<doc id="431577" url="https://pl.wikipedia.org/wiki?curid=431577" title="Rajiv Gandhi">
Rajiv Gandhi

Rajiv Gandhi (; ur. 20 sierpnia 1944 w Bombaju, zm. 21 maja 1991 w Sriperumbudur) – polityk indyjski, premier Indii od 31 października 1984, kiedy to objął to stanowisko, gdy została zamordowana jego matka, Indira Gandhi. Z funkcji zrezygnował 2 grudnia 1989. Jego żoną była Sonia Gandhi. Zginął w zamachu zorganizowanym przez Tamilskie Tygrysy. Z zamiłowania krótkofalowiec, posiadał znak VU2RG.
Życiorys.
Młodość, edukacja i praca pilota.
Pochodził z najbardziej znanej indyjskiej rodziny politycznej. Jego dziadek Jawaharlal Nehru był ojcem indyjskiej niepodległości i pierwszym premierem Indii po odzyskaniu niepodległości. Rajiv Gandhi nie był spokrewniony z Mahathmą Gandhim, choć obydwaj mieli te same nazwiska. Jego ojciec, Feroze, był jednym z liderów Indyjskiego Kongresu Narodowego, działaczami partii była też jego matka Indira Gandhi oraz babka, Kamala Nehru. Indira Nehru i Feroze Gandhi pobrali się podczas pobytu w Anglii.
Rajiv urodził się w 1944 roku w Bombaju, w czasie gdy jego rodzice za działalność niepodległościową przebywali w brytyjskich więzieniach. W 1947 roku Jawaharlal Nehru został premierem niepodległych Indii, a rodzina Nehru zamieszkała w Allahabadzie, a następnie w Lucknow. W Lucknow, Feroze został redaktorem gazety "National Herald" założonej przez Motilala Nehru. W 1949 roku Indira i jej dzieci przenieśli się do Delhi, aby żyć razem z Jawaharlalem, Indira pomagała ojcu w wykonywaniu obowiązków premiera, pomagając mu w domu. Tymczasem Feroze pozostał w Lucknow. W 1952 roku, Indira pomogła Feroze poprowadzić kampanię w wyborach do Parlamentu Indii. Po uzyskaniu mandatu, Feroze przeniósł się do Delhi. W późniejszym okresie rodzina Gandhi pokłóciła się jednak na dwa lata przed śmiercią Feroze w 1958 roku, rodzina pogodziła się i spędziła wspólne wakacje w Kaszmirze. Feroze zmarł dwa lata później, w 1960 roku. W chwili śmierci ojca, Rajiv uczył się w prywatnej szkole z internatem, Doon School, w Dehradun. W 1961 roku rozpoczął studia w Londynie. W 1962 roku zaproponowano mu miejsce w Trinity College na Uniwersytecie Cambridge aby studiował inżynierię. Rajiv mieszkał i uczył się w Cambridge do 1965 roku, jednak nie ukończył studiów inżynierskich. W 1966 roku przyjął propozycję studiów na Imperial College w Londynie, opuszczając studia po roku. Rajiv po powrocie do Indii rozpoczął pracę jako pilot w indyjskich liniach lotniczych. W 1966 jego matka została premierem, Rajiv nie interesował się jednak polityką i nie mieszkał regularnie w Nowym Delhi w rezydencji premiera. W 1970 roku urodziło się jego pierwsze dziecko Rahul Gandhi, w 1972 roku urodziła się córka Rajiva, Priyanka Gandhi. Młodszy brat Rajiva, Sanjay został doradcą matki, Rajiv dalej pozostawał z dala od polityki.
Początek kariery politycznej.
Po śmierci jego młodszego brata w 1980 roku, Gandhi został namówiony przez matkę i polityków IKN do wejścia do polityki. On i jego żona byli początkowo przeciwni temu pomysłowi, a on sam publicznie oświadczył, że nie chce zastąpić na funkcji doradcy swojego zmarłego brata. Niemniej jednak, w końcu ogłosił swoją kandydaturę do parlamentu. Jego wejście do polityki zostało skrytykowane przez opozycję. Rajiv w 1982 roku razem z bliskim przyjacielem, a następnie ministrem sportu Sardarą Butą Singhiem został członkiem Komitetu Organizacyjnego Igrzysk Azjatyckich w 1982 roku jako przewodniczący komisji. W lutym 1981 roku Gandhi został doradcą politycznym matki a wkrótce został prezesem Kongresu Młodzieży – młodzieżówki IKN. Gdy jego matka, Indira, została zamordowana przez sikhijskich ekstremistów w dniu 31 października 1984 roku, Rajiv przebywał w Zachodnim Bengalu. Minister Sardar Buta Singh i przewodniczący Kongresu Zail Singh namówili Rajiva aby został premierem Indii. W okresie narastającego napięcia między sikhami a hindusami, wielu polityków w tym Rajiv było oskarżanych przez sikhów o polityczne wykorzystanie zamachu i wzniecanie niepokojów. Wkrótce po objęciu urzędu premiera, Rajiv poprosił prezydenta Zaila Singha o rozwiązanie parlamentu i zwołanie nowych wyborów. W przyśpieszonych wyborach Kongres odniósł miażdżące zwycięstwo, odnosząc największą liczbę mandatów w historii indyjskiego parlamentu. Jako premier był postrzegany jako młody reformator, wolny od korupcji wcześniejszych pokoleń indyjskich polityków.
Jako premier.
Gandhi zmodernizował i unowocześnił indyjską gospodarkę. Jako premier zwiększył wsparcie finansowe rządu dla nauki i techniki, zmniejszył import, podatki i cła na przemysł oparty na technologii, a zwłaszcza komputery, linie lotnicze, obronę i telekomunikację. W 1986 roku ogłosił krajową politykę modernizacji edukacji i rozszerzył studia wyższe w całych Indiach. W 1986 roku założył system Jawahar Navodaya Vidyalaya, zapewniający wiejskiej części społeczeństwa, bezpłatną edukację do 12 klasy. W tym samym roku utworzył MTNL, rozwijając system który po zreformowaniu był lepiej znany jako PCO, polegał on na rozmieszczaniu telefonów na obszarach wiejskich. Znacznie zmniejszył licencję Raj, co w okresie po 1990 roku umożliwiło osobom prywatnym i przedsiębiorcom zakup kapitału, dóbr konsumpcyjnych bez biurokratycznych ograniczeń. Rajiv rozpoczął kampanię policyjno-wojskową mającą na celu likwidację terroryzmu w Pendżabie w dużej mierze zamieszkanego przez Sikhów.
Polityka zagraniczna Rajiva Gandhiego mimo jego zbliżonych do matki, lewicowo-socjalistycznych poglądów różniła się od kierunku wyznaczonego przez jego matkę. Poprawił on stosunki ze Stanami Zjednoczonymi i rozszerzył współpracę gospodarczą i naukową z tym państwem, w okresie rządów Indiry jej program polityki zagranicznej polegał m.in. na polepszeniu stosunków z ZSRR kosztem stosunków z USA. Gandhi był współorganizatorem wspólnej sesji Kongresu USA i Indii. W czasie wizyty w ZSRR spotkał się z premierem Nikołajem Tichonowem, Andriejem Gromyko i sekretarzem generalnym KPZR Michaiłem Gorbaczowem. W czasie jego rządów poprawiono stosunki ze Sri Lanką. Poprzednie gabinety rządowe utrzymywały przyjazne stosunki z socjalistycznymi rządami w latach 60. i 70., jednak relacje indyjsko-cejlońskie zmieniły się po przejęciu władzy na wyspie prawicowej Zjednoczonej Partii Narodowej i konflikcie syngaleskiego rządu z tamilskimi separatystami z Tamilskich Tygrysów. 29 lipca 1987 roku Gandhi i prezydent Sri Lanki Junius Richard Jayewardene podpisali układ o przyjaźni indyjsko-cejlońskiej. Następnego dnia, 30 lipca, doszło do nieudanej próby zamachu na Gandhiego, premier w czasie warty honorowej został uderzony w tył głowy przez młodego syngaleskiego ekstremistę, kadeta marynarki Vijayamunige Rohana de Silvę podczas odbierania warty honorowej. Rohan dokonał zamachu ze względu na rzekome indyjskie wsparcie dla Tamilów. W czasie swoich rządów udzielił wsparcia rządowi Sri Lanki wysyłając na wyspę Indyjskie Siły Pokojowe. W 1988 roku udzielił wsparcia legalnemu rządowi Malediwów w czasie zamachu stanu przeprowadzonego przez Organizację Wyzwolenia Ludu Tamilskiego Ilamu w 1988 roku.
Zamach na Gandhiego.
Ostatnie publiczne spotkanie Rajiva Gandhiego odbyło się w Sriperumbudur w dniu 21 maja 1991 roku. Spotkał tam się z wyborcami jako kandydat do Lok Sriperumbudur Sabha, indyjskiego parlamentu jako kandydat Kongresu. Zamach został przeprowadzony przez terrorystów z tamilskiej organizacji separatystycznej Tamilskie Tygrysy. O godzinie 10:21, kobieta (później zidentyfikowana jako Thenmozhi Rajaratnam) zbliżyła się do Rajiva Gandhiego i przywitała się z nim. Zgodnie z indyjską tradycją, witając się, pochyliła się, by dotknąć jego stóp. W tym samym momencie zdetonowała pas z ładunkiem z 700 gramami RDX, schowanymi pod jej suknią. Wybuch zabił Rajiva Gandhiego, terrorystkę oraz 14 innych osób. Cały zamach został nagrany przez lokalnego fotografa, którego aparat i film zostały znalezione na miejscu zamachu. Sam kamerzysta zginął w wybuchu, jednak aparat został nienaruszony. Okaleczone ciało Rajiva Gandhiego zostało przewiezione do All India Institute of Medical Sciences w Nowym Delhi, gdzie jego zwłoki zostały zabalsamowane. Pogrzeb Gandhiego odbył się 24 maja 1991 roku. Jego pogrzeb był transmitowany na żywo w kraju i zagranicą; w pogrzebie uczestniczyli dostojnicy z ponad 60 państw świata. Gandhi został poddany kremacji nad brzegiem rzeki Jamuna, w pobliżu miejsc, gdzie złożono prochy jego matki, brata, dziadka i Mahatmy Gandhiego. Dzisiaj miejsce, gdzie został poddany kremacji, jest znane jako Vir bhumi. Według wyroku Sądu Najwyższego morderstwo zostało przeprowadzone z powodu animozji Tamilskich Tygrysów do Rajiva Gandhiego (który jako premier wysłał na Sri Lankę Indyjskie Siły Pokojowe) i pomocy udzielonej przez Indie rządowi Malediwów w czasie zamachu stanu przeprowadzonego przez Organizację Wyzwolenia Ludu Tamilskiego Ilamu w 1988 roku. W sprawozdaniu Komisji Jain o udział w zabójstwie Gandhiego podejrzane były różne osoby i agencje. Wśród nich znalazł się kontrowersyjny, radykalny duchowny Chandraswami, który według jednej z wersji miał sfinansować zamach. Członek pięcioosobowej grupy tamilskich separatystów, S Nalini Sriharan, został aresztowany w dniu 14 czerwca 1991, a następnie wraz z 25 innymi terrorystami skazany na śmierć 28 stycznia 1998 roku. Ostatecznie wyroki śmierci zapadły na jedynie czterech terrorystach, w tym na Nalinim. Nalini twierdził, że żałuje zabójstwa byłego premiera i że prawdziwi spiskowcy nie zostali jeszcze ujęci; złożył wniosek do prezydenta Indii o uniewinnienie, który został jednak odrzucony. Burzę wywołało sprawozdanie okresowe komisji Jain, w którym o rolę w zamachu oskarżony został tamilski polityk M. Karunanidhi. Anton Balasingham, rzecznik Tamilskich Tygrysów, w wywiadzie dla indyjskiej stacji telewizyjnej Indian NDTV uznał, że zabójstwo było wielką tragedią, której głęboko żałuje.
Upamiętnienie.
W miejscu morderstwa wybudowany został memoriał na cześć Rajiva Gandhiego. Lotnisko wybudowane w Hyderabad otrzymało nazwę Rajiv Gandhi International Airport, a jego inauguracji przewodniczyła Sonia Gandhi. Jego imię nosi również Rajeev Gandhi Memorial Boarding School w Sheopur. W 1992 roku powołano nowy order państwowy, Rajiv Gandhi National Sadbhavana Award.

</doc>
<doc id="431579" url="https://pl.wikipedia.org/wiki?curid=431579" title="Gotówka (kolonia)">
Gotówka (kolonia)

Gotówka (dawniej "Gotówka Niemiecka") – kolonia w Polsce położona w województwie lubelskim, w powiecie chełmskim, w gminie Ruda-Huta. 
Do 1954 r. wchodziła w skład gminy Krzywiczki. W latach 1975–1998 miejscowość administracyjnie należała do województwa chełmskiego.
Wieś stanowi sołectwo – zobacz jednostki pomocnicze gminy Ruda-Huta.
Wieś położona jest na terenie Chełmskiego Parku Krajobrazowego pomiędzy dwoma rezerwatami: Bagno Serebryskie ze znajdującą się tam wieżą widokową i Brzeźno. Oba rezerwaty to unikatowe torfowiska węglanowe. W maju odbywa się tam impreza pod nazwą "Eko Majówka-Gotówka", festyn ekologiczny połączony z występami artystycznymi, konkursami i wystawą fotograficzną.
Historia.
Wieś założona w 1823 r. przez Antoniego Grothusa na gruntach wydzielonych z dóbr Serebryszcze. Według "Słownika geograficznego Królestwa Polskiego" ok. 1866 r. liczyła 8 osad (gospodarstw) o łącznej powierzchni 194 mórg. W 1866 r. na terenie wsi zaczęli się osiedlać osadnicy niemieccy była to wieś czynszowa. Od tego momentu w dokumentach pojawia się nazwa Gotówka Niemiecka. W 1869 r. koloniści niemieccy zbudowali niewielką drewnianą świątynię, rozbudowaną 10 lat później i zniszczoną w czasie pierwszej wojny światowej. W l. 1930-1931 zbudowaną nową świątynię. Obok niej funkcjonował cmentarz grzebalny, którego ślady zachowały się do chwili obecnej. Przed pierwszą wojną światową we wsi funkcjonował też kantorat (szkoła).
Według spisu powszechnego z 30 września 1921 r. Gotówka liczyła 331 mieszkańców, z których narodowość polską deklarowało 163, niemiecką 168, wyznanie rzym.-kat. 118, prawosławne 8, ewangelickie 201, mojżeszowe 4. W okresie międzywojennym we wsi istniała szkoła powszechna
W 1939 r. potomkowie kolonistów niemieckich otrzymali od rządu niemieckiego polecenie wyjazdu do Rzeszy. Na ich miejsce sprowadzono Polaków wysiedlonych z Poznańskiego, którzy po wojnie powrócili w rodzinne strony. Mieszkańców narodowości ukraińskiej w 1945 r. wysiedlono do ZSRR.
W 1943 wieś liczyła 312 mieszkańców, w 1946 – 268, w 1965 – 352, w 1998 – 234, w 2000 – 228.
W miejscowości znajduje się kaplica rzymskokatolicka należąca do parafii w Rudzie Hucie.

</doc>
<doc id="431580" url="https://pl.wikipedia.org/wiki?curid=431580" title="Wolarnia">
Wolarnia



</doc>
<doc id="431583" url="https://pl.wikipedia.org/wiki?curid=431583" title="Emnilda (imię)">
Emnilda (imię)



</doc>
<doc id="431586" url="https://pl.wikipedia.org/wiki?curid=431586" title="Powiśle (region)">
Powiśle (region)

Powiśle, znane także jako Dolne Powiśle, rzadziej Powiśle Gdańskie (niem. "Unteres Weichseltal") – współczesny region geograficzny i etnograficzny, obejmujący obszar nad dolną Wisłą, na jej wschodnim brzegu.
Granice.
Obszar ten jest zarówno w ścisłym, jak i w poszerzonym znaczeniu tożsamy z Pomezanią oraz w znacznej mierze z Pogezanią (bez Ornety i Dobrego Miasta, które weszły później w skład biskupiej Warmii). Połączony obszar obydwu tych krain, sięgający od dolnej Wisły po Pasłękę, został w późniejszym okresie podzielony na dwie inne krainy historyczne – ziemię malborską oraz Prusy Górne (niem. "Oberland").
Współcześnie Powiśle często bywa utożsamiane z sąsiednimi regionami, szczególnie z Żuławami.
W ścisłym znaczeniu.
Powiśle najczęściej rozumiane jest jako obszar będący sumą następujących terytoriów: 
Obszar ten przed 1945 roku był w istotnym odsetku zamieszkiwany przez ludność polską, obejmuje dzisiejszą wschodnią część woj. pomorskiego – powiaty: kwidzyński, sztumski oraz malborski bez gmin Lichnowy, Miłoradz i Nowy Staw, a także północno-zachodnią część woj. warmińsko-mazurskiego – miasto Elbląg, powiat elbląski bez gmin Pasłęk i Godkowo, powiat iławski bez gminy Lubawa, a także gminę Miłomłyn w powiecie ostródzkim i dawne miasteczko Biskupiec w powiecie nowomiejskim. Są to obszary położone na północ od ziemi chełmińskiej, na południowy zachód od Hockerlandii, na południe od Żuław Wiślanych oraz na północny zachód od granicy Mazur. Wisła oraz Nogat oddzielają na zachodzie Powiśle od Pomorza Gdańskiego.
Do miast Powiśla w powyższym, ścisłym znaczeniu zaliczają się:
W poszerzonym znaczeniu.
Po 1945 r. znaczenie określenia usiłowano rozciągnąć dodatkowo na wszystkie inne regiony niż Warmia, Mazury i Żuławy Wiślane terytoria okręgu mazurskiego, które zostały włączone do Polski, a które w dwudziestoleciu międzywojennym nie należała do niej ani do Wolnego Miasta Gdańska. W 1953 r. pracownicy Instytutu Zachodniego w Poznaniu opisali Powiśle jako obszar obejmujący ówczesne powiaty: elbląski, malborski, sztumski, kwidzyński, suski, morąski, pasłęcki. Przy opisywaniu tego obszaru wskazywano, że stanowi on trzecią część (po Warmii i Mazurach) tzw. Pomorza Mazowieckiego. Rajmund Galon zdefiniował wówczas nowe granice regionu: "Wschodnia granica Powiśla przebiega wzdłuż rzeki Pasłęki, następnie wschodnim skrajem Wyżyny Elbląskiej. Południowa granica Powiśla trzyma się granicy politycznej sprzed 1939 r." Jednocześnie wskazywał, że Powiśle nie posiada cech odrębnego regionu geograficznego i wchodzi w skład kilku krain naturalnych rozciągających się pomiędzy Wisłą a Niemnem, a jedynie skrajne usytuowanie Powiśla w stosunku do pozostałych obszarów Pomorza Mazowieckiego, nizin nadwiślańskich i Żuław stanowi o jego wyodrębnieniu. 
Miało to w zamyśle umożliwić całkowite wyparcie ze świadomości oraz języka potocznego, urzędowego i naukowego nazwy historycznej "Prusy Górne", postrzeganej jako godzące w przynależność tych terenów do Polski. Obawy te nie były ówcześnie całkowicie bezpodstawne, jako że negowanie przynależności tych terenów do Polski stanowiło wówczas zarówno w dyskursie wewnętrznym, jak i na arenie międzynarodowej jeden z nienaruszalnych fundamentów polityki władz Niemiec Zachodnich będących trzonem odtwarzającej się państwowości niemieckiej.
W poszerzonym w ten sposób znaczeniu region obejmuje zarówno ziemię malborską bez Żuław, jak i większą część Prus Górnych aż po rzekę Pasłękę, lecz bez ich południowo-wschodniej części stanowiącej Mazury, zawierając obok wcześniej wymienionych miast, również gminy wiejskie Łukta, Małdyty i Godkowo, a także miasta:
Określenie Powiśle w tym drugim znaczeniu jest w rzeczywistości nazwą sztuczną, silnie promowaną przez władze PRL, niemającą uzasadnienia historycznego, jednakże jest współcześnie używane w celu identyfikacji mieszkańców i obszaru północno-zachodniego woj. warmińsko-mazurskiego. Jego stosowanie w poszerzonym znaczeniu wzbudza dużo kontrowersji.
Miasta zdegradowane.
Do miejscowości na Powiślu (w obydwu znaczeniach), które z różnych przyczyn utraciły status miasta, należą również:
Historia.
Od czasów plemiennych Prusowie zamieszkiwali obszar do rzeki Dzierzgoń, który nazywano Pomezanią, a pomiędzy rzekami Dzierzgoń i Pasłęką – Pogezanią. W 1226 książę Konrad I mazowiecki sprowadził Krzyżaków na ziemię chełmińską, co zapoczątkowało ich ekspansję w stronę Prus. Przez następne 200 lat Zakon Krzyżacki kolonizował Prusy i zbudował swoje państwo.
Na mocy postanowień II pokoju toruńskiego Zakon Krzyżacki oddał Polsce Pomorze Gdańskie, ziemię chełmińską, Warmię, północno-zachodni skrawek Pomezanii oraz zachodnią część Pogezanii, które wspólnie stały się Prusami Królewskimi. Pozostałą część Państwa Zakonnego przemieniono w Prusy Książęce, które zostały lennem Polski. Stolica dawnego państwa zakonnego została wtedy przeniesiona z Malborka do Królewca.
W latach 1466–1772 cztery ówczesne powiaty Prus Królewskich: sztumski, kiszporski (dzierzgoński), elbląski, malborski tworzyły województwo malborskie, jak i historyczny region zwany ziemią malborską. Województwo stanowiło jedną z czterech części Prus Królewskich. Zamek w Malborku był do rozbiorów Polski rezydencją królewską, a od 1568 był także siedzibą Komisji Morskiej – pierwszej polskiej admiralicji. Elbląg był jednym z największych miast portowych Korony Polskiej, a także jednym z dziesięciu miast Rzeczypospolitej, które miały prawo czynnego uczestnictwa w akcie wyboru króla Polski. Ponadto w Elblągu skonstruowano i w 1571 zwodowano pierwszy okręt przeznaczony dla polskiej floty – galeon „Smok”. Po I rozbiorze Polski cały region znalazł się pod panowaniem Prus.
W czasach istnienia Prus Książęcych teren na zachód i południowy zachód od ziemi malborskiej, obejmujący takie miasta, jak Kwidzyn, Prabuty, Susz, Iława i Biskupiec zaliczano do obszaru określanego niemiecką nazwą "Oberland" – co możemy wprost tłumaczyć jako "Pogórze". Polacy o tej części Prus mówili Prusy Górne. 
Powiśle jako nazwa regionu po raz pierwszy pojawiło się w okresie kampanii przed plebiscytem 1920 r. dla określenia obszaru plebiscytowego obejmującego ówczesne powiaty Prowincji Prus Zachodnich położone na wschód od Wisły: malborski, sztumski, kwidzyński i suski, zamieszkiwane przez istotny odsetek ludności polskiej. 
W dwudziestoleciu międzywojennym w Polsce nadal też używano określenia "ziemia malborska", jednak obejmującego również Żuławy Wielkie i Elbląskie. Nazwa "Pomezania" także bywała używana. Władysław Łęga opisał ziemię malborską jako obszar między Wisłą, Nogatem, Dzierzgonią, Liwną a linią Malborka, zamieszkiwaną przez ludność polską i mówiącą narzeczem malborskim. Region kulturowy stanowił okrojone dawne województwo malborskie. W większości obszar był włączony do Prus Wschodnich. Mniejsza część ziemi malborskiej należała do Wolnego Miasta Gdańska (powiat Wielkie Żuławy) oraz do Polski – wąski pas powiatu gniewskiego po wschodniej stronie Wisły.
11 lipca 1920 na Powiślu odbył się plebiscyt, który miał zadecydować o jego przynależności państwowej. Ówczesny powiat elbląski i miasto Elbląg nie zostały natomiast objęte plebiscytem ze względu na niebudzącą wątpliwości przewagę liczebną ludności niemieckojęzycznej, pomimo ich historycznej przynależności do ziemi malborskiej. Plebiscyt był nadzorowany przez komisję z siedzibą w Kwidzynie. Większość ludności Powiśla zagłosowała za pozostaniem w granicach Niemiec.
Współcześnie Powiśle obejmuje wschodnią część województwa pomorskiego i północno-zachodnią część województwa warmińsko-mazurskiego.
Władze samorządowe województwa pomorskiego chcąc przeprowadzić działania promocyjne tego regionu i podkreślić wielokulturowość Pomorza ustanowiły rok 2007 "Rokiem Powiśla", co związane było z większą liczbą imprez kulturalnych na obszarze powiatu sztumskiego i kwidzyńskiego.

</doc>
<doc id="431590" url="https://pl.wikipedia.org/wiki?curid=431590" title="TVP 3 Oddział w Kielcach">
TVP 3 Oddział w Kielcach



</doc>
<doc id="431592" url="https://pl.wikipedia.org/wiki?curid=431592" title="TVP 3 Opole">
TVP 3 Opole



</doc>
<doc id="431594" url="https://pl.wikipedia.org/wiki?curid=431594" title="Polieukt">
Polieukt

Polieukt – imię męskie pochodzenia greckiego, złożone ze słów "polus" – „liczne” i "eukhê" – „modlitwy”. Istnieje kilku świętych patronów tego imienia, jak Polieukt z Melityny.
Polieukt imieniny obchodzi 13 lutego i 21 maja.

</doc>
<doc id="431595" url="https://pl.wikipedia.org/wiki?curid=431595" title="Portfel">
Portfel

Portfel (przest. pugilares) – rodzaj pojemnika na pieniądze, najczęściej skórzanego, tekstylnego lub z innego podobnego materiału.
Portfele służą przede wszystkim do przechowywania banknotów, mogą posiadać również kieszonkę na monety. Współcześnie portfel wykorzystywany jest także do przechowywania dokumentów tożsamości (dowód osobisty, prawo jazdy) oraz kart płatniczych.
Aktualnie na rynkach istnieje wiele różnych rodzajów portfeli. Od zamykanych na rzep po zapinane na zamek. Portfele mają też jednocześnie zastosowanie piórników - mogą przechowywać długopisy, a ponadto mają kieszenie na banknoty i drobne oraz przegrody na karty płatnicze itp.
Portfele damskie najczęściej wykonane są z matowej, lub lakierowanej skóry naturalnej lub syntetycznych skór ekologicznych. Odnośnie do stosowanych w portfelach damskich rodzajów zapięć, do najczęściej spotykanych należą: zamki błyskawiczne, zatrzaski i bigle. Elementy te są zazwyczaj wykonane z metalu aby zapewnić trwałość.

</doc>
<doc id="431598" url="https://pl.wikipedia.org/wiki?curid=431598" title="Ping of Flooding">
Ping of Flooding



</doc>
<doc id="431600" url="https://pl.wikipedia.org/wiki?curid=431600" title="Rdestówka Auberta">
Rdestówka Auberta

Rdestówka Auberta, rdest Auberta ("Fallopia aubertii") – gatunek rośliny z rodziny rdestowatych. W stanie naturalnym występuje w zachodnich Chinach. W Polsce jest uprawiany i przejściowo dziczejący (efemerofit). Gatunek bywa uznawany za tożsamy z rdestówką bucharską.

</doc>
<doc id="431601" url="https://pl.wikipedia.org/wiki?curid=431601" title="Lockpicking">
Lockpicking

Lockpicking – angielski termin określający sztukę manipulacji zamkiem za pomocą odpowiednio dobranych narzędzi (takich jak np. wytrych) w celu niedestrukcyjnego otwarcia mechanizmu bez użycia klucza. Ze względu na sposób funkcjonowania zamków lub niedoskonałości projektowe i produkcyjne, jest to zwykle zadanie zdecydowanie prostsze, niż wynikałoby z oszacowania liczby kombinacji dostępnych kluczy.
Lockpicking jest często wykorzystywany przez ślusarzy wzywanych do pomocy w przypadku utraty klucza lub awarii, jak również do celów kradzieży przez złodziei. Istnieją też grupy hobbystycznie i sportowo zajmujące się otwieraniem posiadanych przez siebie zamków (m.in. "The Open Organisation of Lockpickers").
W Polsce, zgodnie z art. 129 § 1 Kodeksu wykroczeń, posiadanie lub wyrabianie wytrychów przez osoby nietrudniące się zawodem, w którym jest to niezbędne, jest karalne. Dzieje się tak niezależnie od przeznaczenia wytrychów lub intencji ich posiadacza.

</doc>
<doc id="431602" url="https://pl.wikipedia.org/wiki?curid=431602" title="Bastion Żubr">
Bastion Żubr

Bastion Żubr (niem. "Auerochs" lub "Maidloch") – zabytkowy element XVII-wiecznych fortyfikacji Gdańska w postaci bastionu.
Położenie.
Bastion położony jest na obszarze dzielnicy Śródmieście, a konkretniej na południowym krańcu Starego Przedmieścia, nad dawną fosą w postaci Opływu Motławy. Po jego wschodniej stronie znajduje się dawna forteczna śluza wodna na Motławie, to znaczy Śluza Kamienna. Po zachodniej stronie bastionu znajduje się natomiast Brama Nizinna, a za nią Bastion św. Gertrudy. Bezpośrednio do skarp Bastionu Żubr przylega Brama Kolejowa. Bastion położony jest na terenie Parku nad Opływem Motławy.
Charakterystyka.
Jeden z czternastu bastionów typu staroholenderskiego, którymi obwarowano dookolnie Gdańsk w latach 1622-1636 oraz jeden z pięciu tego typu obiektów istniejących w Gdańsku do dziś. Zachowany w najlepszym stanie spośród tych bastionów. Obiekt fortyfikacyjny mający postać nasypu ziemnego na planie pięcioboku, pokrytego darnią. Bastion jest trójpoziomowy – złożony z trzech następujących po sobie wałów ziemnych. Pierwszy wał otoczony jest ceglanym murem, natomiast ostatni wał zwieńczony jest nadszańcem. Wewnątrz bastionu znajduje się poterna. W epoce wojen napoleońskich bastion został obniżony. Mieścił się w nim magazyn prochowy. W trakcie II wojny światowej poterna służyła za schron przeciwlotniczy. 

</doc>
<doc id="431603" url="https://pl.wikipedia.org/wiki?curid=431603" title="Stanisław Pietkiewicz">
Stanisław Pietkiewicz

Stanisław Pietkiewicz (ur. 9 sierpnia 1894 w Cybulowie, zm. 23 kwietnia 1986 w Warszawie) – polski geograf i kartograf.
Życiorys.
Odbył studia hydro-inżynieryjne w Instytucie Politechnicznym w Piotrogrodzie oraz studia geograficzne w Wolnej Wszechnicy Polskiej i Uniwersytecie Warszawskim. Studiował także w uniwersytecie w Paryżu.
Zweryfikowany w stopniu porucznika ze starszeństwem z 1 czerwca 1919 w korpusie oficerów rezerwy geografów. W 1934 pozostawał w ewidencji Powiatowej Komendy Uzupełnień Warszawa Miasto III. 
W 1929 otrzymał tytuł doktora za pracę "Pojezierze Suwalszczyzny Zachodniej. Zarys morfologii lodowcowej." W latach 1930–1939 pracownik Katedry Geografii, w 1950–1964 kierownik Katedry Kartografii Uniwersytetu Warszawskiego. Od 1936 docent geografii fizycznej Uniwersytetu Warszawskiego (praca "O sposobach przedstawiania terenu na mapach"). Od 1954 profesor nadzwyczajny tej uczelni. Równocześnie profesor Katedry Geografii Fizycznej Uniwersytetu Łódzkiego (1950–1961) oraz kierownik, a później profesor Pracowni Geografii Polskiej Akademii Nauk (1954–1962). 
W latach 1920–1922 brał czynny udział w wytyczaniu granicy państwowej Polski w Wielkopolsce, na Pomorzu i Mazurach, a w 1946 w Białostockiem. Współpracownik Polsko-Radzieckiej Komisji Delimitacyjnej (1947–1950). 
Od 1947 członek korespondencyjny Towarzystwa Naukowego Warszawskiego. W latach 1948–1949 wykładał geografię i geologię w Oficerskiej Szkole Służby Geograficznej w Warszawie. Członek Polskiego Towarzystwa Geologicznego
W pracy naukowej zajmował się przede wszystkim kartografią, ale także mapoznawstwem oraz historią geografii. Prowadził pionierskie w skali światowej badania elementów na dawnych mapach, opracował liczne mapy południowej Polski, współpracował nad "Przeglądową mapą geologiczną Polski".
Zmarł w Warszawie. Pochowany na cmentarzu Powązkowskim (kwatera 256-5-15).

</doc>
<doc id="431605" url="https://pl.wikipedia.org/wiki?curid=431605" title="Bitwa pod Narwą">
Bitwa pod Narwą

Bitwa pod Narwą – starcie zbrojne, które miało miejsce 30 listopada 1700 roku podczas wielkiej wojny północnej.
Bitwa stoczona została 30 listopada 1700 w pobliżu twierdzy Narwa pomiędzy wojskami rosyjskimi (generał Charles Eugène de Croy) a szwedzkimi (król Szwecji Karol XII). Była pierwszą bitwą stoczoną podczas III wojny północnej. Świetne zwycięstwo Szwedów wróżyło szybkie i pomyślne zakończenie wojny. Stało się jednak inaczej – dopiero co rozpoczęta wojna miała trwać ponad 20 lat i odebrać Szwecji rangę mocarstwa. Natomiast pokonani pod Narwą Rosjanie wyszli z wojny północnej jako jedno z najpotężniejszych mocarstw europejskich.
Wstęp.
Jeszcze przed zawarciem pokoju z Turcją car Piotr I Wielki postanowił otworzyć sobie okno do Europy, zdobywając choćby niewielką część posiadłości szwedzkich nad Bałtykiem. Szwecja była wówczas jednym z najpotężniejszych mocarstw, toteż wymagało to intensywnych przygotowań dyplomatycznych i zmontowania odpowiednio potężnej koalicji. Udało się zawrzeć przymierze z elektorem Saksonii Augustem Mocnym, który był jednocześnie władcą Rzeczypospolitej Obojga Narodów. Do układu przystąpiła także Dania.
Dnia 29 października zakończona została koncentracja armii rosyjskiej, której zadaniem miało być zdobycie Narwy, bronionej przez garnizon pułkownika Horna (1 300 piechoty, 200 jazdy). Karol XII po błyskawicznym pokonaniu Danii przerzucił wszystkie siły jakie miał pod ręką do Estonii i ruszył na Narwę. Dnia 29 listopada Piotr Wielki opuścił oblegającą Narwę armię zostawiając dowództwo w rękach generała de Croya.
Przebieg bitwy.
Dnia 30 listopada 1700 król Karol XII, dowodzący 8140 żołnierzy, stoczył bitwę z rosyjską armią oblegającą szwedzką twierdzę Narwa, bronioną przez garnizon liczący 1500 żołnierzy. Rosyjska armia miała znaczną przewagę liczebną – 37 000 żołnierzy i 145 dział, rozciągnięta była jednak na długiej linii umocnień liczącej 7200 metrów.
Armią szwedzką dowodził osobiście król Szwecji Karol XII, a wspomagał go generał Carl Gustaf Rehnskiöld. Armia rosyjska pod nieobecność Piotra Wielkiego dowodzona była przez generała de Croya.
Armia szwedzka zaatakowała o godzinie 14 podczas zamieci śnieżnej, która oślepiała wojska rosyjskie oblegające twierdzę Narwa. Atak szwedzki przeprowadzony został głównie z pomocą piechoty wspieranej przez artylerię ostrzeliwującą rosyjskie centrum. Skrzydła rosyjskie związane zostały walką ze szwedzką kawalerią. Szwedzi przełamali się przez rosyjskie linie, po czym skupili się na prawym skrzydle rosyjskim. Wśród wojsk rosyjskich doszło do paniki. Pod uciekającymi żołnierzami rosyjskimi załamał się pływający most, będący jedyną drogą odwrotu. Wielu uciekających potonęło w Narwie. Około godziny 20 wojska szwedzkie zdobyły obóz nieprzyjaciela. Pozostałe oddziały rosyjskie, nie mogąc się wycofać, skapitulowały, oddając wyposażenie i broń. Na prawym skrzydle, pod osłoną taboru, broniły się do rana doborowe pułki rosyjskie. Równie długi opór stawiała na lewym skrzydle dywizja Weidego. Nad ranem generałowie rosyjscy podpisali akt kapitulacji.
Między rosyjskimi oddziałami szwankowała komunikacja z powodu bardzo rozciągniętych szyków. Do tego doszły jeszcze problemy komunikacyjne pomiędzy cudzoziemskimi (głównie francuskimi) oficerami i rosyjskimi żołnierzami, pochodzącymi głównie ze stanu chłopskiego. Te czynniki, w połączeniu z warunkami pogodowymi, ułatwiły Szwedom zwycięstwo nad znacznie liczniejszymi wojskami rosyjskimi. Szwedzi stracili tylko 667 ludzi, podczas gdy Rosjanie około 15 000 ludzi, 145 dział, 28 moździerzy i wszystkie chorągwie pułkowe. Ponadto Szwedzi wzbogacili się o ponad 20 000 muszkietów. Ponieważ jeńców rosyjskich (około 12 000) było więcej niż Szwedów, Karol XII wypuścił wszystkich, zatrzymując tylko oficerów.
Konsekwencje.
Szwedzi wygrali bitwę, ale nie wojnę. Wielka klęska w bitwie pod Narwą była jednym z powodów wprowadzenia przez Piotra Wielkiego programu intensywnej modernizacji armii, dzięki czemu kilka lat później była ona znacznie twardszym i trudniejszym do pokonania przeciwnikiem. Z drugiej strony Karol XII całkowicie zmarnował swoje zwycięstwo, gdyż zamiast zniszczyć głównego wroga, czyli Rosjan, zwrócił się przeciwko niepragnącej wojny Rzeczypospolitej, gdzie ugrzązł na kilka lat, dając czas Rosjanom na realizację ich programu unowocześniania armii. W tym czasie do Rosji ściągnięto zagraniczną broń wraz z niemieckimi oficerami, którzy mieli szkolić odbudowywane wojsko. Piotr I rozwinął również przemysł zbrojeniowy i od podstaw zbudował marynarkę wojenną. W rezultacie tego doszło do pokonania armii szwedzkiej w bitwie pod Połtawą, która odwróciła cały przebieg wojny. Wojna ta na koniec doprowadziła do zmiany całego dotychczasowego układu sił w Europie i wyniosła Rosję z rangi mocarstwa wschodnioeuropejskiego do rangi mocarstwa światowego.

</doc>
<doc id="431610" url="https://pl.wikipedia.org/wiki?curid=431610" title="Jan Sajkiewicz">
Jan Sajkiewicz

Jan Sajkiewicz (ur. 19 lutego 1928 w Szydłowie, zm. 18 października 1995 we Wrocławiu) – profesor nauk technicznych, doktor honoris causa Akademii Górniczej we Freibergu, były rektor Wyższej Szkoły Inżynierskiej im. Kazimierza Pułaskiego w Radomiu.
Życiorys.
Po ukończeniu Liceum Ogólnokształcące im. Jana Śniadeckiego w Kielcach został kierownikiem Szkoły Podstawowej w Gackach. W latach 1948–1952 studiował na Wydziale Inżynierii Lądowej Politechniki Wrocławskiej uzyskując dyplom inżyniera konstrukcji mostowych. W latach 1952–1955 kontynuował naukę na studiach magisterskich na Wydziale Budownictwa Politechniki Wrocławskiej pracując jednocześnie w Centralnym Biurze Studiów i Projektów Budownictwa Wodnego "Hydroprojekt".
W 1963 uzyskał stopień doktora nauk technicznych w Głównym Instytucie Górnictwa w Katowicach a w 1966 – doktora habilitowanego na Wydziale Budownictwa Lądowego Politechniki Wrocławskiej za pracę z tematyki górnictwa odkrywkowego dotyczącą optymalnej pracy układu KTZ (koparka – taśmociąg – zwałowarka).
W latach 1971–1981 jako docent pełnił funkcję dyrektora Instytutu Górnictwa Politechniki Wrocławskiej oraz kierownika Zakładu Badań Operacyjnych i Prognostycznych w Górnictwie.
W 1972 otrzymał tytuł profesora nauk technicznych. W 1978 został uhonorowany tytułem doktora honoris causa Akademii Górniczej we Freibergu w dowód uznania zasług w rozwoju współpracy z tą uczelnią oraz za opracowanie wraz z jej naukowcem, prof. Klausem Strzodką, podręcznika „Technika górnictwa odkrywkowego” w języku polskim i niemieckim.
W 1981 piastował stanowisko prorektora ds. dydaktyki i wychowania a w latach 1982–1985 rektora Wyższej Szkoły Inżynierskiej w Radomiu. Członek Rady Krajowej PRON w 1983 roku.
W 1985 podjął pracę na Politechnice Świętokrzyskiej w Kielcach na stanowisku kierownika Katedry Eksploatacji Maszyn i Obiektów Technicznych, a następnie w 1991 – kierownika Katedry Maszyn i Urządzeń Rolniczych.
Jego dorobek naukowy stanowi ponad 300 pozycji wydanych w kraju i zagranicą oraz liczne patenty.

</doc>
<doc id="431612" url="https://pl.wikipedia.org/wiki?curid=431612" title="OM">
OM



</doc>
<doc id="431613" url="https://pl.wikipedia.org/wiki?curid=431613" title="Stanisław Diabeł Stadnicki">
Stanisław Diabeł Stadnicki

Stanisław „Diabeł” Stadnicki herbu Szreniawa bez Krzyża (ur. ok. 1551 w Nowym Żmigrodzie lub Dubiecku, zm. 14 sierpnia 1610 w Tarnawcu) – starosta zygwulski w latach 1599–1608.
Życiorys.
Był synem Stanisława Mateusza i Barbary ze Zborowskich. Jego bratem był Marcin Stadnicki h. Szreniawa (ok. 1552–1628) kasztelan sanocki, ochmistrz dworu carowej Maryny Mniszchówny.
Ożeniony z Anną Ziemięcką (z Ziemięcic k. Gliwic), miał z nią trzech synów: Władysława (zabitego w Krzemienicy w 1610 r.), Zygmunta i Stanisława, oraz jedną córkę – Felicjanę. Rodzina Stadnickich była wyznania ewangelicko-reformowanego (kalwińskiego) i utrzymywała w Łańcucie zbór.
Nauki pobierał w Dubiecku, następnie w Heidelbergu w 1566 roku.
Został zapamiętany jako awanturnik i sławny warchoł, nazwany „Diabłem Łańcuckim”. Początkowo zasłużył się dla Korony, jako rotmistrz biorąc udział w wyprawie Stefana Batorego na Gdańsk i Moskwę. Urażony, że jego wyczyny nie zostały docenione, wyjechał na Węgry, gdzie w wojsku cesarza Rudolfa II walczył przeciw Turkom. Później popierał arcyksięcia Maksymiliana w staraniach o koronę polską i przez jakiś czas przebywał na Śląsku, gdzie poznał przyszłą żonę Annę Ziemięcką przebywając u jej ojca. Brał udział po stronie austriackiej w oblężeniu zamku Olsztyn koło Częstochowy, gdzie przeszedł do historii jako antybohater.
W roku 1586 przejął za długi od Anny Sienińskiej miasto Łańcut. W czasie elekcji 1587 roku głosował z województwa krakowskiego na Maksymiliana Habsburga.
Poseł na sejm 1590/1591 roku z ziemi sanockiej, poseł na sejm inkwizycyjny 1592 roku, sejm 1593 roku, sejm 1597 roku, sejm 1601 roku, sejm 1603 roku, sejm 1605 roku, sejm 1606 roku z ziemi przemyskiej, poseł na sejm 1590 roku z ziemi sanockiej.
Jako ewangelik i deputat na Trybunał Główny Koronny w Lublinie był wybrany prowizorem przez protestancko-prawosławną konfederację wileńską w 1599 roku. Był przeciwnikiem Jana Zamoyskiego. W roku 1600 był posłem na sejm. W czerwcu 1606 roku uczestniczył w zjeździe pod Lublinem. W latach 1606–1607 był jednym z przywódców rokoszu Zebrzydowskiego (wziął udział jako jeden z dowódców w bitwie pod Guzowem, która miała miejsce 5 lipca 1607 roku). Później jednak niespodziewanie „zmienił front” i uszedł ze swoim wojskiem.
Toczył prywatną wojnę ze starostą Leżajska Łukaszem Opalińskim. Opaliński zdobył jego rezydencję w Łańcucie wraz z miastem w roku 1608. Stadnicki jednak w odwecie zdobył rezydencję Opalińskiego wraz z miastem Leżajsk. Ostatecznie pod Tarnawcem, gdzie zgromadzono 6000 ludzi, 14 sierpnia 1610 roku przegrał z Opalińskim. Zginął w odwrocie po bitwie, a wraz z nim około pół tysiąca jego żołnierzy. Ukrył się w lesie, ale gdy nieostrożnie wychylił się zza kłód drewna został dostrzeżony przez Kozaków. Stadnickiego dobił Tatar Persa. Po śmierci na jego ciele naliczono 10 ran od ciosów i pchnięć. Opaliński żałował, że Stadnickiego nie wzięto żywcem, wynagrodził jednak Persę, który na najbliższym sejmie otrzymał nobilitację i nazwisko Macedoński. Legenda głosi, że odrąbaną głowę Stadnickiego przywiózł do Lublina jeden z zalotników pięknej panny Reginy Żegocianki, by serce jej zdobyć i obnosił ją zatkniętą na drzewcu po Lublinie.
Stadnicki w sztuce.
Postać Stadnickiego została umieszczona na obrazie Jana Matejki "Kazanie Skargi".
Jest bohaterem powieści "Diabeł Łańcucki" (2007) Jacka Komudy, "Pod czarcim kopytem" (1983) Kazimierza Korkozowicza, a także dramatu „Smocze gniazdo” Adolfa Nowaczyńskiego oraz "Starosta zygwulski" Adama Krechowieckiego. Jest także bohaterem jednej z nowel ("Z Diabłem sprawa") w "Przypadkach starościca Wolskiego" Józefa Hena, sfilmowanej w odcinku serialu "Rycerze i rabusie". Wspomniany jest w powieściach "Rękopis pani Fabulickiej" (1958) Hanny Januszewskiej oraz "Złota wolność" (1928) Zofii Kossak-Szczuckiej.
Antybohater w powieściach pisarzy takich jak Aleksander Fredro, Władysław Syrokomla czy Władysław Bełza. Jeden z antagonistów bohatera serii Kacper Ryx, której autorem jest Mariusz Wollny.

</doc>
<doc id="431614" url="https://pl.wikipedia.org/wiki?curid=431614" title="Katy Taylor">
Katy Taylor

Katy Lynn Taylor (ur. 22 października 1989 w Houston, USA) – amerykańska łyżwiarka figurowa.
Taylor pojawiła się na arenie międzynarodowej w roku 2003, debiutując na zawodach Juniorskiego Grand Prix. W tym samym roku została wicemistrzynią swojego kraju w kategorii Novice "(junior młodszy)". Wraz ze swoimi rówieśniczkami, a zarazem głównymi rywalkami na arenie krajowej - Kimmie Meissner i Danielle Kahle – zostały okrzyknięte przez amerykańską prasę "Trzema Laseczkami" i przyszłymi gwiazdkami światowego łyżwiarstwa.
Taylor trenuje pod okiem Jany Conter i Marka Poole w znanym teksańskim ośrodku "Sugarland", z którego wyszła między innymi Tara Lipinski.
Dotychczasowym największymi osiągnięciami Taylor są brązowy medal na Mistrzostwach Świata Juniorów 2004 i złoto na Mistrzostwach Czterech Kontynentów 2006.
Wyniki.
2006
2005
2004
2003
"Objaśnienie skrótów :" N - novice, junior młodszy ; J - junior ; S - senior

</doc>
<doc id="431616" url="https://pl.wikipedia.org/wiki?curid=431616" title="Ketonokwas">
Ketonokwas



</doc>
<doc id="431619" url="https://pl.wikipedia.org/wiki?curid=431619" title="Brzeziny Cieciułowskie">
Brzeziny Cieciułowskie

Brzeziny Cieciułowskie (do 31 grudnia 2015 "Brzeziny") – kolonia w Polsce położona w województwie opolskim, w powiecie oleskim, w gminie Rudniki
Kolonia wchodzi w skład sołectwa Cieciułów.
W latach 1975–1998 miejscowość położona była w województwie częstochowskim.

</doc>
<doc id="431621" url="https://pl.wikipedia.org/wiki?curid=431621" title="Stanisław Lorentz">
Stanisław Lorentz

Stanisław Lorentz, ps. "Bukowski" (ur. 28 kwietnia 1899 w Radomiu, zm. 15 marca 1991 w Warszawie) − polski historyk sztuki, muzeolog, profesor Uniwersytetu Warszawskiego, w latach 1935–1982 dyrektor Muzeum Narodowego w Warszawie, kierownik działu kultury i sztuki Departamentu Oświaty i Kultury Biura Delegata Rządu na Kraj, poseł na Sejm PRL IV kadencji. Budowniczy Polski Ludowej.
Życiorys.
Egzamin maturalny zdał w Gimnazjum Wojciecha Górskiego w Warszawie, po czym rozpoczął studia na Wydziale Filozoficznym Uniwersytetu Warszawskiego. Studiował historię sztuki. W 1924 obronił doktorat na temat twórczości Efraima Szregera.
Karierę zawodową rozpoczął w II RP. W latach 1929–1935 był konserwatorem zabytków województwa wileńskiego i nowogródzkiego. Po rezygnacji ze stanowiska był wykładowcą Uniwersytetu Stefana Batorego w Wilnie. W latach 1936–1982 (z przerwą w czasie II wojny światowej) pełnił funkcję dyrektora Muzeum Narodowego w Warszawie.
W czasie obrony Warszawy i podczas okupacji niemieckiej zasłużył się w akcji ratowania dóbr kultury polskiej i najcenniejszych zabytków znajdujących się w Warszawie. Po kapitulacji Warszawy pełnił funkcję łącznika prezydenta Warszawy Stefana Starzyńskiego przy niemieckim Komendancie Miasta Warszawy, którym został gen. Friedrich von Cochenhausen. W 1942 dzięki jego staraniom niemieckie władze odstąpiły od planu zniszczenia pomnika Jana Kilińskiego, wyrażając zgodę na jego zdeponowanie w podziemiach Muzeum Narodowego.
W 1945 rozpoczął współpracę z nowymi władzami i wrócił na stanowisko dyrektora Muzeum Narodowego. W latach 1945–1951 stał na czele Dyrekcji Muzeów i Ochrony Zabytków, a w 1947 został profesorem Uniwersytetu Warszawskiego. Od roku 1949 był członkiem Polskiej Akademii Umiejętności, od 1952 członkiem korespondentem, od 1964 członkiem rzeczywistym Polskiej Akademii Nauk. W 1949 był delegatem Krajowej Rady Obrońców Pokoju na Kongres Obrońców Pokoju w Paryżu. Był ekspertem UNESCO ds. ochrony zabytków. Był szczególnie zaangażowany w sprawę odbudowy Zamku Królewskiego w Warszawie. W 1952 wraz z Bogusławem Leśnodorskim otrzymał zespołową nagrodę państwową II stopnia. W 1976 otrzymał dyplom Ministra Spraw Zagranicznych Stefana Olszowskiego.
Od 1937 związany z Klubem Demokratycznym w Wilnie, następnie z powołanym w 1939 Stronnictwem Demokratycznym. Był członkiem Rady Naczelnej partii w latach 1961–1965, a w latach 1965–1969 z jej ramienia sprawował mandat posła na Sejm PRL.
Pochowany na cmentarzu ewangelicko-augsburskim w Warszawie (aleja 4, miejsce 25).
Życie prywatne.
Pochodził z rodziny luterańskiej pochodzenia szwedzkiego. Był synem Karola Ludwika Lorentza (1869–1930) i jego żony Marii z Schoenów (1875–1969), luteranów. Choć był niewierzący, zachował do końca życia związki z Kościołem Ewangelicko-Augsburskim (luterańskim) – był m.in. jednym z pomysłodawców Muzeum Reformacji Polskiej w Mikołajkach.
Miał troje rodzeństwa: Zygmunta, Zofię i Halinę. Jego żoną była Irena z Nasfeterów. Ich córkami były historyk literatury Alina Kowalczykowa i socjolog Irena Nowak.

</doc>
<doc id="431622" url="https://pl.wikipedia.org/wiki?curid=431622" title="Stawki Cieciułowskie">
Stawki Cieciułowskie

Stawki Cieciułowskie – kolonia w Polsce położona w województwie opolskim, w powiecie oleskim, w gminie Rudniki, w sołectwie Cieciułów.
W latach 1975–1998 miejscowość położona była w województwie częstochowskim.

</doc>
<doc id="431625" url="https://pl.wikipedia.org/wiki?curid=431625" title="Jaworzno Bankowe">
Jaworzno Bankowe

Jaworzno Bankowe – wieś w Polsce położona w województwie opolskim, w powiecie oleskim, w gminie Rudniki, w sołectwie Jaworzno.
W latach 1975–1998 miejscowość położona była w województwie częstochowskim.

</doc>
<doc id="431626" url="https://pl.wikipedia.org/wiki?curid=431626" title="TVP3 Gorzów Wielkopolski">
TVP3 Gorzów Wielkopolski

TVP3 Gorzów Wielkopolski (Telewizja Polska SA Oddział w Gorzowie Wielkopolskim, do 2005 roku Lubuski Ośrodek Regionalny TVP SA w Gorzowie Wielkopolskim, dawniej TVP Gorzów Wielkopolski, TVP3 Lubuska) – oddział terenowy Telewizji Polskiej z siedzibą główną w Gorzowie Wielkopolskim oraz redakcją terenową w Zielonej Górze. Sztandarowym programem TVP3 Gorzów Wielkopolski jest serwis informacyjny "Informacje Lubuskie."
Kanał TVP3 Gorzów Wielkopolski nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych oraz bezpłatnie w Internecie dzięki stronie internetowej TVP Stream i aplikacji TVP GO. 
Nadajniki naziemne TVP3 Gorzów Wielkopolski.
Nadajniki analogowe wyłączone 7 listopada 2012 roku.
"Opracowano na podstawie materiału źródłowego".
Nadajniki cyfrowe DVB-T MUX 3.
Wszystkie nadajniki są położone w województwie lubuskim. 28 marca 2022 roku ze względu na zmianę standardu nadawania na DVB-T2/HEVC w województwach lubuskim i dolnośląskim (nie dotyczyło to MUX 3 i MUX 8) oraz tzw. refarming, czyli zwolnienie kanałów telewizyjnych na potrzeby telefonii komórkowej, niektóre emisje przeniesiono na nowe częstotliwości, uruchomiono nowe albo zwiększono moc emisji z dotychczasowych nadajników. 
Wyłączone nadajniki cyfrowe DVB-T MUX 3.
"Opracowano na podstawie materiału źródłowego".
Programy TVP3 Gorzów Wielkopolski.
Ramówka obejmuje m.in. programy informacyjne z regionu, publicystyczne, przyrodnicze, reportaże, transmisje z mszy świętych, transmisje sportowe oraz relacje z koncertów, spektakli i wystaw.
Programy własne (stan na zimę 2022).
Informacje i publicystyka
Społeczeństwo
Kultura i sztuka
Sport
Historia
Reportaże
Programy nieemitowane w TVP3 Gorzów Wielkopolski (niepełna lista).
"Opracowano na podstawie materiału źródłowego".

</doc>
<doc id="431627" url="https://pl.wikipedia.org/wiki?curid=431627" title="Kuźnica Żytniowska">
Kuźnica Żytniowska

Kuźnica Żytniowska – osada w Polsce położona w województwie opolskim, w powiecie oleskim, w gminie Rudniki, w sołectwie Jelonki.
W latach 1975–1998 miejscowość położona była w województwie częstochowskim.

</doc>
<doc id="431633" url="https://pl.wikipedia.org/wiki?curid=431633" title="MTV Hard Rock Live">
MTV Hard Rock Live

MTV Hard Rock Live – album kanadyjskiego zespołu Simple Plan wydana w 2005 r. (dokładna data premiery to 29 września 2005).

</doc>
<doc id="431635" url="https://pl.wikipedia.org/wiki?curid=431635" title="Teodorówka (województwo opolskie)">
Teodorówka (województwo opolskie)

Teodorówka – kolonia w Polsce położona w województwie opolskim, w powiecie oleskim, w gminie Rudniki.
Miejscowość należy do sołectwa Rudniki.
W latach 1975–1998 miejscowość położona była w województwie częstochowskim.
Przed 2023 r. miejscowość była część wsi Rudniki.

</doc>
<doc id="431637" url="https://pl.wikipedia.org/wiki?curid=431637" title="Wiciokrzew">
Wiciokrzew

Wiciokrzew, suchodrzew ("Lonicera" L.) – rodzaj roślin wieloletnich należący do rodziny przewiertniowatych ("Caprifoliaceae"). Rośliny zielne i pnące nazywane są wiciokrzewami, natomiast krzewy i niewielkie drzewa – suchodrzewami. Rodzaj liczy około 180 gatunków szeroko rozprzestrzenionych na całej półkuli północnej, na południe sięgając do Meksyku, północnej Afryki, Jawy i Filipin. W Polsce występują trzy gatunki rodzime: wiciokrzew pomorski ("L. periclymenum"), czarny ("L. nigra") i pospolity ("L. xylosteum"). Zadomowionymi antropofitami są wiciokrzew przewiercień ("L. caprifolium"), wiciokrzew tatarski ("L. tatarica"), wiciokrzew Maacka ("L. maackii") i wiciokrzew Bella ("L." ×"bella"). Rośliny z tego rodzaju rosną zwykle w lasach i zaroślach. 
Około stu gatunków uprawianych jest jako rośliny ozdobne, ze względu najczęściej na silnie pachnące, efektowne kwiaty i pnący pokrój, ewentualnie przydatność krzewów do nasadzeń w formie żywopłotów. Jako roślina owocowa uprawiana jest odmiana wiciokrzewu sinego "L. caerulea" var. "kamtschatica" znana pod nazwą jagody kamczackiej. Kwiaty u tych roślin przeważnie są wonne, silnie zwłaszcza wieczorami i nocą, wytwarzają nektar i zapylane są przez owady i kolibry.
Systematyka.
"Caprifolium" Mill., "Euchylia" Dulac
"Lonicera" J. Gaertner = "Loranthus" L., "Lonicera" Boehmer in C. G. Ludwig = "Psittacanthus" C. F. P. Martius
Rodzaj z podrodziny "Caprifolioideae" z rodziny przewiertniowatych "Caprifoliaceae".

</doc>
<doc id="431638" url="https://pl.wikipedia.org/wiki?curid=431638" title="Panamá (miasto)">
Panamá (miasto)



</doc>
<doc id="431639" url="https://pl.wikipedia.org/wiki?curid=431639" title="Zwójki">
Zwójki



</doc>
<doc id="431641" url="https://pl.wikipedia.org/wiki?curid=431641" title="Miasta Panamy">
Miasta Panamy

Według danych oficjalnych pochodzących z 2010 roku Panama posiadała ponad 40 miast o ludności przekraczającej 2 tys. mieszkańców. Stolica kraju Panamá jako jedyne miasto liczyło ponad 400 tys. mieszkańców; 5 miast z ludnością 100–400 tys.; 4 miasta z ludnością 50–100 tys.; 8 miast z ludnością 25–50 tys. oraz reszta miast poniżej 25 tys. mieszkańców.
W 1990 ludność miejska stanowiła 50,6% ogółu ludności Panamy. W stołecznym zespole miejskim mieszka 1115,8 tys. osób, czyli blisko 40% ludności kraju. W prowincji Panama znajduje się aż 10 z 16 miast Panamy przekraczających 20 tys. mieszkańców. Największe miasta poza aglomeracją stołeczną to David, Santiago de Veraguas i Colón.
Największe miasta w Panamie.
Największe miasta w Panamie według liczebności mieszkańców (stan na 16.05.2010):
Alfabetyczna lista miast w Panamie.
Spis miast Panamy powyżej 2 tys. mieszkańców według danych szacunkowych z 2010 roku:

</doc>
<doc id="431642" url="https://pl.wikipedia.org/wiki?curid=431642" title="Banasiówka">
Banasiówka

Banasiówka – przysiółek wsi Jelonki w Polsce położony w województwie opolskim, w powiecie oleskim, w gminie Rudniki, w sołectwie Żytniów.
W latach 1975–1998 miejscowość położona była w województwie częstochowskim.

</doc>
<doc id="431645" url="https://pl.wikipedia.org/wiki?curid=431645" title="Wytoka (gmina Rudniki)">
Wytoka (gmina Rudniki)

Wytoka – kolonia w Polsce położona w województwie opolskim, w powiecie oleskim, w gminie Rudniki, w sołectwie Żytniów nad Prosną.
W latach 1975–1998 miejscowość położona była w województwie częstochowskim.

</doc>
<doc id="431646" url="https://pl.wikipedia.org/wiki?curid=431646" title="Colón">
Colón

Zobacz też: Colon

</doc>
<doc id="431647" url="https://pl.wikipedia.org/wiki?curid=431647" title="Stawki Żytniowskie">
Stawki Żytniowskie

Stawki Żytniowskie – kolonia w Polsce położona w województwie opolskim, w powiecie oleskim, w gminie Rudniki.
Miejscowość należy do sołectwa Żytniów.
W latach 1975–1998 miejscowość położona była w województwie częstochowskim.
Przed 2023 r. miejscowość była częścią kolonii Żurawie.

</doc>
<doc id="431648" url="https://pl.wikipedia.org/wiki?curid=431648" title="Rafał Lemkin">
Rafał Lemkin

Rafał Lemkin (ur. 24 czerwca 1900 w miejscowości Bezwodna w ujeździe wołkowyskim guberni grodzieńskiej, zm. 28 sierpnia 1959 w Nowym Jorku) – polski i amerykański prawnik karnista pochodzenia żydowskiego, twórca pojęcia „ludobójstwo” i projektu konwencji w sprawie zapobiegania i karania zbrodni ludobójstwa, podpisanej 9 grudnia 1948, nazywanej „Konwencją Lemkina”.
Życiorys.
Urodził się w rodzinie Józefa Lemkina i Beli z d. Pomeranz. Jego ojciec prowadził wydzierżawione gospodarstwo rolne. Miał dwóch braci. Młodość spędził w Oziorsku, gdzie ojciec administrował niewielki majątek, a potem w Wołkowysku, gdzie przeniosła się cała rodzina. W 1919 ukończył gimnazjum w Białymstoku. W latach 1919–1920 służył w jednostkach sanitarnych przy Armii Polskiej w okolicach Wołkowyska.
W 1919 zapisał się na Wydział Prawa i Administracji Uniwersytetu Jagiellońskiego. Został uchwałą Senatu Akademickiego z 8 VII 1921 relegowany z Uniwersytetu Jagiellońskiego z powodu przedłożenia dziekanowi nieprawdziwego i nielegalnego poświadczenia i przeniósł się na Wydział Prawa Uniwersytetu Jana Kazimierza we Lwowie. Słuchał m.in. wykładów profesorów Oswalda Balzera, Leona Pinińskiego, Przemysława Dąbkowskiego, Marcelego Chlamtacza, Kamila Stefki, Ludwika Ehrlicha, Stanisława Starzyńskiego, Juliusza Makarewicza, Romana Longchampsa de Bérier, Aleksandra Dolińskiego, Maurycego Allerhanda, Ignacego Weinfelda, Zbigniewa Pazdry, Leopolda Caro, Jana Piekałkiewicza. Uczestniczył w seminariach z procesu cywilnego (K. Stefko), prawa cywilnego (R. Longchamps de Berier) oraz – najdłużej – przez kilka lat z prawa karnego (J. Makarewicz). Na seminarium prof. Makarewicza napisał pierwsze prace naukowe. Wspólnie z Tadeuszem Kochanowiczem przetłumaczył też na język polski kodeks karny republik sowieckich z 1922, do którego przedmowę napisał prof. Makarewicz.
W połowie lat dwudziestych wiele podróżował, studiując na uczelniach w Heidelbergu, Berlinie, a później także i na Sorbonie. Po zdaniu trzech egzaminów ścisłych (rygorozów) w lipcu 1926 uzyskał stopień doktora praw Uniwersytetu Jana Kazimierza we Lwowie. Około 1927 opuścił Lwów zaproszony do współpracy przez docenta prawa karnego Uniwersytetu Jana Kazimierza we Lwowie Emila Rappaporta oraz prof. Wacława Makowskiego z Uniwersytetu Warszawskiego. Pracował jako pomocnik E. Rappaporta w Komisji Kodyfikacyjnej RP jako referendarz Sekretariatu Generalnego Komisji Kodyfikacyjnej (Emil Rappaport od 1924 był sekretarzem generalnym Komisji). Jednocześnie odbywał aplikację sądową. Po jej ukończeniu, w 1929 lub 1930, został mianowany podprokuratorem w Sądzie Okręgowym w Brzeżanach (woj. tarnopolskie), ale po niedługim czasie objął funkcję prokuratora Sądu Okręgowego w Warszawie. W 1934 zrezygnował z pracy w prokuraturze i – po wpisaniu na listę adwokatów Izby Adwokackiej w Warszawie – rozpoczął wykonywanie zawodu adwokata w Warszawie, w kancelarii przy ul. Kredytowej 6, gdzie też mieszkał.
W 1933 roku Lemkin został wykładowcą Wolnej Wszechnicy Polskiej. Także dzięki Rapapportowi, z którym się przyjaźnił, Lemkin trafił do Międzynarodowego Biura Unifikacji Prawa Karnego i brał udział w licznych konferencjach międzynarodowych, podczas których poznał i nawiązał relacje ze znaczącymi ekspertami prawa i ważnymi intelektualistami Europy Zachodniej.
Po apelu pułkownika Romana Umiastowskiego, pod koniec pierwszego tygodnia września 1939, Lemkin opuścił Warszawę i przedostał się na tereny, które wkrótce zajął Związek Sowiecki. Został zatrzymany, ale nie rozpoznano go i zwolniono na drugi dzień. W październiku przedostał się do Wilna, a stamtąd do Kowna, gdzie po trzech miesiącach otrzymał szwedzką wizę dzięki znajomościom z międzynarodowych konferencji. W 1940 roku wyjechał przez Rygę do Sztokholmu. W Szwecji rozpoczął zbieranie materiałów do swej późniejszej pracy o rządach państw Osi w krajach okupowanych, a także wykładał na Uniwersytecie Sztokholmskim.
Wiosną 1941 zamieszkał w Stanach Zjednoczonych, dokąd dotarł po jeździe jednym z ostatnich kursów kolei transsyberyjskiej, we Władywostoku przesiadając się na łódź płynącą do Japonii, z której w końcu wypłynął do Stanów. Pomoc w znalezieniu źródła utrzymania w Stanach otrzymał od Malcolma McDermotta z Uniwersytetu Duke’a. Pomimo starań McDermotta, posada, którą Lemkin otrzymał na Uniwersytecie Duke’a, musiała zostać sfinansowana z prywatnych źródeł, przy wsparciu dalekiej rodziny Lemkina mieszkającej w Stanach. Następnie Lemkin przez dwa lata pracował jako doradca "Board of Economic Warfare" w Waszyngtonie, po czym na nowo musiał poszukiwać pracy"". Ubiegał się o stanowisko wykładowcy ekonomii i ukończył podstawowe kursy z prawa amerykańskiego. W maju 1945 rozpoczął pracę w "War Crimes Office" Departamentu Wojny.
W latach 1942–1943 napisał swoją najważniejszą książkę "The Axis Rule in Occupied Europe" (wyd. 1944), poświęconą pojęciu ludobójstwa. Wkrótce po ukazaniu się publikacji, gazeta „The Washington Post” zamieściła sprzyjający pracy Lemkina artykuł wstępny zatytułowany "Genocide", w którym prawdopodobnie po raz pierwszy pojęcie ludobójstwa pojawiło się w powszechnych mediach. Wkrótce praca Lemkina została także doceniona na łamach „The New York Times”, a nowe pojęcie powoli weszło do powszechnego użytku.
W procesie norymberskim Lemkin został doradcą Roberta H. Jacksona, głównego oskarżyciela z ramienia USA. Od 1946 był konsultantem Komitetu Prawnego ONZ i razem z prof. napisał wstępny projekt Konwencji w sprawie Zapobiegania i Karania Zbrodni Ludobójstwa podpisanej 9 grudnia 1948 (). W latach 1948–1951 wykładał prawo międzynarodowe na Uniwersytecie Yale.
Był dziesięciokrotnie nominowany do Pokojowej Nagrody Nobla - w 1950, 1951, 1955, 1956, 1958 i 1959 r. W 1950 został odznaczony kubańskim Krzyżem Wielkim , a w 1955 Krzyżem Zasługi na Wstędze Orderu Zasługi Republiki Federalnej Niemiec.
Po sukcesie, jakim było dla Lemkina uchwalenie konwencji o zbrodni ludobójstwa, znalazł się w trudnej sytuacji życiowej. Po ukończeniu kontraktu jako "visiting professor" na Uniwersytecie Yale w 1951 roku nie udało mu się otrzymać stałej posady uniwersyteckiej. Przez większą część lat 50., pomimo znacznych starań, pozostawał bez stałej pracy i popadł w nędzę. Zmarł na atak serca w 1959 roku. W jego pogrzebie uczestniczyło siedem osób.
Działalność naukowa.
Od 1927, czyli od pierwszej konferencji (w Warszawie), dzięki E. Rappaportowi i W. Makowskiemu, współpracował z Międzynarodowym Biurem Unifikacji Prawa Karnego. Uczestniczył w polskich delegacjach na Konferencje dla unifikacji prawa karnego w Paryżu w 1931 i Kopenhadze w 1935. Uczestniczył też w licznych międzynarodowych zjazdach i kongresach z zakresu prawa karnego.
W 1931 opublikował "Opinie o projekcie Kodeksu Karnego", następnie był współautorem komentarza do Kodeksu karnego z 11 lipca 1932 (razem z Jerzym Jamonttem i Emilem Rappaportem, wyd. 1932), przygotował też jego przekład na język angielski (wspólnie z Malcolmem MacDermottem, wyd. 1939).
W 1933 miał uczestniczyć w Konferencji Biura Unifikacji Prawa Karnego w Madrycie, ale w ostatniej chwili – prawdopodobnie z powodu sytuacji międzynarodowej (politycznej) rząd cofnął jego delegację. Mimo to referat, który przygotował na konferencję (wydrukowany po francusku, a potem także po polsku i niemiecku) został przekazany jej uczestnikom. W referacie tym postulował uregulowanie na forum międzynarodowym zbrodni:
Koncepcja barbarzyństwa zakładała, że „Kto z nienawiści do zbiorowości rasowej, wyznaniowej lub społecznej, albo też w celu wyniszczenia (eksterminacji) tejże przedsiębierze czyn karalny przeciwko życiu, nietykalności cielesnej, wolności, godności lub podstawom bytu gospodarczego człowieka, należącego do takiej zbiorowości, za to przestępstwo barbarzyństwa ulegnie karze…, o ile czyn jego nie jest zagrożony surowszą karą w odnośnej ustawie karnej. Sprawca podlega tej samej karze, jeśli jego czyn skierowany został przeciwko osobie, która oświadczyła swoją solidarność lub ujęła się za jedną z wyżej wymienionych zbiorowości”. Ten typ zbrodni w 1944 – po doświadczeniu Holocaustu – Lemkin nazwał "genocydem" (ludobójstwem). Wandalizm zakładał z kolei – z tych samych pobudek co barbarzyństwo – niszczenie dzieł kultury lub sztuki, będących wytworem ducha zbiorowości rasowej, wyznaniowej lub społecznej.
Od czasów studenckich zajmował się ustawodawstwem karnym państw totalitarnych, przede wszystkim Włoch Mussoliniego i Związku Radzieckiego, opisując w swoich pracach funkcję prawa karnego w systemach prawnych i społecznych tych państw. Przetłumaczył na język polski sowieckie ustawy karne z 1922 (wspólnie z Tadeuszem Kochanowiczem, wyd. pol. 1926) z 1927 (wyd. pol. 1928) oraz fragment włoskiego kodeksu karnego poświęcony przestępstwom przeciwko państwu. W latach trzydziestych wydał dwa tomy opracowań w serii "Jidisze juridisze Bibljotek".
W 1933 opublikował książkę "Sędzia w obliczu nowoczesnego prawa karnego i kryminologii". Zajmował się także problemami terroryzmu. W 1935 zaproponował uregulowanie na forum międzynarodowym terroryzmu, przedstawiając własny projekt oraz koncepcje definiowania terroryzmu. Opracował ponadto komentarze do przepisów amnestyjnych z 1932 i 1936, komentarz do ustawy karnoskarbowej z 1932 oraz opracowania "Prawo karne skarbowe" (1938) i "La reglementation des paiments internationaux" (1939).
Pojęcie ludobójstwa.
W 1933 wyodrębnił w referacie wygłoszonym na Międzynarodowej Konferencji dla Unifikacji Prawa Karnego w Madrycie oraz w artykule na łamach „Internationales Anwaltsblatt” tzw. przestępstwa nowego typu, godzące w interesy całej ludzkości, wśród nich „akty barbarzyństwa” zdefiniowane jako działanie przeciwko życiu ludzkiemu, podjęte w zamiarze zniszczenia określonej grupy rasowej, religijnej lub społecznej oraz „akty wandalizmu” rozumiane jako czyny przeciwko dziedzictwu kulturowemu grup narodowych. W wydanej w 1944 książce "The Axis Rule in Occupied Europe" przedstawił swoje poglądy na nowy typ zbrodni przeciwko ludzkości, tworząc termin "genocidium" (ludobójstwo), które rozumiał jako zorganizowane działania, mające na celu zniszczenie narodu lub grupy etnicznej poprzez dezintegrację instytucji, kultury, języka, świadomości narodowej i religijnej, gospodarczych podstaw egzystencji, a następnie pozbawienie ludzi bezpieczeństwa, wolności, zdrowia, godności i ostatecznie życia. Proponował też przyjęcie międzynarodowej konwencji dotyczącej zapobiegania ludobójstwu (zob. Konwencja ONZ w sprawie zapobiegania i karania zbrodni ludobójstwa).
W wykładzie "Sowieckie ludobójstwo na Ukrainie", wygłoszonym w nowojorskim Manhattan Centre w dwudziestą rocznicę "Hołodomoru" (1953), uznał sztucznie wywołany przez władze sowieckie głód na Ukrainie w latach 1932–1933 ("Hołodomor") za klasyczny przykład tej zbrodni.

</doc>
<doc id="431649" url="https://pl.wikipedia.org/wiki?curid=431649" title="Hajdamaki">
Hajdamaki

Hajdamaki – kolonia w Polsce położona w województwie opolskim, w powiecie oleskim, w gminie Rudniki, w sołectwie Żytniów.
W latach 1975–1998 miejscowość położona była w województwie częstochowskim.

</doc>
<doc id="431652" url="https://pl.wikipedia.org/wiki?curid=431652" title="Podprokurator">
Podprokurator



</doc>
<doc id="431653" url="https://pl.wikipedia.org/wiki?curid=431653" title="Ignachy">
Ignachy

Ignachy – kolonia (osada) w Polsce położona w województwie opolskim, w powiecie oleskim, w gminie Rudniki.
Miejscowość należy do sołectwia Żytniów.
W latach 1975–1998 miejscowość położona była w województwie częstochowskim.
Przed 2023 r. miejscowość była częścią wsi Żytniów.

</doc>
<doc id="431654" url="https://pl.wikipedia.org/wiki?curid=431654" title="Bliźniaki (województwo opolskie)">
Bliźniaki (województwo opolskie)

Bliźniaki – kolonia w Polsce położona w województwie opolskim, w powiecie oleskim, w gminie Rudniki, w sołectwie Żytniów.
W latach 1975–1998 miejscowość położona była w województwie częstochowskim.
Przed 2023 r. miejscowość była częścią wsi Żytniów.
Zobacz też.
Bliźniaki

</doc>
<doc id="431656" url="https://pl.wikipedia.org/wiki?curid=431656" title="Pieńki (województwo opolskie)">
Pieńki (województwo opolskie)

Pieńki – kolonia w Polsce położona w województwie opolskim, w powiecie oleskim, w gminie Rudniki, w sołectwie Żytniów.
W latach 1975–1998 miejscowość położona była w województwie częstochowskim.
W okresie międzywojennym stacjonowały w miejscowości: Placówka Straży Granicznej I linii „Pieńki” oraz placówka Straży Celnej „Pinki”.

</doc>
<doc id="431657" url="https://pl.wikipedia.org/wiki?curid=431657" title="Teresa Kunegunda Sobieska">
Teresa Kunegunda Sobieska

Teresa Kunegunda Sobieska herbu Janina (ur. 4 marca 1676, na Wawelu w Krakowie, zm. 10 marca 1730, w Wenecji) – królewna polska, księżna bawarska.
Życiorys.
Córka króla Jana III Sobieskiego i Marii Kazimiery d’Arquien.
Po śmierci Marii Antoniny Habsburżanki, została 2 stycznia 1695 drugą żoną elektora Bawarii Maksymiliana II Emanuela. Od tej chwili znana była jako Kurfürstin Therese Kunigunde. Po klęsce Maksymiliana II Emanuela w bitwie pod Höchstädt an der Donau i jego wycofaniu się poza granicę Bawarii, Teresa Kunegunda została regentką elektoratu czuwając przez kilka miesięcy nad resztą wojsk, a także administracją okupowanego kraju. Kiedy opuściła Bawarię, by zobaczyć się z matką, okazało się, że wojska cesarskie nie chcą jej przepuścić z powrotem do kraju. Dziesięć lat spędziła na wygnaniu, wróciła do Monachium dopiero w 1715. Po śmierci męża opuściła Bawarię i reszty życia dokonała w Wenecji. Była jedynym dzieckiem Jana Sobieskiego, które zasiadło na tronie.
Miała dziesięcioro dzieci (z czego tylko pięcioro przeżyło dzieciństwo), w tym aż dziewięciu synów:

</doc>
<doc id="431659" url="https://pl.wikipedia.org/wiki?curid=431659" title="Żurawie (województwo opolskie)">
Żurawie (województwo opolskie)

Żurawie – kolonia w Polsce położona w województwie opolskim, w powiecie oleskim, w gminie Rudniki, w sołectwie Żytniów.
W latach 1975–1998 miejscowość położona była w województwie częstochowskim.

</doc>
<doc id="431661" url="https://pl.wikipedia.org/wiki?curid=431661" title="Superprodukcja">
Superprodukcja

Superprodukcja – polski film komediowy z 2002 roku w reżyserii Juliusza Machulskiego. Zdjęcia trwały 29 dni – od 22 kwietnia do 20 maja 2002 r.
Fabuła.
Przemądrzały krytyk filmowy Yanek Drzazga (Rafał Królikowski) pastwi się w recenzjach nad polskim kinem, przydzielając rodzimym produkcjom po jednej gwiazdce. Tymczasem życie szykuje mu niespodziankę - gangster o artystycznych ambicjach składa mu zaskakującą propozycję. Drzazga ma napisać scenariusz filmu, który uczyni z narzeczonej mafiosa gwiazdę.
Obsada.
Zagrali samych siebie.
Ludzie polskiego filmu i sportu: Edward Kłosiński, Agnieszka Rylik, Krystyna Janda, Małgorzata Kożuchowska, Robert Gliński, Beata Ścibakówna, Jan Englert, Szymon Majewski, Jan Holoubek i Juliusz Machulski. Jarosław Sokół, scenarzysta filmu, pojawia się w dwóch krótkich rolach jako dowódca czołgu i zbieracz Pokemonów.

</doc>
<doc id="431673" url="https://pl.wikipedia.org/wiki?curid=431673" title="Semyazza">
Semyazza

Semyazza (Semjaza, Shemyaza", Shemhazai, Szemhazaj, Szemchazaj, Szamazja, Simchazi, Amezjarak"') – upadły anioł w tradycji judaistycznej.
Pierwotnie przed buntem przeciw Bogu najpotężniejszy anioł w niebie, był Serafinem. Po upadku został wodzem upadłych aniołów. Etymologia słowa „Semyazza”, to „Imię potęgi” (szem – hebr. imię, aza – siła, moc). Według legendy Szemhazaj wraz z Azaelem zstąpił z nieba na ziemię, aby spółkować z ludzkimi kobietami. Jednej z kobiet o imieniu Istar podał „pełne imię Boga”. Mimo okazania skruchy do tej pory, wisi głową w dół między ziemią a niebem i jest widoczny jako gwiazdozbiór Oriona. W "Zoharze" Szemhazaj pojął za żonę jedną z córek Adama i Ewy i spłodził z nią synów – Hiwa i Hija, a w innej wersji legendy – Hija i Hamija. George Gordon Byron w "Niebo i ziemi" nazywa go Samiasa (polski przekład). W "Księdze Henocha" jest list Henocha do anioła Szamazja i jego współtowarzyszy. Według Moïse Schwab w "Vocabulaire de l’Angélologie" Szemhazaj i Azael to jeden i ten sam anioł.

</doc>
<doc id="431674" url="https://pl.wikipedia.org/wiki?curid=431674" title="Grębałów">
Grębałów

Grębałów – obszar Krakowa wchodzący w skład Dzielnicy XVII Wzgórza Krzesławickie, dawna wieś.
Osiedle Grębałów jest obecnie osiedlem mieszkalnym. Zabudowa nie jest zbyt zróżnicowana. Prawie cały teren pokryty jest domkami jednorodzinnymi. Niewiele wprawdzie pozostało już z dawnej wsi, aczkolwiek poniektórzy mieszkańcy posiadają własne, małe, prywatne gospodarstwa o wielkości nie przekraczającej 0,5 ha.
Wieś dóbr prestymonialnych kapituły katedralnej krakowskiej w powiecie proszowickim województwa krakowskiego w końcu XVI wieku.
Ośrodki kultury i sportu:
Na terenie dzielnicy znajduje się także Cmentarz Grębałów.

</doc>
<doc id="431678" url="https://pl.wikipedia.org/wiki?curid=431678" title="Kazimierz Rodowicz">
Kazimierz Rodowicz

Kazimierz Rodowicz (ur. 14 stycznia 1885 w Warszawie, zm. 19 kwietnia 1951 tamże) – polski inżynier budownictwa wodnego. 
Życiorys.
Syn Teodora i Stanisławy z Rymkiewiczów (1858–1943), młodszy brat Stanisława. W 1903 ukończył gimnazjum filologiczne w Kijowie, uzyskując świadectwo dojrzałości ze złotym medalem. Wykształcenie inżynierskie otrzymał w Instytucie Inżynierów Komunikacji w Petersburgu. Naukę kontynuował na Wydziale Inżynierii Lądowej w Wyższej Szkole Technicznej w Karlsruhe (1905–1912), gdzie specjalizował się w budownictwie wodnym. Po studiach pracował w biurze melioracyjnym we Lwowie. Równocześnie, w latach 1912–1914, był asystentem w Katedrze Budownictwa Wodnego Szkoły Politechnicznej we Lwowie. W 1914 objął stanowisko gubernialnego inżyniera-hydrotechnika w Ziemstwie Wołyńskim w Żytomierzu i do końca 1915 kierował pracami melioracyjnymi na Polesiu. Od stycznia 1916 do czerwca 1918 służył w wojsku rosyjskim, pełniąc funkcję naczelnika robót hydrotechnicznych, drogowych i mostowych przy dowództwie armii frontu zachodniego. Później pracował ponownie w Ziemstwie Wołyńskim w Żytomierzu jako naczelnik Wydziału Melioracyjnego. Od lutego 1919 pracował w Ministerstwie Robót Publicznych w Warszawie jako starszy referent Sekcji Budownictwa Wodnego. W latach kolejnych pracował w Technicznym Urzędzie Dróg Wodnych, Generalnej Dyrekcji Regulacji Rzek Żeglownych (1921–1923) i Dyrekcji Dróg Wodnych (1924–1933). W latach 1925–1933 był dyrektorem Warszawskiej Dyrekcji Dróg Wodnych. Od maja 1933 do wybuchu II wojny światowej zajmował stanowisko naczelnika Wydziału Dróg Wodnych w Urzędzie Wojewódzkim Warszawskim.
Równolegle z pracą zawodową, od 1921 prowadził działalność naukową i dydaktyczną w Politechnice Warszawskiej, początkowo jako adiunkt i wykładowca w II Katedrze Budownictwa Wodnego. W latach 1934–1936 prowadził także wykłady z zakresu dróg wodnych dla wyższych oficerów Sztabu Głównego.
W latach 20. opracował kompleksowy projekt regulacji Wisły z uwzględnieniem regulacji łożysk poszczególnych jej odcinków i dopływów. Przedstawił projekty budowy portów w Krakowie, Płocku i Poznaniu. Kierował budową Portu Handlowego na Pradze w Warszawie. Prowadził prace projektowo-budowlane w węźle dróg wodnych Żerań-Zegrze oraz wstępne prace projektowe budowy zbiorników wodnych w Czorsztynie, Goczałkowicach i Mianowie na Bystrzycy.
We wrześniu 1939 został ewakuowany do Brześcia, gdzie w październiku został aresztowany przez władze radzieckie. Dzięki pomocy przyjaciół został zwolniony i powrócił do Warszawy. Podczas okupacji pracował w Urzędzie Dróg wodnych, jako referent oraz doradca w Radzie Technicznej i w Radzie Komunikacyjnej Ministerstwa Komunikacji.
Po wojnie pełnił m.in. funkcję doradcy Rady Technicznej (później Komunikacyjnej) przy Ministerstwie Komunikacji (1945–1950), członka Rady Nadzorczej Spółki „Polska Żegluga na Odrze" (1946–1948) i członka Polsko-Czechosłowackiego Komitetu Studiów do Spraw Drogi Wodnej Odra-Dunaj (1948–1949).
W lipcu 1946 otrzymał tytuł profesora zwyczajnego oraz został kierownikiem II Katedry. Od 1949 był członkiem zwyczajny Towarzystwa Naukowego Warszawskiego. Należał do Polskiej Korporacji Akademickiej Związek Akademików Gdańskich Wisła.
Został pochowany na cmentarzu Powązkowskim w Warszawie (kwatera 228-1-12).
Rodzina.
Ożeniony z Zofią z Bortnowskich (1893–1990), siostrą gen. Władysława Bortnowskiego, mieli synów - uczestników powstania warszawskiego - Zygmunta (1917–1944), podporucznika AK, który zginął w powstaniu, i Jana, porucznika AK, dowódcy batalionu „Zośka”.

</doc>
<doc id="431682" url="https://pl.wikipedia.org/wiki?curid=431682" title="Bieńczyce (Kraków)">
Bieńczyce (Kraków)

Bieńczyce – obszar Krakowa wchodzący w skład Dzielnicy XVI Bieńczyce, dawna podkrakowska wieś. Obecnie teren ten jest intensywnie zurbanizowany. W zabudowie dominują w większości bloki, ale również domki jednorodzinne w północno-wschodniej części dzielnicy.
Historia.
Nazwa Bieńczyce pochodzi od właściciela wsi Bienia (Benedykta). Po raz pierwszy wzmiankowana jest w dokumentach w 1224. Wieś najpierw należała do Kościoła św. Michała Archanioła i św. Stanisława Biskupa na Skałce, od 1317 do kościoła św. Floriana. W 1391 powstał we wsi pierwszy młyn nad Dłubnią, drugi w 1449 napędzany istniejącą do dziś młynówką. W 2. połowie XV wieku zbudowano dwór z folwarkiem (do dziś przy ul. Kaczeńcowej w sąsiedztwie stawu zachował się dwór i oficyna z pocz. XX wieku). W późniejszym czasie wieś Bieńczyce stanowiła uposażenie kanoników katedry wawelskiej, na tej zasadzie władał nią Hugo Kołłątaj. Po II rozbiorze Polski wieś została mu skonfiskowana. W XIX wieku przez Bieńczyce została przeprowadzona droga do Kocmyrzowa, wzdłuż której pod koniec lat 90. XIX wieku wybudowano linię kolejową nr 111 (tzw. „Kocmyrzówkę”). Linia została zlikwidowana na początku lat 70. XX wieku, a o jej istnieniu świadczą do dziś zachowane pozostałości torów, resztki dwóch mostów kolejowych nad Dłubnią i jej młynówką oraz zachowany do dzisiaj budynek "stacji kolejowej Bieńczyce" przy ulicy Stadionowej. W 1949 na polach we wschodniej części wsi rozpoczęto budowę miasta Nowa Huta. W 1951 miejscowość została wraz z pozostałymi miejscowościami na obszarze których rozpoczęto budować Nową Hutę przyłączona do Krakowa jako LIV dzielnica katastralna.
W latach 1962–1979 na terenie dawnej wsi, włączonej w granice Krakowa zrealizowano założenie architektoniczno-urbanistyczne Bieńczyce Nowe, w zamierzeniu stanowiące rozbudowę dzielnicy Nowa Huta w kierunku północno-zachodnim. W 1959 roku w wyniku konkursu na projekt założenia wybrano koncepcję autorstwa warszawskiej architekt Jadwigi Guzickiej z zespołem w którym za projekt urbanistyczny odpowiadali Anna Basista i Jan Lewandowski, a za architekturę budynków Kazimierz Chodorowski, Stefan Golonka oraz konstruktor dr inż. Tadeusz Kantarek. Całe założenie było projektowane dla ok. 30 tys. mieszkańców – ok. 5,5 tys. na jednym osiedlu. Cechuje je luźna zabudowa budynkami wolnostojącymi z przeważającą zabudową 5- i 11-kondygnacyjną. Główną osią zespołu urbanistycznego jest park Planty Bieńczyckie, wzorowane na Plantach Krakowskich, który spaja osiedla wchodzące w skład zespołu w jedną urbanistyczną całość. Wzdłuż parkowej osi zaplanowano obiekty użyteczności publicznej – szkoły, przedszkola, domy handlowe, domy kultury, biblioteki. W skład Bieńczyc Nowych wchodzą osiedla noszące nazwy Strusia, Kalinowe, Na Lotnisku, Wysokie, Kazimierzowskie, Jagiellońskie, Przy Arce, Niepodległości, Albertyńskie oraz Złotej Jesieni. Nieliczne pozostałości starej zabudowy dawnej wsi zlokalizowane są przy ulicach Fatimskiej i Cienistej. Obszary te jednak na przestrzeni lat przynależności do miasta Krakowa uległy silnej urbanizacji i dziś w większości stanowią zwartą, miejską tkankę zabudowy jednorodzinnej.
Miejscowość należała do parafii św. Małgorzaty w Raciborowicach. Na terenie Bieńczyc znajdowała się mała kaplica będąca filią kościoła parafialnego. W latach 1967–1977 powstała nowoczesna świątynia Matki Bożej Królowej Polski zwana „Arką Pana” – był to pierwszy kościół wybudowany w obrębie jednego z osiedli Nowej Huty, a nie na jej dalekich obrzeżach – głównie dzięki staraniom bpa Karola Wojtyły i mieszkańców. W latach 80. XX wieku okolice „Arki Pana” były jednym z najważniejszych miejsc manifestacji dla Krakowskiej i nowohuckiej „Solidarności” – comiesięczne nabożeństwa fatimskie gromadziły niekiedy kilka tysięcy demonstrantów. Podczas jednego z nich, 13 października 1982 roku funkcjonariusz SB kpt. Andrzej Augustyn śmiertelnie ranił dwudziestoletniego robotnika, Bogdana Włosika.
W latach 1976–1993 wybudowano Krakowski Szpital Specjalistyczny im. L. Rydygiera. W latach 1990–1997 przy ul. Fatimskiej powstało Hospicjum św. Łazarza, a w 2002 kompleks Sal Królestwa Świadków Jehowy. Na terenie dzielnicy znajduje się także Zalew Nowohucki oraz Klub Sportowy „Wanda”.
Oprócz pozostałości linii kolejowej na obszarze Bieńczyc zachowało się:
Przy ulicy Kaczeńcowej znajduje się staw będący użytkiem ekologicznym.

</doc>
<doc id="431683" url="https://pl.wikipedia.org/wiki?curid=431683" title="Rock samplerowy">
Rock samplerowy



</doc>
<doc id="431687" url="https://pl.wikipedia.org/wiki?curid=431687" title="Wola Duchacka">
Wola Duchacka

Wola Duchacka – obszar Krakowa wchodzący w skład Dzielnicy XI Podgórze Duchackie.
Dzieli się na:
Wieś położona w końcu XVI wieku w powiecie szczyrzyckim województwa krakowskiego była własnością klasztoru kanoników regularnych Świętego Ducha w Krakowie. Do 1948 roku miejscowość była siedzibą gminy Wola Duchacka.
W zabudowie dominują osiedla mieszkaniowe (Na Kozłówce, Wola Duchacka-Wschód, Wola Duchacka-Zachód, bloki przy ulicy Gromady Grudziąż, wieżowce w okolicach ulicy Walerego Sławka). Obok osiedli blokowych w centrum dzielnicy, przy dawnej sieci drożnej skupiają się domy jedno- i dwurodzinne, wille w ogrodach oraz nieliczne zabytkowe domy. Znaczna część terenu zajęta jest przez obiekty o charakterze usługowo-handlowym (zajezdnia autobusowa MPK, cementownia, przedsiębiorstwa budowlane, bazy i składy, sklep ”Castorama”) oraz przemysłowymi (Krakowska Fabryka Kabli i galerię handlową „Bonarka”). Zabudowa poprzedzielana jest licznymi drogami, arteriami komunikacyjnymi, trakcjami tramwajowymi. Przez osiedle przepływa rzeka Wilga.
Na terenie Dzielnicy XI znajdują się rejony, których obszary są przeznaczone do nowoczesnej zabudowy. Powstały też liczne arterie komunikacyjne, a także obok rozwiniętej sieci linii autobusowych przeprowadzono linię tramwajową z pętlą na Kurdwanowie.
Obecnie mieszkańcy Woli Duchackiej należą do parafii: xx. Zmartwychwstańców przy ul. Szkolnej, nowo powstałej św. Kingi oraz do łagiewnickiej – Najśw. Serca Jezusowego.
Położenie i dojazd.
Wola Duchacka położona jest w Podgórzu, w południowej części Krakowa. Graniczy, w przybliżeniu:
Na Kurdwanowie zaraz przy granicy z Wolą Duchacką, znajduje się pętla tramwajowa linii 6, 24 i 50 (Krakowski Szybki Tramwaj), ponadto dobrą komunikację zapewniają autobusy linii 107, 133, 164, 174, 179, 184, 204, 244, 484, 610 oraz 144, 173, 274, 304, 314, 503, 904 (stanowiące dojazd do osiedla Wola Duchacka od wschodniej strony).
Historia.
Historia Woli Duchackiej sięga neolitu, od tego okresu na zboczu Krzemionek, przy drodze handlowej do Wieliczki istniała osada, kolejno związana z kulturą łużycką, celtycką, scytyjską, pomorską, puchowską, przeworską, których ślady wykazały badania archeologiczne, prowadzone w okresie międzywojennym. W pobliżu osady od XI wieku znajdował się kościółek św. Benedykta, kopiec Krakusa i cmentarzysko.
Za Kazimierza Wielkiego, w 1364, roku lokowano wieś na prawie magdeburskim i nazwano ją Wolą, co oznaczało, że chłopom przez 8 lat przysługiwała wolnizna od opłat na rzecz zasadźcy tj. Rimerusa (określonego "de Wolia retro montem Lasotinum"). Lokacja objęła tereny po obu stronach doliny, wzdłuż strumienia. Prostopadle do obecnej ul. Malborskiej wytyczono łany sięgające na południu po bór stopniowo wytrzebiany. Po okresie wolnizny chłopi mieli płacić czynsz w postaci 8 skojców od łanu. W centrum wsi znajdowało się gospodarstwo sołtysa ze stawami - w tym miejscu ukształtował się później zespół dworski.
Właścicielem Woli i nieodległej Rżąki był Otton z Pilczy, zaś po jego śmierci wdowa, Jadwiga, córka Jana z Melsztyna, tytułująca się panią na Pilicy i Łańcucie. Jadwiga w 1403 roku zapisała połowę wsi Wola i Rżąka szpitalowi św. Ducha w Krakowie, zaś drugą połowę szpitalowi w Łańcucie. W 1418 obie wsie weszły do uposażenia Duchaków, co potwierdziła córka Ottona i Jadwigi Elżbieta Granowska, żona Władysława Jagiełły. W 1425 Duchacy otrzymali też sąsiednią wieś Kurdwanów
Pierwotnie Wola podlegała parafii św. Jakuba na Kazimierzu, jednak po przejściu na własność zakonu św. Ducha de Saxia zwanego Duchakami otrzymała przydomek Duchacka. Następnie w wieku XIX wieś dostała się w ręce prywatne. Wtedy to jeden z właścicieli stworzył zespół dworski (wraz z parkiem krajobrazowym). Z części Woli Duchackiej, Płaszowa, na początku XX wieku rozbudowano fabrykę kabli. W 1938 r. zakon Zmartwychwstańców zbudował we wsi kaplicę. W czasie hitlerowskiej okupacji w 1943 r. Wola wraz z innymi dzisiejszymi dzielnicami została wcielona do Krakowa. W latach 1975-88 wzniesiono kościół. W 1942 r. na pograniczu Woli Duchackiej, Podgórza i Płaszowa, na terenie dwóch żydowskich cmentarzy, gruntach żydowskiej gminy wyznaniowej oraz terenach prywatnych i miejskich hitlerowcy założyli obóz pracy przymusowej Plaszow, w 1944 r. przekształcony w obóz koncentracyjny, który zajmował powierzchnię 80 ha. Do dziś zachowały się fragmenty obozowej zabudowy. Natomiast w 1961 r. powstał rezerwat przyrody nieożywionej Bonarka.
Na przełomie lat 70. i 80. na Woli Duchackiej Zachód zaczęły powstawać osiedla bloków, do tego czasu większość jej obszaru stanowiły nieużytki. Ok. 2000 r. rozpoczęto odnowę elewacji bloków. Łącznie na Woli Duchackiej Wschód i Zachód znajduje się ponad 100 bloków mieszkalnych.
W granicach dzielnicy, tam, gdzie niegdyś znajdował się obóz koncentracyjny, znalazł się pomnik ofiar obozu ku czci pomordowanych ofiar niemieckiego faszyzmu ustawiony w 1964 r., a obok niego znajduje się pamiątkowy krzyż oraz głaz z napisem upamiętniający Żydów zamordowanych w obozie w Płaszowie 1943–45. Na pograniczu z Prokocimiem znajduje się pomnik upamiętniający miejsce masowej egzekucji mieszkańców w 1942.
W latach 1928–2000 na terenie Woli Duchackiej działał klub sportowy Kabel Kraków noszący początkowo nazwę Wolania. Obecnie mieści się tam centrum treningowe i stadion rezerw Cracovii.
Obiekty.
Rozciągająca się z Kopca Krakusa panorama na dawną wieś ograniczoną terenami przemysłowymi Fabryki Kabli i kominami „Bonarki” przedstawia zieloną wysepkę zespołu podworskiego przytłoczoną blokowiskami.
Do ważniejszych i charakterystycznych obiektów Woli Duchackiej możemy zaliczyć:
Istnieją plany zagospodarowania dwóch pofabrycznych obszarów:

</doc>
<doc id="431692" url="https://pl.wikipedia.org/wiki?curid=431692" title="Zwierzyniec (Kraków)">
Zwierzyniec (Kraków)

Zwierzyniec – obszar Krakowa wchodzący w skład Dzielnicy VII Zwierzyniec. Dawna wieś, która została włączona do Krakowa 13 listopada 1909 jako XIII dzielnica katastralna.
Rozciąga się między Rudawą na północy i wschodzie a Wisłą na południu. Od zachodu graniczy z Przegorzałami i z Wolą Justowską, od północy z Czarną Wsią a od wschodu z Półwsiem Zwierzynieckim. Na Zwierzyńcu powstało osiedle Salwator.
Tereny te były niegdyś własnością Piotra Włostowica, wielkorządcy Bolesława Krzywoustego, a w XII w. przeszły w posiadanie Jaksy Gryfity, zięcia Włostowica. Jaksa ufundował tu w 1162 klasztor Norbertanek. W dokumencie fundacyjnym klasztoru po raz pierwszy wymieniona została nazwa "Zwierzyniec".
Wieś położona w powiecie proszowskim województwa krakowskiego w końcu XVI wieku była własnością klasztoru norbertanek na Zwierzyńcu w Krakowie.
Według austriackiego spisu ludności z 1900 w 213 budynkach w Zwierzyńcu na obszarze 356 hektarów mieszkały 2976 osoby, z czego 2870 (96,4%) było katolikami, 40 (1,3%) wyznawcami judaizmu, 13 (0,4%) grekokatolikami, a 53 (1,8%) było innej religii lub wyznania; 2543 (85,5%) było polsko-, 256 (8,6%) niemiecko-, 11 (0,4%) rusko-, a 101 (3,4%) innojęzycznymi.
Nazwa Zwierzyniec jest tradycyjnie powiązana ze służebną funkcją obszarów myśliwskich dla dworu królewskiego, brak jednak dowodów iż istniały na tym terenie wydzielone miejsca do polowań. Najstarszy znany zapis obecnej nazwy Dzielnicy pochodzi z XIII wieku (łac. "Sverincia" lub "Zwerincia"), natomiast polski zapis "Zwierzyniec" jest nam znany dopiero z roku 1422. Pochodną nazwą Zwierzyńca jest Półwsie Zwierzynieckie. Półwsie jest dawnym śladem podziału wsi Zwierzyniec na dwie części – właśnie Zwierzyniec i Półwsie.

</doc>
<doc id="431694" url="https://pl.wikipedia.org/wiki?curid=431694" title="Prądnik Biały">
Prądnik Biały

Prądnik Biały – dawna wieś, obecnie część Krakowa usytuowana w Dzielnicy IV Prądnik Biały, liczy około 10 tysięcy mieszkańców, dominują zabudowania wysokie, tzw. blokowiska. Od północy graniczy z Witkowicami, od wschodu z Górką Narodową i Prądnikiem Czerwonym, od południa z Krowodrzą, a od zachodu z Toniami. Zespół dworsko-parkowy Dworek Białoprądnicki stanowi centrum kulturalne Prądnika Białego.
Historia.
Centrum zabudowy wsi Prądnik rozciągało się wzdłuż traktu do Miechowa, prowadzącego od obecnej ul. Długiej ku wsi Zielonki. W najstarszym zapisie z ok. 1123 r. nosiła nazwę "Prutnic" i należała do biskupów krakowskich. W 1220 r. biskup krakowski Iwo Odrowąż założył na jej terenie pierwszy szpital w Krakowie, prowadzony przez Zakon Kanoników Ducha Św. De Saxia. Od XII wieku wykształcił się podział Prądnika na dwie różniące się wielkością wsie, których granice wyznaczał trakt miechowski. Wschodnia - większa - należała w dużej mierze do benedyktynów z Tyńca, w mniejszej - zachodniej - znajdowała się własność biskupów krakowskich. Podział ten znalazł odzwierciedlenie w stosowanych od XV wieku odmiennych nazwach: Prądnik Wielki oraz Prądnik Mały, zwany też Prądnikiem Biskupim ("Prandnik Episcopalis"). Od XIII do XVIII wieku sąsiadujący z biskupim grunt nad rzeką Prądnik posiadali krakowscy duchacy; znaczny obszar wokół Prądnika Małego należał natomiast do krakowskiej kapituły katedralnej. Duchacy, przeniesieni do Krakowa w 1244 r., zatrzymali jednak znaczne grunty w Prądniku Białym, zwane odtąd Prądnikiem Duchackim (w XV wieku z nadania biskupiego posiadali tu 3 młyny, z których jeden od 1496 r. służył jako papiernia, w I połowie XVI w. dzierżawiona przez drukarza Jana Hallera).
W latach 70. XV w. sąsiednią należącą do klasztoru w Tyńcu wieś zwano już "Magna Prandnik", co sto lat później zapisano po raz pierwszy po polsku jako "Prądnik Wielki". Sławna była tutejsza biała mąka i chleb, zwany prądnickim. Z 1421 r. datuje się zapis, zobowiązujący posiadaczy gruntów w Prądniku Białym do wypieku chleba na stół biskupi. Na terenie biskupiego folwarku w Prądniku, położonego przy trakcie wielkopolskim, w 1547 r. bp Samuel Maciejowski wybudował renesansowy pałac z ogrodem stanowiący letnią rezydencję biskupów krakowskich, gdzie gościli m.in. Jan Kochanowski, Szymon Szymonowic i Łukasz Górnicki. To tutaj właśnie toczą się erudycyjne rozmowy bohaterów dzieła Górnickiego „Dworzanin polski”, poświęcone dworskim obyczajom i humanistycznemu wychowaniu.
W 1574 r. na błoniach prądnickich szlachta witała przybyłego do Krakowa Henryka Walezego, a w 1697 r. w Prądniku Białym rozpoczął się koronacyjny wjazd do Krakowa Augusta II. Pola pomiędzy Prądnikiem Białym i Czerwonym a Krakowem były w 1587 r. teatrem bitwy, w której Jan Zamoyski pokonał arcyksięcia austriackiego Maksymiliana Habsburga i zmusił go do wycofania się na Śląsk.
Regulacja dochodów biskupich przez Sejm Czteroletni w 1789 r. włączyła Prądnik Biały do skarbu wojskowego, zaś dzierżawcą wsi został Jacek Kluszewski, antreprener teatru krakowskiego. W 1794 r. we wsi przebywał Tadeusz Kościuszko (jeśli wierzyć tradycji, odpoczywał pod istniejącym do dziś w parku dworskim jaworem przed bitwą pod Racławicami), natomiast w 1809 r. mieszkał tu gen. Jan Henryk Dąbrowski.
Na początku XIX wieku wieś należała do dóbr kameralnych, następnie do właścicieli prywatnych. W tym czasie na fundamentach dawnego pałacu biskupiego wzniesiono obecny dwór z oficynami oraz budynki karczmy i czworaków. W sto lat później było tu ponad 650 mieszkańców i około 45 domów, jednoklasowa szkoła ludowa, 3 młyny, garbarnia i cegielnia. Na ten czas przypada również okres znacznego rozwoju terytorialnego sąsiedniego Krakowa. Miasto cierpiało na brak terenów pod dalszą rozbudowę, ograniczone ze wszystkich stron zabudowaniami Twierdzy Kraków. Staraniami jego prezydenta, Juliusza Lea, powstała koncepcja tzw. „Wielkiego Krakowa”, w myśl której tereny wielu okolicznych miejscowości miały zostać przyłączone do miasta, powiększając w ten sposób jego obszar prawie siedmiokrotnie. Ustawa o Wielkim Krakowie weszła w życie w 1909 roku i objęła ona m.in. dużą część ówczesnego Prądnika Białego (mniej więcej do dzisiejszej ul. Opolskiej). Pozostała część wsi została włączona do Krakowa w 1941 roku. W latach 1913–15 przy ul. Prądnickiej 15 wzniesiono Miejskie Zakłady Sanitarne. W latach dwudziestych swoją pierwszą siedzibę zbudowało na Prądniku tworzące się Zgromadzenie Sióstr Najśw. Duszy Chrystusa Pana. Założycielka zgromadzenia była m. Paula Zofia Tajber (1890-1963). Obecnie trwa jej proces beatyfikacyjny. Na lata 1975–85 przypadła budowa nowych osiedli mieszkaniowych: Prądnik Biały Zachód i Prądnik Biały Wschód.

</doc>
<doc id="431697" url="https://pl.wikipedia.org/wiki?curid=431697" title="Anna Popplewell">
Anna Popplewell

Anna Katherine Popplewell (ur. 16 grudnia 1988 w Londynie, Wielka Brytania) – brytyjska aktorka. Wystąpiła m.in. w roli Zuzanny Pevensie w ekranizacjach powieści z cyklu "Opowieści z Narnii" oraz jako Lola w serialu "Nastoletnia Maria Stuart". 

</doc>
<doc id="431698" url="https://pl.wikipedia.org/wiki?curid=431698" title="Robert Houghwout Jackson">
Robert Houghwout Jackson

Robert Houghwout Jackson (ur. 13 lutego 1892, zm. 9 października 1954) – prokurator generalny Stanów Zjednoczonych w latach 1940–1941 i sędzia Sądu Najwyższego Stanów Zjednoczonych (1941–1954), w głównym procesie norymberskim oskarżyciel z ramienia USA (po wydaniu wyroku złożył urząd, a jego następcą na stanowisku oskarżyciela w procesach norymberskich następczych był gen. Telford Taylor).
Życiorys.
Urodził się w Spring Creek w stanie Pensylwania. Rozpoczął karierę zawodową jako radca prawny, następnie objął funkcję prokuratora podlegającego gubernatorowi Nowego Jorku Franklina Delano Roosevelta (przyszłego prezydenta Stanów Zjednoczonych). Później podjął pracę w Waszyngtonie, gdzie otrzymał urząd prokuratora generalnego i w 1941 został sędzią Sądu Najwyższego. Po zakończeniu II wojny światowej otrzymał nominację na głównego oskarżyciela z ramienia USA w sprawie zbrodni wojennych przed Międzynarodowym Trybunałem Wojskowym w Norymberdze. Po zakończeniu procesu powrócił do Sądu Najwyższego USA w Waszyngtonie, gdzie pracował do śmierci.
26 czerwca 1946 Uniwersytet Warszawski przyznał mu tytuł doktora honoris causa. Jego postać pojawiała się m.in. w filmie "Epilog norymberski" (reż. Jerzy Antczak, 1970), gdzie jego rolę zagrał Andrzej Łapicki, oraz miniserialu pt. "Norymberga" (2000, reż. Yves Simoneau), w którym jego rolę zagrał Alec Baldwin.

</doc>
<doc id="431700" url="https://pl.wikipedia.org/wiki?curid=431700" title="HTLV">
HTLV

HTLV (ang. "human T-cell leukemia"/"lymphoma virus" lub "human T-lymphotropic virus") — wirus ludzkiej białaczki z komórek T (lub ludzki wirus T-limfotropowy) jest ludzkim jednoniciowym retrowirusem RNA, który wywołuje ostrą białaczkę z limfocytów T oraz chłoniaka z limfocytów T u dorosłych, a także może mieć udział w pewnych chorobach demielinizacyjnych (tropikalny spastyczny niedowład poprzeczny).
HTLV-I.
HTLV I jest wirusem powiązanym z kilkoma rodzajami chorób, m.in.: mielopatią związaną z HTLV I, białaczką z powiązaniem wirusowym (zobacz: białaczka/chłoniak dorosłych z limfocytów T). Uważa się, że pomiędzy 4-5% zakażonych osób rozwija nowotwór w wyniku działania tego wirusa.
HTLV został odkryty w 1981 roku przez: Bernarda Poiesza i Roberta C. Gallo oraz ich współpracowników z NCI i był to pierwszy zidentyfikowany ludzki retrowirus. Zakażenie HTLV-I, prawdopodobnie jak w przypadku innych retrowirusów pozostaje na całe życie i może być potwierdzone poprzez wykazanie przeciwciał przeciw HTLV-1 w krwi.
Badania przeciwciał anty-HTLV-I wykazują, że wirus występuje endemicznie w południowej Japonii, na wyspach karaibskich i w Afryce.
Uważa się, że przenoszenie następuje z matki na dziecko, poprzez kontakty seksualne, kontakt z zakażoną krwią, transfuzje krwi lub używanie skażonych strzykawek. Przypuszcza się, że udział różnych dróg przenoszenia różni się w zależności od lokalizacji geograficznej. W Japonii infekcje występują w skupiskach i rzadko dochodzi do niezabezpieczonych kontaktów seksualnych, co sugeruje częstsze przenoszenie z matki na dziecko. W rejonie karaibskim rozkład geograficzny jest bardziej jednolity i zakażenie częściej występuje u ludzi z wieloma partnerami seksualnymi, wskazując na to, że droga przenoszenia przez kontakty seksualne jest bardziej powszechna.
Czas pomiędzy momentem zakażenia a rozpoczęciem procesu nowotworowego także różni się geograficznie. Wynosi on około 6 lat w Japonii i mniej niż 40 lat w regionie karaibskim.
HTLV II.
HTLV-II jest blisko powiązany z wirusem HTLV-I i ma genom w 60% homologiczny z nim. Występuje przeważnie u narkomanów, Indian północnoamerykańskich, a także na Karaibach oraz u Indian Ameryki Południowej. Nie ma pewnych związków wirusa HTLV-II z jakimikolwiek chorobami, ale wiąże się go z kilkoma przypadkami chorób neurologicznych, takich jak mielopatia i tropikalny spastyczny niedowład poprzeczny.
HTLV-III i HTLV-IV.
HTLV-III jest podobny do wirusa STLV-III (Simian T-lymphotropic virus 3- małpi wirus T-limfotropowy), natomiast HTLV-IV nie przypomina żadnego ze znanych wirusów. Do tej pory nie wiadomo, do jakiego stopnia posunęło się przenoszenie zakażenia wśród ludzi i nawet czy te wirusy mogą wywoływać chorobę.
Nazwa HTLV-III była kiedyś nazwą wirusa HIV, ale wyszła od tamtego czasu z użycia w literaturze o AIDS.

</doc>
<doc id="431701" url="https://pl.wikipedia.org/wiki?curid=431701" title="Robert H. Jackson">
Robert H. Jackson



</doc>
<doc id="431702" url="https://pl.wikipedia.org/wiki?curid=431702" title="Zvolen">
Zvolen



</doc>
<doc id="431705" url="https://pl.wikipedia.org/wiki?curid=431705" title="Robert Jackson">
Robert Jackson



</doc>
<doc id="431707" url="https://pl.wikipedia.org/wiki?curid=431707" title="Wojewódzkie Przedsiębiorstwo Komunikacyjne">
Wojewódzkie Przedsiębiorstwo Komunikacyjne

Wojewódzkie Przedsiębiorstwo Komunikacyjne (WPK) – przedsiębiorstwa państwowe zajmujące się prowadzeniem transportu miejskiego i regionalnego, istniejące w województwach Polskiej Rzeczypospolitej Ludowej. W niektórych województwach funkcjonujące pod nazwą Wojewódzkie Przedsiębiorstwo Komunikacji Miejskiej (WPKM).
W konsekwencji transformacji ustrojowej prowadzenie transportu miejskiego powierzono samorządom gminnym. Wojewódzkie Przedsiębiorstwa Komunikacyjne podzielono na mniejsze przedsiębiorstwa, które komunalizowano na rzecz samorządów gminnych bądź sprywatyzowano.

</doc>
<doc id="431710" url="https://pl.wikipedia.org/wiki?curid=431710" title="WPK">
WPK



</doc>
<doc id="431711" url="https://pl.wikipedia.org/wiki?curid=431711" title="Ring of Brodgar">
Ring of Brodgar

Ring of Brodgar (także Ring of Brogar) - neolityczny krąg kamienny znajdujący się na wyspach Orkady, w Szkocji. Znajduje się na światowej liście dziedzictwa UNESCO.
Wiek monumentu nie jest dokładnie znany, ponieważ dokładne badania archeologicznie nie były nigdy przeprowadzane. Uważa się, że został on zbudowany między 2500 a 2000 r. p.n.e. 
Średnica kręgu wynosi 104 m, co czyni go jednym z największych kręgów kamiennych w Wielkiej Brytanii. Do dziś zachowało się jedynie 27 spośród 60 kamieni, które tworzyły krąg. Najwyższy spośród nich mierzy 4,7 m, a najniższy 2,1 m. Na wielu kamieniach można dojrzeć inskrypcje wraz z datami, np. z XVII w.

</doc>
<doc id="431713" url="https://pl.wikipedia.org/wiki?curid=431713" title="Władysław Cichorski">
Władysław Cichorski

Władysław Roman Cichorski ps. "Zameczek" (ur. 27 lutego 1822 w Kaliszu, zm. 8 czerwca 1876) – polski powstaniec, pułkownik wojsk powstańczych powstania styczniowego, dowódca oddziału operującego na Podlasiu.
Życiorys.
Był synem radcy stanu i senatora Wincentego Cichorskiego i Emilii z Zapolskich. Ukończył gimnazjum w Warszawie, a następnie kształcił się w Instytucie Agronomicznym w Marymoncie. Do 1861 pracował jako urzędnik w Komisji Przychodów i Skarbu. Przed powstaniem w 1861 ten geometra z zawodu został działaczem konspiracyjnym w okręgu tykocińskim oraz organizator z ramienia Komitetu Centralnego województwa augustowskiego. 22 stycznia 1863 roku Władysław Cichorski na czele oddziału złożonego ze szlachty zaściankowej zdobył Suraż pod Łapami. W nocy z 23 na 24 stycznia na czele 50 ludzi wkroczył do Wysokiego Mazowieckiego, potem do Tykocina (24.01). 27 stycznia opanował stację kolejową w Czyżewie w celu przejęcia kontroli nad odcinkiem kolei warszawsko-petersburskiej, niebawem został jednak wyparty.
Następnie zajął Ciechanowiec, gdzie przez 3 dni przyjmował ochotników i rozbudowywał oddział. 2 lutego wraz z już dwutysięcznym oddziałem ruszył do Siemiatycz. Został awansowany przez Rząd Narodowy do stopnia pułkownika. Pod Siematyczami połączył się z partią Romana Rogińskiego, idącą z Białej. Założył obóz pod miastem. Miał pod swoim dowództwem już 3000 ludzi, w tym 800 jednolicie umundurowanej kawalerii. Oddziały powstańcze osaczył gen. Maniukin, który pobił powstańców w bitwie pod Siemiatyczami i zmusił ich do ucieczki 7 lutego. Niedobitki partii Cichorskiego zebrał Konstanty Ramotowski. Sam Cichorski wraz z 700 ludźmi wycofał się do Puszczy Białej. Tam nękał posterunki rosyjskie nagłymi wypadami, a 28 lutego pobił w potyczce pod Przetyczem.
W marcu podporządkował swój oddział Zygmuntowi Padlewskiemu, biorąc udział w jego szlaku bojowym na Kurpiach, m.in. pod Dąbrową (8.03), Myszyńcem (9.03), Drążdżewem (12.03), Chorzelami (14.03), Zeńbokiem (15.03). Po przerwie w działaniach wziął udział w bitwie pod Osówką (14.10), z której wycofał się z 300 ludźmi. Został mianowany organizatorem Prus Zachodnich, wkrótce jednak aresztowano go i osadzono w więzieniu w Chełmnie, skąd uciekł.
Wyjechał do Drezna, następnie do Szwajcarii, a w 1866 osiadł we Francji. W latach 1870-1871 brał udział w wojnie francusko-pruskiej. Po upadku Komuny Paryskiej musiał opuścić Francję i udał się do Rumunii, gdzie pracował przy budowie kolei. Ostatecznie osiadł w Galicji w Stanisławowie, pracując jako kierownik spółdzielni spożywczej. W 1876 popełnił samobójstwo. Pochowany na Cmentarzu Sapieżyńskim w Stanisławowie.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.

</doc>
<doc id="431714" url="https://pl.wikipedia.org/wiki?curid=431714" title="François Faber">
François Faber

François Faber (ur. 26 stycznia 1887 w Aulnay-sur-Iton, zm. 9 maja 1915 w Mont-Saint-Éloi lub Carency) – luksemburski kolarz szosowy.
Triumfując w Tour de France 1909 został pierwszym zwycięzcą Tour de France, który nie był Francuzem – był jednak związany z tym krajem, wychowywał się w Paryżu i nosił przydomek „giganta z Colombes”. Urodzony we Francji Faber reprezentował Luksemburg za sprawą swojego ojca, który był obywatelem tego kraju.
Zginął w czasie I wojny światowej, na której walczył w szeregach Legii Cudzoziemskiej. Ze względu na fakt, iż nigdy nie odnaleziono jego ciała nie jest znana dokładna lokalizacja miejsca, w którym zginął – doszło do tego na terenie jednej z dwóch miejscowości: Mont-Saint-Éloi bądź Carency. Pośmiertnie został odznaczony Krzyżem Wojennym oraz Medalem Wojskowym. W Luksemburgu od 1918 organizowany jest poświęcony jego pamięci wyścig kolarski Grand Prix François-Faber, będący najstarszą odbywającą się corocznie rywalizacją tego typu w tym kraju.
Jego brat przyrodni, Ernest Paul, również był kolarzem.
Osiągnięcia.
Opracowano na podstawie:

</doc>
<doc id="431721" url="https://pl.wikipedia.org/wiki?curid=431721" title="Pocisk kasetowy">
Pocisk kasetowy

Pocisk kasetowy – artyleryjski lub rakietowy pocisk, zawierający kilka lub kilkadziesiąt podpocisków (min, pocisków przeciwpancernych, granatów itp.). Nad celem pocisk wyrzuca podpociski, które minują teren bądź niszczą lekki sprzęt pancerny i siłę żywą nieprzyjaciela. Za pomocą tego rodzaju pocisków można umieszczać na terenie zajmowanym przez nieprzyjaciela urządzenia zakłócające i czujniki informujące o ruchach jego wojsk.

</doc>
<doc id="431725" url="https://pl.wikipedia.org/wiki?curid=431725" title="Pojezierze Kunickie">
Pojezierze Kunickie



</doc>
<doc id="431727" url="https://pl.wikipedia.org/wiki?curid=431727" title="Brussels Cycling Classic">
Brussels Cycling Classic

Brussels Cycling Classic (do 2013 Paryż-Bruksela) to tzw. półklasyk – jednodniowy wyścig kolarski rozgrywany we wrześniu we Francji i w Belgii. Jest to jeden z najstarszych wyścigów kolarskich w międzynarodowym kalendarzu.
Historia.
Paryż-Bruksela po raz pierwszy był rozgrywany w 1893 roku jako dwudniowy wyścig amatorski. Przez wiele lat był częścią „wiosennych klasyków” zajmując miejsce między Paryż-Roubaix a Gandawa-Wevelgem. Impreza zaczęła tracić na znaczeniu w 1966, kiedy holenderscy działacze kolarstwa zadecydowali o organizowaniu własnego wyścigu i promowaniu przez to kolarstwa we własnym kraju. Tak się narodził Amstel Gold Race. Na dodatek, francusko-belgijski wyścig, jako odbywający się między dwoma europejskimi stolicami, powodował problemy w ruchu drogowym i zawieszono jego organizację w latach 1967–1972.
Kiedy imprezę przywrócono w 1973, ustalono czas jego rozgrywania na środek tygodnia pod koniec września, tuż przed Paryż-Tours. Pierwsza jesienna edycja zakończyła się triumfem Eddy’ego Merckxa (jego jedyna wygrana w tym wyścigu). Największą liczbą zwycięstw może po poszczycić się Australijczyk Robbie McEwen, który wygrał wyścig 5 razy, z czego cztery razy z rzędu (ostatni raz w 2008 roku). Zdetronizował tym samym dwóch kolarzy: Octave Lapize oraz Belga Felixa Selliera, obydwaj zwyciężali 3 lata z rzędu – Lapize w 1911, 1912 i 1913, a Sellier w 1922, 1923 i 1924.
W 2013 zmienił nazwę na Brussels Cycling Classic i został zorganizowany wyłącznie na terenie Belgii.
Długość wyścigu.
Przed rokiem 1926 trasa wyścigu zawsze miała długość powyżej 400 km, stopniowo jednak zmniejszano ten dystans, aż do edycji 2004, gdzie kolarze musieli pokonać 225 km. Czasem zdarzały się jeszcze długie etapy, jak np. w 1987, kiedy trasa miała 309 km. Najszybsza edycja odbyła się w roku 1975, kiedy to wiejący w plecy wiatr pozwolił zwycięzcy na osiągnięcie oszałamiającej średniej prędkości 46,11 km/h.
Trasa.
Dziś wyścig startuje w miejscowości Soissons, w Pikardii, 85 km na północny wschód od Paryża, wcześniej do roku 1996 miejscem startu było Noyon również leżące w Pikardii, a w latach 80. miejscem startu było miasto Senlis w południowej części tego samego regionu. Profil trasy jest w przeważającej mierze płaski, jedynie u końca trasy jest kilka brukowanych podjazdów, takich jak Alsemberg, Mont Saint Roch oraz Keperenberg. Wyścig przez lata kończył się w Anderlecht, dzielnicy Brukseli na terenie stadionu piłkarskiego Constant Vanden Stock na Place de Linde. W roku 2005 zmieniono jednak usytuowanie mety, tak by kończyła się przy słynnym pomniku atomu w samym centrum Brukseli. W 1996 roku nastąpiła inna zmiana, kiedy to termin rozgrywania imprezy został przesunięty z tradycyjnego środka tygodnia na sobotę. Prestiż wyścigu spadł jeszcze bardziej, kiedy Vuelta a España została przesunięta w 1995 roku na termin wrześniowy, gdyż wielu sprinterów preferowało hiszpański tour, aniżeli wyścig w Belgii.
Zwycięzcy.
Opracowano na podstawie:

</doc>
<doc id="431728" url="https://pl.wikipedia.org/wiki?curid=431728" title="Kirkwall">
Kirkwall

Kirkwall (scots "Kirkwaa", gael. "Baile na h-Eaglaise", stnrd. "Kirkjuvágr") – stolica i największe miasto Orkadów, archipelagu u północnych wybrzeży Szkocji. 
Współczesność.
Działa tu przemysł spożywczy, budowa łodzi i port morski. Miasto liczy ok. 9 tys. mieszkańców. Posiada połączenia promowe z Aberdeen i Lerwick.
Zabytki i osobliwości.
Do najważniejszych zabytków miejscowości należą:
Do lokalnych specjałów kulinarnych należą tabliczki krówkowe o nazwie "Orkney Fudge" oraz okrągłe orkadzkie sery. 

</doc>
<doc id="431730" url="https://pl.wikipedia.org/wiki?curid=431730" title="Hradec Kralowe">
Hradec Kralowe



</doc>
<doc id="431731" url="https://pl.wikipedia.org/wiki?curid=431731" title="Bitwa pod Königgrätz">
Bitwa pod Königgrätz



</doc>
<doc id="431732" url="https://pl.wikipedia.org/wiki?curid=431732" title="Franciszek Ludwik de Bourbon-Conti">
Franciszek Ludwik de Bourbon-Conti

Franciszek Ludwik de Bourbon-Conti, fr. "François Louis de Bourbon" (ur. 30 kwietnia 1664, zm. 9 lutego 1709) – książę Conti od 1685.
Życiorys.
Był młodszym synem Armanda, księcia Conti, i Anny Marii Martinozzi (siostrzenicy kardynała Mazarina. Jego starszym bratem był Ludwik Armand I, książę de Conti (1661-1685). Conti był faworytem swojego stryja Kondeusza Wielkiego, którego wnuczkę poślubił 28 czerwca 1688, w Wersalu. Jego żona – Maria Teresa de Bourbon-Condé (1666-1732) była córką Henryka Juliusza, księcia de Condé, i Anny Bawarskiej. Para miała co najmniej 7 dzieci:
Brał udział w wielu wojnach toczonych wówczas przez Francję. W 1697 Ludwik XIV wysunął jego kandydaturę do korony polskiej, zapewniając mu elekcję dzięki skorumpowaniu szlachty. Został wybrany oficjalnie królem Polski przez większość i ogłoszony nim 27 czerwca, przez prymasa Michała Radziejowskiego. Rosja, Austria i Brandenburgia zjednoczyły się jednak wokół jego kontrkandydata Augusta II, który pierwszy wkroczył do Rzeczypospolitej. Conti we wrześniu 1697 przypłynął na czele eskadry 6 okrętów francuskich dowodzonych przez Jeana Barta na redę portu w Gdańsku. 9 listopada atak wojsk wiernych Augustowi II zmusił księcia Conti do opuszczenia jego kwatery w Oliwie i ostatecznego wycofania się z Rzeczypospolitej.
Był wodzem naczelnym wojsk francuskich we Włoszech w czasie wojny o sukcesję hiszpańską.
Louis de Rouvroy, książę de Saint-Simon pisał, że był on bardzo wykształcony; o wiele lepiej niż większość książąt. Conti miał ogromną renomę we Włoszech, więc 1708 generalny kontroler finansów Michel Chamillart przekonał w końcu markizę de Maintenon i Ludwika XIV, że należałoby posłać go tam jako głównodowodzącego, lecz książę Conti zmarł wkrótce po tej decyzji. Louis de Rouvroy twierdził, że to podtrzymało jego legendę, ponieważ działania wojenne mogłyby mu pójść źle.

</doc>
<doc id="431736" url="https://pl.wikipedia.org/wiki?curid=431736" title="Blues Express">
Blues Express

Blues Expess – związana z bluesem impreza muzyczna odbywająca się corocznie w połowie lipca od 1993 roku w Zakrzewie (z wyjątkiem XIII festiwalu, który nie odbył się w 2005, ale został wliczony do numeracji festiwalu). Organizowana jest przez Dom Polski - ośrodek kulturalny utworzony przez ks. dr. Bolesława Domańskiego, a obecnie prowadzony przez dyrektora Henryka Szopińskiego, który uważany jest za "ojca" festiwalu.
Stały jej element stanowi przejazd z Poznania do Zakrzewa nawiązującym do tradycji bluesa pociągiem prowadzonym przez parowóz. W trakcie podróży oraz na stacjach występują zespoły muzyczne. Koncert finałowy odbywa się w Zakrzewie nad jeziorem Proboszczowskim.
W festiwalu tym uczestniczyły np. takie legendy polskiego bluesa jak: Tadeusz Nalepa z zespołem, Nocna Zmiana Bluesa, Michał Kielak, Magda Piskorczyk, Blues Flowers czy Jan "Kyks" Skrzek.
W 2003 roku festiwal został sklasyfikowany na 6 miejscu w plebiscycie pisma "Twój Blues" w kategorii "Wydarzenie Roku Polska"
Pociąg.
Pociąg (78509/78510) prowadzony jest parowozem z wolsztyńskiej parowozowni. W pierwszych latach kursowania prowadzony był trakcją spalinową. Dotychczas najczęściej prowadził go Pm36-2 - "Piękna Helena" (w 2000, 2001 i 2007 zamiast Pm36 prowadził go parowóz Ol49-7). Trasa pociągu to: Poznań Główny - Oborniki Wielkopolskie - Rogoźno Wielkopolskie - Chodzież - Piła Główna - Złotów - Zakrzewo Złotowskie. Przejazd pociągiem jest ogólnodostępny, na podstawie biletów na pociąg pospieszny. W trakcie przejazdu oraz na peronach dworców podczas postoju na poszczególnych stacjach odbywają się koncerty. W Pile parowóz jest wodowany oraz obracany na obrotnicy dawnej lokomotywowni. Po koncercie finałowym, około 3 rano pociąg rusza w drogę powrotną do Poznania.
W roku 2007 uruchomiono drugi pociąg prowadzony trakcja spalinową na festiwal (na trasie Gdynia Główna - Kościerzyna - Zakrzewo Złotowskie).
W 2008 roku 12 lipca do Zakrzewa Złotowskiego jechał pociąg Relacji Gdynia Główna - Zakrzewo Złotowskie przez Kościerzynę i Chojnice.

</doc>
<doc id="431738" url="https://pl.wikipedia.org/wiki?curid=431738" title="Eleukadiusz">
Eleukadiusz

Eleukadiusz – imię męskie, oznaczające "przybyły z Elidy (na Peloponezie)".
Eleukadiusz imieniny obchodzi 14 lutego, jako wspomnienie św. Eleukadiusza, biskupa Rawenny w 100 r., zm. 14 lutego 112 r. z przyczyn naturalnych.

</doc>
<doc id="431741" url="https://pl.wikipedia.org/wiki?curid=431741" title="Jan Chrzciciel (imię)">
Jan Chrzciciel (imię)

Jan Chrzciciel (Jan Baptysta) – imię męskie tradycyjnie występujące w parze, nadawane na cześć proroka Jana Chrzciciela (łac. "Iohannes Baptista").
Znane osoby noszące to imię:
"Święci i błogosławieni noszący to imię:"
język włoski – "Giovanni Battista".
lub: "Giambattista", "Gianbattista", "Giovanbattista" 

</doc>
<doc id="431745" url="https://pl.wikipedia.org/wiki?curid=431745" title="Nostrian">
Nostrian

Nostrian – imię męskie pochodzenia łacińskiego oznaczające "krajan".
Nostrian imieniny obchodzi 14 lutego.

</doc>
<doc id="431746" url="https://pl.wikipedia.org/wiki?curid=431746" title="Polityczna poprawność">
Polityczna poprawność



</doc>
<doc id="431748" url="https://pl.wikipedia.org/wiki?curid=431748" title="Michaela Dorfmeister">
Michaela Dorfmeister

Michaela Dorfmeister (ur. 25 marca 1973 w Wiedniu) – austriacka narciarka alpejska, trzykrotna medalistka olimpijska, czterokrotna medalistka mistrzostw świata oraz zdobywczyni Pucharu Świata.
Kariera.
Pierwszy raz na arenie międzynarodowej Michaela Dorfmeister pojawiła się w 1990 roku, kiedy zajęła siódme miejsce w zjeździe podczas mistrzostw świata juniorów w Zinal. Jeszcze dwukrotnie startowała na imprezach tego cyklu, najlepszy wynik osiągając na mistrzostwach świata juniorów w Mariborze w 1992 roku, gdzie była piąta w zjeździe. W międzyczasie zadebiutowała w zawodach Pucharu Świata, zajmując 26. miejsce w tej samej konkurencji 21 grudnia 1991 roku w Serre Chevalier. Tym samym już w swoim debiucie zdobyła pierwsze punkty. W sezonie 1991/1992 punktowała jeszcze dwukrotnie, zajmując ostatecznie na 103. pozycję. Przez dwa kolejne sezony zajmowała odległe pozycje w klasyfikacji generalnej.
Na podium zawodów pucharowych pierwszy raz stanęła 16 grudnia 1995 roku w St. Anton, gdzie zwyciężyła w zjeździe. Wyprzedziła tam dwie rodaczki: Alexandra Meissnitzer i Elisabeth Görgl. W kolejnych startach wielokrotnie plasowała się w czołowej dziesiątce, w tym już 20 grudnia 1995 roku w Veysonnaz była trzecia w supergigancie. Sezon 1995/1996 ukończyła na dziewiątej pozycji, zajmując także szóste miejsce w klasyfikacji supergiganta, siódme w kombinacji i ósme w klasyfikacji zjazdu. W lutym 1996 roku wzięła udział w mistrzostwach świata w Sierra Nevada, najlepszy wynik osiągając w slalomie gigancie, w którym, była dziewiąta. W dwóch kolejnych sezonach tylko pięć razy znalazła się w czołowej dziesiątce, jednak na podium nie stawała. Sezony te ukończyła w czwartej dziesiątce klasyfikacji końcowej. Na mistrzostwach świata w Sestriere w 1997 roku zajęła między innymi ósme miejsce w supergigancie. W tej samej konkurencji wywalczyła srebrny medal podczas rozgrywanych rok później igrzysk olimpijskich w Nagano. W zawodach tych rozdzieliła na podium Picabo Street z USA i Alexandrę Meissnitzer. Dorfmeister straciła do Amerykanki zaledwie 0,01 sekundy, a jej przewaga nad Meissnitzer wyniosła 0,06 sekundy.
Kolejne medale zdobyła na mistrzostwach świata w Vail w 1999 roku, zaczynając od zajęcia trzeciego miejsca w supergigancie. W zawodach tych całe podium zajęły reprezentantki Austrii: o 0,21 sekundy lepsza była Meissnitzer, a o 0,18 sekundy szybsza okazała się Götschl. Cztery dni później zajęła drugie miejsce w zjeździe, plasując się za Götschl, a przed kolejną Austriaczką, Stefanie Schuster. W zawodach pucharowych siedem razy stawała na podium, w tym odnosząc zwycięstwo w supergigancie 6 marca 1999 roku w Sankt Moritz. W klasyfikacji generalnej sezonu 1998/1999 osiągnęła najlepszy dotychczas wynik, zajmując szóste miejsce. Była także druga za Meissnitzer w klasyfikacji supergiganta oraz trzecia w zjeździe, za Götschl i Meissnitzer. Jeszcze lepsze wyniki osiągnęła w sezonie 1999/2000, w którym na podium stawała dziewięć razy. Odniosła przy tym pięć zwycięstw: 4 grudnia w Serre Chevalier, 9 grudnia w Val d’Isère, 5 stycznia w Mariborze oraz 8 stycznia w Berchtesgaden wygrywała giganty, a 11 lutego 2000 roku w Santa Caterina była najlepsza w supergigancie. W klasyfikacji końcowej zajęła drugie miejsce, ulegając jedynie Götschl. Ponadto zwyciężyła w klasyfikacji giganta, zdobywając pierwszą w karierze Małą Kryształową Kulę.
Swój pierwszy złoty medal wywalczyła podczas rozgrywanych w 2001 roku mistrzostw świata w St. Anton. Okazała się tam najlepsza w zjeździe, wyprzedzając Renate Götschl i Selinę Heregger, był to jednak jej jedyny medal na tej imprezie. W zawodach Pucharu Świata czterokrotnie stawała na podium, w tym zwyciężała w supergigancie 24 listopada w Aspen oraz gigancie 9 grudnia 2000 roku w Sestriere. W klasyfikacji generalnej sezonu 2000/2001 była piąta, a w gigancie zajęła trzecie miejsce za Sonją Nef ze Szwajcarii i Szwedką Anją Pärson. Najlepsze pucharowe wyniki osiągnęła w sezonie 2001/2002, w którym zdobyła Kryształową Kulę. W najlepszej trójce zawodów plasowała się dziesięciokrotnie, z czego pięć razy wygrywała: 27 października w Sölden, 19 stycznia w Berchtesgaden i 31 stycznia w Åre zwyciężała w gigantach, a w dniach 6 i 7 marca 2002 roku w Altenmarkt była najlepsza kolejno w zjeździe i supergigancie. Dorfmeister nie wygrała jednak żadnej klasyfikacji poszczególnych konkurencji, zajmując drugie miejsca w zjeździe, gigancie i kombinacji oraz trzecie w klasyfikacji supergiganta. Z igrzysk olimpijskich w Salt Lake City w 2002 roku wróciła jednak bez medalu. Z czterech startów na tych igrzyskach najbliżej podium była w gigancie, którego ukończyła na czwartej pozycji. Walkę o medal przegrała tam z Sonją Nef o 0,28 sekundy.
Podczas mistrzostw świata w Sankt Moritz w 2003 roku Austriaczka nie obroniła wywalczonego dwa lata wcześniej tytułu mistrzyni świata w zjeździe, zwyciężyła za to w supergigancie. O 0,02 sekundy wyprzedziła tam Kirsten Lee Clark z USA, a o 0,15 sekundy pokonała jej rodaczkę Jonnę Mendes. Na tej samej imprezie była też między innymi czwarta w gigancie, przegrywając walkę o podium z Kanadyjką Allison Forsyth o 0,07 sekundy. W rywalizacji pucharowej odniosła dwa zwycięstwa: 21 grudnia w Lenzerheide i 1 marca 2003 roku w Innsbrucku była najlepsza w zjazdach. Oprócz tego jeszcze czterokrotnie stawała na podium, dzięki czemu sezon 2002/2003 ukończyła na czwartej pozycji. Ponadto Dorfmeister zwyciężyła w klasyfikacji końcowej zjazdu. W kolejnym sezonie po raz pierwszy od pięciu lat nie odniosła żadnego zwycięstwa. Na podium znalazła się osiem razy, pięć razy zajmując drugie miejsce i trzy stając na najniższym stopniu. Ostatecznie była szósta w klasyfikacji generalnej i trzecia w klasyfikacji giganta, za Renate Götschl i Francuzką Carole Montillet.
W lutym 2005 roku wzięła udział w mistrzostwach świata w Bormio. Wystartowała w zjeździe, supergigancie i gigancie, jednak żadnej z tych konkurencji nie ukończyła. W zawodach pucharowych sześć razy stanęła na podium, przy czym tylko raz nie zwyciężyła. W zjeździe wygrywała 6 stycznia w Santa Caterina i 16 stycznia w Cortina d’Ampezzo, a 5 grudnia w Lake Louise, 19 lutego w Åre i 11 marca 2005 roku w Lenzerheide triumfowała w supergigantach. Sezon 2004/2005 ukończyła na piątej pozycji, wygrywając za to klasyfikację supergiganta. Była także trzecia w klasyfikacji zjazdu, w której wyprzedziły ją tylko Götschl oraz Niemka Hilde Gerg. W sezonie 2005/2006 ponownie wygrała klasyfikację supergiganta, zwyciężając ponadto w zjeździe i zajmując trzecie miejsce w klasyfikacji generalnej (za Janicą Kostelić z Chorwacji i Anją Pärson). Na podium stawała aż dwanaście razy, najwięcej w ciągu jednego sezonu w swojej karierze. Odniosła jednocześnie cztery kolejne zwycięstwa: 18 grudnia w Val d’Isère wygrała supergiganta, w dniach 20 i 21 stycznia w Sankt Moritz zwyciężała kolejno w supergigancie i zjeździe, a 3 marca 2006 roku w Kvitfjell ponownie była najlepsza w supergigancie. W połowie marca 2006 roku w Åre po raz ostatni stanęła na podium zawodów PŚ, zajmując drugie miejsce w supergigancie. W lutym 2006 roku wystartowała w zjeździe i supergigancie podczas igrzysk olimpijskich w Turynie, zdobywając złoto w obu konkurencjach. Tym samym została pierwszą w historii narciarką, która podczas jednych igrzysk zwyciężyła w obu konkurencjach szybkościowych.
Dorfmeister wielokrotnie zdobywała medale mistrzostw Austrii, w tym siedem złotych: w supergigancie w latach 1990, 1996 i 1997, gigancie w latach 1995 i 2000 oraz zjeździe i kombinacji w 1996 roku. W latach 2003 i 2006 była wybierana sportsmenką roku w Austrii. Ponadto w latach 1998, 2003 i 2006 roku otrzymywała Odznakę Honorową za Zasługi dla Republiki Austrii.

</doc>
<doc id="431749" url="https://pl.wikipedia.org/wiki?curid=431749" title="Maro">
Maro

Maro – imię męskie pochodzenia łacińskiego oznaczające "przyjaciel Bachusa".
Maro imieniny obchodzi 14 lutego i 15 kwietnia.
Forma oboczna: Maron

</doc>
<doc id="431750" url="https://pl.wikipedia.org/wiki?curid=431750" title="Maron (imię)">
Maron (imię)

Maron – imię męskie pochodzenia łacińskiego oznaczające "przyjaciel Bachusa".
Maron imieniny obchodzi 14 lutego i 15 kwietnia.
Forma oboczna: Maro

</doc>
<doc id="431755" url="https://pl.wikipedia.org/wiki?curid=431755" title="Festiwal w Opolu">
Festiwal w Opolu



</doc>
<doc id="431757" url="https://pl.wikipedia.org/wiki?curid=431757" title="Ziemowit IV">
Ziemowit IV



</doc>
<doc id="431760" url="https://pl.wikipedia.org/wiki?curid=431760" title="Ernest Żelazny">
Ernest Żelazny

Ernest Żelazny (ur. 1377, zm. 10 czerwca 1424) – książę Styrii, Karyntii i Krainy. 
Syn Leopolda III i księżniczki mediolańskiej Viridis Visconti, młodszy brat Wilhelma Uprzejmego, narzeczonego Jadwigi Andegaweńskiej.
Żonaty najpierw z Małgorzatą, córką księcia szczecińskiego Bogusława V, a po jej śmierci z Cymbarką, córką księcia mazowieckiego Siemowita IV i Aleksandry, siostry króla Polski Władysława II Jagiełły. Małżeństwo z Cymbarką, zawarte w 1412, było umocnieniem sojuszu pomiędzy Polską a austriackimi książętami (24 lutego 1412), skierowanego przeciw Zygmuntowi Luksemburskiemu. Z małżeństwa urodziło się dziewięcioro dzieci, m.in. Fryderyk III Habsburg (cesarz rzymski), Małgorzata Habsburg oraz Albrecht VI Habsburg.

</doc>
<doc id="431761" url="https://pl.wikipedia.org/wiki?curid=431761" title="Bitwy morskie pod Narwikiem">
Bitwy morskie pod Narwikiem

Bitwy morskie pod Narwikiem – starcia między flotą niemiecką a aliancką (norweską i brytyjską) podczas niemieckiej inwazji na Norwegię w kwietniu 1940 roku, w czasie II wojny światowej, toczone w porcie w Narwiku i na wodach okolicznych fiordów. Zapoczątkowało je przewiezienie niemieckiego desantu do Narwiku na pokładach 10 niszczycieli grupy komodora Bontego, oraz zatopienie przez nie norweskich okrętów i wysadzenie desantu 9 kwietnia. 10 kwietnia doszło do pierwszej bitwy pod Narwikiem, z brytyjskimi niszczycielami flotylli komandora Warburtona-Lee, w której obie strony poniosły straty. Ostatecznie niemieckie okręty, zablokowane w fiordzie, zostały zniszczone w drugiej bitwie pod Narwikiem 13 kwietnia przez brytyjską flotę z pancernikiem HMS „Warspite”. Dało to aliantom panowanie na wodach wokół Narwiku, ułatwiając zdobycie tego miasta przez wojska lądowe w bitwie o Narwik, co jednak w ogólnym rozrachunku pozostało bez wpływu na losy kampanii norweskiej.
Przygotowania do inwazji.
1 marca 1940 Adolf Hitler zdecydował o dokonaniu inwazji na Norwegię, o kryptonimie "Weserübung". Do operacji tej skierowano większość okrętów niemieckich, które miały przetransportować na pokładach pierwszą falę desantu morskiego. Siły niemieckie podzielono na sześć grup, mających zająć główne porty Norwegii. Jednym z ważniejszych był port w Narwiku, stanowiący najbardziej dogodną drogę do transportu rudy żelaza importowanej ze szwedzkiego zagłębia w Kirunie w zimie, kiedy nie można korzystać z zamarzającego portu Luleå nad Bałtykiem. Był on najbardziej wysuniętym na północ celem niemieckiego desantu w Norwegii. Z powodu jego największego oddalenia od Niemiec, dla jak najlepszego efektu zaskoczenia zdecydowano przeprowadzić desant na szybkich, a przy tym stosunkowo silnie uzbrojonych jednostkach, jakimi były niszczyciele. Znaczenie miał także fakt, że Narwik leży w głębi fiordu Ofot, w odległości, łącznie z fiordem Vest, ok. 100 mil morskich od pełnego morza.
Do zdobycia Narwiku sformowano I grupę desantową pod dowództwem komodora Friedricha Bonte, zajmującego stanowisko Dowódcy Niszczycieli niemieckiej floty ("Führer der Zerstörer"). Składała się ona z 10 niszczycieli: „Georg Thiele”, „Wolfgang Zenker”, „Bernd von Arnim”, „Erich Giese” i „Erich Koellner” typu 1934/34A oraz „Diether von Roeder”, „Hans Lüdemann”, „Hermann Künne”, „Wilhelm Heidkamp” i „Anton Schmitt” typu 1936. Były to duże i szybkie niszczyciele, o wyporności powyżej 2200 ton i prędkości ponad 38 węzłów, silnie uzbrojone w pięć dział kalibru 128 mm (nominalnie 12,7 cm) i osiem wyrzutni torped każdy. Okrętem flagowym był „Wilhelm Heidkamp”. Na pokłady niszczycieli przyjęto jako desant po ok. 200 żołnierzy niemieckich ze 139 Pułku Strzelców Górskich z 3 Dywizji Górskiej, wraz z plutonem miotaczy ognia 83. batalionu saperów górskich i kompanią artylerii – łącznie 1854 żołnierzy pod dowództwem gen. bryg. Dietla. 6 kwietnia 1940 o godz. 23 grupa ta wyszła w morze z Wilhelmshaven. W ramach operacji "Hartmut", niszczyciele pod Narwikiem miały ubezpieczać cztery okręty podwodne.
Niszczyciele początkowo płynęły z jednostkami II grupy, które miały wziąć udział w desancie na Trondheim, w tym ciężkim krążownikiem „Admiral Hipper” oraz z pancernikami „Scharnhorst” i „Gneisenau”, osłaniającymi operację. W drodze jednakże część okrętów się oddzieliła. Pogoda podczas przejścia przez Morze Północne od wieczora 7 kwietnia była sztormowa, utrudniająca żeglugę, ale także wykrycie okrętów. Sztorm powodował także większe zużycie paliwa niszczycieli.
Już 7 kwietnia o godzinie 9.50 okręty zostały wykryte przez brytyjski samolot patrolowy na wodach Zatoki Niemieckiej. Brytyjczycy zareagowali na informacje z rozpoznania lotniczego o wypłynięciu niemieckich okrętów w kierunku Norwegii; nalot 12 bombowców Blenheim o godzinie 13.25 ze 107. Dywizjonu RAF nie odniósł jednak skutku. Jednocześnie wysłano już 7 kwietnia wieczorem w morze znaczne siły floty w celu przechwycenia Niemców, lecz próby te nie okazały się skuteczne. Jedynie 8 kwietnia ok. godziny 9 brytyjski niszczyciel „Glowworm” wykrył samotnie w rejonie Trondheim dwa niszczyciele zmierzające do Norwegii („Hans Lüdemann”, a następnie „Bernd von Arnim”). Po bezskutecznej wymianie ognia, niemieckie niszczyciele oderwały się od przeciwnika, lecz do walki włączył się ciężki krążownik „Admiral Hipper”. Po krótkim pojedynku „Glowworm” zatonął, jednakże wcześniej zdołał uszkodzić „Hippera”, taranując go. Brytyjskie niszczyciele z krążownikiem liniowym „Renown” pod dowództwem wiceadmirała Whitwortha patrolowały też przed wejściem do fiordu Vest, stawiając tam zagrodę minową, lecz w nocy z 8 na 9 kwietnia odpłynęły stamtąd, dzięki czemu Niemcy wpłynęli do fiordu niezauważeni. Nawigację w fiordach ułatwiało to, że większość latarni morskich była włączona, mimo że władze norweskie 8 kwietnia w nocy nakazały wyłączenie latarń w południowej części kraju z uwagi na sygnały świadczące o możliwości inwazji.
Desant w Narwiku.
9 kwietnia 1940, wczesnym rankiem niemieckie niszczyciele I grupy przepłynęły przez fiord Vest (Vestfjord) i około godz. 4 przybyły pod fiord Ofot (Ofotfjord), prowadzący do Narwiku (godziny podawane są w artykule według czasu niemieckiego i norweskiego; spotyka się w publikacjach także czas angielski, wcześniejszy o godzinę). Pogoda była zła, z opadami śniegu. U wejścia do Ofotfjordu w rejonie wyspy Barøya około 4:10 Niemcy zdobyli bez walki dozorujący tam norweski statek patrolowy ochrony rybołówstwa „Michael Sars” (uzbrojony w 2 działka 47 mm) i patrolowiec „Kelt” (armata 76 mm). „Kelt” nadał jednak sygnał radiowy o zauważonych okrętach. Przed godz. 5 „Hans Lüdemann” i „Anton Schmitt” wysadziły desant w rejonie Ramnes na północnym i Hamnesholm na południowym brzegu u wejścia do Ofotfjordu, w celu ataku na znajdujące się tam według informacji wywiadowczych baterie nadbrzeżne, które jednak okazały się być nieukończone i pozbawione dział. Napotkano wówczas drugi statek ochrony rybołówstwa „Senja”(działko 47 mm), któremu nakazano powrót do Narwiku. Następnie „Wolfgang Zenker”, „Erich Koellner” i „Hermann Künne” udały się do Herjangsfjordu – północnej odnogi Ofotfjordu w celu opanowania Bjerkviku i magazynów wojskowych w Elvegaardsmoen, wysadzając tam desant około godz. 6. Jeden niszczyciel „Diether von Roeder” pozostał w celu dozorowania u wejścia do Ofotfjordu w rejonie wyspy Barøya. Niszczyciel „Erich Giese” odstał wcześniej od zespołu podczas sztormu z powodu podejrzenia nieszczelności zbiorników paliwa i dołączył dopiero później do grupy w Herjangsfjordzie.
Trzy pozostałe niszczyciele („Heidkamp”, „von Arnim” i „Thiele”) pod dowództwem komodora Bontego popłynęły w kierunku portu w Narwiku. Z uwagi na brak artylerii nadbrzeżnej, trzon obrony Norwegów w Narwiku tworzyły dwa stare, zbudowane na początku wieku pancerniki obrony wybrzeża typu "Norge", dysponujące jednak silnym opancerzeniem i artylerią złożoną z dwóch dział kalibru 209 mm i sześciu dział kalibru 149 mm każdy. O godzinie 5:10 trzy niszczyciele Bontego natknęły się na stojący na kotwicy przed portem pancernik obrony wybrzeża „Eidsvold” (dowódca komandor Odd Willoch), który oddał strzał ostrzegawczy z działa. Norwegowie byli uprzedzeni poprzedniego dnia przez dowództwo o możliwości podjęcia przez Niemców akcji przeciw Norwegii, wobec czego na obu pancernikach podniesiono w nocy parę i „Eidsvold” zakotwiczył na redzie portu, lecz nie były całkowicie gotowe do akcji, a na pokładach brakowało po około 40 marynarzy. Flagowy niszczyciel „Wilhelm Heidkamp” wówczas zastopował i zasygnalizował zamiar wysłania łodzi z oficerem w celu rozmów. Niemiecki parlamentariusz, komandor ppor. Heinrich Gerlach, wysłany na pokład „Eidsvolda”, oświadczył, że Niemcy przybyli jako przyjaciele w celu ochrony Norwegii przed Brytyjczykami i Francuzami i zażądał poddania się i rozbrojenia. Pozostałe dwa niszczyciele w tym czasie wpłynęły do portu, który tworzyła zatoczka położona na południe od miasta, u wejścia do niewielkiego fiordu (Beisfjordu). Gdy norweski dowódca, po skontaktowaniu się z komendantem morskim rejonu Narwiku Perem Askimem (dowódcą „Norge”), odmówił poddania się, Gerlach po powrocie do łodzi i oddaleniu się od pancernika, wystrzelił rakietę sygnalizacyjną. Niszczyciel „Wilhelm Heidkamp” wówczas ruszył i wystrzelił do norweskiego pancernika z odległości zaledwie 700 m salwę czterech torped, z których dwie trafiły. Na skutek wybuchu rufowej komory amunicyjnej, „Eidsvold” natychmiast zatonął o godz. 5:37, ze 175 członkami załogi, w tym dowódcą (uratowano jedynie osiem osób, z tego cztery przez łódź „Heidkampa”, która jednak przybyła z opóźnieniem).
Około godz. 5:45 niemieckie okręty zaczął ostrzeliwać drugi norweski pancernik obrony wybrzeża „Norge”, okręt bliźniaczy „Eidsvolda”, który odbił od brzegu i płynął z małą prędkością po wodach portu (dowódca komandor Per Askim). Zdążył wystrzelić do „Bernda von Arnima”, który stał już przy nabrzeżu pocztowym, wysadzając desant cztery pociski 209 mm i siedem lub osiem 149 mm. Pierwsza salwa upadła za blisko, a druga na nabrzeżu. Niszczyciel „Bernd von Arnim” otworzył ogień z dział i wystrzelił siedem torped. Dwie ostatnie trafiły i „Norge” zatonął ze 101 marynarzami; uratowano 90 osób, w tym dowódcę. Po utracie „Norge” opór norweski ustał, po czym niszczyciele wysadziły wojsko, które zajęło miasto oraz pięć statków brytyjskich i cztery norweskie, stojące na redzie portu. W Narwiku były ponadto cztery neutralne statki szwedzkie i jeden holenderski oraz dziesięć niemieckich, z których jeden – „Bockenheim” (4902 BRT), został wyrzucony na brzeg i spalony przez własną załogę, która wzięła niszczyciele za brytyjskie. W porcie zajęto też wszystkie trzy norweskie patrolowce. Dzięki pronazistowskiej postawie dowódcy garnizonu w Narwiku, płk. Konrada Sundlo, większość żołnierzy norweskich nie stawiała oporu i została rozbrojona, jedynie część wycofała się w kierunku granicy ze Szwecją. Dwa norweskie stare okręty podwodne B-1 i B-3, które 8 kwietnia przeszły z Narwiku do zatoki Bogen przy północnym brzegu Ofotfjordu, w słabej widoczności nie zauważyły niemieckich okrętów.
Po wysadzeniu desantu, niemieckie niszczyciele pozostały w Narwiku, gdyż po rejsie z Niemiec kończyły im się zapasy paliwa. Plan zakładał jak najszybsze uzupełnienie paliwa i powrót do Niemiec jeszcze tego samego dnia. Niemcy dysponowali jednak w Narwiku tylko jednym zbiornikowcem „Jan Wellem” (dawną bazą statków wielorybniczych), który przypłynął tam w tym celu 8 kwietnia, jeszcze przed inwazją, z radzieckiego Murmańska. Drugi zbiornikowiec „Kattegat” opóźnił się, po czym został przechwycony wieczorem 9 kwietnia w Glomfjordzie (60 km na południe od Bodø) przez norweski patrolowiec ochrony rybołówstwa „Nordkapp”, uzbrojony tylko w działo 47 mm, po czym, po ostrzelaniu, został samozatopiony przez załogę. Uzupełnianie paliwa było przy tym czasochłonne – po 7–8 godzin na niszczyciel, których można było obsługiwać jedynie dwa naraz. Tego dnia i w nocy paliwo uzupełniły „Heidkamp”, „von Arnim”, „Thiele”, „Zenker” i „Koellner”, a nad ranem uzupełniały je „Lüdemann” i „Künne”.
Pierwsza bitwa morska pod Narwikiem.
Jeszcze 9 kwietnia rano, nie mając żadnych wiadomości o opanowaniu Narwiku, Brytyjczycy wysłali w rejon wejścia do Vestfjordu 2. Flotyllę Niszczycieli komandora Bernarda Warburtona-Lee. Flotylla składała się z pięciu niszczycieli typu H: „Hardy”, „Hotspur”, „Havock”, „Hunter” i „Hostile”. Były to niszczyciele średniej wielkości, mniejsze od okrętów niemieckich i nieco słabiej uzbrojone w 4 działa kalibru 120 mm (tylko „Hardy” – 5 dział) i 8 wyrzutni torped każdy. Admiralicja brytyjska przekazała im następnie informację, że według doniesień prasowych do Narwiku wszedł jeden niemiecki okręt i nakazała jego zniszczenie lub zdobycie.
Brytyjska flotylla wpłynęła tego dnia do Vestfjordu, gdzie dopiero od norweskich pilotów w stacji Tranøya uzyskano niepełną informację, że do fiordu weszło już wcześniej sześć niszczycieli wroga i okręt podwodny. Brytyjskie okręty dysponowały 21 armatami 120 mm i 40 wyrzutniami torped, a Niemcy – według informacji, 30 armatami 128 mm i 48 wyrzutniami torped, a w rzeczywistości 50 armatami i 80 wyrzutniami torped. Wobec przewagi wroga, Admiralicja pozostawiła komandorowi decyzję, czy atakować, po czym Warburton-Lee poinformował Admiralicję o decyzji ataku o świcie. Brytyjski zespół początkowo odpłynął w kierunku wyjścia z Vestfjordu, dzięki czemu zmylił patrolujący w fiordzie okręt podwodny U-51, który zauważył Brytyjczyków o godzinie 20:22, lecz nadał wiadomość o ich odpłynięciu.
Około 21 Brytyjczycy rozpoczęli z powrotem rejs w głąb fiordu i 10 kwietnia po północy wpłynęli do Ofotfjordu, dzięki śnieżycy niezauważeni przez patrolujące okręty podwodne U-25 i U-46. Drugą sprzyjającą okolicznością było to, że dozorujący w Ofotfjordzie niszczyciel „Diether von Roeder” zawrócił do portu, uznając, że miał patrolować jedynie do nadejścia świtu, w sytuacji, gdy mający go zastąpić „Hans Lüdemann” dopiero pobierał paliwo. Dzięki temu, Brytyjczycy dopłynęli do Narwiku niedostrzeżeni, kilkanaście minut za „Roederem”. Widzialność na skutek śnieżycy wynosiła od 100 do 1000 m. Niszczyciele „Hostile” i „Hotspur” zostały skierowane na krótki rekonesans na północ, w kierunku wejścia do fiordu Herjang, w celu ubezpieczania pozostałej trójki i związania ewentualnych baterii nadbrzeżnych, których jednak nie było.
O 5:35 trzy niszczyciele „Hardy”, „Hunter” i „Havock” weszły w szyku torowym na redę portu i zaatakowały z zaskoczenia stojące w porcie okręty niemieckie salwą torped, po czym otworzyły ogień. Wystrzeliły kolejno odpowiednio 7, 8 i 5 torped. Torpedą „Hardy’ego” trafiony został flagowy niszczyciel „Wilhelm Heidkamp”. Na skutek wybuchu komory amunicyjnej, jego rufowa część wyleciała w powietrze i okręt zaczął tonąć, przy czym śmierć poniosło 81 lub 83 marynarzy i oficerów, w tym komodor Bonte. Mimo próby przycumowania go do stojącego obok statku szwedzkiego, następnego dnia niszczyciel przewrócił się i zatonął. Dwie torpedy „Havocka” lub „Huntera” z kolei trafiły „Antona Schmitta”, który szybko zatonął. Zginęło na nim 52 marynarzy (według innych źródeł, 63). Od wstrząsu wybuchu awarii uległy turbiny stojącego obok „Hermanna Künne”. Niemcy byli całkowicie zaskoczeni i początkowo ogłosili alarm przeciwlotniczy. Po pierwszym zaskoczeniu, „Diether von Roeder”, „Hans Lüdemann” i „Hermann Künne” otworzyły do okrętów brytyjskich ogień z dział, lecz nie był on celny. „Diether von Roeder” ruszył ciągnąc kotwice po dnie i wypuścił salwę ośmiu torped, lecz szczęśliwie dla Brytyjczyków, przeszły one pod okrętami brytyjskimi na zbyt dużej głębokości (na skutek błędnych nastaw lub wad). Z kolei niszczyciele brytyjskie, wraz z dwoma pozostałymi, manewrując przed portem, ogniem artylerii poważnie uszkodziły „Roedera” (5 trafień, 8 lub 13 zabitych) i uszkodziły „Lüdemanna” (2 trafienia, 2 zabitych – na obu wybuchły pożary). Do trzech brytyjskich niszczycieli dołączyły następnie „Hostile” i „Hotspur”. Torpedy lub brytyjski ogień zatopiły też sześć niemieckich statków stojących w porcie, trzy zdobyte alianckie i dwa szwedzkie oraz uszkodziły kilka dalszych. Cztery niecelne torpedy wystrzelił pod koniec także „Hans Lüdemann” (jedna z nich przeszła pod „Hostile”).
O 6:50 Brytyjczycy rozpoczęli odwrót. Przeciw brytyjskiej flotylli wypłynęły wówczas z Herjangsfjordu trzy przebywające tam niszczyciele: „Wolfgang Zenker”, „Erich Koellner” i „Erich Giese”, które podjęły walkę, początkowo bez efektów po żadnej ze stron. Brytyjska flotylla skierowała się wówczas z dużą prędkością na kurs powrotny, ku wyjściu z fiordu. W tym czasie jednak do walki włączyły się dwa ostatnie niszczyciele „Georg Thiele” i „Bernd von Arnim”, wypływając z południowego fiordu Ballangen i przecinając z lewej strony kurs wycofującym się Brytyjczykom. Początkowo Brytyjczycy wzięli te okręty za własne krążowniki, lecz wkrótce zorientowali się w pomyłce i zdecydowali wykonać zwrot w lewo, żeby ostrzeliwać „Thiele” i „Arnima” działami prawej burty. Około 7 niemieckie niszczyciele celnie ostrzelały z małej odległości czołowy niszczyciel „Hardy”, trafiając go m.in. w mostek, na którym został śmiertelnie raniony komandor Warburton-Lee. Pod dalszym ostrzałem „Hardy” zamienił się w płonący wrak i pozbawiony sterowności wyrzucił się na mieliznę na południowym brzegu fiordu, w odległości ok. 300 m od lądu. Uszkodzone też zostały „Hotspur” i „Hunter”, a po niemieckiej stronie „Bernd von Arnim” i „Georg Thiele”, który jednak trafił jedną torpedą „Huntera”. Brytyjskie i pozostałe niemieckie torpedy nie były celne w starciu. Co gorsza dla Brytyjczyków, „Hotspur”, który utracił sterowność, zderzył się z płynącym przed nim storpedowanym „Hunterem”. Mimo to, pod ogniem Niemców, „Hotspurowi” udało się od niego oddzielić, a następnie ujść, sterując jedynie maszynami, natomiast unieruchomiony „Hunter” po pewnym czasie zatonął ze 106 członkami załogi (uratowano 46). Niszczyciele „Havock” i „Hostile” zawróciły w celu asystowania „Hotspurowi”, po czym obie strony przerwały starcie i trzy brytyjskie niszczyciele uszły z fiordu. Marynarze z „Hardy’ego” dopłynęli do brzegu (19 zginęło w walce, lecz większość pozostałych była rannych). Wraz z częścią marynarzy, którym udało się uciec z brytyjskich statków przejętych przez Niemców w Narwiku, zostali 13 kwietnia podjęci przez niszczyciel „Ivanhoe”. W bitwie zginęło 147 marynarzy brytyjskich i 176 niemieckich.
Mimo posiadanej przewagi, Niemcy pod nowym dowództwem komandora Beya na „Wolfgangu Zenkerze” nie zdecydowali ścigać brytyjskich niszczycieli – jedynie „Erich Koellner” podążył za nimi przez krótki czas (na „Erichu Giese” kończyło się paliwo, lecz „Zenker” i „Koellner” je wcześniej uzupełniły). Te zaś, nie niepokojone dalej, przechwyciły u wejścia do Ofotfjordu niemiecki statek „Rauenfels” (8460 BRT) idący do Narwiku z zaopatrzeniem, ciężkim sprzętem, armatami polowymi i przeciwlotniczymi oraz amunicją. Statek wyrzucił się na mieliznę, po czym po ewakuacji załogi, został ostrzelany przez „Havocka” i zatonął na skutek wybuchu amunicji. W rezultacie, niemieckie niszczyciele, które wyczerpały około połowy pocisków i większość torped, nie mogły uzupełnić zapasów. Kapitan i 18 członków załogi zostało wziętych do niewoli przez niszczyciel, reszta załogi tymczasowo przez wojska norweskie.
Do patrolowania Vestfjordu, naprzeciw powracającym niszczycielom, Admiralicja wysłała zespół komandora Yatesa z krążownikiem „Penelope” i 8 niszczycielami. Na rozkaz z Berlina, jedyne gotowe do akcji niszczyciele „Wolfgang Zenker” i „Erich Giese” wieczorem 10 kwietnia podjęły próbę opuszczenia fiordu pod dowództwem komandora Beya, lecz po zauważeniu brytyjskich okrętów z krążownikiem w Vestjordzie na wysokości latarni Tranøya, około 22:05, zawróciły niewykryte. Tym samym, Niemcy nie podjęli próby przedarcia się i uratowania dwóch niszczycieli, która na pełnym morzu miała szanse powodzenia. Wbrew żądaniom Churchilla (wówczas Pierwszego Lorda Admiralicji), Admiralicja pozostawiła komandorowi Yatesowi decyzję co do wpłynięcia do Ofotfjordu i ataku na Narwik. Nie zdecydował się on jednak na atak, odkładając go do 12 kwietnia, mimo że istniała jeszcze szansa na wykorzystanie osłabienia Niemców. 11 kwietnia jednakże krążownik „Penelope” uszkodził dno na skałach w okolicy Bodö i został wycofany w celu naprawy. Przez następne dni prowadzono prowizoryczne remonty na niemieckich niszczycielach, lecz jednocześnie w nocy 11 kwietnia „Erich Koellner” poważnie uszkodził dno na skałach, a „Zenker” uszkodził śrubę. 12 kwietnia wieczorem Brytyjczycy przeprowadzili nalot na Narwik 9 samolotów Swordfish z lotniskowca „Furious”, lecz bez większych efektów (zatopiono tylko trzy zdobyte przez Niemców norweskie patrolowce, przy stracie dwóch samolotów). Ponadto, 10 kwietnia niszczyciele „Bedouin” i „Eskimo” były atakowane przez okręt podwodny U-25 w Vestjordzie, lecz torpedy wybuchły przedwcześnie.
Druga bitwa pod Narwikiem.
13 kwietnia 1940 rozegrało się drugie starcie pod Narvikiem. Do Ofotfjordu wpłynęła około 12:30 silna eskadra brytyjska wiceadmirała Williama Whitwortha w składzie pancernika „Warspite” w asyście 9 niszczycieli: „Bedouin”, „Cossack”, „Punjabi”, „Eskimo”, „Kimberley”, „Hero”, „Icarus”, „Forester” i „Foxhound”. Cztery pierwsze należały do silnego typu "Tribal", uzbrojonego w 8 dział 120 mm, a „Kimberley” do typu J/K/N uzbrojonego w 6 dział 120 mm, natomiast pozostałe były średniej wielkości, analogiczne do typu H. Główną siłą uderzeniową był jednak pancernik „Warspite”, wywodzący się z I wojny światowej, lecz zmodernizowany, uzbrojony w 8 dział 381 mm (wprowadzenie pancernika do wąskiego fiordu było śmiałą i nietypową decyzją, wiążącą się z ryzykiem, lecz zapewniającą dużą siłę ognia). „Cossack”, „Kimberley” i „Forester” płynęły wzdłuż północnego brzegu, a „Bedouin”, „Punjabi” i „Eskimo” wzdłuż południowego brzegu fiordu. Pozostałe niszczyciele osłaniały pancernik. Brytyjskie okręty były ponadto poprzedzane przez zwiadowczy wodnosamolot Fairey Swordfish pancernika „Warspite”.
U wejścia do fiordu zespół został wykryty przez okręt podwodny U-46, który szykował się do salwy torpedowej przeciw pancernikowi, lecz szczęśliwie dla Brytyjczyków, tuż przed atakiem wpadł na skałę podwodną i wynurzył się; mimo to, zdołał się wycofać niezauważony. Jako pierwszy Brytyjczycy zauważyli o 13:28 i ostrzelali niszczyciel „Hermann Künne”, który jednak na razie odszedł pod zasłoną dymną. Eskadrę brytyjską zaatakował natomiast „Erich Koellner”, który mógł rozwijać bardzo małą prędkość z powodu uszkodzeń i miał oczekiwać w zasadzce przy północnym brzegu fiordu. Nie dopłynął tam, gdyż na widok nieprzyjaciela, ukrył się w zatoczce przy południowym brzegu. Został jednak wykryty przez wodnosamolot i w ciągu kilku minut otrzymał trafienie torpedą i kilka trafień pociskami niszczycieli „Bedouin”, „Punjabi” i „Eskimo”, na skutek czego został opuszczony przez załogę. Ponieważ jedno działo kontynuowało ogień, otrzymał jeszcze trafienie salwą pancernika „Warspite”, po czym zatonął ze stratami 31 zabitych i 39 rannych (ocalała załoga została wzięta do norweskiej niewoli). Jego salwa torpedowa była niecelna. Następnie na wody Ofotfjordu wyszły z Narwiku „Wolfgang Zenker”, „Bernd von Arnim” i „Hans Lüdemann”, do których dołączył „Hermann Künne” i w najszerszym miejscu fiordu podjęły manewrową walkę z niszczycielami brytyjskimi, bez większych efektów po żadnej ze stron z powodu słabej widoczności, poza umiarkowanym uszkodzeniem „Punjabi”, który musiał wycofać się z walki. Okręty niemieckie zostały również zaatakowane przez 10 bombowców Swordfish z lotniskowca „Furious”, lecz atak nie był skuteczny, przy czym stracono dwa samoloty. „Wolfgang Zenker” usiłował storpedować pancernik „Warspite”, ale torpedy nie były celne. Około 14:30 z portu zdołał wyjść i dołączył do niemieckich niszczycieli „Georg Thiele”. Po wyczerpaniu większości amunicji, komandor Bey nakazał około 14:50 wycofanie okrętów do wąskiego fiordu Rombaken (Rombaksfjordu), o szerokości zaledwie kilkuset metrów (przy długości niszczycieli 100-120 metrów). Jedynie dowódca „Hermanna Künne”, nie widząc sygnału, odszedł do Herjangsfjordu, gdzie zamierzał wyrzucić okręt na mieliznę i wysadzić, lecz o 15:13 zaatakował go tam torpedą niszczyciel „Eskimo”. Niemiecki niszczyciel przełamał się i zatonął na płyciźnie (nie jest jasne, czy na skutek storpedowania, czy samowysadzenia).
W porcie w Narwiku stał unieruchomiony „Diether von Roeder” oraz „Erich Giese”, który miał problem z maszyną. Okręty te następnie podjęły ok. 15 pojedynek ogniowy z podchodzącymi brytyjskimi niszczycielami. „Erich Giese” zdołał w końcu z portu wyjść około 15:05, jednakże trafił pod ostrzał pancernika „Warspite” i po wystrzeleniu amunicji i niecelnym wystrzeleniu torped, wielokrotnie trafiony, został opuszczony przez załogę, po czym dobity przez brytyjskie okręty. Przycumowany do brzegu „von Roeder” natomiast celnym ogniem poważnie uszkodził wchodzący do portu niszczyciel „Cossack”. „Cossack” czasowo utracił sterowność i o 15:22 wszedł na mieliznę koło Ankenes. Zdjęto go z mielizny i wycofano z fiordów dopiero następnego dnia, a przez ten czas był ostrzeliwany przez działo z brzegu. „Diether von Roeder” został następnie opuszczony przez załogę i ok. 16:20 wysadzony w powietrze. Brytyjczycy początkowo zamierzali abordażować „von Roedera” przez niszczyciel „Foxhound”, lecz, szczęśliwie dla nich, „Foxhound” został ostrzelany z broni maszynowej z brzegu i zawrócił, unikając uszkodzenia w wybuchu.
„Eskimo” wpłynął za Niemcami do Rombaksfjordu, jednak w najwęższej części natknął się na oczekujące w zasadzce niszczyciele „Georg Thiele” i „Hans Lüdemann”, które wystrzeliły do niego salwę torped. Większość torped chybiła (według innych publikacji została wymanewrowana, mimo małej szerokości fiordu), jednakże o 15.45 „Eskimo” został trafiony jedną torpedą „Thiele”, która oderwała mu cały dziób (15 zabitych). Niszczyciel jednak utrzymał się na wodzie. Niemieckie niszczyciele dostały się wówczas pod ostrzał „Forestera”, „Hero” i „Bedouina”. Uszkodzony „Georg Thiele” ok. 16 wyrzucił się na brzeg, po czym jego kadłub przełamał się. Pozostałe niszczyciele niemieckie zgrupowały się w głębi Rombaksfjordu, gdzie zostały samozatopione. „Wolfgang Zenker” i „Bernd von Arnim” zostały wysadzone przez załogi i zatonęły. Opuszczony „Hans Ludemann” utrzymywał się na wodzie i został opanowany przez Brytyjczyków, którzy jednak ze względu na rozmiar uszkodzeń zrezygnowali z planów zdobycia okrętu i dobili go torpedą niszczyciela „Hero”.
Oprócz niszczycieli niemieckich, w Herjangsfiordzie znalazł się okręt podwodny U-64, który przedarł się tam 11 kwietnia. Na początku bitwy 13 kwietnia został jednak wykryty i zatopiony bombami przez wodnosamolot Swordfish. Ocalał natomiast w zanurzeniu drugi okręt podwodny U-51.
Podsumowanie.
W czasie drugiego starcia pod Narwikiem straty niemieckie wyniosły 128 zabitych i 67 rannych, brytyjskie – 28 zabitych i 55 rannych. Z załóg zatopionych niszczycieli sformowano improwizowany pułk piechoty morskiej w składzie ok. 2100 ludzi pod dowództwem kmdra ppor. Hansa Erdmengera (dowódcy „Heidkampa”), który wziął udział w walkach lądowych o Narwik.
Samo sprawne wysadzenie desantu w Narwiku i zniszczenie norweskich okrętów, bez strat własnych, było sukcesem operacyjnym Niemców, możliwym w dużej mierze dzięki użyciu do transportu wojska uniwersalnych okrętów, jakimi były niszczyciele. Przebieg walk morskich 9 kwietnia 1940 ukazał nieadekwatność wywodzącej się jeszcze z XIX wieku koncepcji obrony wybrzeża w oparciu o ciężkie okręty artyleryjskie, w obliczu rozwoju broni torpedowej. Jednakże w następujących bitwach Niemcy stracili 10 niszczycieli, co było dotkliwym ciosem, zważywszy, że stanowiło to połowę z posiadanych wówczas jednostek tej klasy, a niszczyciele były najintensywniej używaną przez Niemców klasą dużych okrętów nawodnych podczas wojny. Straty brytyjskie z kolei ograniczyły się do zatopienia tylko dwóch niszczycieli, poważnego uszkodzenia jednego i umiarkowanych uszkodzeń kilku. Obie strony utraciły ponadto kilka statków handlowych. Podstawowa, chociaż pośrednia przyczyna takiej porażki, leżała w samym planie niemieckiej operacji, który uniemożliwiał w praktyce szybkie uzupełnienie paliwa wszystkich niszczycieli i wycofanie ich już 9 kwietnia, nawet w przypadku udziału obu tankowców. Uwidoczniła się tu wada niemieckich niszczycieli w postaci ich stosunkowo niewielkiego zasięgu, a podczas dalszych działań, także ich mniejszego zapasu amunicji artyleryjskiej. Skutkiem tego stało się zablokowanie niemieckiej flotylli i jej nieuchronne zniszczenie wobec brytyjskiej przewagi na morzu. Szanse na zadanie istotnych strat flocie brytyjskiej stwarzały torpedy niemieckich niszczycieli i operujących w Vestjordzie i Ofotfjordzie okrętów podwodnych, lecz ich skuteczność drastycznie ograniczyły wady torped, z którymi Niemcy borykali się w tym czasie (przedwcześnie wybuchające zapalniki magnetyczne oraz zbyt głęboki bieg torped).
Istotny wpływ na ostateczne zwycięstwo wywarła śmiała akcja brytyjskiej 2. Flotylli Niszczycieli 10 kwietnia, która zaatakowała dwukrotnie silniejszego przeciwnika, zadając mu spore straty, przez to dezorganizując działania Niemców i uniemożliwiając podjęcie próby przedarcia się całej grupy tego dnia. Akcja ta nie została jednak w pełni wykorzystana poprzez ponowny atak tego samego lub następnego dnia, przez co Niemcy mieli czas na naprawy okrętów. Na skutek drugiej bitwy pod Narwikiem 13 kwietnia, alianci ostatecznie oczyścili wody wokół Narwiku z niemieckich okrętów, zyskując tym samym możliwość wysadzania i wspierania tam wojsk. Nie zmieniło to jednak faktu, że port i jego okolica pozostały w rękach niemieckich, a alianci nie byli przygotowani do ich szybkiego odbicia. Narwik został zdobyty dopiero po ciężkich walkach w lądowej bitwie o Narwik w maju, w których udział brały też polskie oddziały. Flota aliancka, w tym polskie okręty, patrolowały w tym okresie fiordy wokół Narwiku, zwłaszcza Rombaken i ostrzeliwały niemieckie pozycje. Ich głównym i groźnym przeciwnikiem stało się niemieckie lotnictwo, korzystające ze zdobytych baz w Norwegii. 4 maja lotnictwo zatopiło w fiordzie Rombaken polski niszczyciel ORP „Grom”, będący ostatnim niszczycielem zatopionym pod Narwikiem. Mimo zwycięstwa na morzu i na lądzie, atak Niemiec na Francję wymusił jednak ewakuację alianckich wojsk z Narwiku w czerwcu 1940 oraz przegraną w kampanii norweskiej.
Spośród uczestników bitew morskich pod Narwikiem, komandor Bernard Warburton-Lee został pośmiertnie odznaczony najwyższym brytyjskim orderem wojennym Krzyża Wiktorii (ang. "Victoria Cross"), ponadto kilku innych oficerów otrzymało wysokie ordery. Po stronie niemieckiej, komodor Friedrich Bonte (pośmiertnie), kmdr por. Erich Bey, kmdr por. Friedrich Berger, kmdr ppor. Hans Erdmenger i kmdr ppor. Max Eckart Wolff (dowódca „Georga Thiele”) zostali 15 maja 1940 odznaczeni Krzyżami Rycerskimi Krzyża Żelaznego (komandor Bey objął po Bontem stanowisko Dowódcy Niszczycieli).
Zestawienie sił.
Desant w Narwiku.
 Niemcy:
 Norwegowie
I bitwa pod Narwikiem.
 Niemcy:
 Brytyjczycy:
II bitwa pod Narwikiem.
 Niemcy:
 Brytyjczycy:

</doc>
<doc id="431762" url="https://pl.wikipedia.org/wiki?curid=431762" title="Kolektomia">
Kolektomia

Kolektomia – częściowe lub całkowite (totalne) chirurgiczne usunięcie jelita grubego. Najczęściej wykonywana jest z powodu nowotworu złośliwego, wrzodziejącego zapalenia jelita grubego, polipowatości rodzinnej. 
Proktokolektomia to usunięcie jelita grubego razem z odbytnicą. W niektórych przypadkach można wykonać zabieg z zachowaniem funkcji odbytu (np. metodą Duhamela lub Soave, stosowanymi w leczeniu choroby Hirschsprunga), jednak najczęściej konieczne jest wykonanie ileostomii.

</doc>
<doc id="431763" url="https://pl.wikipedia.org/wiki?curid=431763" title="Proktokolektomia">
Proktokolektomia



</doc>
<doc id="431765" url="https://pl.wikipedia.org/wiki?curid=431765" title="Pokój mełneński">
Pokój mełneński

Pokój mełneński – zawarty 27 września 1422 roku w Mełnie, koło Radzynia pomiędzy Królestwem Polski, Wielkim Księstwem Litewskim a zakonem krzyżackim. Zawarcie pokoju było następstwem postawionej alternatywy wielkiemu mistrzowi przez stany pruskie państwa zakonnego, przerażone perspektywą wyniszczenia kolejnych obszarów w wojnie golubskiej i groźby głodu: albo podpisze pokój, albo utraci ich lojalne poparcie. Do pokoju mełneńskiego dołączona została klauzula mówiąca o tym, że gwarantami tego pokoju zostają stany obu stron, a stany pruskie - czyli szlachta poszczególnych ziem i zorganizowane mieszczaństwo miast zakonnych, uzyskują w ten sposób legalizację prawa oporu przeciw Zakonowi czyli możliwość wypowiedzenia posłuszeństwa, w wypadku złamania traktatu przez Zakon. 
Na jego mocy Litwa otrzymała wieczystą rezygnację zakonu ze Żmudzi, terytorium na lewym brzegu rzeki Niemen oraz dostęp do Bałtyku w rejonie Połągi. Polska otrzymała drobne nabytki terytorialne i odzyskała Nieszawę, Orłowo, Murzynno i Nowąwieś, jednocześnie ponownie rezygnując z ziem Pomorza Gdańskiego oraz ziemi chełmińskiej i michałowskiej. Dostęp Litwy do Bałtyku odciął ziemie zakonu od Inflant, co w rezultacie położyło kres planom utworzenia państwa prusko-inflanckiego. Było to najważniejszym osiągnięciem wojen Litwy z zakonem krzyżackim w latach 1409-1422. Z drugiej strony Litwa nie uzyskała kontroli nad ujściem Niemna.
Ponadto traktat pokojowy wyznaczał na kilkaset lat granicę pomiędzy Polską, Litwą i Prusami w obszarze Wielkiej Puszczy. Litwini uzyskali na niekorzyść Zakonu Puszczę Sudawską (obecnie Augustowską), która znalazła się w obszarze Podlasia.
Jak napisał Paweł Jasienica, ""pokój melneński zamknął i zakończył dwieście lat trwający okres wojen litewsko-krzyżackich".
Natomiast tak wyniki pokoju ocenił wybitny znawca epoki Jagiellońskiej, Ludwik Kolankowski: "Nie czynił więc i ten pokój zadość żywotnym Polski postulatom, ale" (...) "miał swoje wielkie znaczenie jako początek faktycznej likwidacji krzyżackiego państwa, a w każdym razie, jako koniec jego ekspansji"".
Tło.
W 1421 roku Polska zawarła przymierze z elektorem brandenburskim Fryderykiem I Hohenzollernem, skierowane przeciwko zakonowi krzyżackiemu. W zamian za pomoc wojskową syn elektora miał zostać mężem córki Władysława Jagiełły i zarazem następczyni tronu polskiego – Jadwigi. Przymierze to odcięło zakon od Rzeszy i poważnie zagroziło Nowej Marchii. Po wypowiedzeniu wojny 17 lipca 1422 r., wielka armia polsko-litewska, po połączeniu pod Czerwińskiem, wkroczyła z Mazowsza na teren ziemi chełmińskiej z kierunku Lidzbarka Welskiego i Lubawy. Wojsko krzyżackie wzorem poprzednich lat unikało otwartej konfrontacji, ukrywając się w warownych zamkach. Wobec takiego obrotu spraw, wielkie wojska polsko-litewskie przeszły przez Drwęcę na obszar zachodniej części ziemi chełmińskiej i zdobyły nadgraniczny Golub nad Drwęcą (stąd „Wojna golubska”). Elektor nie wywiązał się z układu i nie wyruszył w pole, by wesprzeć działania wojsk polsko-litewskich. Uczynił to zapewne pod wpływem stanów pruskich. Wobec potęgi wojsk polsko-litewskich, w wyniku pustoszenia kraju i ruiny materialnej, ze świadomością wewnętrznej opozycji oraz odcięcia ziem zakonu od Rzeszy, Krzyżacy zgodzili się na ustępstwa i wykazali gotowość rokowań. Ich efektem było podpisanie w dniu 27 września 1422 roku przez wielkiego mistrza Pawła Russdorfa pokoju mełneńskiego.
Podpisanie pokoju będzie miało swoje następstwa: w 1423 i 1424 r. stany pruskie odmówią zgody na nowe, żądane przez Zakon podatki, a niespełna 18 lat później powstanie Związek Pruski. W roku 1454 Związek Pruski sam zaproponuje królowi Polski przejęcie władzy nad całym państwem zakonnym.

</doc>
<doc id="431767" url="https://pl.wikipedia.org/wiki?curid=431767" title="Splenektomia">
Splenektomia

Splenektomia – częściowe lub całkowite usunięcie śledziony. Wskazaniami bezwzględnymi do jej wykonania może być uraz lub pęknięcie śledziony, torbiel, ropień, nowotwór, a względnymi między innymi choroby hematologiczne (jak białaczka czy czerwienica prawdziwa) czy niektóre choroby zakaźne.

</doc>
<doc id="431769" url="https://pl.wikipedia.org/wiki?curid=431769" title="Michał Hebda">
Michał Hebda

Michał Hebda (ur. 22 września 1929 w Dołach, zm. 9 grudnia 2020 w Majdanie) – profesor, pułkownik rezerwy Wojska Polskiego, rektor Politechniki Świętokrzyskiej (1975–1978) i Wyższej Szkoły Inżynierskiej w Radomiu (1978–1982), działacz komunistyczny, wiceminister gospodarki materiałowej i paliwowej (1985–1988) w rządzie Zbigniewa Messnera.
Życiorys.
Syn Jana i Karoliny. Jeden z pierwszych absolwentów Wojskowej Akademii Technicznej (promocja 1953). Od 1953 należał do Polskiej Zjednoczonej Partii Robotniczej. Po odbyciu służby wojskowej na stanowisku zastępcy dowódcy 73 Pułku Zmechanizowanego w Gubinie, rozpoczął pracę na stanowisku kierownika laboratorium w Katedrze Eksploatacji Czołgów Wojskowej Akademii Technicznej, gdzie otrzymał tytuły doktora (1963), doktora habilitowanego (1967) i profesora nadzwyczajnego (1973). We współpracy z prof. Stefanem Ziembą stworzył Sekcję Podstaw Eksploatacji Maszyn oraz Sekcję Tribologii w Komitecie Budowy Maszyn Polskiej Akademii Nauk.
Od 1966 do 1967 pełnił funkcję I sekretarza POP PZPR przy Wydziale Mechanicznym WAT. W 1975 został wybrany na stanowisko rektora Politechniki Świętokrzyskiej w Kielcach, a w 1978 rektora Wyższej Szkoły Inżynierskiej w Radomiu, po wydzieleniu jej ze struktur Politechniki Świętokrzyskiej. Od 1975 do 1978 wchodził w skład Komitetu Wojewódzkiego PZPR w Kielcach, a od 1978 do 1981 w skład egzekutywy Komitetu Wojewódzkiego tej partii w Radomiu.
W 1981 został przewodniczącym Międzynarodowego Komitetu Organizacyjnego odbywającego się w Polsce Światowego Kongresu Trybologii. Podczas jego kolejnego wyboru na stanowisko rektora doszło do poważnego konfliktu z działającą na uczelni opozycją.
Po rezygnacji ze stanowiska rektora Wyższej Szkoły Inżynierskiej w Radomiu po ośmiu miesiącach urzędowania, podjął pracę na Uniwersytecie Technicznym w Magdeburgu. W 1987 uzyskał tytuł profesora zwyczajnego.
W latach 1985–1988 pełnił funkcję wiceministra Gospodarki Materiałowej i Paliwowej w rządzie Zbigniewa Messnera oraz wiceprzewodniczącego Komitetu ds. Eksploatacji Majątku Trwałego Polskiej Akademii Nauk.
Jego dorobek naukowy stanowiło ponad 250 publikacji z eksploatacji pojazdów i maszyn oraz tribologii. Był autorem lub współautorem 12 książek.
Został odznaczony Krzyżem Komandorskim i Kawalerskim Orderu Odrodzenia Polski, Złotym Krzyżem Zasługi, odznaką tytułu honorowego „Zasłużony Nauczyciel PRL” oraz kilkunastoma innymi odznaczeniami i medalami.
Został pochowany cmentarzu wojskowym na Powązkach (kwatera B43-3-10).

</doc>
<doc id="431770" url="https://pl.wikipedia.org/wiki?curid=431770" title="Appendektomia">
Appendektomia

Appendektomia – chirurgiczne usunięcie wyrostka robaczkowego. Wskazaniem do operacji jest najczęściej rozpoznanie ostrego zapalenia wyrostka robaczkowego. Powszechnie stosowana także w przypadku powstania ropnia okołowyrostkowego (po odpowiednim leczeniu nieoperacyjnym). Jest wykonywany w znieczuleniu ogólnym.
Appendektomie wykonuje się na dwa sposoby:
Zabieg ten po raz pierwszy został przeprowadzony (z powodzeniem) w Kanadzie przez Abrahama Grovesa pod koniec XIX wieku. W 1902 roku natomiast, w wyniku wielodniowego odwlekania terminu operacji, omal nie doszło do śmierci Edwarda VII. W dzisiejszych czasach po stwierdzeniu konieczności przeprowadzenia tej operacji, wykonuje się ją bezzwłocznie.

</doc>
<doc id="431775" url="https://pl.wikipedia.org/wiki?curid=431775" title="Bronchoskopia">
Bronchoskopia

Bronchoskopia – diagnostyczne badanie endoskopowe dróg oddechowych, wykonywane za pomocą bronchoskopu, specjalnego urządzenia wprowadzonego przez nos lub usta. Zabieg najczęściej wykonuje się w celach diagnostycznych, głównie rozpoznania ewentualnego procesu nowotworowego, ale niekiedy również ze wskazań terapeutycznych (usunięcie ciała obcego, odessanie zalegającej wydzieliny). Do przeciwwskazań należą między innymi: ciężka niewydolność oddechowa i serca, ciężkie zaburzenia rytmu serca, duża niedokrwistość, zaburzenia krzepnięcia krwi. Zabieg przeprowadza się w znieczuleniu miejscowym. Aparat wprowadza się przez nos lub usta, stopniowo oglądając ukazujące się drogi oddechowe. W trakcie badania możliwe jest pobranie materiału do dalszej oceny (popłuczyny oskrzelowo-pęcherzykowe, wycinek do badania histopatologicznego i inne). Wśród powikłań wymienia się między innymi hipoksemię, odmę opłucnową, krwawienie z dróg oddechowych czy kaszel.
Historia.
Pierwszy opis bronchoskopii pochodzi z 1897 roku, kiedy to wiedeński laryngolog Gustav Killian wykonał pierwszy zabieg w znieczuleniu miejscowym kokainą, polegający na usunięciu kości, która utkwiła w oskrzelu. W 1904 Chevalier Jackson wyposażył bronchoskop w źródło światła. Aż do późnych lat sześćdziesiątych używano sztywnych bronchoskopów. Dopiero w 1967 roku Shigeto Ikieda wprowadził giętkie bronchofiberoskopy, które umożliwiły bardziej szczegółowe badanie, a także zwiększały możliwość pobrania materiałów do diagnostyki.
W Polsce po raz pierwszy zabieg tzw. bronchoskopii dolnej wykonał Przemysław Pieniążek w 1879 roku. Polegał on na wprowadzeniu przez otwór tracheostomijny specjalnego "lejka" do tchawicy. Zabieg ten opisał dopiero w roku 1901.
Wskazania.
Około 95% bronchoskopii wykonywanych jest w celach diagnostycznych.
Wskazania diagnostyczne:
Wskazania terapeutyczne:
Powyższe wskazania dotyczą zastosowania giętkiego brochofiberoskopu, natomiast wskazaniami do wykonania bronchoskopii przy użyciu sztywnego bronchoskopu są:
Przeciwwskazania.
Przeciwwskazania do bronchofiberoskopii obejmują:
Przeciwwskazaniami do sztywnej bronchoskopii, poza tymi samymi co do bronchofiberoskopii, są ciężkie zaburzenia ruchomości kręgosłupa szyjnego, uniemożliwiające odgięcie go do zabiegu. Utrudnienie lub niemożność wykonania zabiegu mogą powodować także deformacje twarzoczaszki, małe rozwarcie jamy ustnej, wystające uzębienie czy otyłość. 
Badanie.
Bronchoskopię wykonuje się najczęściej przy użyciu bronchofiberoskopu giętkiego. W specyficznych przypadkach używa się sztywnych bronchoskopów.
Przygotowanie pacjenta.
Pacjent przed badaniem nie powinien spożywać pokarmów (około 4 godzin przed zabiegiem) ani pić wody (około 2 godzin przed zabiegiem). Niekiedy wskazane jest podanie środka uspokajającego na noc przed planowanym badaniem. Przed bronchoskopią należy oznaczyć z krwi układ krzepnięcia (APTT, INR, płytki krwi), antygen HBs (wirusowego zapalenia wątroby typu B; dopuszczalny wynik nie starszy niż 3 miesiące), gazometrię krwi tętniczej (przy współistniejącej niewydolności oddechowej). Pacjent musi posiadać aktualne zdjęcie rentgenowskie klatki piersiowej oraz EKG. Zalecane jest również wykonanie spirometrii. W przypadku przewlekłego zażywania doustnych środków przeciwkrzepliwych na kilka dni przed zabiegiem powinno się przejść na heparynę.
Na 24 godziny przed badaniem należy zaprzestać palenia papierosów.
Pacjent musi posiadać założone wkłucie do żyły obwodowej.
Jako premedykację można zastosować 10 mg diazepamu przed snem, 0,5 mg atropiny na 60 min. przed badaniem. W specyficznych przypadkach stosuje się petydynę, Scophedal, midazolam.
Po samym badaniu obowiązuje 2-godzinne wstrzymanie się od przyjmowania pokarmów (w tym okresie jest upośledzony odruch połykania i istnieje groźba zachłyśnięcia).
Przebieg badania.
Badanie wykonuje się w znieczuleniu miejscowym, zwykle stosując roztwór lidokainy:
Maksymalna dawka lidokainy wynosi 8,2 mg/kg.
Aparat wprowadza się u pacjenta leżącego na wznak przez nos albo usta, a w specyficznych przypadkach przez otwór tracheostomijny lub rurkę intubacyjną. W trakcie badania powinno się monitorować saturację krwi za pomocą pulsoksymetru, ciśnienie tętnicze oraz zapis EKG. Przez "wąsy" podaje się tlen.
W kolejnych etapach badania ocenia się:
Niepowikłane badanie trwa kilkanaście minut.
Procedury diagnostyczne.
W trakcie bronchoskopii można wykonać następujące czynności, mające na celu diagnostykę zmian potencjalnie chorobowych:
Bronchoskopia fluorescencyjna.
System LIFE (ang. Lung Imaging Fluorescence Endoscopy) – metoda wczesnego wykrywania mało zaawansowanego raka płuca. Wykorzystuje promieniowanie laserowe (laser argonowy) barwy niebieskiej, które powoduje różną, w zależności od obecności procesu chorobowego lub jego braku, fluorescencję otaczających tkanek. Kamera dołączona do bronchoskopu wychwytuje fluorescencję, która po cyfrowym przetworzeniu jest rejestrowana w postaci różnokolorowych plam widocznych na ekranie monitora. Miejsca podejrzane o proces nowotworowy uwidaczniają się w postaci rdzawo-czerwonych plam, podczas gdy miejsca niezmienione chorobowo przybierają barwę zieloną.
Wirtualna bronchoskopia.
Jest to metoda nieinwazyjnego, trójwymiarowego odwzorowania wnętrza drzewa oskrzelowego przy wykorzystaniu obrazów ze spiralnej tomografii komputerowej lub MRI. Badanie jest wykorzystywane głównie przy ocenie zmian chorobowych zamykających światło przewodu oraz przy przeciwwskazaniach do tradycyjnej bronchoskopii. Wśród minusów metody wymienia się brak możliwości oceny koloru błony śluzowej i pobrania wycinka do badania histopatologicznego.
Powikłania.
Bronchoskopia odznacza się niewielkim odsetkiem powikłań. Opisywana śmiertelność związana z badaniem bronchofiberoskopowym wynosi ok. 0,1%. Do powikłań związanych bezpośrednio z samym badaniem należą:

</doc>
<doc id="431785" url="https://pl.wikipedia.org/wiki?curid=431785" title="Sport w Będzinie">
Sport w Będzinie

Na temat początków sportu w Będzinie istnieje niewiele materiałów źródłowych. W 1905 r. na Wzgórzu Zamkowym wybudowano Dom Towarzystwa Dobroczynności, gdzie mieszkańcy miasta mieli warunki do uprawiania ćwiczeń sportowych (gimnastyki). Jako boisko służył wtedy plac kościelny przy obecnej ul. Sączewskiego. W oparciu o tę bazę powstała w 1905 r. organizacja sportowa pod nazwą Towarzystwo Gimnastyczne „Sokół” w Będzinie będąca regionalnym oddziałem Polskiego Towarzystwa Gimnastycznego „Sokół”. Członkowie uprawiali "gimnastykę, kolarstwo oraz piłkę nożną". Najpierw była to rekreacja, potem wyścigi odbywające się z inicjatywy cyklistów.
Regionalne oddziały „Sokoła” działały również w Łagiszy i w Grodźcu. Z zapisków kronikarskich wynika, że w 1924 r. odbyły się w Grodźcu okręgowe zawody gimnastyczno-sportowe. Najpopularniejszymi konkurencjami były: biegi na 100 m, skok w dal, skok wzwyż, rzut piłką palantową, rzut granatem, gimnastyka, tor przeszkód. Zawody rozgrywano na placu przy obecnej ul. Przechodniej, zwanej „księżą łąką”. Plac ofiarowano do bezpłatnego użytkowania przez miejscową parafię. Sport uprawiano również w Związku Harcerstwa Polskiego i w Związku Strzeleckim.
Duże ożywienie sportowe nastąpiło w okresie międzywojennym, w latach 1918-1939. Mimo różnych trudności, szczególnie ekonomicznych, następowała integracja, powstawały kluby i organizacje sportowe. W 1918 r. istniały następujące kluby sportowe: BKS „Sarmacja” Będzin, TS „Hakoah” Będzin, Klub Sportowy „Olimpia” Grodziec, Klub Sportowy „Solvay” Grodziec.
Kolejne ożywienie sportowe w mieście nastąpiło po II wojnie światowej. Już w 1945 r. do rozgrywek przystąpił: RKS „Zagłębianka” Będzin i RKS Grodziec, a następnie BKS „Sarmacja” Będzin, KS „Stal” Będzin, ZKS „Budowlani” Grodziec, KS „Gwardia” Będzin i LZS Łagisza.
Nieistniejące już kluby sportowe.
PTG „Sokół” Będzin.
Towarzystwo Gimnastyczne „Sokół” w Będzinie – powstało w 1905 roku, jako jedno z pierwszych w zaborze rosyjskim (na początku swego działania, działała nielegalnie wyniku niechęci władz zaborczych). Organizacja ta miała swój plac do ćwiczeń przy ul. Sączewskiego na wprost Starostwa powiatowego. „Sokół” zakończył swą działalność na terenie Będzina w 1939. Po wojnie nie został reaktywowany. Komunistyczne władze PRL ostatecznie zdelegalizowały Towarzystwo i zakazały jego działalności na terenie kraju.
Marsz Sokołów (Hymn Sokoli) – pieśń powstała w połowie XIX w., będąca hymnem młodzieżowej organizacji sportowej i patriotyczno-wychowawczej „Sokół”. Autorem tekstu był Jan Lam, nauczyciel, powieściopisarz, satyryk, redaktor „Dziennika Polskiego”. Muzykę ułożył Wilhelm Czerwiński, kompozytor oper i operetek, mazurków i pieśni.
Klub Tenisowy w Grodźcu.
Klub Tenisowy w Grodźcu (dzielnica Będzina) powstał w latach 20. i skupiał przede wszystkim urzędników oraz absolwentów wyższych uczelni, a także miejscowych nauczycieli.
Jednym z członków klubu był Karol Fabris – pracownik Kopalni „Grodziec” – późniejszy wiceminister górnictwa (w latach 1957-1971).
Klub zakończył działalność wraz z wybuchem II wojny światowej.
Klub Sportowy „Solvay” Grodziec.
Klub Sportowy „Solvay” Grodziec – klub sportowy z Grodźca (dzielnicy Będzina).
Powstał w 1929/1930 r. po zlikwidowaniu Grodzieckiego klubu „T.U.R.”, był klubem Zakładowym Solvay przy Cementowni Grodziec.
Tradycje tego klubu po II wojnie światowej kontynuował ZKS „Budowlani” Grodziec.
Zakładowy Klub Sportowy „Budowlani” Grodziec.
Zakładowy Klub Sportowy „Budowlani” Grodziec – klub sportowy Grodźca (z dzielnicy Będzina).
Powstał po 1945 r., utrzymywany i sponsorowany przez Cementownię Grodziec,
był następcą innego przedwojennego Klubu Zakładowego „Solvay”(1929/1930 – 1939).
"Sekcja piłki nożnej została zlikwidowana wraz z likwidacją Cementowni Grodziec w 1979 roku."
TS „Hakoah” Będzin.
Towarzystwo Sportowe „Ha-koah” (hebr. „Siła”) Będzin – założone w 1913,
był to żydowski klub piłkarski,najbardziej znana z żydowskich drużyn sportowych na terenie miasta.
Działalność swoją towarzystwo zakończyło wraz z wybuchem II wojny światowej.
KS „Stal” Będzin.
Hutniczy Klub Sportowy (HKS) "Stal" Będzin został założony w 1946 r., początkowo pod nazwą Klub Sportowy "Huta Będzin" i prowadził sekcje piłki nożnej i tenisa stołowego.
RKS „Zagłębianka” Będzin.
Klub sportowy Zagłębianka Będzin założony został założony 1914 roku, w latach 1918-1920 występował jako KS Orzeł Będzin, a następnie w latach 1920-1950 jako Zagłębianka Będzin. W 1950 klub przyporządkowano do zrzeszenia Górnik i do roku 1956 występował jako Górnik Będzin.
W roku 1961 dokonano korekty granic pomiędzy Będzinem i Dąbrową Górniczą, w wyniku czego stadion Zagłębianki leżący w dzielnicy Ksawera znalazł się w granicach administracyjnych Dąbrowy Górniczej i klub zmienił nazwę na Zagłębianka Dąbrowa Górnicza. W 1997 Zagłębiankę połączono z Zagłębiem Dąbrowa Górnicza tworząc nowy klub Zagłębiak Dąbrowa Górnicza
MBKS „Pogoń” Łagisza.
MBKS „Pogoń” Łagisza – Międzyzakładowy będziński klub sportowy z istniejący od 1992 r. przez 16 lat i grający tylko w B-klasie na boisku do piłki nożnej w dzielnicy Łagisza.
Istniejące kluby sportowe.
MOS Będzin.
MOS Będzin to klub sportowy, którego celem jest szkolenie młodzieży z Będzina i okolicznych miejscowości, w różnych dyscyplinach sportowych.
-Piłki nożnej
-Piłki siatkowej (chłopców)
-Piłki koszykowej
-Lekkiej atletyki
-Judo
TKKF Będzin.
TKKF to organizacja zrzeszająca i propagująca rekreację sportową oraz sportowy tryb życia dla mieszkańców i pracowników będzińskich zakładów pracy, jak i innych pobliskich miejscowości.
TKKF prowadzi działalność związaną z propagowaniem rekreacji fizycznej wśród dzieci i młodzieży oraz osób dorosłych.
W ramach TKKF na terenie miasta działają następujące koła:"AMAZONKA”, „AUT” przy Elektrowni Łagisza, „ELEKTRON” przy Fabryce Przewodów Energetycznych, „AMATOR” przy zajezdni tramwajowej, „HYDROKON” przy MPWiK .
TKKF Będzin jest współorganizatorem imprez sportowo-rekreacyjnych odbywających się na terenie miasta.

</doc>
<doc id="431788" url="https://pl.wikipedia.org/wiki?curid=431788" title="Muzeum Górnośląskie w Bytomiu">
Muzeum Górnośląskie w Bytomiu

Muzeum Górnośląskie w Bytomiu – muzeum będące samorządową instytucją kultury województwa śląskiego.
W muzeum funkcjonuje siedem działów merytorycznych: Archeologii, Etnografii, Historii, Przyrody i Sztuki oraz działy pomocnicze: Promocji, Edukacji, Wydawniczy i Administracyjny. Muzeum posiada także specjalistyczną bibliotekę, w której zgromadzono ponad 50.000 woluminów. Muzeum zajmuje obecnie dwa budynki: wzniesiony w latach 1929–1930 dwuskrzydłowy gmach główny, mieszczący sale wystaw, magazyny, pracownie i biura oraz budynek (wraz z oficyną) byłego starostwa powiatu bytomskiego (gmach przy ul. W. Korfantego 34), pochodzący z lat 1899–1902 o interesującej eklektycznej architekturze.
W 2017 Muzeum Górnośląskie otrzymało dar od Gminy Wyznaniowej Żydowskiej w Katowicach, w postaci przedmiotów pochodzących z dawnego domu modlitwy bytomskich Żydów. W ramach tego daru znalazło się ponad 500 cennych ksiąg. Stanowi to trzeci co do wielkości zbiór hebrajskich ksiąg religijnych w Polsce.
Muzeum Górnośląskie to placówka muzealna o autonomicznym programie.
Historia.
Początki bytomskiego muzeum sięgają 1910, kiedy przez grupę miłośników dziejów Bytomia zostało założone Bytomskie Towarzystwo Historyczno-Muzealne ("Beuthener Geschichts- und Museumsverein"). Towarzystwo utworzyło wówczas lokalne muzeum w oparciu o depozyty z prywatnych kolekcji kupca Simona Machy i nauczyciela Kurta Bimlera (z Królewskiej Huty) oraz zbiór pamiątek miejskich i cechowych, a także archiwaliów przekazanych przez bytomski magistrat. Ranga tej lokalnej placówki stale wzrastała, co potwierdza fakt, że w 1922 znalazł w nim miejsce referent do spraw zabytków archeologicznych dla Prowincji Górnośląskiej. W 1928 r. muzeum zostało przejęte przez samorząd Bytomia. Współpraca z miłośnikami miasta i regionu, własna akcja kolekcjonerska i zakupy nierzadko cennych i pokaźnych zbiorów umożliwiły jego awans do statusu instytucji o charakterze regionalnym.
Siedziba placówki zmieniała się wielokrotnie, nim w latach 1929–1930 zbudowano nowy gmach muzeum według projektu A. Stütza i H. Hatlera. Z powodu światowego kryzysu ekonomicznego budynek zrealizowano tylko w połowie, druga część nigdy nie została wzniesiona. Parter i piwnice skrzydła wystawowego zajęły Miejska Kasa Oszczędności i Biblioteka Miejska. Rozmieszczone w kilku miejscach zbiory przeniesiono w 1931 do nowej siedziby, a oficjalne otwarcie Górnośląskiego Muzeum Krajowego ("Oberschlesisches Landesmuseum") nastąpiło 24 października 1932.
W muzeum funkcjonowało pięć działów merytorycznych: Przyrody, Dziejów Pierwotnych i Prehistorii, Etnografii i Historii Miasta, Etnologii, Sztuki oraz Biblioteka Muzealna i archeologiczna pracownia konserwatorska. Ponadto swoją siedzibę miał tu okręgowy referat do spraw ochrony przyrody i filia Urzędu Ochrony Zabytków Archeologicznych. W salach wystawowych prezentowano liczne ekspozycje stałe poświęcone przyrodzie, pradziejom, kulturze ludowej i mieszczańskiej Górnego Śląska, historii Bytomia, rozwojowi przemysłu górnośląskiego i sztuce cechowej. W 1927 w Katowicach, będących stolicą polskiej części Górnego Śląska (województwo śląskie) rozpoczęto organizację pierwszej placówki muzealnej – Muzeum Śląskiego. Utworzone w 1929, na stałą siedzibę musiało czekać do 1939, kiedy to został wzniesiony jeden z najnowocześniejszych w Europie gmachów wystawienniczych. Wybuch wojny uniemożliwił zorganizowanie od lat przygotowywanych ekspozycji, a nowy gmach Niemcy wkrótce rozebrali.
W październiku 1939 całość zbiorów zlikwidowanego przez Niemców Muzeum Śląskiego w Katowicach została przewieziona do placówki bytomskiej i umieszczona w magazynach. W latach 1943–1944 najcenniejsze zbiory (również katowickie) ewakuowano do zachodniej części Górnego Śląska. W wyniku walk frontowych, działalności zarządu radzieckiego komisarza wojennego i szabrowników budynek uległ uszkodzeniu, a część zbiorów zniszczeniu i rozproszeniu. Prace zabezpieczające i akcja rewindykacyjna prowadzone od marca 1945 przez grupę przedwojennych pracowników Muzeum Śląskiego, pozwoliły na uratowanie i odzyskanie części kolekcji katowickich i bytomskich. Kolekcje te stały się podstawą do reaktywowania w Bytomiu placówki muzealnej, mającej kontynuować tradycje i program przedwojennego Muzeum Śląskiego. 10 maja 1946 w Muzeum Śląskim w Bytomiu zorganizowano pierwszą wystawę poświęconą powstaniom śląskim. Ekspozycje stałe: przyrodniczą, archeologiczną, etnograficzną i galerię malarstwa polskiego udostępniono zwiedzającym w 1946 i 1947 r.
W 1950 placówka została upaństwowiona i przyjęła nazwę: Muzeum Górnośląskie w Bytomiu. Przez wiele lat odgrywała rolę muzeum okręgowego, centralnej instytucji górnośląskiego muzealnictwa. W latach 1992–1999 w wyniku umowy zawartej między Wojewodą Katowickim i Prezydentem Miasta Bytomia, muzeum funkcjonowało jako jednostka państwowo-samorządowa, a w 1999 zostało przejęte przez samorząd nowo utworzonego województwa śląskiego. Zbiory Muzeum Górnośląskiego to ok. milion eksponatów, a ich charakter ma bezpośredni wpływ na działalność placówki, która koncentruje się zarówno wokół problemów regionalnych, jak i ponadregionalnych.
W grudniu 2022 roku modernistyczny gmach Muzeum Górnośląskiego przy pl. Sobieskiego wpisano do rejestru zabytków nieruchomych województwa śląskiego (nr rej. A/1097/22).
Dział Archeologii.
Dział posiada najbogatszy zbiór zabytków archeologicznych mówiących o przeszłości ziemi śląskiej w granicach obszarowych Górnego Śląska, a obejmujący okres od epoki kamienia po średniowiecze włącznie. Historia powstania działu i tworzenia się poważnego dziś zbioru zabytków sięga 1909. Jego rozwój przebiegał dwutorowo ze względu na sytuację polityczną. Z jednej strony w powstałej po stronie niemieckiej placówce muzealnej, a z drugiej w utworzonym po stronie polskiej dziale prahistorii Muzeum Śląskiego.
W 1922 bytomski dział archeologii zyskał rolę wiodącą w strukturze muzealnej, dzięki temu, iż przy Landesmuseum działał samodzielny referent do spraw ochrony zabytków archeologicznych na rejencję opolską. Placówka ta posiadała zdecydowanie lepsze warunki do gromadzenia zbiorów oraz etatową obsadę specjalistyczną.
W ramach działu prahistorii Muzeum Śląskiego rozpoczęto gromadzenie zabytków dopiero od 1928. Niestety, cała działalność aż do 1938 opierała się na ekspedycjach podejmowanych przez pracowników z innych ośrodków. Zbiory obu działów połączono w 1939 i od tego czasu są one stale wzbogacane wpływającymi na bieżąco materiałami z badań wykopaliskowych.
Zgromadzone zabytki pochodzą z różnych okresów pradziejowych od paleolitu po średniowiecze i renesans włącznie, a liczą około 293 000 pozycji inwentarzowych. Z epoki kamienia na uwagę zasługują zespoły zabytków krzemiennych z Blanowic, Dzierżna, Sośnicy i Zabrza-Biskupic. Najliczniej reprezentowana jest epoka brązu i okres halsztacki. Zbiory te pochodzą z systematycznych badań wykopaliskowych prowadzonych na osadach i cmentarzyskach ludności kultury łużyckiej takich jak: Kamieniec, Krzanowice, Będzin-Łagisza, Łabędy-Przyszówka, Ziemięcice, Tarnowskie Góry-Repecko i Chorula. Ze stanowisk tych w zbiorach działu znajduje się znaczna ilość ceramiki, narzędzi, ozdób takich jak zawieszki skroniowe, diademy, naszyjniki, nagolenniki, szpile i bransolety.
Zabytkiem są multanki – dęty instrument muzyczny uznawany za najstarszy tego typu obiekt na terenie Polski.
Do cenniejszych zbiorów z okresu wpływów rzymskich należą materiały z cmentarzyska w Choruli, Zakrzowie i Olsztynie. Osady w Warłowie, Choruli i Skoczowie-Międzyświeciu oraz cmentarzyska w Tychach-Cielmicach i Strzemieszycach dostarczyły ciekawych informacji na temat ludności zamieszkującej te tereny we wczesnym średniowieczu. Coraz lepiej udokumentowany jest okres późnego średniowiecza i renesansu, gdzie obserwujemy stały napływ materiałów pochodzących z badań zespołów miejskich zwłaszcza Bytomia. Na uwagę zasługuje zbiór gotyckich i renesansowych kafli.
Dział Archeologii:
Pracownicy Działu Archeologii MGB działają w ramach Oddziału Górnośląskiego Stowarzyszenia Naukowego Archeologów Polskich.
Dział Etnografii.
Dział posiada trzecią największą na Śląsku kolekcję etnograficzną (po Muzeum Ziemi Śląskiej w Opawie i Muzeum Etnograficznym we Wrocławiu), na którą składają się zarówno eksponaty, jak i archiwalne fotografie dokumentujące obraz kultury ludowej: chłopskiej i robotniczej Górnego Śląska XIX i XX wieku.
Jej początków należy szukać przede wszystkim w przedwojennych zbiorach powołanego w 1927 Muzeum Śląskiego w Katowicach, z którego kolekcji etnograficznej po wojnie ocalało około 3000 eksponatów.
W 1945 r. nowo powołane muzeum bytomskie przejęło po niemieckim Landesmuseum 401 okazów etnograficznych, i wraz z katowickimi zbiorami zaczęto tworzyć jednolitą całość, opracowując program badawczy i kolekcjonerski. Objęto nim cały Górny Śląsk w jego historycznych granicach ukształtowanych przez uwarunkowania polityczne, społeczne i gospodarcze, sięgając także do rejestrowania inwentarza kulturowego pogranicza (np. małopolskiego), jak i ludności przybyłej po 1945 na ten teren ze wschodnich ziem II Rzeczypospolitej.
Wśród 20 000 muzealiów etnograficznych zgromadzonych w Muzeum Górnośląskim wyróżnia się kolekcja strojów ludowych wszystkich subregionów Górnego Śląska, a także tkanin, haftów, koronek wraz z cennym i unikatowym zbiorem srebrnych ozdób kobiecego stroju cieszyńskiego.
Na szczególną uwagę zasługuje również XIX-wieczna drewniana rzeźba sakralna, ze śląskimi wyobrażeniami Chrystusa Frasobliwego oraz malarstwo na płótnie, szkle, desce i papierze z ludowymi wyobrażeniami ikonograficznymi.
Odrębną część kolekcji etnograficznych stanowi plastyka obrzędowa, która poprzez takie rekwizyty jak np. szopki, gwiazdy, maski, stroje kolędnicze, kroszonki, wieńce dożynkowe dokumentuje miejscowe obrzędy i zwyczaje.
Tworząc zręby kolekcji etnograficznej wiele uwagi poświęcono gromadzeniu zabytków związanych z podstawowymi zajęciami ludności, a więc rolnictwu, hodowli, górnictwu itp., istniejącym tu rzemiosłom jak np. kowalstwu, plecionkarstwu, bednarstwu, szewstwu, kołodziejstwu, rymarstwu. Położenie szczególnego nacisku w latach pięćdziesiątych i sześćdziesiątych XX wieku na kolekcjonowanie zabytków kultury materialnej pozwoliło ocalić unikatowe wyroby i narzędzia rzemieślnicze, odtworzyć zanikające zawody np. garncarstwo (zakup warsztatu z Siewierza).
Obraz śląskiej kultury ludowej uzyskano także poprzez gromadzenie wyposażenia tradycyjnych wnętrz mieszkalnych Ślązaków, a więc mebli, drobnych sprzętów, wyrobów ceramicznych, metalowych, tkanin.
Odzwierciedleniem zasobów etnograficznych muzeum jest stała wystawa pt. Z życia ludu śląskiego w XIX i XX wieku, zajmująca 800 metrów kwadratowych powierzchni wystawienniczej. Zgodnie z zamysłem realizatorów, życie społeczności śląskiej zostało zaprezentowane poprzez wydarzenia rodzinne (wesele, narodziny, śmierć) połączone z wydarzeniami kalendarza dorocznych zwyczajów i prac gospodarskich. Starano się tym samym wskazać na istotne treści kulturowe tkwiące w tej ziemi. Wystawie towarzyszy przewodnik szeroko omawiający i wyjaśniający to, co prezentuje ekspozycja.
Na etnograficzne zasoby archiwalne składają się materiały z badań terenowych, ponad 12 000 negatywów fotograficznych, kartoteka twórców ludowych, nagrania magnetofonowe.
Dział Historii.
Dział posiada zróżnicowaną kolekcję zabytków, z których najstarsze pochodzą z XVI wieku. Swą objętością, a nade wszystko czasem powstania zwraca na siebie uwagę księga cechowa z Kluczborka, której najstarsze wpisy sięgają końca XVI w. i księga cechowa z wpisami z lat 1765–1799 głównie do cechu kowali z innego niezidentyfikowanego miasta, leżącego, jak się zdaje na ziemi rybnickiej. Pozostałe jednostki archiwalne to 157 rękopisów. Wszystkie trafiły do zbiorów muzealnych w 1987. Zakupione zostały z rąk prywatnych. Z pobieżnego przeglądu tego zespołu rękopisów można wnosić, że do wybuchu II wojny światowej wchodziły one w skład zbiorów archiwum miejskiego. Świadczą o tym przede wszystkim wystawcy i adresaci większości tych pism znajdujących się dziś w muzeum, a więc bytomska rada i miejscowy burmistrz.
Również wcale liczne karty z zeznaniami świadków w procesach prowadzonych na ratuszu i protokoły z posiedzeń ławy miejskiej nie pozostawiają wątpliwości, że są częścią składową ksiąg sądowych. Musiały więc być ze zrozumiałych względów zdeponowane w pomieszczeniach ratuszowych. Mamy bowiem prawo mniemać, że już od XIV w. (wtedy miasto uzyskało pełny samorząd z ławą i radą miejską) na ratuszu w rynku – którego średniowieczne fundamenty odkryto niedawno w trakcie prac archeologicznych – składano dokumentację działalności samorządu z ławą i rady miejskiej. Przemawia za tym również fakt, że przez następne stulecia zachowały się tu nawet dawne dokumenty pergaminowe dotyczące Bytomia. Część została napisana po łacinie i niemiecku, trochę więcej zostało zredagowanych po czesku, a przygniatająca większość po polsku. Brak dokumentów najstarszych, stąd Dział Historii zadbał m.in. o kserokopię odpisu dokumentu lokacyjnego Bytomia z 1254 r. i rejestru świętopietrza z dekanatu bytomskiego z XIV w. z Archiwum Watykańskiego.
Trzon zbioru stanowią jednak zabytki nowsze pochodzące z XIX w. oraz w większości z XX wieku. Istotną jego częścią jest zespół zabytków dotyczących powstań śląskich i plebiscytów z lat 1919–1921, tj.: duży zbiór zdjęć powstańczych (oddziały powstańcze, sprzęt, uzbrojenie, zdjęcia portretowe), mundury powstańcze oraz bogaty zespół sztandarów powstańczych, jak i kombatanckich (Związku Powstańców Śląskich i Związku Weteranów Powstań Śląskich) oraz sztandary Towarzystw Śpiewaczych (sztandar Towarzystwa Śpiewaczego „Jedność” w Bytomiu, sztandar Towarzystwa Śpiewu „Jedność” w Knurowie, sztandar Towarzystwa Śpiewu „Jutrzenka” w Pniakach-Bielszowicach, sztandar Towarzystwa „Ogniwo” w Katowicach).
Wśród muzealiów historycznych wyróżniają się zabytki ikonograficzne i kartograficzne z XVIII, XIX i XX wieku. Są to: grafiki, mapy, plany, zdjęcia fotograficzne i pocztówki, dotyczące zarówno całego Śląska, jak i samego Bytomia. Wśród zdjęć znajdują się fotografie starego Bytomia, pochodzące ze zbioru bytomskiego kolekcjonera Simona Machy oraz zdjęcia, których autorem jest znany fotografik Max Steckel. Najstarsze z nich pochodzą z II połowy XIX w. i pokazują miasto w okresie dynamicznego rozwoju, gdy wyrastać zaczęło na wielką metropolię liczącą u progu XX w. ok. 100 tys. mieszkańców. Tę znakomitą kolekcję uzupełniają nieco „młodsze” pocztówki, których zbiór jest stale uzupełniany.
Spośród licznych planów miasta na uwagę zasługują nie tylko te najstarsze, lecz z racji swej większej dokładności także i te z końca XIX w. i pierwszej połowy XX w., pozwalające z dużą dokładnością orzekać na temat zmian biegu ulic i stanu zabudowy miejskiej. W zbiorach Działu Historii znajduje się również dość liczny zespół polskich i zagranicznych medali oraz odznak i odznaczeń, wśród których część stanowią zabytki z zakresu falerystyki śląskiej – w tym powstańczej – oraz stale powiększający się zbiór polskich odznaczeń i odznak cywilnych i wojskowych z okresu międzywojennego, z czasów II wojny światowej oraz z lat powojennych. Na uwagę zasługuje także mały zespół mundurów górniczych i wojskowych.
Dział Historii dysponuje również kolekcją plakatu polskiego o tematyce społeczno-politycznej i kulturalnej oraz zabytkami dotyczącymi powojennych dziejów Bytomia w postaci druków, wydawnictw, dyplomów oraz sztandarów różnych instytucji działających na terenie miasta.
Dział Przyrody.
Dział posiada jedną z największych w Polsce kolekcji przyrodniczych. Składają się na nią zbiory pochodzące z funkcjonującego w latach 1928–1945 Działu Przyrody ("Naturwissenschaftliche Abteilung") w bytomskim "Oberschlesisches Landesmuseum" (Górnośląskie Muzeum Krajowe) oraz z istniejącego w latach 1927–1939 Oddziału Przyrodniczego Muzeum Śląskiego w Katowicach. Kolekcje obydwu działów, połączone w Bytomiu pod koniec 1939, uległy częściowemu zniszczeniu w trakcie działań wojennych 1945. Po wojnie do zbiorów włączono kolekcje przyrodnicze okolicznych muzeów, głównie z Gliwic, Chorzowa, Cieszyna i Pszczyny oraz osób prywatnych. Zbiory przyrodnicze wzbogacano okazami pozyskiwanymi w trakcie badań terenowych prowadzonych przez pracowników działu oraz zakupami i darowiznami kolekcji prywatnych.
W efekcie kilkudziesięcioletnich działań kolekcjonerskich Dział Przyrody stał się posiadaczem cennych zbiorów szczegółowo dokumentujących florę i faunę Górnego Śląska oraz interesujących przyrodniczo obszarów Polski i świata. Wymienić tu należy zielnik roślin naczyniowych liczący ponad 12 500 arkuszy i obejmujący 3100 gatunków, zebranych w XIX i XX wieku głównie na Górnym Śląsku oraz w Europie Środkowej, jak również różnorodne kolekcje botaniczne Eberharda Dreschera z Ligoty Wielkiej w gminie Otmuchów.
Znacznie bogatsza jest kolekcja owadów licząca około 350 000 okazów pochodząca zarówno ze zbiorów osób prywatnych, m.in.: E. Dreschera, Antoniego Drozdy, Frantza Kirscha, Maksymiliana E. Krzoski, Hansa Nowotnego, Pawła H. Raebla, Władysława Rychtera, Tadeusza Spaltensteina, Sergiusza Tolla, jak również pozyskanych przez pracowników. Składają się na nią głównie motyle i chrząszcze, ale na uwagę zasługuje liczny zbiór ważek, błonkówek, muchówek i sieciarek. Wśród nich znajdują się najstarsze zachowane zbiory entomologiczne z Górnego Śląska i Mazowsza.
Kolekcję ornitologiczną, obejmującą dermoplasty (ok. 700 szt.), balgi (1100 szt.), gniazda (240 szt.) i jaja (3850 szt.), tworzą eksponaty zakupione od kolekcjonerów oraz okazy sukcesywnie pozyskiwane przez pracowników. Do najcenniejszych należą zbiory ornitologiczne E. Dreschera z Ligoty Wielkiej i Otto Natorpa z Mysłowic.
Dział posiada również niewielkie kolekcje ssaków, pajęczaków i muszli mięczaków oraz zbiór 1000 szklanych klisz fotograficznych z okresu międzywojennego, dokumentujących florę i faunę regionu.
W ostatnich latach zbiory entomologiczne wzbogaciły się o duże kolekcje owadów i ptaków z Borneo i Madagaskaru.
Zorganizowane w latach 2000–2001 wyprawy naukowe do Turcji „Amanus 2000” i „Amanus 2001” zasiliły zbiory entomologiczne i częściowo zielnikowe w sumie o kolejne 20 tys. eksponatów.
Większość liczącej ponad 21 000 eksponatów kolekcji geologicznej jest obecnie zdeponowana na Wydziale Górnictwa i Geologii Politechniki Śląskiej w Gliwicach. W Dziale gromadzone są również informacje naukowe. Dział dysponuje kartoteką Banku Informacji Awifaunistycznych Muzeum Górnośląskiego (BIAMG) liczącą obecnie około 30 000 danych.
Pracownicy Działu prowadzą swoje badania w ramach dwóch sekcji: entomologii i ornitologii. Dział tworzy 5 osób: dwóch ornitologów, dwóch entomologów i preparator. Dział posiada wysokiej klasy pracownię preparacji zwierząt.
W dorobku pracowników jest wiele wystaw czasowych prezentowanych wielokrotnie poza murami Muzeum Górnośląskiego na terenie całego kraju (np. wystawa „Owady i Ludzie” i z serii „Z ekologią na ty” – „Co w budkach piszczy?”). Przygotowywana jest również nowoczesna ekspozycja stała o powierzchni 600 m² pod wspólnym tytułem „Środowiska przyrodnicze Górnego Śląska”.
Przy Dziale działają prężnie stowarzyszenia przyrodnicze skupiające w sumie około 350 osób. Są to: Śląskie Towarzystwo Entomologiczne, Katowickie Koło Sekcji Ornitologicznej Polskiego Towarzystwa Zoologicznego, Ornitologiczna Grupa Robocza Doliny Górnej Wisły „Czaplon” oraz Górnośląskie Koło Polskiego Towarzystwa Przyjaciół Przyrody „pro Natura”. Ich członkowie wspomagają pracowników Działu w gromadzeniu informacji naukowych, zbiorów i organizacji wystaw.
Dział Sztuki.
Dział tworzą kolekcje:
Galeria Malarstwa Polskiego dysponuje wysoce reprezentatywnymi zbiorami malarstwa polskiego dwóch ostatnich stuleci. Uwagę zwraca zespół portretów późnego klasycyzmu i związanego ze sztuką biedermeieru „realizmu mieszczańskiego” (Kazimierz Wojniakowski, Karol Schweikart, Józef Rejchan, Alojzy Rejchan), a także znaczące przykłady nurtu romantycznego i jego kontynuacji w malarstwie polskim XIX w. (Piotr Michałowski, Artur Grottger).
W wyróżniającej się bardzo dobrym poziomem artystycznym kolekcji malarstwa realistycznego drugiej połowy XIX w. dominują pejzaże, malarstwo rodzajowe, portrety, tematyka historyczno-rodzajowa (Józef Szermentowski, Józef Chełmoński, Stanisław Masłowski, Maurycy Gottlieb, Wojciech Gerson, Aleksander Gierymski, Jerzy Kossak, Józef Brandt, Henryk Siemiradzki). Wśród dzieł malarstwa polskiego przełomu XIX i XX w. znajdujemy najlepsze prace reprezentujące główne tendencje obecne w sztuce tej epoki – symbolistyczną (Jacek Malczewski, Jan Stanisławski, Stanisław Wyspiański, Władysław Ślewiński, Leon Wyczółkowski) i wczesnoekspresjonistyczną (Konrad Krzyżanowski, Ferdynand Ruszczyc, Gustaw Gwozdecki, Wojciech Weiss, Witold Wojtkiewicz).
W początkach XX wieku malarstwo polskie coraz żywiej zaczęło odwoływać się do nowatorskich prądów sztuki francuskiej; zaobserwować to możemy na przykładzie interesujących obrazów rodzimych artystów w zbiorach Muzeum (Józef Pankiewicz, Jan Rubczak).
Ciekawy i bogaty jest także zbiór malarstwa polskiego okresu dwudziestolecia międzywojennego, w tym prace formistów (Jan Hrynkowski, Leon Dołżycki, Tytus Czyżewski, Henryk Gotlib, Zbigniew Pronaszko), członków „Rytmu” (Wacław Borowski, Felicjan Szczęsny Kowarski, Rafał Malczewski), kapistów i członków innych ugrupowań kolorystycznych (Zygmunt Waliszewski, Piotr Potworowski, Hanna Rudzka-Cybisowa, Jerzy Fedkowicz, Karol Larisch), płótna obrazujące program tradycjonalizmu kręgu „Bractwa w. Łukasza” (Jeremi Kubicki), „Szkoły Warszawskiej”, obrazy malarzy polskich szeroko rozumianej „École de Paris” (Roman Kramsztyk, Eugeniusz Zak, Eugeniusz Eibisch, Tadeusz Makowski, Władysław Jahl, Maksymilian Fuerring, Zygmunt Menkes) i nowatorskie malarstwo „Grupy Krakowskiej” (w tym Łeopold Łewycki, Bolesław Stawiński, Sasza Blonder).
Muzeum Górnośląskie posiada jedną z najlepszych kolekcji polskiej sztuki współczesnej wśród placówek muzealnych w kraju. W kolekcji tej znalazły się prawie wszystkie kierunki i tendencje reprezentowane w powojennej plastyce polskiej (m.in. Jan Berdyszak, Tadeusz Brzozowski, Jan Cybis, Władysław Hasior, Maria Jarema, Tadeusz Kantor, Alfred Lenica, Adam Marczyński, Jadwiga Maziarska, Jerzy Nowosielski, Erna Rosenstein, Artur Nacht-Samborski, Henryk Stażewski, Jonasz Stern, Wacław Taranczewski, Jan Tarasin). Najwięcej prac zgromadzono z zakresu szeroko traktowanego nurtu ekspresjonistycznego oraz metaforycznego, nadrealizmu i poszukiwań figuratywnych. Zwraca uwagę zespół dzieł przedstawicieli tendencji abstrakcyjnych.
Obszerny zestaw stanowią kompozycje będące przejawem postimpresjonistycznego koloryzmu i jego transformacji.
W tej bardzo interesującej kolekcji współczesnej sztuki polskiej eksponowane miejsce zajęła rejestracja dorobku artystycznego lat osiemdziesiątych i dziewięćdziesiątych XX wieku (m.in. Marek Chlanda, Tomasz Ciecierski, Edward Dwurnik, Stefan Gierowski, Ryszard Grzyb, Koji Kamoji, Piotr Kurka, Jarosław Modzelewski, Mikołaj Smoczyński, Marek Sobczyk, Andrzej Szewczyk, Leon Tarasewicz, Tomasz Tatarczyk, Ewa Zawadzka).
Biblioteka Muzeum Górnośląskiego.
W obecnym kształcie Biblioteka powstała w 1951 w oparciu o pozostawione na miejscu i rewindykowane w 1945 książki z Muzeum Śląskiego w Katowicach, z Oberschlesisches Landesmuseum oraz otrzymanych ze Zbiornicy Księgozbiorów Zabezpieczonych. Biblioteka muzealna gromadzi książki i czasopisma głównie z zakresu archeologii, etnografii, historii, przyrody, historii sztuki i muzealnictwa. Księgozbiór udostępniany jest w czytelni, a także w ramach wypożyczeń międzybibliotecznych. Książki pochodzą z zakupów oraz wymiany i darów. Dostępny jest katalog alfabetyczny i rzeczowy książek, czasopism, map oraz katalogów wystaw.
Literatura naukowa z dziedzin reprezentowanych w Muzeum liczy około 50 tys. woluminów; szczególnie bogate są zbiory książek i czasopism przyrodniczych (głównie z zakresu entomologii i ornitologii), archeologicznych oraz dotyczących Śląska (silesiaca). Interesujący fragment kolekcji stanowią wydawnictwa poświęcone Bytomiowi i ziemi bytomskiej, m.in. "Chronik der Stadt Beuthen in Ober-Schlesien" autorstwa Franza Gramera (Beuthen O/S. 1863) i komplet czasopisma „Mitteilungen des Beuthener Geschichts und Museumsvereins” (1911–2002).
Kolekcja bibliofilska zawiera 100 starodruków. Najstarszym drukiem jest dzieło Zenobiusza Acciaciolusa "Theodoriti Cyrensis episcopi de Curatione Grecarum affectionum libri duodecim..." wydane w 1519 w Paryżu. Interesujące są dwa Śląskie starodruki przyrodnicze autorstwa Caspara Schwenckfelda: "Stirpium et fossilium Silesiae Catalogus..." (Lipsiae 1600) i "Theoriotropheum Silesiae..." (Lignicii 1604), ponadto dzieło ks. Jacka Liberiusza "Gospodarz Nieba y Ziemie Jezus Chrystus" (Kraków 1669) oraz przewodnik po siedemnastowiecznej Europie "Memorabilia Europae, order Denckwürdige Sachen..." (Ulm 1684).
Biblioteka prowadzi wymianę wydawnictw muzealnych z instytucjami na całym wiecie, posiada partnerów w Europie (Niemcy, Francja, Włochy, Wielka Brytania, Rosja, Czechy, Hiszpania, kraje skandynawskie), Australii, Azji (Chiny), Ameryce Południowej (Brazylia, Chile) oraz Stanach Zjednoczonych i in. Biblioteka Muzeum Górnośląskiego w Bytomiu ma charakter prezencyjny – książki są udostępniane w czytelni. Ponadto udziela się informacji bibliotecznych i bibliograficznych oraz wykonuje kopie zamówionych materiałów. W czytelni dostępny jest księgozbiór podręczny obejmujący encyklopedie, leksykony, słowniki języków obcych i różne informatory.
Wystawy stałe.
Przyroda Górnego Śląska.
Na powierzchni ponad 150 m², w 6 dioramach odwzorowano wybrane typy środowisk leśnych. Zadbano by wycinki przyrody umieszczone za szybą do złudzenia imitowały autentyczne środowiska leśne. Przy tworzeniu wystawy starano się wiernie przyporządkować nie tylko poszczególne gatunki do odpowiednich środowisk, ale również dopasować je do pory dnia i pory roku. Znajduje się w niej las liściasty – grąd, gdzie pośród gałęzi rosłego dębu zaobserwować można codzienne życie drobnych ptaków. Codzienne ponieważ znajdują się tam takie, które śpiewają, jak i te poszukujące pożywienia oraz siedzące przy leśnej kałuży i gaszą pragnienie. W wystawie znajdują się również gatunki różnych owadów korzystających z dobrodziejstw tego środowiska: walczące ze sobą jelonki rogacze, szerszenie zgryzające drewno do budowy gniazda i wiele innych.
Pragnąc chociaż w zarysie przedstawić procesy zachodzące w przyrodzie w dioramach przyściennych, umieszczono fazy rozkładu drewna. Można zaobserwować w nich pień dębowy od momentu ścięcia aż do jego całkowitego rozkładu. Powyższe elementy roślinne są także tłem dla kilku gatunków zwierząt. Są nimi gronostaje, jarząbki podczas kąpieli i trznadle przy gnieździe. W kolejnej dioramie na przykładzie wybranych gatunków zwierząt przedstawiono elementy piramidy pokarmowej, począwszy od zajęcy ogryzających maliny, przez atakującego kurę cietrzewia jastrzębia po szarpiące padlinę kruki. Warto zaznaczyć, że eksponaty oglądać można nie tylko z przodu i z boku, ale również z góry.
Na wystawie znajduje się również diorama zimowa z dzikami. Wystawę tuż przy wejściu zdobi przekrój pnia 85-letniego dębu szypułkowego, wyjątkowo grubego jak na swój wiek. w ramach znajdują się fragmenty futer dużych ssaków leśnych. Podobnie, jak eksponowane na wystawie pnie drzew. Tę formę ekspozycji wybrano z myślą m.in. o osobach z upośledzeniem wzroku. Można się własnoręcznie przekonać, czym różni się futro zimowe jelenia od futra letniego i czyje jest bardziej puszyste – jenota czy lisa. Zwiedzanie mają umilać dobiegające z głośników trele ptaków leśnych, choć nie tylko, bo po chwili możemy znaleźć się w centrum burzy z głośnym łoskotem piorunów. Tak więc ta wyjątkowa ekspozycja oddziałuje zarówno na wzrok, słuch, jak i dotyk widza.
Z życia ludu śląskiego XIX–XX wiek.
Wystawa jest trzecią stałą ekspozycją etnograficzną ze zrealizowanych w Muzeum Górnośląskim w Bytomiu w latach 1949–1989 pierwsza z nich, zatytułowana „Kultura ludowa na Śląsku” czynna od 1947, parokrotnie uzupełniona i modernizowana, prezentowana była pod zmienionym tytułem do lat 50. Druga, otwarta w 1960, to „Kultura ludu śląskiego w XVIII i XIX w.” – była „pierwszą próbą widzenia zjawisk kulturowych wsi śląskiej poprzez pryzmat zbiorów muzealnych”. Składało się na nią 750 eksponatów i kilkadziesiąt fotografii. Poddawana kilkakrotnie renowacji, eksponowana była do około 1975.
Aktualna wystawa prezentuje najistotniejsze dziedziny życia społeczności zamieszkałych na wsiach oraz osiedlach przemysłowych różnych subregionów Górnego Śląska poprzez takie wydarzenia rodzinne jak wesele, narodziny i początki dorastania dzieci, a także przeplatające się wzajemnie zgodnie z porami roku zwyczaje doroczne oraz znaczące w kulturze ludu górnośląskiego zajęcia gospodarcze i zawodowe. Dla Górnego Śląska na przełomie XIX i XX w. granicę od północy stanowił dawny powiat kluczborski, na wschodzie Małopolska, na zachodzie obejmował on część Opolszczyzny, po miasto Nysę, a na południu Ziemie Cieszyńską i Bielską.
Teren ten podzielny jest na dwie główne prowincje, ukształtowane w wyniku wielowiekowego procesu oddziaływań kulturowych: południową, zamieszkałą przez ludność tradycyjnie zajmującą się rolnictwem i hodowlą zwierza oraz północną, uprzemysłowioną. A jeszcze na przełomie XIX i XX w. było to teren wiejski, posiadający niewielki procent ludności miejskiej. W 1871 ludność miejska stanowiła tu zaledwie 18,2% ogółu mieszkańców. Dopiero dynamiczny rozwój przemysłu przekształcił strukturę zawodową i spowodował procesy urbanizacyjne, które zmieniły północną część Górnego Śląska z wiejskiego w miejski. Znaczna część ludności wiejskiej, szczególnie ta biedniejsza, przeszła do pracy w przemyśle. Obie jednak grupy, to znaczy zarówno rolników, jak i robotników, łączyło poczucie wspólnoty językowej, narodowościowej oraz wspólny zrąb etniczny i kulturowy, a także więzi powinowactwa. Mieszkający w osadach przemysłowych lub miastach robotnicy pielęgnowali i przekazywali z pokolenia na pokolenie tradycje wyniesione ongi ze wsi, szczególnie w zakresie kultury społecznej i duchowej, a zwłaszcza całego zespołu zwyczajów rodzinnych i dorocznych, wierzeń, a nawet sposobu mylenia właściwego społeczności wiejskiej, z której pochodzili. Związki te widoczne były także w niektórych dziedzinach kultury materialnej, co znajdowało wyraz w podobnym wyposażeniu wnętrz mieszkalnych, zarówno u chłopów, jak i robotników.
Charakterystyczne tu było podejmowanie pracy w przemyśle przez właścicieli mniejszych gospodarstw rolnych mieszkających na wsi oraz uprawianie małych działek ziemi i hodowla trzody chlewnej, kóz i drobiu przez robotników, osiadłych w miastach i osadach przemysłowych. Aby ukazać tę specyfikę regionu oraz różnice między kulturą ludową prowincji południowej i północnej, niektóre najbardziej charakterystyczne dziedziny kultury ludowej jak: stroje weselne i wyposażenie młodych, podstawowe zajęcia, np. pasterstwo w Beskidzie Śląskim i praca w górnictwie w północnej części Górnego Śląska zdobnictwo strojów czy niektóre zwyczaje ludowe pokazano na przykładzie najbardziej typowych subregionów. Na wystawie pominięto tak ważną dziedzinę kultury ludowej jak budownictwo, wychodząc z założenia, że Górnośląski Park Etnograficzny w Chorzowie ukazuje je w sposób kompleksowy i doskonalszy, niż można by to było zrobić na ekspozycji muzealnej. Na wystawę, zaaranżowaną w specjalnie zabudowanych gablotach i podiach składa się 2045 eksponatów, 152 powiększenia fotografii archiwalnych, pochodzących głównie z lat. 20. i 30. XX wieku oraz wiele tekstów informacyjnych.
Poszczególne stoiska, na wystawie, noszą nazwy: "Wesele na Górnym Śląsku", "Wesele na Pogórzu Cieszyńskim", "Dziecko", "Zwyczaje wiosenne", "Pierwsze prace wiosenne", "Targi, jarmarki, odpusty", "Polowe i domowe prace jesienne", "Zaduszki", "Stroje jesienno-zimowe", "Andrzejki", "Czas wolny od pracy", "Górnictwo", "Instrumenty muzyczne górniczych orkiestr dętych", "Święta Barbara", "Ludowa rzeźba w drewnie – postacie patronów," "Mikołaje", "Tkactwo i drukowanie tkanin", "Hafty i koronki", "Wigilia w Beskidzie Śląskim", "Kolędnicy", "Ostatni dzień roku", "Ostatki".
Galeria Malarstwa Polskiego.
Galeria obejmuje zespół obrazów od początku XIX wieku do końca lat czterdziestych XX wieku, pokazując najcenniejsze i najciekawsze obrazy znajdujące się w bytomskiej kolekcji. Tworzona od 1945 dysponuje wysoce reprezentatywnymi zbiorami malarstwa polskiego ostatnich dwóch stuleci.
Wśród prezentowanych w Galerii obrazów uwagę zwraca zespół portretów późnego klasycyzmu i związanego ze sztuką biedermeieru „realizmu mieszczańskiego” (Kazimierz Wojniakowski, K. Szchweikart, Alojzy Rejchan), przykłady nurtu romantycznego i jego kontynuacji w malarstwie polskim XIX w. (Piotr Michałowski, Artur Grottger).
W wyróżniającej się bardzo dobrym poziomem artystycznym kolekcji malarstwa realistycznego 2. połowy XIX w. dominują pejzaże, malarstwo rodzajowe, portrety, tematyka historyczno-rodzajowa (Józef Szermentowski, Józef Chełmoński, Maurycy Gottlieb, Wojciech Gerson, J. Brandt, A. Gierymski, H. Siemiradzki). Wśród dzieł malarstwa przełomu XIX w. i XX w. znajdujemy najlepsze prace reprezentujące główne tendencje obecne w sztuce tej epoki – symbolistyczną (J. Malczewski, St. Wyspiański, W. Ślewiński, L. Wyczółkowski) i wczesnoekspresjonistyczną (K. Krzyżanowski, F. Ruszczyc, G. Gwozdecki, W. Weiss, W. Wojtkiewicz).
W początkach XX w. malarstwo polskie coraz żywiej zaczęło się odwoływać do nowatorskich prądów sztuki francuskiej (J.Pankiewicz, R. Kramsztyk, J. Rubczak).
Zbiór malarstwa okresu dwudziestolecia międzywojennego, w tym prace formistów (J. Hrynkowski, L. Dołżycki, T. Czyżewski, Z. Pronaszko), członków „Rytmu” (W. Borowski, R. Malczewski, F. Sz. Kowarski), płótna obrazujące program tradycjonalizmu Kręgu „Bractwa w. Łukasza” (J. Kubicki), szkoły warszawskiej, obrazy malarzy polskich szeroko rozumianej „École de Paris” (E. Zak, T. Makowski, W. Jahl, M. Feuerring, Z. Menkes), kapistów i członków innych ugrupowań kolorystycznych (H. Rudzka-Cybisowa, P. Potworowski, Z. Waliszewski, J. Fedkowicz, E. Eibisch, K. Larisch) oraz nowatorskie malarstwo „Grupy Krakowskiej” (M. Jarema, L. Lewicki, B. Stawiński).
Lata powojenne – do okresu obowiązywania socrealizmu w sztuce polskiej – reprezentują na wystawie m.in. prace T. Kantora, E. Rosenstein, J. Skarżyńskiego.

</doc>
<doc id="431790" url="https://pl.wikipedia.org/wiki?curid=431790" title="Bernard Warburton-Lee">
Bernard Warburton-Lee

Bernard Armitage Warburton (B.A.W.) Warburton-Lee (ur. 13 września 1895, zm. 10 kwietnia 1940 pod Narwikiem) – oficer marynarki brytyjskiej, komandor, odznaczony Krzyżem Wiktorii (VC). 
Życiorys.
Był Walijczykiem, urodził się w Broad Oak w Gwynedd w Walii. Służył w marynarce brytyjskiej, w 1917 uzyskał stopień kapitana marynarki. Podczas I wojny światowej, od kwietnia 1918 do 1919 służył na niszczycielu HMS „Wrestler”. 11 grudnia 1918 został za przebieg służby wymieniony w raporcie ("Mentioned in Despatches", MID). W listopadzie 1924 objął dowództwo pierwszego okrętu - niszczyciela HMS „Tuscan”, następnie dowodził innymi okrętami (niszczyciele HMS „Walpole”, „Vanessa”, „Decoy”, „Witch” i slup wojenny „Bryony”). W latach 1937-1938 ukończył kurs w Instytucie Obrony Imperium Brytyjskiego i kurs taktyczny. Od lutego 1938 był dowódcą krążownika HMS „Effingham” - okrętu flagowego Floty Rezerwowej i zarazem szefem sztabu dowódcy Floty Rezerwowej (flagowym komandorem - "Flag Captain").
28 lipca 1939 objął dowodzenie 3. Flotyllą Niszczycieli Floty Śródziemnomorskiej, przemianowaną przed wybuchem wojny na 2. Flotyllę. Jego okrętem flagowym był niszczyciel HMS „Hardy”. W tym charakterze służył podczas II wojny światowej. Wkrótce po wybuchu wojny, w październiku flotylla została przeniesiona na południowy Atlantyk, a na początku 1940 na Morze Północne, w skład Floty Metropolii.
Podczas kampanii norweskiej, 10 kwietnia 1940 wraz ze swoją flotyllą pięciu niszczycieli zaatakował w śmiałej akcji z zaskoczenia zespół silniejszych niemieckich niszczycieli w Narwiku, co doprowadziło do pierwszej bitwy morskiej o Narwik. Mając dane jedynie o obecności 6 niemieckich niszczycieli i okrętu podwodnego w fiordzie, Admiralicja pozostawiła kwestię ataku do jego decyzji i Warburton-Lee wysłał sygnał, że zaatakuje o świcie. Po pierwszym udanym ataku z zaskoczenia, brytyjskie okręty zostały zaatakowane przez dalsze niszczyciele niemieckie, których było łącznie 10. W toku bitwy, Warburton-Lee został śmiertelnie ranny na mostku swojego niszczyciela HMS „Hardy”, który został zatopiony podczas bitwy. Mimo strat, starcie było sukcesem taktycznym Brytyjczyków.
Za akcję pod Narwikiem został odznaczony pośmiertnie 7 czerwca 1940 najwyższym brytyjskim odznaczeniem wojskowym Krzyżem Wiktorii (Victoria Cross, VC), jako pierwsza osoba podczas II wojny światowej, a także, w 1942, norweskim Krzyżem Wojennym. Pochowany został w Ballangen w Norwegii.
Jego żoną była Elizabeth Warburton-Lee, mieli jednego syna.

</doc>
<doc id="431792" url="https://pl.wikipedia.org/wiki?curid=431792" title="Św. Patryk">
Św. Patryk



</doc>
<doc id="431793" url="https://pl.wikipedia.org/wiki?curid=431793" title="Zalotka (przyrząd kosmetyczny)">
Zalotka (przyrząd kosmetyczny)

Zalotka – przyrząd kosmetyczny służący do podkręcania rzęs. Kształtem jest on podobny do małych nożyczek, które zamiast ostrzy mają zaciskaną na rzęsach końcówkę.
Można wyróżnić zalotki mechaniczne i elektryczne. Te ostatnie delikatnie nagrzewają się zapewniając trwalszy efekt.

</doc>
<doc id="431794" url="https://pl.wikipedia.org/wiki?curid=431794" title="Cud Świętego Januarego">
Cud Świętego Januarego

Cud Świętego Januarego, również „Cud krwi” św. Januarego, wł. "Il miracolo di San Gennaro" – święto religijne odbywające się w Neapolu (Włochy) głównie 19 września w dzień śmierci męczeńskiej św. Januarego. Kościół katolicki nigdy nie ustosunkował się oficjalnie co do cudu, który ma wtedy zachodzić.
Obchody odbywają się czasami dodatkowo w sobotę przed pierwszą niedzielą maja oraz czasami 16 grudnia z okazji wyjątkowych wydarzeń. Polegają na obserwacji przemiany krwi świętego Januarego zamkniętej w szklanej ampułce z postaci skrzepniętej w postać płynną.
Historia.
Według tradycji jedna z pobożnych kobiet, obecna podczas egzekucji świętego w 305 roku, zebrała do flakonika pewną ilość krwi. Obecnie przechowywana jest w neapolitańskiej katedrze w specjalnym relikwiarzu.
Obserwacja i interpretacja „Cudu krwi”.
Zjawisko to nie zawsze przebiega w taki sam sposób. Według chrześcijan niekiedy ciecz zawarta w ampułce rozpuszczając się zmienia swoją objętość. Bywa, że pęcznieje i wypełnia cały pojemnik, innym razem zajmuje mniejszą przestrzeń. Również kolor ma ulegać zmianom od jaskrawej do ciemnej lub brudnożółtej czerwieni. Różny jest także czas przechodzenia ze stanu stałego w ciekły. Bywa, że następuje to w jednym momencie, innym razem proces ten trwa kilka minut lub cały dzień. Podobnie ma być z krzepnięciem.
Wydarzenie to niektórzy interpretują jako wróżbę. Jeśli zawartość ampułki rozpuszcza się szybko ma to być znakiem pomyślności. Jeśli skrzep się nie rozpuści (co przeważnie się nie zdarza) na Neapol spada jakieś nieszczęście. Taka sytuacja miała mieć miejsce m.in. w 1944 roku, kiedy doszło do wybuchu Wezuwiusza.
Do relikwii św. Januarego pielgrzymowali papieże. Jednakże nie zawsze wobec nich zdarzał się cud.
1848 – bł. Pius IX – krew zmieniła postać ze stałej w płynną,
1979 – św. Jan Paweł II – cud się nie wydarzył,
2007 – Benedykt XVI – cud się nie wydarzył,
2015 – Franciszek – krew rozpuściła się w połowie.
Badania naukowe.
Niektórzy naukowcy przypuszczają, że w szkatułce znajduje się płyn tiksotropowy, który staje się mniej lepki, gdy się go zamiesza, a zastyga podczas spoczynku. Jest nim np. zawiesina wodorotlenku żelaza(III), która imituje ludzką krew i można ją było wytworzyć w starożytności czy średniowieczu. Udało się stworzyć repliki płynu ze szkatułki, które mają takie same własności jak on. Badacze ci stwierdzają, że nie ma przekonujących danych na temat niezwykłych własności cieczy z flakonika (np. zmiany jego masy, objętości czy koloru). Naukowcy ci podważają wiarygodność analiz spektroskopowych z 1902 i 1989 roku, które miały wykazać obecność hemoglobiny w szkatułce. Wskazują oni na to, że:
John Fischer i Joe Nickell postawili hipotezę, że w szkatułce jest oliwa z oliwek, stopiony wosk pszczeli i czerwony barwnik.
Antonio Ruggieri uważa, iż krytycy nadnaturalności zawartości szkatułki pomijają czas, przez jaki krew św. Januarego utrzymuje swoje właściwości – płyny tiksotropowe, które według nich mogłyby imitować krew, zachowują swoje cechy maksymalnie 2 lata, podczas gdy krew św. Januarego ma posiadać niezwykłe właściwości już od 1700 lat. Uczeni, którzy brali udział w pracach badawczych, jak np. prof. Gastone Lambertini, nie znajdują żadnego racjonalnego wytłumaczenia tego zjawiska: "Prawo zachowania energii, zasady, które rządzą żelowaniem i rozpuszczaniem koloidów, teorie starzenia się koloidów organicznych, eksperymenty biologiczne dotyczące krzepnięcia plazmy: wszystko to potwierdza, jak substancja, czczona od wielu wieków, rzuca wyzwanie każdemu prawu przyrody i każdemu tłumaczeniu, które nie odwołuje się do tego, co nadprzyrodzone. Krew św. Januarego to jest skrzep, który żyje i który oddycha: nie jest więc jakąś «alienującą» pobożnością, lecz znakiem życia wiecznego i zmartwychwstania" (G. Lambertini).
5 lutego 2010 roku, włoski profesor i hematolog, prof. Giuseppe Geraci zaprezentował próbkę swojej krwi, która zmieniła stan skupienia ze stałego w ciekły w wyniku potrząsania. Stwierdził jednak, że nie wie, w jaki sposób zmienia swój stan skupienia krew z Neapolu, ale o podobnym "cudzie" wyraził się "tam jest krew, nie cud". Jednocześnie przedstawił on wyniki badań, które potwierdziły, iż substancja w ampułce jest autentyczną, prawdziwą krwią ludzką, a nie płynem tiksotropowym lub inną substancją imitującą.
Pierwsze wzmianki o Januarym pochodzą z V wieku. Natomiast według Michaela Epsteina i Luigiego Garlaschelliego pierwsze wzmianki o krwi św. Januarego pochodzą z XIV wieku.

</doc>
<doc id="431795" url="https://pl.wikipedia.org/wiki?curid=431795" title="Zalotka">
Zalotka



</doc>
<doc id="431796" url="https://pl.wikipedia.org/wiki?curid=431796" title="Partenope">
Partenope



</doc>
<doc id="431801" url="https://pl.wikipedia.org/wiki?curid=431801" title="Pin Ups">
Pin Ups

Pin Ups to album nagrany z 1973 przez Davida Bowiego zawierający nowe wersje klasycznych piosenek rockowych. W Anglii album wszedł na pierwsze miejsce na liście przebojów, w Ameryce dotarł do miejsca 23.
Pierwszym singlem z albumu była piosenka "Sorrow", na drugiej stronie płyty umieszczona piosenkę "Amsterdam" będąca nowa wersją utworu Brela "Port of Amsterdam". W Anglii singel z "Sorrow" dotarł do trzeciego miejsca na liście przebojów. Wybór tej piosenki na pierwszy singel płyty zaskoczył większość krytyków, uważano, że była jedną z najsłabszych piosenek z "Pin Ups".

</doc>
<doc id="431802" url="https://pl.wikipedia.org/wiki?curid=431802" title="Trevor Bolder">
Trevor Bolder

Trevor Bolder' (ur. 9 czerwca 1950 w Kingston upon Hull, zm. 21 maja 2013 w Cottingham) – angielski gitarzysta basowy. Na początku lat 70. był stałym współpracownikiem Davida Bowiego, członkiem The Spiders from Mars.
W latach 1976-1981 grał w zespole Uriah Heep, w 1982 został zaproszony do grupy Wishbone Ash, ale już w 1985 powrócił do Uriah Heep, gdzie grał do śmierci. Zmarł na raka w wieku 62 lat.

</doc>
<doc id="431803" url="https://pl.wikipedia.org/wiki?curid=431803" title="Karl Philipp Schwarzenberg">
Karl Philipp Schwarzenberg

Karl Philipp Schwarzenberg (ur. 18 kwietnia 1771 w Wiedniu, zm. 15 października 1820 w Lipsku) – książę, austriacki marszałek polny i dyplomata.
Życiorys.
Do wojska wstąpił w 1787 i już rok później walczył w wojnie z Turcją wraz z Poniatowskim (który uratował mu życie w bitwie pod Šabacem). Brał udział w wojnie Pierwszej Koalicji przeciwko rewolucyjnej Francji (1792-1797). 6 września 1796 został mianowany na stopień generała majora, a 4 września 1800 na stopień marszałka polnego porucznika. 3 grudnia tego roku odznaczył się w bitwie pod Hohenlinden, w czasie której osłaniał wycofujące się wojska austriackie. Był jednym z niewielu, którym udało się zbiec wraz z oddziałami po przegranej przez Austriaków bitwie pod Ulm (8–15 października 1805).
W 1808 był ambasadorem w Rosji, przekonał cara Aleksandra I aby opóźnił rosyjskie poparcie dla Francji w 1809 roku. Gdy Austria wywołała wojnę z Francją, był w 1809 współautorem początkowych sukcesów Austriaków, potem walczył w przegranej bitwie pod Wagram (5–6 lipca). 26 września tego roku został mianowany na stopień generała kawalerii. Po zawarciu pokoju w 1810 został ambasadorem w Paryżu, negocjował małżeństwo Napoleona z córką cesarza austriackiego Franciszka I – Marią Ludwiką. 
W 1812 na rozkaz Napoleona uczestniczył w inwazji na Rosję, jako dowódca austriackiego korpusu posiłkowego. W czasie działań wojennych pozostał jednak bierny, a nawet umożliwił współdziałanie Rosji z Prusami. W trakcie inwazji (2 października) został mianowany na stopień marszałka polnego. 
Był przywódcą frakcji domagającej się wznowienia przez Austrię wojny przeciwko Francji; po przyłączeniu się Austrii do koalicji antynapoleońskiej w 1813 jako naczelny dowódca zjednoczonych sił odniósł zwycięstwo w wielkiej „bitwie narodów” pod Lipskiem, która była drugim (po Moskwie) upadkiem Napoleona (w niej to poległ książę Józef Poniatowski). Następnie przewodził operacjom sojuszników we Francji i brał udział w okupacji Paryża w 1814. Uczestniczył w rokowaniach kongresu wiedeńskiego w 1815. W 1817 przeżył wylew krwi do mózgu. Zmarł trzy lata później.

</doc>
<doc id="431804" url="https://pl.wikipedia.org/wiki?curid=431804" title="Karl Schwarzenberg">
Karl Schwarzenberg



</doc>
<doc id="431805" url="https://pl.wikipedia.org/wiki?curid=431805" title="Ibn Batutta">
Ibn Batutta



</doc>
<doc id="431806" url="https://pl.wikipedia.org/wiki?curid=431806" title="Ibn Battuta Abu Abdallah Muhammad">
Ibn Battuta Abu Abdallah Muhammad



</doc>
<doc id="431807" url="https://pl.wikipedia.org/wiki?curid=431807" title="Ibin Batuta">
Ibin Batuta



</doc>
<doc id="431814" url="https://pl.wikipedia.org/wiki?curid=431814" title="DVI">
DVI



</doc>
<doc id="431817" url="https://pl.wikipedia.org/wiki?curid=431817" title="Ignacy Kowalczewski">
Ignacy Kowalczewski

Ignacy Marian Kowalczewski ps. „Sęp”, „Marian Sępiński” (ur. 30 stycznia 1895 w Dąbrowie Górniczej, zm. 19 grudnia 1976 w Penley) – pułkownik kawalerii Wojska Polskiego.
Życiorys.
Urodził się w Dąbrowie Górniczej, w wielodzietnej rodzinie Franciszka i Franciszki z domu Gocyła. Był bratem Stanisława (1890–1939), rotmistrza Wojska Polskiego, i Sylwestra ps. „Sylwek” (1897–1920), legionisty, kawalera Virtuti Militari i podporucznika 1 pułku szwoleżerów.
6 sierpnia 1914 roku Ignacy wyruszył z krakowskich Oleandrów w składzie 1 Kompanii Kadrowej. Następnie walczył w szeregach 1 pułku ułanów Legionów Polskich. Od 5 lutego do 31 marca 1917 roku był słuchaczem kawaleryjskiego kursu oficerskiego przy 1 pułku ułanów w Ostrołęce. Kurs ukończył z wynikiem dobrym. Posiadał wówczas stopień kaprala.
Po zakończeniu I wojny światowej wstąpił do odrodzonego Wojska Polskiego. W 1923 służył w stopniu rotmistrza i majora w 3 pułku ułanów w Tarnowskich Górach. Z dniem 1 stycznia 1925 został przydzielony do Centralnej Szkoły Kawalerii w Grudziądzu na stanowisko instruktora. W maju tego roku powrócił do 3 puł na stanowisko dowódcy szwadronu zapasowego. 26 września 1927 roku został przeniesiony z 3 puł do 19 pułku ułanów Wołyńskich w Ostrogu na stanowisko dowódcy szwadronu. W kwietniu 1928 został przeniesiony do 20 pułku ułanów w Rzeszowie na stanowisko zastępcy dowódcy pułku. 24 grudnia 1929 roku został mianowany podpułkownikiem ze starszeństwem z dniem 1 stycznia 1930 roku i 9. lokatą w korpusie oficerów kawalerii. 31 marca 1930 roku został przeniesiony do 5 pułku strzelców konnych na stanowisko dowódcy pułku. Do stopnia pułkownika awansowany został 1 stycznia 1934. W kwietniu 1938 objął funkcję dowódcy 17 pułku ułanów Wielkopolskich w Lesznie. Dowodził nim w kampanii wrześniowej 1939 roku. 16 września generał Roman Abraham powierzył mu dowództwo Wielkopolskiej Brygady Kawalerii. Brygadą dowodził w czasie bitwy nad Bzurą oraz w obronie Warszawy. Od 28 września 1939 roku do wiosny 1945 roku przebywał w niewoli niemieckiej. Po zakończeniu wojny został przyjęty do 2 Korpusu we Włoszech. 8 stycznia 1946 roku został dowódcą 4 pułku pancernego „Skorpion” w Wielkiej Brytanii. Zamieszkał w Londynie, a później w Penrhos w Walii. Zmarł 19 grudnia 1976 roku w szpitalu w Penley. Został pochowany na cmentarzu w Pwllheli (hrabstwo Caernarfonshire, Walia).
Ożenił się 5 września 1923 roku w Parzymiechach z Zofią hrabiną Potocką (porucznik Armii Krajowej odznaczona Złotym Krzyżem Zasługi z Mieczami oraz Krzyżem Armii Krajowej, ur. 10 maja 1895, zm. 1 lipca 1971). Mieli dwójkę dzieci: Barbarę i Przemysława. Barbara (ur. 28 września 1924 roku w Daszawie), wyszła za mąż za Edwarda Dzieduszyckiego, (ur. 29 kwietnia 1929). Mają syna Marka Dzieduszyckiego. Małżeństwo po kilku latach się rozeszło. Zaś Przemysław Kowalczewski (ur. 29 grudnia 1925) został zabity 29 lipca 1944 i został pochowany w Dębicy.

</doc>
<doc id="431818" url="https://pl.wikipedia.org/wiki?curid=431818" title="Wylinka">
Wylinka

Wylinka, egzuwium ("exuvium", "exuvies") – zewnętrzna część powłoki ciała zwierząt zrzucana przy linieniu, np. oskórek (kutykula) stawonogów, zrogowaciałe warstwy naskórka gadów. 
W trakcie wzrostu niektórych zwierząt powierzchnia ich ciała nie rośnie wraz z nimi i po pewnym czasie staje się za mała, pęka, a następnie zostaje zrzucona. Rosnący osobnik ma nową, najczęściej jeszcze miękką powłokę, łatwo ulegającą deformacjom i nieprzygotowaną do ochrony przed potencjalnym napastnikiem.
Wylinka jest oznaczana skrótami: wyl., L.
Cyfra przy L oznacza numer kolejnej wylinki. Larwa po urodzeniu (wykluciu) to L1, po pierwszej wylince – L2, po następnej – L3 itd.
Osobnik od urodzenia (wyklucia) we wszystkich stadiach larwalnych nazywany jest nimfą.

</doc>
<doc id="431824" url="https://pl.wikipedia.org/wiki?curid=431824" title="Roślina telegraf">
Roślina telegraf



</doc>
<doc id="431829" url="https://pl.wikipedia.org/wiki?curid=431829" title="Język ajmara">
Język ajmara

Język ajmara ("aymara") – język z rodziny ajmara, którym posługują się Indianie Ajmara. Ajmara niekiedy łączony jest z językiem keczua, tworząc wraz z nim tzw. subfylę keczumarańską. Inną klasyfikację proponuje Ethnologue, traktując ajmara jako tzw. makrojęzyk, na który składają się dwa główne języki: ajmara centralny (w Boliwii i innych krajach) oraz ajmara południowy (w Peru).
Obecnie językiem ajmara posługuje się ok. 2,3 mln osób, głównie w Andach, a w Peru oraz Boliwii jest jednym z języków urzędowych (obok hiszpańskiego i keczua).
Ajmara jest językiem aglutynacyjnym i, do pewnego stopnia, polisyntetycznym, z szykiem wyrazów SOV.
Jest zapisywany alfabetem łacińskim. 
Fonologia.
Samogłoski.
Język ajmara ma trzy samogłoski krótkie: a, o, u oraz odpowiadające im trzy samogłoski długie, zaznaczane w grafii za pomocą znaku umlautu: ä, ö, ü.
Etymologia.
Postulowana dawniej etymologia, że słowo „ajmara” pochodzi od słów „jaya” (starożytny) i „mara” (rok, czas), jest najpewniej błędna. Prawdziwa etymologia nazwy pozostaje niejasna. Informacje na ten temat można znaleźć w książce "Lingüística Aimara" napisanej przez szanowanego peruwiańskiego językoznawcę Rodolfo Cerrón-Palomino (2000: s. 34-36).
Rzadkie cechy.
Język ajmara ma szereg cech, które są cytowane jako niezwykłe. Na przykład ajmara jest podawany jako język używający logiki trójwartościowej (większość języków używa logiki dwuwartościowej). Umberto Eco w "Ricerca della Lingua Perfetta Nella Cultura Europea" ("W poszukiwaniu idealnego języka w kulturze europejskiej") pisze o ajmara jako języku z niezwykłą giętkością i zdolnością do neologizmów.

</doc>
<doc id="431830" url="https://pl.wikipedia.org/wiki?curid=431830" title="Średniowieczna medycyna świata islamu">
Średniowieczna medycyna świata islamu

Średniowieczna medycyna świata islamu – kontynuacja medycyny greckiej. Arabowie podjęli dorobek greckiego antyku głównie przejmując nauki Hipokratesa i Galena, ale modyfikowali go w ciągu co najmniej czterech wieków, tak że w końcu wieku XI medycyna arabska była już medycyną inną niż ta przejęta od starożytnych.
Lekarze rekrutowali się spośród Syryjczyków, Persów i Greków; nie wszyscy zatem byli muzułmanami i Arabami. Ich aktywność translatorska była intensywna: dzieła Galena i Hipokratesa najpierw tłumaczono na syryjski a potem na arabski. Potem dopiero na łaciński w ciągu całego średniowiecza. Arabowie zajmowali się szeroko postępem w medycynie wschodniej od wieku X do XVI. Wielcy medycy arabscy znaleźli się na Półwyspie Iberyjskim, w uniwersyteckich miastach hiszpańskich. Wymienić można Awenzoara (1090 – 1162) w Sewilli czy Abul–Kassisa znanego jako Albucasis (912 – 1013) i Awerroesa w Kordobie.
W rozwoju średniowiecznej medycyny arabskiej można wskazać trzy jego fazy:
Sunna proroka Mahometa zawiera sporo odniesień do medycyny, propagując hasła profilaktyki. 
Są to przede wszystkim zapobieganie i higiena osobista stosowane przez samego Proroka, który polecał medycynę higieny, sam je stosując. „Czystość to połowa wiary” – to zdanie przypisywane Mahometowi jako hadis może mieć uzasadnienie w opowieści jak pewnego razu dwa anioły przybyły do Muhammada i przemyły jego serce śniegiem. W ten sposób Allah uczynił jego serce czystym, zamierzał bowiem uczynić Mahometa największym z urodzonych dotychczas ludzi. Przestrzeganie zasad higieny osobistej Koran nakazuje w postaci reguł ablucji przed każdą modlitwą (wudu)
"O wy którzy wierzycie! Kiedy stajecie do modlitwy, to obmywajcie wasze twarze i ręce aż do łokci; przetrzyjcie lekko wasze głowy, a nogi myjcie - aż do kostek. (Koran, 5:6)"
Rytuał przedmodlitewnej ablucji.
Nakazuje on mycie każdej części jednokrotnie, zaś drugi i trzeci raz są sunną, którą należy wypełniać biorąc przykład z Proroka. Wskazówki dotyczące przedmodlitewnych ablucji zawarte są w hadisach. Mają postać nakazów (należy itp.) lub relacji z czynności dokonywanych przez Mahometa lub jego towarzyszy.
Drugim tematem zdrowotnym, w którym interwencja Koranu i hadisów miała znaczenie pierwszorzędne, było powszechne obżarstwo. Mahomet nie zakazywał tego obyczaju. Pozornie go akceptował, mówiąc: "„jesteśmy ludźmi, którzy jedzą nie tylko gdy odczuwają głód, ale jedzą dla przyjemności."” ale też: "„jedzcie i pijcie ale zawsze bez przesady”", doradzał stosowanie wymiotów i rozmaitość pokarmów Tu także widoczna jest socjotechniczna manipulacja. Stosowanie wymiotów powtarza się u wszystkich późniejszych autorów, także u Raziego i Awicenny.
Periodyzacja rozwoju medycyny arabskiej.
Przyjmuje się podział historii m.a na trzy podstawowe fazy: profetyczną inaczej teokratyczną i poprofetyczną oraz czasy ekspansji m.a. na tereny niearabskie.
Medycyna profetyczna inaczej zwana teokratyczną.
Zaczyna się w pierwszym wieku hegiry (VII w.) i trwa do wieku VIII. Nazwę tę należy odnieść do czasu życia Mahometa i bezpośrednio po jego śmierci, kiedy wszelkie zalecenia i zabiegi społeczne kształtowały się pod wpływem nauk jego samego i spadkobierców jego nauk, tworząc wielką legendę a potem tradycję jako hadisy. Jest to okres charakteryzujący się gorączką tłumaczeń, tak aby uzyskać i skompletować dzieła starożytnych, skomentować je i zasymilować. Okres proroka i jego bezpośrednich następców, czterech kalifów trwał tylko niespełna 40 lat i był zdeterminowany przez wiedzę medyczną samego proroka. Medycyna tego czasu opierała się na Koranie i Sunnie. Podział na wykształconych i niewykształcony motłoch nakazywał odwoływanie się do wzorów akceptowalnych powszechnie. Medycyna i lekarze, wszechstronnie wykształceni, dziś raczej zwani byliby humanistami, należeli do społecznej elity. Nie jest więc dziwne, że w tych warunkach znajduje się w Koranie i w hadisach tak wiele wersetów i cytatów ilustrujących ważność tematu zdrowia. Sam Mahomet miał powiedzieć, że zdrowie należy otaczać najwyższym szacunkiem.
"Ciesz się z twojego zdrowia zanim zachorujesz" - Prorok zwracał się z tym hasłem zarówno do chorych jak i do lekarzy, zalecając pierwszym, by domagali się leków, drugim by je tworzyli. Wedle tegoż hadisu prorok islamu nakazywał muzułmanom inwestowanie w badania naukowe. Z tego tytułu stają się one jakby szlachetnymi skrzydłami dżihadu (osobistego wysiłku nad doskonaleniem wiedzy i służbą ludzkości).
Wybitni filozofowie wykształceni w tradycji greckiej i hellenistycznej byli również lekarzami. Lekarzem otwierającym okres profetyczny był Al-Harith ibn Kalada, zwany al-Thakafi, urodzony koło Mekki w końcu VI stulecia, zmarły w roku 634, przyjaciel Mahometa. Ibn Kadala utworzył pierwszą szkołę w Dżundiszapur w Persji. Interesował się szczególnie higieną osobistą i seksualną, polecając przede wszystkim kąpiele, nie zalecając stosowania narkotyków i lekarstw, które nie są absolutnie konieczne. Pozostało o nim niewiele wiadomości ponad tę o utworzeniu pierwszego szpitala i pierwszej szkoły przyszpitalnej.
Medycyna okresu poprofetycznego.
W okresie poprofetycznym medycyna nabrała charakteru międzykonfesyjnego, a jej praktyka była bardzo swobodna.
Szpitale, przy nich szkoły medyczne, wiodły żywot w wielkich miastach muzułmańskich. Stawały się czynnikiem rozwoju medycyny i ośrodkami medycznej informacji.
W 750 r. Bagdad stał się kalifatem, który rozwój medycyny wzorował na modelu Dżundiszapur, gdzie szpital powstał i istniał dużo wcześniej. Wymiana pomiędzy tymi dwoma ośrodkami nawiązała więzy kulturalne między światem islamu i chrześcijaństwa.
Najlepszym przykładem takiego zespolenia wiedzy zaczerpniętej z wielu źródeł i jej rozwinięcia w system jest a.m. Wszystkie podstawowe dzieła medycyny greckiej i hellenistycznej przełożono na arabski (Galen, Hipokrates, Serapion). Kształcili się na nich lekarze muzułmańscy, przejmując jednocześnie od syryjskich medyków wiedzę praktyczną. Kształcenie odbywało się w nowych instytucjach zwanych bimaristanami: szpitalach, w których chorych leczyły zespoły lekarzy i studentów. Ukończenie takiej uczelni potwierdzane było dyplomem, zgodnie z tradycją przejętą z muzułmańskiej teologii, co było równoznaczne z dopuszczeniem do uprawiania zawodu. Podstawę kształcenia stanowiła bezpośrednia praktyka, obserwacja chorych.
Lekarze okresu poprofetycznego uwalniając się po części z retoryki religijnej bardzo znacząco rozwinęli medycynę. Ar-Razi, czyli Razes - jak go nazywano w łacińskim kręgu kulturowym (zm. 923) - stworzył podstawy pediatrii jako odrębnej dziedziny nauk medycznych. Zajmował się higieną, epidemiologią, toksykologią, a nawet klimatologią. Medycy-filozofowie opisywali wciąż nowe dotychczas nie zdefiniowane choroby: wietrzną ospę, odrę, trąd. Doskonalono metody chirurgiczne, czemu towarzyszyła produkcja instrumentów medycznych. Taką encyklopedią chirurgii jest At-Tasrif, dzieło Az-Zahrawiego (zm. 1013; znanego jako Albucasis Alsahravius).
Z czasem do systemu lecznictwa włączono farmakognozję. Tu znów sięgano do dawnych tradycji: Dioskurides (I w.) był niewątpliwie mistrzem, ale jego zestaw leków i ich opis szybko został poszerzony o wiedzę pochodzącą z Indii i Chin oraz o doświadczenia dokonywane przez samych muzułmanów. "Farmakognozja" Al-Biruniego (zm. 1058) czy "Księga leków" Ibn al-Bajtara nie są zwykłą kontynuacją dzieła Dioskuridesa, lecz oryginalnymi, o wiele bogatszymi muzułmańskimi opracowaniami. Apteki wydające leki na podstawie recept sporządzanych przez lekarzy stają się elementem muzułmańskiego lecznictwa otwartego.
W islamie w ciągu kilku pierwszych stuleci rozwinął się zatem system lecznictwa, którym objęta była znaczna część społeczeństwa muzułmańskiego. Ten stan odzwierciedlają powstałe wówczas podręczniki. Najważniejszy niewątpliwie jest Kanon medycyny Awicenny (zm. 1037) przełożony przez Gerharda z Kremony. Ów systemowy wzór został przejęty w Europie, która w okresie średniowiecza nie znała systemu lecznictwa otwartego. Przejmując system arabski, medycyna europejska powtórzyła rozwój, jaki w islamie nastąpił kilkaset lat wcześniej. Kanon medycyny Awicenny był w użyciu w Europie co najmniej do wieku XVII. Prócz Awicenny żyło wielu innych lekarzy cieszących się równą lub większą sławą.
Jednym z tych płodnych, dziś zapomnianych a wtedy znakomitych lekarzy, był Abu-Bakr-Mohammed- ibn-Zakariya ar-Razi, w literaturze znany jako Razi lub Razes (865-932). Imię Raziego pojawia się w podręcznikach historii medycyny. Być może był najbardziej znakomitym, najbardziej oryginalnym i najbardziej wpływowym reprezentantem medycyny arabsko-muzułmańskiej okresu średniowiecza, uznawany przez wielu za ojca medycyny eksperymentalnej. Jego eksperymentowanie, zwłaszcza w dziedzinie alchemii stało się przyczyną zaburzeń wzroku. Podobnie jak Abu Rayan Biruni, Razi cierpiał na dolegliwości oczu spowodowane wyziewami z doświadczeń alchemicznych, ale twierdził, że te zaburzenia pochodziły od intensywnego czytania. Duże zainteresowanie jego postacią wykazują historycy medycyny na Zachodzie. Przeszło pół wieku minie od jego śmierci, zanim urodzi się Awicenna. Dzieło Raziego pt. Liber Continens w polskiej literaturze znane jako Księga Obejmująca ma znacznie większą objętość niż dzieło Awicenny i zawiera dwadzieścia dwa tomy. 
Miał około trzydziestki, kiedy podjął studia medyczne w Reju. Stał się, choć nie bezpośrednio a przez zaznajomienie się z ich dziełami, uczniem Ali ibn Rabbana Tabari (zmarł ok. 870) i Abdu ibn Zajda uzupełniając wiedzę książkową własnymi eksperymentami. Potem pogłębiał wykształcenie medyczne w Bagdadzie u kalifa al-Muktafiego w latach 901 do 907 i podróżując do Syrii, Egiptu i Hiszpanii.
Razi często mówił, że doświadczenie w medycynie jest podstawą wiedzy. Medycynę określał jako „sztukę, która poświęciła się zachowaniu zdrowego ciała w walce z chorobą”
Wskazywał na trzy aspekty medycyny: zdrowie publiczne, medycyna profilaktyczna i lecznictwo indywidualne.
Wymieniał siedem zasad, które pozwalają na zachowanie zdrowia: umiar i równowaga, zarówno kiedy ciało jest w ruchu jak i gdy znajduje się w stanie spoczynku, umiarkowanie w jedzeniu i piciu, eliminacja emocji z powodu nadmiaru bogactwa, niepoddawanie się niekorzystnym wpływom środowiska naturalnego, unikanie czynów niegodnych (ekscesów), zachowanie proporcji pomiędzy ambicjami i intelektualnymi możliwościami (rozumem) ich spełnienia, poszukiwanie miejsc naturalnych do uprawiania ćwiczeń fizycznych.
Medycyna muzułmańskiej Hiszpanii.
Medycyna arabska zasłużyła sobie później na sławę w Hiszpanii muzułmańskiej.
Nie jest możliwe stworzenie listy ich zainteresowań i odkryć naukowych. Konieczne byłoby stworzenie wielkiego dzieła dla samego ich spisu. Niemniej należy zauważyć, że:
Zasłużyła sobie na sławę później w Hiszpanii muzułmańskiej. Należy zawsze pamiętać, że kompletny bilans jej osiągnięć jest niemożliwy, ale można się podpisać pod sądem Montgomer`ego Watt`a: 
"Kiedy się próbuje podsumować, czego Arabowie dokonali w dziedzinie wiedzy eksperymentalnej, rozwoju myśli i co pozostawili na piśmie i kiedy się spostrzeże, czego bez Arabów nie byłoby w europejskiej wiedzy o filozofii, to się stwierdzi, że nie ma w tej epoce nic, czego by oni nie stworzyli. Arabowie nie przejmowali bowiem myśli greckiej po prostu. Stawali się jej kontynuatorami [...] kiedy ok. 1100 lat temu Europejczycy jako wrogowie Saracenów, zaczęli się nimi interesować, myśl arabska osiągała szczyty. Europejczycy stali się spadkobiercami arabskiego postępu, zawdzięczając im wszystko, co było do zawdzięczenia".

</doc>
<doc id="431836" url="https://pl.wikipedia.org/wiki?curid=431836" title="Günter von Wüllersleben">
Günter von Wüllersleben

Günter von Wüllersleben (zm. 3 lub 4 maja 1252 prawdopodobnie w Akce) – wielki mistrz zakonu krzyżackiego w latach 1250-1252.
Życiorys.
Pochodził prawdopodobnie z Hesji z rodu, którego gniazdem była miejscowość Wüllersleben pod Stadtilm. Jako rycerz zakonny przebywał głównie w Palestynie. Znajdował się w gronie zaufanych współpracowników wielkich mistrzów: Hermana von Salzy i Henryka von Hohenlohe. Dzięki nim awansował co pozwoliło mu brać udział w tajnych misjach dyplomatycznych na rzecz zakonu. W 1244 roku przebywał w Prusach na służbie mistrza krajowego Poppo von Osterna. Günter von Wüllersleben na wielkiego mistrza krzyżackiego wybrany został w 1250 roku przez kapitułę generalną zebraną w Akce. Jako zwierzchnik zakonu rezydował w Palestynie i prawdopodobnie nie opuszczał Akki. Podczas pełnienia urzędu starał się pogodzić dwa zwaśnione stronnictwa, które w tym czasie wykrystalizowały się w szeregach braci i demoralizowały życie zakonne. Wysyłał częste misje kontrolne do odległych prowincji i nadzorował dyscyplinę. Udało mu się na krótko przezwyciężyć rozłam w kapitule zakonnej, do którego zmierzała frakcja propapieska. Zmarł najprawdopodobniej w Akce 3 albo 4 maja 1252 roku.

</doc>
<doc id="431838" url="https://pl.wikipedia.org/wiki?curid=431838" title="Tae Satoya">
Tae Satoya

 – japońska narciarka, specjalistka narciarstwa dowolnego. Zdobyła złoty medal w jeździe po muldach na igrzyskach olimpijskich w Nagano. Stok, na którym Satoya zdobyła olimpijskie złoto, został w 1999 r. nazwany jej imieniem. Ponadto, na igrzyskach olimpijskich w Salt Lake City zajęła wywalczyła brązowy medal. Najlepszy wynik na mistrzostwach świata osiągnęła podczas mistrzostw w Inawashiro, gdzie zajęła 4. miejsce w jeździe po muldach podwójnych. Najlepsze wyniki w Pucharze Świata osiągnęła w sezonie 1998/1999, kiedy to zajęła 9. miejsce w klasyfikacji generalnej, a w klasyfikacji jazdy po muldach podwójnych była czwarta. W 1994 r. i 1995 r. zdobywała złote medale Międzynarodowych Mistrzostw Juniorów.

</doc>
<doc id="431841" url="https://pl.wikipedia.org/wiki?curid=431841" title="Hodowla roślin">
Hodowla roślin

Hodowla roślin jest nauką traktującą o polepszaniu cech dziedzicznych u roślin uprawnych, obejmującą również praktyczne działania, których celem jest wytworzenie odmian lepszych jakościowo i plenniejszych.
Większość nauk rolniczych cechuje dążenie do zwiększenia plonów poprzez zmianę i stwarzanie
warunków środowiskowych optymalnych dla danej rośliny, natomiast hodowla roślin, oprócz podobnych celów, dąży także do zmiany samej rośliny tak aby, zgodnie z potrzebą hodowcy, była jak najlepiej przystosowana do istniejących warunków środowiskowych i przez to dawała możliwie duży i dobrej jakości plon.
Rozwój hodowli roślin.
Ulepszaniem roślin zajmowano się praktycznie od czasów najdawniejszych, jednakże nie miało ono oparcia na podstawach naukowych. Prawdziwy przełomowy moment w rozwoju hodowli roślin nastąpił, gdy wartość potomstwa zaczęła decydować o wyborze rośliny (1856, Louis de Vilmorin), dzięki czemu wpływ środowiska na daną populację został oddzielony od cech dziedzicznych rośliny.
Naukową hodowlę roślin w Polsce zainicjował W. Popłowski około roku 1860, wprowadzając nową odmianę pszenicy (Sarnowską). Nieco później, na przełomie wieku XIX i XX następuje u nas szybki rozwój nauki i prac hodowlanych.
Jeżeli chodzi o współczesność, hodowla roślin opiera się głównie na znajomości praw genetyki, czerpiąc jednocześnie korzyści z wielu dziedzin naukowych, takich jak cytologia, fizjologia roślin, biochemia, biometria, uprawa roślin czy fitopatologia.
Rodzaje hodowli.
Obecnie rozróżnić możemy twórczą hodowlę roślin oraz zachowawczą hodowlę roślin.
Głównym celem twórczej hodowli roślin jest kreowanie nowych odmian roślin. W tym celu stosuje się przeróżne metody, często skomplikowane, zależne od sposobu, w jaki roślina się rozmnaża, np. samopylność, obcopylność, rozmnażanie generatywne lub wegetatywne a także od sposobu, w jaki roślina dziedziczy cechy, będące źródłem zainteresowania hodowcy, np. dziedziczenie proste, złożone, heterozja.
Najprostszą a zarazem najstarszą ze stosowanych metod hodowli twórczej jest selekcja. Z lepszych metod, dających doskonałe rezultaty, możemy wyróżnić hodowlę rekombinacyjną, pozwalającą dzięki krzyżowaniu na połączenie w potomstwie korzystnych cech form rodzicielskich. Podstawą dla obydwóch tych metod jest występowanie dziedzicznej zmienności w populacjach roślinnych o dużej liczebności.
Zjawisko heterozji, czyli bujności mieszańców, wykorzystuje się w hodowli np. mieszańcowych odmian kukurydzy. Oprócz tego dla celów hodowlanych wykorzystać można otrzymywane w sposób sztuczny mutanty roślinne, w tym także poliploidy.
Z nowymi możliwościami dla hodowli roślin wiążą się prowadzone obecnie na szeroką skalę badania z zakresu inżynierii genetycznej i chromosomowej. Dzięki nim istnieje możliwość wprowadzania dowolnych odcinków łańcucha DNA z jednej rośliny do innej, bez względu na gatunek. Istnieją metody przenoszenia informacji genetycznych z DNA w obrębie roślin wyższych dzięki wektorom genetycznym. Oznacza to możliwość rozszerzania zmienności poza zamknięty do tej pory krąg roślin mogących się krzyżować.
Zachowawcza hodowla roślin dąży do utrzymania uzyskanych odmian na jak najwyższym poziomie. Obejmuje takie dziedziny jak nasiennictwo, czyli produkcję materiału siewnego z uprawianych odmian. Odmiany poszczególnych gatunków można dopuścić lub wycofać z uprawy, także ustalić ich procentowy udział w uprawie w różnych częściach kraju, wymienić na inne, bądź ocenić w warunkach polowych, dzięki wynikom doświadczeń polowych opracowywanych przez Centralny Ośrodek Badania Odmian Roślin Uprawnych – COBORU.
Instytucje.
Prace naukowo-badawcze dotyczące hodowli roślin prowadzone są zwłaszcza w Instytucie Hodowli i Aklimatyzacji Roślin-Państwowym Instytucie Badawczym (IHAR-PIB) w Radzikowie koło Warszawy oraz w innych instytutach branżowych podległych Ministerstwu Rolnictwa i Gospodarki Narodowej oraz Ministerstwu Nauki i Szkolnictwa Wyższego.
Metody hodowlane.
Sposób wykonywania prac selekcyjnych prowadzących do otrzymania wyrównanej linii, a przez to nowej odmiany to metoda hodowlana. Nowa odmiana rejestrowana przez COBORU musi być odrębna (różnić się co najmniej jedną cechą od innej powszechnie znanej odmiany), wyrównana (jednolita względem swoich właściwości) oraz trwała (właściwości nie zmieniają się po jej rozmnożeniu).
W początkowym okresie udomowienia roślin selekcja stanowiła jedyną metodę ich doskonalenia. Obecnie rzadko występuje samodzielnie ze względu na fakt, że odmiany uprawne są wysoce jednorodne, a skuteczność selekcji uzależniona jest od różnorodności genetycznej populacji. W celu rozszerzenia zakresu zmienności genetycznej stosuje się przede wszystkim krzyżowanie. Do powstania nowej odmiany prowadzi bardzo niewiele przeprowadzonych krzyżowań, dlatego konieczne jest wykonanie wielu kombinacji krzyżówkowych.
Hodowla roślin samopylnych.
Proces hodowlany obejmujący krzyżowanie prowadzi do powstania wyrównanych, homozygotycznych linii (odpowiednik rodu u roślin obcopylnych). Odmiany roślin samopylnych to odmiany liniowe.
Metody hodowli roślin samopylnych.
"Metoda rodowodowa" – po skrzyżowaniu homozygotycznych roślin rodzicielskich otrzymuje się heterozygotyczne pokolenie F1. W pokoleniu F2 przeprowadza się ostrą selekcję pojedynków. Ich nasiona (pokolenie F3) wysiewa się w długich rzędach. Każdy rząd to potomstwo z nasion pojedynczej rośliny F2, wykazujące jeszcze znaczną heterogeniczność i heterozygotyczność – jest to tzw. rodzina. Jednolitość roślin w obrębie rodziny osiągana jest zwykle w pokoleniu F5 lub F6; jednocześnie widoczne są większe różnice między rzędami. Najlepsze linie są kandydatami na odmiany. Wadą metody jest pracochłonność.
"Metoda ramszów" – metoda ta polega na kilkakrotnym rozmnażaniu mieszańcowego materiału (od pokolenia F1 do F6-F8) bez selekcji. Selekcja we wczesnych pokoleniach mieszańcowych roślin samopłodnych jest bowiem nieskuteczna ze względu na heterozygotyczność, a przez to występowanie w potomstwie niepożądanych rozszczepień. Każde następne pokolenie zmniejsza o połowę udział heterozygot. Następnie stosuje się selekcję indywidualną. Wadą metody jest dłuższy czas wyhodowania odmiany.
"Metoda pojedynczych nasion" – w tej metodzie z pokolenia F2 zbiera się po jednym nasieniu, podobnie w następnych pokoleniach aż do osiągnięcia wysokiego poziomu homozygotyczności. Wysiewa się wtedy rośliny punktowo i poddaje selekcji. Homozygotyczne rośliny zachowują zakres zmienności pokolenia F2, ponieważ stanowią potomstwa wszystkich segregantów z tego pokolenia.
"Krzyżowanie wypierające" – polega na wielokrotnym krzyżowaniu potomstwa z jednym z rodziców (krzyżowanie wsteczne) i pozwala na wprowadzenie jednej cennej cechy dzikiej lub prymitywnej odmiany do istniejącej cennej odmiany bez pogorszenia jej wartości gospodarczej. Nową odmianę osiąga się po 6-8 krzyżowaniach wypierających niekorzystne cechy dawcy i ewentualnym samozapyleniu mieszańca w celu uzyskania jej w postaci homozygotycznej. W ten sposób można przenosić m.in. cechy odporności. W wyniku krzyżowania wypierającego uzyskano recesywną cechę jednonasienności buraków uprawnych przeniesioną z rośliny o bardzo niskiej wartości gospodarczej.
Hodowla roślin obcopylnych.
W hodowli roślin obcopylnych istotny jest nie tyle genotyp pojedynczej rośliny, co skład genetyczny całej populacji roślin oraz możliwość jego zmiany. W warunkach naturalnych charakteryzują się losowym zapyleniem w obrębie populacji. W hodowli niezbędne jest stosowanie izolowania roślin. Wyróżnia się izolację przestrzenną (np. naturalne przeszkody, rośliny parawanowe), czasową (przemienne kwitnienie roślin dwuletnich) i techniczną (np. torebki pergaminowe zakładane na kwiaty lub kwiatostany).
Metody hodowli roślin obcopylnych.
"Metoda selekcji masowej" – prosta, mało pracochłonna selekcja fenotypowa. Nie występuje ocena potomstwa, przez co nie da się wyeliminować wpływu środowiska. Najbardziej efektywna jest w przypadku dziedziczenia monogenicznego oraz gdy pożądana cecha warunkowana jest genem recesywnym, a eliminowana z populacji – genem dominującym.
"Metoda indywidualno-rodowodowa" – rośliny wybierane są w selekcji fenotypowej, ale otrzymane nasiona wysiewa się oddzielnie. Umożliwia to ocenę dziedziczenia korzystnych cech z pominięciem wpływu środowiska na fenotyp. Sposób postępowania przypomina metodą rodowodową u roślin samopylnych, ale rośliny zapylane są mieszaniną pyłku wszystkich roślin na polu. Otrzymane z pojedynków rody można rozmnażać, stosując izolację parawanową między nimi. Najlepsze rody, po określonej liczbie pokoleń, łączy się ze sobą w celu odtworzenia heterozygotyczności. Metoda indywidualno-rodowodowa jest najskuteczniejsza, gdy selekcji można dokonać przed kwitnieniem, zanim niekorzystne pojedynki wytworzą pyłek. Stosowana jest dlatego głównie w hodowli roślin dwuletnich.
"Metoda rezerw" – w tej metodzie nasiona zebrane w pierwszym roku z pojedynków dzieli się na dwie części. Jedną część siewa się w celu oceny potomstwa, a drugą pozostawia w rezerwie. W następnym roku wysiewa się przechowywane nasiona tylko najlepszych pojedynków. W ten sposób do pylenia dopuszcza się tylko te formy, które dają najlepsze potomstwo. Selekcja ta może być powtarzana w kolejnych cyklach. Mimo dwuletniego cyklu selekcyjnego, postęp hodowlany jest szybszy niż w metodzie rodowodowej.
"Krzyżowanie wypierające" – metoda podobna jest jak w przypadku roślin samopylnych. W celu utrzymania heterozygotyczności konieczne jest krzyżowanie z dużą liczbą roślin ulepszanej populacji.

</doc>
<doc id="431844" url="https://pl.wikipedia.org/wiki?curid=431844" title="Bogusław XIV">
Bogusław XIV

Bogusław XIV zwany "Towarzyskim" (ur. 31 marca 1580 w Bardzie, zm. 10 marca 1637 w Szczecinie) – książę na Darłowie w latach 1606-1621 (wraz z bratem Jerzym II do 1615) i od 1622, książę na Bukowie w latach 1617-1621 i od 1622, książę szczeciński od 28 listopada 1620, wreszcie od 1625 książę wołogoski i całego Pomorza Zachodniego, od 1623 biskup kamieński, syn Bogusława XIII z rodu Gryfitów i Klary Braunschweig-Lüneburg.
Życie i panowanie.
Był szóstym dzieckiem i trzecim synem ówczesnego księcia na Bardzie i Nowopolu (Neuencamp), Bogusława XIII i jego pierwszej żony Klary, księżniczki brunszwickiej. Od najmłodszych lat był przygotowywany przez ojca do pełnienia rządów; brał udział w sejmach stanów pomorskich i poznawał ustawodawstwo kraju. W 1606 podróżował do Niemiec, Niderlandów, Anglii, Szkocji, Francji i Włoch. Po śmierci Bogusława XIII w 1606 zarządzał księstwem darłowskim, początkowo wraz z bratem Jerzym II, a od 1615 samodzielnie. Rok wcześniej, 27 października 1614 została podpisana umowa małżeńska w Sonderburgu, a po upływie prawie czterech miesięcy – 19 lutego 1615 w Darłowie ożenił się z Elżbietą, córką Jana Młodszego, księcia szlezwicko-holsztyńskiego na Sonderburgu i Elżbiety brunszwickiej z Grubenhagen. Po bezpotomnej śmierci starszego brata, Franciszka, 28 listopada 1620 Bogusław przejął władzę nad księstwem szczecińskim, wydzielając w 1621 jedynemu żyjącemu wówczas bratu Ulrykowi okręg Darłowa, Bukowa oraz Kamień. W 1622 nadał również swojej siostrze Annie, która wraz z synem Ernestem Bogusławem, księciem Croy w latach 20. XVII w. wróciła na Pomorze, wieś Smołdzino w okolicach Słupska, w rok później także własną siedzibę w Słupsku, w 1625 zaś kompleks lasów wokół góry Rowokół. Po śmierci Ulryka ogłosił się w czerwcu 1623 biskupem kamieńskim, mianując jednocześnie Filipa Juliusza, księcia wołogoskiego – koadiutorem. Po śmierci tego ostatniego w 1625 przyłączył do swojej domeny także księstwo wołogoskie i władał odtąd ziemiami całego Pomorza Zachodniego.
Okres jego rządów przypadł na czasy wojny trzydziestoletniej – okres bardzo trudny, gdyż wojska kwaterujące na Pomorzu doprowadzały kraj do ruiny (Pomorze ze Szczecinem było dogodnym terenem i bazą operacyjną dla wojsk szwedzkich). Mimo usilnych starań Bogusławowi nie udało się zachować neutralności księstwa. W 1627 został zmuszony do wyrażenia zgody na zakwaterowanie wojsk cesarskich pod dowództwem Albrechta von Wallensteina. W latach 30. XVII w. księstwo przeżywało poważne trudności wewnętrzne – wpływy stanów szlacheckich znacznie ograniczyły władzę księcia.
W kwietniu 1633 na skutek udaru (po którym nastąpiły kolejne) został dotknięty częściowym paraliżem; już nigdy nie powrócił do pełnego zdrowia. W czerwcu tego samego roku desygnował swojego siostrzeńca, Ernesta Bogusława de Croÿ na swojego następcę na urzędzie biskupa kamieńskiego, zabiegał bezskutecznie o nadanie księciu de Croÿ Lęborka i Bytowa przez króla Polski Władysława IV. W dwa lata później przekazał siostrzeńcowi we władanie hrabstwa Nowogardu i Maszewa
10 marca 1637 zmarł na zamku w Szczecinie, jako ostatni władca Pomorza Zachodniego z rodu Gryfitów. Na mocy sporządzonego testamentu Brandenburczycy zostali wykluczeni z sukcesji, natomiast Pomorze miało przejść w ręce Szwedów. Podpisany w 1648 pokój westfalski potwierdził polityczny upadek Pomorza, które zostało podzielone między Szwecję i Brandenburgię. Bogusław XIV został pochowany w kościele zamkowym św. Ottona w Szczecinie dopiero 25 maja 1654.

</doc>
<doc id="431846" url="https://pl.wikipedia.org/wiki?curid=431846" title="Chris Cunningham">
Chris Cunningham

Chris Cunningham (ur. 1970 w Reading) – brytyjski reżyser, specjalista od efektów specjalnych, twórca teledysków i filmów reklamowych. Debiutował jako twórca komiksów publikowanych w brytyjskim tygodniku 2000 AD.
Pod pseudonimem Chris Halls pracował przy tworzeniu efektów specjalnych do filmów: "Obcy 3", "" i "Sędzia Dredd". Tworzył modele potworów w filmach "M.A.R.K. 13 Hardware" i "Nightbreed". Pracował również przy produkcji filmu "A.I. Sztuczna inteligencja", w czasie gdy był to projekt Stanleya Kubricka.
Od połowy lat dziewięćdziesiątych tworzy teledyski. Najchętniej współpracuje z twórcami muzyki elektronicznej, takimi jak Aphex Twin i Squarepusher. Jego prace są często szokujące, na pograniczu horroru ("Come to Daddy", "Rubber Johnny"). Współpracował także z Madonną (zrewolucjonizował jej wizerunek oraz zrealizował w 1998 roku jej teledysk „Frozen”), z Bjork (zaskakujący wideoklip - „All Is Full Of Love”). Pracował także z Placebo, Autechre, Portishead, kręcił reklamy dla wielkich domów mody Gucci oraz globalnych korporacji Sony.
Cunnigham planował wyreżyserować film "Neuromancer" na podstawie powieści Williama Gibsona, zrezygnował jednak z tego zamiaru, twierdząc, że chciałby reżyserować wyłącznie filmy oparte na własnym scenariuszu.
Cunningham jest artystą, który działa na styku filmu, sztuk wizualnych i muzyki. Prace Brytyjczyka można zobaczyć w najsłynniejszych salach ekspozycyjnych świata - Museum of Modern Art w Nowym Jorku, Royal Academy of Arts w Londynie czy na weneckim Biennale.

</doc>
<doc id="431850" url="https://pl.wikipedia.org/wiki?curid=431850" title="Medycyna arabskiego średniowiecza">
Medycyna arabskiego średniowiecza



</doc>
<doc id="431851" url="https://pl.wikipedia.org/wiki?curid=431851" title="Laktaza">
Laktaza

Laktaza – enzym katalizujący hydrolizę disacharydu laktozy na jej dwa komponenty – glukozę i galaktozę. Wytwarzana jest przez zwierzęta, rośliny, grzyby, bakterie i drożdże. W zależności od mechanizmu działania laktazy klasyfikowane są jako β--galaktozydazy (EC 3.2.1.23) lub β--glukozydazy (EC 3.2.1.21).
Laktaza ssacza.
Laktaza ssacza (β-D-galaktozydaza, tilaktaza) ma dodatkową aktywność hydrolazy floryzyny. Wytwarzana jest w rąbku szczoteczkowym nabłonka jelita cienkiego.
Laktaza ludzka.
Jest niezbędna w procesie trawienia laktozy zawartej w mleku, zarówno ludzkim, jak i krowim (w którym jej zawartość wynosi 4,8%). U części ludzi, w wieku 2–12 lat ustaje jej wytwarzanie. W efekcie dochodzi do fermentacji laktozy przez florę bakteryjną jelita, co – często, choć nie zawsze – powoduje bóle brzucha, biegunkę, wzdęcia i inne objawy żołądkowo-jelitowe, określane łącznie jako nietolerancja laktozy.
Właściwości.
Laktaza ludzka osiąga maksymalną aktywność w temperaturze ok. 48 °C i pH równym 6,5. Gen laktazy jest zlokalizowany w drugim chromosomie (2q21).
Genetyka.
Utrzymanie wydzielania laktazy u dorosłych ma podłoże genetyczne i jest różne u różnych populacji. Najczęściej występuje w północnej Europie, u niektórych ludów Afryki, nomadów, którzy od dawna pili słodkie mleko.
Cecha ta nie jest spowodowana mutacjami w obrębie samego genu laktazy "LCT", lecz mutacjami w obszarach intronów genu "MCM6", które wpływają na ekspresję genu "LCT". W Europie za tolerancję laktozy odpowiadają dwie mutacje: przede wszystkim zmiana C na T w pozycji −13910, i nieco rzadsza zmiana G na A w pozycji −22018. W Afryce Wschodniej z tolerancją na laktozę skorelowane są inne polimorfizmy, również znajdujące się w intronach genu "MCM6".
Uważa się, że allele niosące utrzymującą się u dorosłych tolerancję na laktozę były rzadkie, a rozpowszechniły się dopiero wtedy, kiedy ludzie udomowili bydło i zaczęli korzystać z jego mleka. Badania próbek neolitycznych kości ludzkich z terenów Europy sugerują, że wtedy ta mutacja nie była rozpowszechniona.
Zastosowanie przemysłowe.
Laktaza na skalę przemysłową jest produkowana z grzybów z rodzaju "Aspergillus" i drożdży z rodzaju "Kluyveromyces". Enzym pochodzący z grzybów jest aktywny w środowisku kwaśnym i jest stosowany przy przerobie serwatki, natomiast produkt wytwarzany przez drożdże ma maksimum aktywności przy pH ok. 7 i jest wykorzystywany do produkcji mleka bezlaktozowego.
Laktaza jest także stosowana przy produkcji lodów. Ponieważ glukoza i galaktoza są słodsze niż laktoza, laktaza daje wrażenie lepszego smaku, poza tym obniżenie zawartości laktozy nadaje lodom lepszą płynność i gładszą jednolitą strukturę.

</doc>
<doc id="431856" url="https://pl.wikipedia.org/wiki?curid=431856" title="Pistolet Astra 300">
Pistolet Astra 300

Astra 300 - hiszpański pistolet samopowtarzalny.
Historia.
W 1921 roku w Hiszpanii rozpoczęto produkcję pistoletu wojskowego Astra 400 kalibru 9 x 23 mm. Pomimo zasilania silnym nabojem pistoletowym działał on na zasadzie odrzutu zamka swobodnego. W następnym roku rozpoczęto produkcję jego zmniejszonej wersji oznaczonej jako Astra 300. Była ona zasilana słabszymi nabojami 7,65 mm Browning lub 9 mm Short.
W następnych latach pistolet Astra 300 był produkowany na rynek cywilny. W 1928 roku Astra 300 kalibru 9 mm Short stała się przepisową bronią boczną oficerów hiszpańskiej marynarki wojennej.
W czasie II wojny światowej ponad 85 000 pistoletów Astra 300 w obu wersjach kalibrowych zostało zakupione przez III Rzeszę. Egzemplarze wyprodukowane dla Niemieckiej armii mają wybite oznaczenia "WA A57" i stylizowanego orła.
Produkcję pistoletu Astra 300 zakończono w 1947 roku. W ofercie firmu zastąpił ją pistolet Astra 3000
Opis.
Astra 300 była bronią samopowtarzalną. Zasada działania oparta o odrzut zamka swobodnego.
Astra 300 był zasilany z wymiennego, jednorzędowego magazynka pudełkowego o pojemności 7 lub 8 naboi, umieszczonego w chwycie.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="431858" url="https://pl.wikipedia.org/wiki?curid=431858" title="Wiedźmin (film)">
Wiedźmin (film)

Wiedźmin – polski film fantasy z 2001 roku w reżyserii Marka Brodzkiego. Film jest adaptacją opowiadań o Wiedźminie polskiego pisarza fantasy, Andrzeja Sapkowskiego.
Scenariusz napisał Michał Szczerbic. Rolę tytułową powierzono Michałowi Żebrowskiemu. Muzykę skomponował Grzegorz Ciechowski.
Film został stworzony jako dodatkowy efekt prac nad serialem telewizyjnym, którego premiera miała miejsce jesienią 2002 roku.
Fabuła.
Wiedźmin Geralt z Rivii, zwany również ze względu na białe włosy "Białym Wilkiem", jak wszyscy przedstawiciele wiedźmińskiego fachu ma za zadanie zwalczać zagrażające ludziom potwory. Kiedy przez przypadek ratuje życie władczyni Cintry – Calanthe i jej obdarzonej magicznymi zdolnościami córce Pavetcie, królowa z wdzięczności zabiera go na swój dwór. Geralt bierze udział w uczcie, w czasie której ma zostać postanowiony ożenek Pavetty z jednym ze szlachetnie urodzonych panów.
Uroczystość niespodziewanie zakłóca pojawienie się zakutego w stal rycerza, zwącego siebie Jeżem, który twierdzi, że ma wyłączne prawa do ręki księżniczki. Powołuje się przy tym na stare Prawo Niespodzianki, wyjaśniając, że kilkanaście lat wcześniej uratował życie ojcu Pavetty i w zamian zażądał "czegoś, czego władca nie spodziewał się zastać w domu po powrocie". Król zgodził się, nie wiedząc, że jego żona oczekuje dziecka – niespodzianki. Gdy Jeż, dziękując Geraltowi za uratowanie życia, oferuje mu wszystko, czego ten sobie zażyczy, wiedźmin również postanawia skorzystać z Prawa Niespodzianki. Wkrótce Pavetta wyjawia, że jest brzemienna. Odtąd życie Geralta będzie już na zawsze nierozerwalnie związane z Ciri – córką Pavetty i Jeża.

</doc>
<doc id="431859" url="https://pl.wikipedia.org/wiki?curid=431859" title="Premier Jamajki">
Premier Jamajki



</doc>
<doc id="431860" url="https://pl.wikipedia.org/wiki?curid=431860" title="1 Samodzielna Kompania Commando">
1 Samodzielna Kompania Commando

1 Samodzielna Kompania – polski pododdział istniejący w okresie 20 września 1942 – 9 października 1942 i 4 kwietnia 1944 – 15 sierpnia 1944," No. 6 Troop" złożony z Polaków brytyjski pododdział No. 10 Commando istniejący od 10 października 1942 do 4 kwietnia 1944 – jednostka Commando działająca na froncie włoskim podczas II wojny światowej.
Geneza i początek.
Z początkiem sierpnia 1942 lord Louis Mountbatten, Szef Operacji Połączonych, zwrócił się do Naczelnego Wodza Polskich Sił Zbrojnych gen. broni Władysława Sikorskiego z propozycją utworzenia polskiego oddziału komandosów. Skutkiem tych rozmów był rozkaz o stworzeniu polskiej kompanii komandosów wydany 28 sierpnia 1942 r. Etat kompanii przewidywał 86 żołnierzy w tym 5 oficerów i 81 podoficerów i szeregowych. Dowódcą kompanii mianowany został kpt. Władysław Smrokowski, który rozpoczął rekrutację ochotników (w całości pochodzili z 2 Batalionu Strzelców „Kratkowane Lwiątka”) w dniu 20 września 1942 roku. Na kancelarię i miejsce zakwaterowania żołnierzy przeznaczono kościół St. John’s w Cupar, gdzie wówczas stacjonował 2 Batalion Strzelców. Ze względu na nadspodziewanie dużą liczbę kandydatów, Smrokowski wybierał żołnierzy najlepiej przeszkolonych, najbardziej sprawnych fizycznie i posiadających odpowiednie kwalifikacje. Formowanie jednostki kompanii ukończono w końcu września 1942. Przyszli polscy żołnierze "Commando" od koloru beretów nazwani zostali „zielonymi diabłami”. 9 października 1942 roku nastąpiło oficjalne i uroczyste rozstanie Polaków z macierzystym oddziałem z przemówieniem pożegnalnym dowódcy batalionu ppłk. Chruściela i przeglądem kompanii dokonanym przez gen. Ducha. "1 Samodzielna Kompania istniała od 28.8.1942(20.9.1942) do 9.10.1942". Następnego dnia kompania odjechała do Północnej Walii, gdzie weszła w skład brytyjskich oddziałów Commando jako 6 kompania 10 Międzyalianckiego Commando (No. 10 (Inter-Allied) Commando), No. 6 Troop "funkcjonujący od 10.10.1942 do 4.4.1944"). Wkrótce rozpoczęło się intensywne i wszechstronne szkolenie prowadzone przez Brytyjczyków. Po miesięcznym pobycie w Fairbourne 6 Troop wyjechał na 3-tygodniowy trening do Commando Depot znajdującego się w miejscowości Achnacarry, gdzie Polacy – żołnierze JKM uczyli się odwagi, samodzielności, koleżeńskości, prawdomówności, dbałości o wygląd zewnętrzny oraz technik walki i szczegółów dotyczących broni (również nieprzyjaciela). We wrześniu 1943 6 Troop No. 10 Commando znalazł się na terenie Algierii, szkoląc się intensywnie w nowych warunkach klimatycznych.
6 Troop (pozostał według mniemania de facto dawnych zwierzchników z PSZ) na ewidencji „Kratkowanych Lwiątek” do 15 sierpnia 1944 roku, czyli do czasu kiedy stali się częścią 2 Batalionu Komandosów Zmotoryzowanych.
Udział w walkach na froncie włoskim.
10 stycznia 1944 pododdział No. 10 Commando został przesunięty na północ od Neapolu, gdzie przygotowywane było natarcie nad rzeką Garigliano. 17 stycznia, wyprzedzając natarcie piechoty brytyjskiej, zdobył stoki Monti Auruncii oraz wysłał patrole na dalekie tyły nieprzyjaciela. W bojach przy forsowaniu rzeki Garigliano 6 Troop No. 10 Commando poniósł ciężkie straty (4 zabitych i 25 rannych), w uznaniu zasług, 21 komandosów zostało udekorowanych Orderami Wojennymi Virtuti Militari i Krzyżami Walecznych osobiście przez gen. Sosnkowskiego.
6 lutego polscy żołnierze zostali odesłani na odpoczynek w rejon Castellamare-Sorrento na południe od Neapolu. 4 kwietnia 1944 6 Troop został wyłączony z brytyjskiego oddziału No. 10. Commando i przestał funkcjonować. Od tego momentu grupa polskich żołnierzy wchodziła w skład 2 Korpusu Polskiego gen. Władysława Andersa. Po poniesionych stratach, 24 kwietnia przeszła do odwodu w miejscowości Capriatti, aby uzupełnić stan osobowy.
W nocy z 16 na 17 maja 1944 rozpoczęła się czwarta bitwa o Monte Cassino. 14 maja kompania dawnego 6 Troop No. 10 Commando została podporządkowana 5 Kresowej Dywizji Piechoty. Otrzymała rozkaz zdobycia wzgórz Castellone i San Angelo. W dniach 15-16 maja komandosi zajęli pozycje w rejonie wąwozu Inferno. Wieczorem 16 maja zostało sformowane „Zgrupowanie Commando” pod dowództwem mjr. W. Smrokowskiego, utworzone z żołnierzy pełniących dawniej służbę w No. 10 Commando i szwadronu szturmowego 15 Pułku Ułanów Poznańskich. Rano 17 maja zgrupowanie przeprowadziło natarcie na wzgórze Casttellone, ponosząc ciężkie straty. Po południu wycofało się w kierunku wzgórza 705, a potem przez Widmo ponownie natarło na San Angelo. W dniach 17-18 maja utrzymało północno-zachodnią część wzgórza, gdzie doszło do licznych potyczek z patrolami niemieckimi. 19 maja zgrupowanie wraz z oddziałami 5 Kresowej Dywizji Piechoty wzięło udział w ostatecznym czyszczeniu rejonu San Angelo z oddziałów niemieckich. W walkach o rejon Monte Cassino straty kompanii w walkach wyniosły 52 rannych i 8 zabitych.
3 czerwca 1944 Zgrupowanie Commando zostało przerzucone w rejon Campobasso. Tam wraz z 2 Kompanią Commando stworzyła nowe Zgrupowanie Commando. Z początkiem lipca komandosi wzięli udział w kampanii adriatyckiej. 9 lipca opanowali Monte Freddo, a w nocy z 11 na 12 dokonali udanego wypadu w rejon wzgórza La Montagnola. W nocy z 15 na 16 lipca Zgrupowanie zostało przesunięte na lewe skrzydło odcinka II Korpusu i oddane pod rozkazy dowódcy 2 Brygady Pancernej. Na zarządzonej odprawie komandosi otrzymali zadanie sforsowania rzeki Musone na wprost wzgórza Monte Polesco i opanowania miejscowości Case Nuove. 17 lipca komandosi wzięli udział w natarciu 2 Brygady Pancernej jako oddział wsparcia 1 Pułku Ułanów Krechowieckich. Kompania sforsowała rzekę i po ciężkich walkach zdobyła Case Nouve. W pościgu za nieprzyjacielem 19 lipca opanowała miasteczko Castelferretti i rozpoznała przeprawy na rzece Esino. Reszta zgrupowania, razem z Pułkiem Ułanów Karpackich, wzięła udział w ataku na Ankonę.
Po wybuchu powstania warszawskiego, w związku z brakiem zgody Brytyjczyków na wysłanie 1. SBS na pomoc stolicy, przez kilka dni rozpatrywano możliwość zrzucenia do, lub w okolice Warszawy, „zmniejszonej kompanii” komandosów (składającej się z przeszkolonych spadochronowo żołnierzy), co miało być symbolicznym wsparciem dla walczących powstańców. 2 sierpnia Szef Sztabu Naczelnego Wodza gen. Kopański, z własnej inicjatywy wysłał do gen. Andersa polecenie przygotowania kompanii do zrzutu. 5 sierpnia rozkaz ten odwołał Naczelny Wódz gen. Sosnkowski, będący we Włoszech na wizytacji II. Korpusu, argumentując to tym, iż komandosi ponieśli ciężkie straty (w depeszy gen. Sosnkowski pisał o około 40 żołnierzach zdolnych do walki, w tym kilkunastu po przeszkoleniu spadochronowym) i konieczna jest długotrwała reorganizacja jednostki.
15 sierpnia 1 Samodzielna Kompania Commando została przekształcona w batalion komandosów, któremu w listopadzie nadano nazwę 2 Batalionu Komandosów Zmotoryzowanych.
Skład.
Polski 6 Troop składał się z dwóch plutonów strzeleckich i plutonu dowodzenia, w skład którego wchodzili: dowódca plutonu ze swym zastępcą, szef kompanii, lekarz, oficer administracyjny, personel gospodarczy (5 żołnierzy, którzy w czasie akcji stanowili obsługę erkaemu), drużyna łączności (6 żołnierzy), drużyna moździerzy (4 żołnierzy), obsługa karabinu przeciwpancernego, zamienionego później na granatnik PIAT (2 żołnierze, którzy byli jednocześnie kierowcami), zespół saperów-minerów (3 żołnierzy) i gońcy motocykliści (2 żołnierzy). Razem stanowiło to 27 żołnierzy.
Każdy pluton strzelecki miał dowódcę z zastępcą, strzelca wyborowego-obserwatora, wyposażonego w karabin z celownikiem optycznym i dwie drużyny po 14 żołnierzy. Wraz z dowódcą 6 Troop i jego zastępcą stan kompanii powinien wynosić 5 oficerów oraz 86 podoficerów i strzelców.
W Eastbourne nastąpiło ostateczne ustalenie składu pododdziału. Liczył on ogółem ponad 90 szeregowych, a jego obsada była następująca:
Kontynuacja tradycji.
Tradycje pododdziału No. 10 Commando złożonego z Polaków kontynuuje Zespół Bojowy B JW 4101.

</doc>
<doc id="431862" url="https://pl.wikipedia.org/wiki?curid=431862" title="Rozkład Zipfa">
Rozkład Zipfa



</doc>
<doc id="431864" url="https://pl.wikipedia.org/wiki?curid=431864" title="Asterysk">
Asterysk

Asterysk ( „gwiazdka”, od "asterískos" „gwiazdka”) – znak pisarski w kształcie gwiazdki, najczęściej pięcio- lub sześciopromiennej, umieszczony w przybliżeniu pomiędzy średnią i górną linią pisma. Stosowany do różnych celów – najczęściej jako znak umowny (np. symbol odsyłacza do przypisu, wieloznacznik ogólny, asteronim), pionowy (międzyakapitowy) lub poziomy (międzywyrażenowy) separator tekstu, oraz jako element ozdobny. Nazwa pochodzi od greckiego αστερíσκος ‘gwiazdka’, a to od αστήρ ("astḗr") ‘gwiazda’.
Asterysk stosowano przy sporządzaniu kopii tekstów biblijnych. Oznaczano nim te fragmenty, które w oparciu o tekst hebrajski Starego Testamentu były dodane do tekstu greckiego, a których nie było w pierwotnym tłumaczeniu Biblii na j. grecki, tj. Septuagincie. Znak taki wstawiano na początku dodanego tekstu.
W piśmie odręcznym asterysk budowany jest jako sześcioramienny krzyżyk utworzony ze skrzyżowania trzech prostych kresek, a na klawiszach klawiatur urządzeń (maszyn do pisania, klawiatur komputerowych, w telefonach komórkowych, pilotach itp.) jako pięciopromienna gwiazdka – niezależnie od tego, jaki znak jest wyświetlany bądź drukowany. Asterysk może przybierać też inne kształty: koniczynki, rozetki lub regularnej gwiazdy; w krojach kursywnych i pisankowych spotyka się kształt asterysku odchylony od pionu, a nawet lekko obrócony.
Potocznie asterysk nazywany jest „gwiazdką”, podczas gdy termin „krzyżyk” zarezerwowany jest dla symbolu o nazwie kratka (#) lub dagger (†).
Czasami sześcioramienny asterysk wywołuje skojarzenia z sześciopromienną Gwiazdą Dawida (przede wszystkim u Arabów), stąd w standardzie Unicode zamieszczono alternatywny znak dla asterysku – arabską gwiazdę pięciopromienną (ang. "Arabic Five Pointed Star") na pozycji U+066D (٭). W przypadku kroju pisma, w którym dla asterysku użyto gwiazdki 5-promiennej, gwiazda arabska ma często formę gwiazdki 8-promiennej. Znany jest również (꙳ ) o numerze unikodu U+A673 (ang. "Slavonic Asterisk)."
W językoznawstwie asterysk stosowany jest do oznaczania form odtworzonych lub niepoprawnych.
Użycie w systemach komputerowych.
W systemach operacyjnych DOS, Windows oraz w Linuksie lub Uniksie asterysk użyty podczas wyszukiwania oznacza dowolny znak lub dowolny ciąg znaków. W składni wyrażeń regularnych asterysk oznacza, że poprzedzający znak może wystąpić zero lub więcej razy.
W poczcie elektronicznej i na usenecie fragment tekstu między asteryskami jest rozumiany jako pisany czcionką wytłuszczoną (np. zdanie *to jest przykład* w programie obsługującym tę konwencję będzie pokazane jako *to jest przykład* lub to jest przykład).
W czatach asterysk jest używany do oznaczenia drobnej poprawki (przeważnie literówek bądź błędów ortograficznych), na przykład:
 15:00 Wrzuciłem ten tekst na Wkipedię
 15:01 *Wikipedię
W języku programowania C++ służy do oznaczenia zmiennej wskaźnikowej.
W zapisie komputerowym, ze względu na łatwy dostęp z klawiatury, asterysku używa się często jako symbolu mnożenia (wchodzi w skład kodowania ASCII na pozycji 42 (U+002A)), jednak prawidłowym symbolem operatora asterysku jest znak na pozycji U+2217. Dla ułatwienia wprowadzania go na stronach internetowych istnieje w HTML specjalne odwołanie znakowe codice_1.
W Unikodzie asterysk występuje w wersjach:
Inne znaki asterysku dostępne w Unikodzie:

</doc>
<doc id="431868" url="https://pl.wikipedia.org/wiki?curid=431868" title="Halloween (film 1978)">
Halloween (film 1978)

Halloween – amerykański horror filmowy (z podgatunku slasher) w reżyserii Johna Carpentera z 1978 roku, nakręcony za około trzysta tysięcy dolarów na podstawie scenariusza reżysera oraz Debry Hill. W rolach głównych wystąpili Donald Pleasence i Jamie Lee Curtis. Zdobył nominację do nagrody Saturn Award i zapoczątkował serię filmów o tym samym tytule. Do tej pory powstało dziewięć kontynuacji. Dziś film uznawany jest za klasykę.
Film opowiada o perypetiach Michaela Myersa, sześcioletniego mordercy z Haddonfield, prowincji w Illinois, który po latach spędzonych w szpitalu psychiatrycznym powraca, by odnaleźć młodszą siostrę Laurie.
W Polsce znany również pod tytułem "Halloween: Niebezpieczny Zbieg" .
W 2007 roku powstał remake filmu: "Halloween" w reżyserii muzyka rockowego Roba Zombie.
Opis fabuły.
Haddonfield, w stanie Illinois. W 1963 roku, w noc halloween, sześcioletni Michael Myers (Will Sandin) z zimną krwią morduje swoją siedemnastoletnią siostrę Judith (Sandy Johnson) przy użyciu wielkiego kuchennego noża. Wkrótce po tym zdarzeniu do domu powracają jego rodzice, którzy zastają go w halloweenowym przebraniu, pokrwawionego, z nożem w ręce. Michael zostaje wysłany do szpitala psychiatrycznego w Smith's Grove, gdzie przez wiele lat pozostaje pod opieką dziecięcego psychiatry, doktora Sama Loomisa (Donald Pleasence).
Po piętnastu latach Michael Myers, przez Loomisa określony jako nic więcej niż czyste zło, ucieka z zakładu, kradnie samochód i powraca do Haddonfield. Zbliża się halloween. Loomis wie, dokąd podąża psychopata, więc przy pomocy policji decyduje się go odnaleźć. Myers prześladuje nastoletnią Laurie Strode (Jamie Lee Curtis), oraz dwie jej licealne przyjaciółki – Annie Brackett (Nancy Kyes) i Lyndę van der Klok (P.J. Soles). W ciągu dnia ucieczki Myersa, Laurie widzi go kilkukrotnie, między innymi podczas zajęć lekcyjnych, stojącego za oknem.
Wieczorem Laurie, zajmująca się swoim małoletnim sąsiadem Tommym Doyle (Brian Andrews), spotyka się z Annie, która pilnuje małej Lindsey Wallace (Kyle Richards). Annie zaprasza do domu Wallace'ów swojego chłopaka, a Lindsey pozostawia pod opieką Laurie. Wkrótce zostaje zamordowana przez Myersa, który śledził ją od rezydencji Doyle'ów. Następnie psychopata zabija Lyndę i jej chłopaka Boba Simmsa (John Robert Graham), którzy spotykają się w domu Wallace'ów, by tam uprawiać seks. Laurie obawia się o bezpieczeństwo swoich przyjaciółek, po dziwnym telefonie, który w rzeczywistości dostaje od Myersa. Laurie wysyła Lindsey i Tommy’ego do łóżek i wybiera się do Wallace'ów, na drugą stronę ulicy. Tam odnajduje zwłoki swoich znajomych i zaginiony grób Judith Myers. Zostaje zaatakowana przez Myersa, lecz udaje jej się uciec do Doyle'ów. Wkrótce dźga Myersa drutem do robótek ręcznych w kark, wieszakiem na ubrania w oko oraz nożem w tors, ale ten podnosi się z podłogi i rusza na nią ponownie. Lyndsey i Tommy wybiegają z krzykiem z domu i napotykają się na ulicy na dr. Loomisa, który następnie wbiega do domu i tam ratuje Laurie, strzelając do Michaela, który wypada przez okno. Gdy jednak Loomis spogląda przez nie, Michaela już nie ma.
W jednej z ostatnich scen Michael Myers zostaje postrzelony przez doktora Sama Loomisa i wypada przez okno na piętrze. Gdy Loomis i Laurie Strode spoglądają przez okno, jego ciała już nie widać, ponieważ psychopata zbiegł z miejsca zbrodni.
Opinie.
Redaktorzy witryny filmyfantastyczne.pl wymienili projekt w notowaniu stu najlepszych horrorów, jakie kiedykolwiek powstały, przypisując mu pozycję ósmą. Sklasyfikowany jako jeden z dziesięciu najlepszych filmów o tematyce halloweenowej przez serwis AZN.pl.

</doc>
<doc id="431871" url="https://pl.wikipedia.org/wiki?curid=431871" title="Pistolet Astra 5000">
Pistolet Astra 5000

Astra 5000 (Constable) – hiszpański, kompaktowy pistolet samopowtarzalny.
Historia.
W 1965 roku Astra wprowadziła na rynek nowy pistolet samopowtarzalny wzorowany na niemieckim Walther PP. Był on sprzedawany jako "Astra 5000" (na rynku europejskim) lub "Astra Constable" (w USA).
Na rynek europejski Astra 5000 była produkowana w trzech wersjach różniących się kalibrem, dodatkowo na rynek amerykański produkowana była wersja kalibru .22 LR z lufą długości 152 mm i celownikiem mikrometrycznym, sprzedawana jako "Constable Sport".
Opis.
Astra 5000 była bronią samopowtarzalną. Zasada działania oparta o odrzut zamka swobodnego. Mechanizm spustowy kurkowy z samonapinaniem.
Bezpiecznik nastawny blokujący iglicę. Zabezpieczenie broni powodowało jednoczesne zwolnienie kurka. Skrzydełko bezpiecznika po lewej stronie zamka. Po wystrzeleniu ostatniego naboju zamek zatrzymuje się w tylnej pozycji. Zewnętrzny zatrzask zamka znajdował się w górnej części lewej strony chwytu.
Astra 5000 była zasilana z wymiennego, jednorzędowego magazynka pudełkowego o pojemności 10, 8 lub 7 naboi (zależnie od kalibru), umieszczonego w chwycie. Przycisk zwalniania magazynka znajdował się po lewej stronie chwytu, za kabłąkiem spustowym.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="431873" url="https://pl.wikipedia.org/wiki?curid=431873" title="Jadwiga Jędrzejowska">
Jadwiga Jędrzejowska

Jadwiga Jędrzejowska, po mężu Galert (ur. 15 października 1912 w Krakowie, zm. 28 lutego 1980 w Katowicach) – polska tenisistka, finalistka Wimbledonu w grze pojedynczej z 1937, finalistka mistrzostw USA w grze pojedynczej z 1937 roku, finalistka mistrzostw Francji w grze pojedynczej z 1939, zwyciężczyni mistrzostw Francji w grze podwójnej z 1939, wielokrotna mistrzyni Polski.
Życiorys.
Urodziła się 15 października 1912 przy ulicy Parkowej 3. Pochodziła z ubogiej rodziny robotniczej. Uprawianie tenisa rozpoczęła w wieku 10 lat na kortach tenisowych w parku krakowskim. Głównymi jej sparingpartnerami byli mężczyźni głównie studenci i profesorowie Uniwersytetu Jagiellońskiego. W okresie międzywojennym jako jedna z nielicznych startowała pod własnym nazwiskiem. W 1931 zdała maturę w trybie eksternistycznym.
Kariera.
W wieku 13 lat mimo sprzeciwu Wandy Dubieńskiej i Marii Bonieckiej została członkiem sekcji tenisowej AZS Kraków. W wieku szesnastu lat zdobyła mistrzostwo w deblu ze Stanisławą Groblewską pokonując Wierę Richterównę. W 1931 na turnieju w Paryżu przegrała z mistrzynią świata Elizabeth Ryan. W lutym 1932 Polski Związek Tenisowy sfinansował jej pobyt na Riwierze Francuskiej, gdzie panowały warunki umożliwiające trening przed sezonem letnim. W 1934 otrzymała ofertę zmiany barw od Legii Warszawa i przeprowadziła się do stolicy. Oprócz treningów objęła posadę przedstawicielki firmy Dunlop, której rakiet używała. W 1935 pokonała m.in. Simonne Mathieu i Helen Jacobs. W 1936 doszła do półfinału Wimbledonu pokonując Kay Stammers. W 1937 Na tym samym turnieju osiągnęła finał. Pierwszego seta pojedynku finałowego przegrała 2:6, zaś drugiego wygrała w takim samym stosunku. W decydującym 3 secie przy stanie 5:5 przegrała 5:7. W 1938 na zaproszenie Amerykańskiego Związku Tenisa wzięła udział w US Open, także dochodząc do finału. W tym samym roku Polski Związek Tenisowy przyznał jej tytuł mistrzyni Polski bez urządzania turnieju z uwagi na to, że nie mogła wystartować. W 1939 ponownie dotarła do finału turnieju Rollanda Garrosa w grze pojedynczej oraz wygrała debla.
Lata wojenne.
Podczas okupacji zaangażowała się działalność konspiracyjną prowadzoną w gospodzie „Pod Kogutem” przy ul Jasnej, którą prowadziła wspólnie między innymi z Januszem Kusocińskim. Po zamknięciu gospody w 1940 otrzymała pracę w jednej z warszawskich fabryk butów. Pomimo wielu propozycji wyjazdu m.in. od ambasady amerykańskiej, króla Szwecji Gustawa V pozostała w Polsce. Na propozycję Niemiec, by rozgrywała mecze na terenie III Rzeszy oświadczyła, że skończyła karierę tenisową. Po wybuchu Powstania Warszawskiego przedostała się do Żyrardowa.
Lata powojenne.
Po zakończeniu wojny przeprowadziła się do Bydgoszczy. Kontynuowała karierę zawodniczą rozpoczynając również karierę trenerską. Wyszła za mąż za Alfreda Galerta i przeprowadziła na Śląsk do Katowic na Brynowie.
W latach 1927–1966 zdobyła 62 tytuły mistrzyni kraju (23 w singlu, 14 w deblu i 25 w mikście), ponadto 27 razy triumfowała w międzynarodowych mistrzostwach Polski.
Sławę zdobyła jednak przede wszystkim na kortach światowych, co było największym sukcesem w historii polskiego tenisa aż do 2020 roku, kiedy to Iga Świątek zdobyła tytuł. W półfinale Jędrzejowska pokonała Alice Marble (mistrzynię Wimbledonu dwa lata później), w finale prowadziła z Brytyjką Dorothy Round 4:1 i 30:15 w decydującym secie, by ostatecznie przegrać 2:6, 6:2, 5:7. Polka była również w finale mistrzostw USA we wrześniu 1937, w którym uległa Anicie Lizanie z Chile 4:6, 2:6. Trzeci finał wielkoszlemowy w singlu osiągnęła w 1939 na kortach im. Rolanda Garrosa, przegrywając z Francuzką Simonne Mathieu 3:6, 6:8.
Jedyny tytuł wielkoszlemowy zdobyła w 1939 na mistrzostwach Francji. Wygrała debla w parze z Mathieu, tą samą, której uległa w finale gry pojedynczej; para polsko-francuska okazała się w decydującym meczu lepsza od duetu Alice Florian i Hella Kovac 7:5, 7:5. Na tym samym turnieju w 1936 Jędrzejowska osiągnęła finał debla w parze z Susan Noel, przegrywając z Mathieu i Billie Yorke w trzech setach (6:2, 4:6, 4:6). Jedyny raz w okresie powojennym Jadwiga Jędrzejowska była w finale turnieju wielkoszlemowego w 1947 – również na mistrzostwach Francji, ale tym razem w grze mieszanej; w parze z Rumunem Cristeą Caralulisem uległa jednak aż 0:6, 0:6 duetowi Eric Sturgess i Sheila Piercey Summers.
Poza turniejami wielkoszlemowymi odnosiła sukcesy także w imprezach nieco niższej rangi. W grze pojedynczej wygrywała m.in. mistrzostwa Londynu, międzynarodowe mistrzostwa Węgier, Austrii, Irlandii Północnej, Walii. Wygrała również prestiżowe międzynarodowe mistrzostwa Włoch w Rzymie w grze mieszanej, występując w parze ze słynnym australijskim tenisistą i trenerem Harry Hopmanem. W 1937 nie przyjęła propozycji przejścia na status zawodowy (do tzw. cyrku Tildena). W rankingu światowym była klasyfikowana w 1936 na 6. miejscu, w latach 1937–1939 na 5. miejscu. Jej kariera międzynarodowa została przerwana przez wojnę światową; okres okupacji spędziła w Polsce, nie grając w tenisa. Zarabiała na życie, pracując w jadłodajni. Jak sama wspominała, odrzuciła propozycję gry w Niemczech, stwierdzając, że zakończyła już karierę sportową. W rzeczywistości kontynuowała jednak występy po 1945, odnosząc dalsze sukcesy, zarówno w kraju, jak i zagranicą. We wrześniu 1950 zwyciężyła w międzynarodowych mistrzostwach Rumunii, pokonując Irminę Popławską 6:1, 6:0. W 1953 została trenerką w Stali katowickiej. Zdobywając kolejne tytuły mistrzyni Polski w latach 60. stała się przykładem wyjątkowej długowieczności sportowej. W 1956 przegrała finał mistrzostw polski w grze pojedynczej z Zuzanną Ryczkówną. W 1968 roku zakończyła karierę sportową.
W 1955 ukazały się jej wspomnienia "Urodziłam się na korcie" (w opracowaniu Kazimierza Gryżewskiego).
Zmarła w Katowicach na raka krtani. Została pochowana na Cmentarzu Rakowickim w Krakowie (kwatera LXXIII-19-14).
Wyróżnienia.
W 1936 i 1937 Jadwiga Jędrzejowska triumfowała w Plebiscycie „Przeglądu Sportowego”. Była laureatką Wielkiej Honorowej Nagrody Sportowej (1937). 14 lutego 1938 otrzymała Państwową Nagrodę Sportową za rok 1937. Otrzymała jako pierwsza w PRL tytuł „Zasłużonej Mistrzyni Sportu”. W 1977 została trzecią po Stanisławie Marusarzu i Waldemarze Baszanowskim laureatką Nagrody im. Janusza Kusocińskiego, przyznawanej za postawę sportową i obywatelską.

</doc>
<doc id="431876" url="https://pl.wikipedia.org/wiki?curid=431876" title="Higrochazja">
Higrochazja

Higrochazja – rodzaj ruchów roślin zaliczany do ruchów higroskopowych. Jest wywołany przez pobieranie wody przez komórki, co powoduje ich odkształcenia. Wykorzystywany przy otwieraniu się owoców w celu wyrzucenia nasion. W przypadku tzw. róż jerychońskich higrochazji podlegają większe części, a nawet całe rośliny.
Mechanizm higrochazji polega na nierównomiernym nasiąkaniu i pęcznieniu błon i ścian komórkowych martwych komórek.
Ruchy higrochastyczne występują u róż jerychońskich, przypołudnika, niektórych gatunków przetacznika, rozchodnika, mydlnicy, wątrobowców, żarnowca. Ruchy tego typu są wykorzystywane także do rozsiewania przez wkręcanie się w glebę iglicy.

</doc>
<doc id="431880" url="https://pl.wikipedia.org/wiki?curid=431880" title="Skala Mohsa">
Skala Mohsa



</doc>
<doc id="431881" url="https://pl.wikipedia.org/wiki?curid=431881" title="8. ceremonia wręczenia Orłów">
8. ceremonia wręczenia Orłów

8. ceremonia wręczenia Orłów za rok 2005, miała miejsce 27 lutego 2006 w Teatrze Narodowym w Warszawie. Ceremonię wręczenia nagród poprowadził Maciej Stuhr.
Ogłoszenie nominacji do Orłów nastąpiło 31 stycznia br. O nagrody ubiegało się 18 filmów. Nagrody zostały wręczone w szesnastu kategoriach.
Najwięcej nominacji – aż 10 – otrzymał film Krzysztofa Zanussiego "Persona non grata". Osiem nominacji otrzymały dwa tytuły: "Komornik" Feliksa Falka oraz "Skazany na bluesa" Jana Kidawy-Błońskiego. O sześć nagród ubiegał się "Jestem" w reżyserii Doroty Kędzierzawskiej.
Nominacje w kategorii główna rola kobieca.
Szóstą nominację do Orłów otrzymała aktorka Kinga Preis (laureatka dwóch nagród). Nominację w kategorii najlepsza główna rola kobieca otrzymała za rolę w filmie "Komornik". Drugą nominację w karierze w tej kategorii otrzymała Krystyna Janda, która wystąpiła w filmie "Wróżby kumaka". Kategorię zamyka Jolanta Fraszyńska, nominowana po praz pierwszy, za rolę w filmie "Skazany na bluesa".
Nominacje w kategorii główna rola męska.
Laureat Orła za drugoplanową rolę w filmie "Dług" – Andrzej Chyra nominowany został za główną rolę męską w filmie "Komornik". Zbigniew Zapasiewicz, laureat Orła za główną rolę w filmie "Życie jako śmiertelna choroba przenoszona drogą płciową", tym razem nominowany został za film "Persona non grata". Tomasz Kot ("Skazany na bluesa") został nominowany po raz pierwszy.
Nominacje za role drugoplanowe.
Trzecią nominację do Orłów otrzymała Anna Dymna za drugoplanową rolę w filmie "Skazany na bluesa". Kategorię tą uzupełniają: Małgorzata Braunek, która wystąpiła w "Tulipanach" oraz Edyta Jungowska za rolę w filmie "Jestem". Obie aktorki zostały nominowane po raz pierwszy.
Czwartą nominację do nagrody, jednak pierwszą w kategorii najlepsza drugoplanowa rola męska, otrzymał Jerzy Stuhr, który zagrał w filmie "Persona non grata". Pozostali nominowani w tej kategorii to: Marek Kondrat ("Wróżby kumaka"), dla którego to czwarta nominacja do nagrody, oraz Jerzy Trela (za rolę w filmie "Zakochany Anioł"), dla którego to trzecia nominacja do Orłów (Trela jest już laureatem nagrody w tej kategorii za rolę w filmie "Quo vadis").
Nominacje w kategoriach najlepsza muzyka i montaż.
Siódmą nominację do Orłów otrzymał trzykrotny laureat tej nagrody, kompozytor Wojciech Kilar, tym razem za muzykę do filmu "Persona non grata". Ósmą nominację do nagrody w kategorii najlepszy montaż otrzymała Wanda Zeman.
Laureaci i nominowani.
Najwięcej nagród – 7 – zdobył film "Komornik" w reżyserii Feliksa Falka, który otrzymał nagrody w pięciu najważniejszych kategoriach: najlepszy film, reżyseria, scenariusz i dwie główne role aktorskie. Ponadto film nagrodzono za najlepszą scenografię i przyznano mu nagrodę publiczności. Cztery nagrody przypadły twórcom filmu "Persona non grata".

</doc>
<doc id="431882" url="https://pl.wikipedia.org/wiki?curid=431882" title="Armia Batuty">
Armia Batuty



</doc>
<doc id="431883" url="https://pl.wikipedia.org/wiki?curid=431883" title="Centrum Rozwoju Komunalnego">
Centrum Rozwoju Komunalnego

Centrum Rozwoju Komunalnego S.A. (wcześniej Holdikom S.A.) – holding miejskich spółek kapitałowych Ostrowa Wielkopolskiego, pierwsza w Polsce grupa kapitałowa skupiająca przedsiębiorstwa z branży komunalnej. Jeden z elementów tzw. ostrowskiego modelu zarządzania.
Skład grupy kapitałowej.
Spółka powstała w roku 1996 grupując miejskie zakłady budżetowe przekształcone w spółki prawa handlowego, są to:

</doc>
<doc id="431886" url="https://pl.wikipedia.org/wiki?curid=431886" title="Narciarstwo dowolne">
Narciarstwo dowolne

Narciarstwo dowolne (narciarstwo akrobatyczne) – jedna z zimowych dyscyplin narciarskich, do której należą następujące konkurencje:
Oprócz szybkości przejazdu (tylko muldy) oceniane są także elementy akrobatyczne wykonywane podczas przejazdu, np. obroty. Narty używane w tej dyscyplinie są krótsze od nart zjazdowych i umożliwiają wykonywanie skomplikowanych ewolucji w powietrzu (twin tip).
Narciarstwo dowolne zadebiutowało na Zimowych Igrzyskach Olimpijskich w 1992 r. w Albertville (jazda po muldach). Dwa lata później w Lillehammer do programu igrzysk włączono skoki akrobatyczne. Podczas Zimowych Igrzysk Olimpijskich w 2010 r. w Vancouver po raz pierwszy rozegrano skicross (decyzję w tej sprawie podjęto podczas sesji MKOL w 2006 r.). Od Zimowych Igrzysk Olimpijskich w 2014 r. w Soczi konkurencjami olimpijskimi są również half pipe i slopestyle.

</doc>
<doc id="431893" url="https://pl.wikipedia.org/wiki?curid=431893" title="Hithaeglir">
Hithaeglir



</doc>
<doc id="431898" url="https://pl.wikipedia.org/wiki?curid=431898" title="Pistolet Astra 900">
Pistolet Astra 900

Astra 900 - produkowany w Hiszpanii pistolet samopowtarzalny.
Astra 900 była produkowana w latach 1927-1933. Do jej użytkowników należała hiszpańska policja oraz chińska armia (w 1928 roku dostarczono jej 8000 tych pistoletów). Poza wersją 900 produkowane były wersje 901 i 903 wyposażone w przełącznik rodzaju ognia umożliwiający strzelanie seriami.
Z uwagi na wygląd zewnętrzny Astra 900 jest uważana za kopię Mausera C96, jednak budowa wewnętrzna, oraz technologia wykonania poszczególnych elementów świadczą, że jest to pogląd niesłuszny.

</doc>
<doc id="431899" url="https://pl.wikipedia.org/wiki?curid=431899" title="Warga habsburska">
Warga habsburska

Warga habsburska – termin określający prognatyzm, występujący u Habsburgów. Była zaburzeniem genetycznym, przy którym dolna warga przerasta w rozmiarze górną, a żuchwa jest często nazbyt rozwinięta.
Historia.
Schorzenie to otrzymało nazwę od rodu Habsburgów, wśród których da się je zauważyć u cesarza Maksymiliana I (1459–1519). Prognatyzm bez zgrubionej dolnej wargi występuje zresztą okresowo już u wcześniejszych generacji Habsburgów (Rudolf IV (1339–1365), stryj Ernesta Żelaznego).
Według jednej z teorii prognatyzm wśród Habsburgów miał pochodzić od Cymbarki mazowieckiej, a wargę można rozpoznać na pomnikach grobowych książąt mazowieckich Stanisława i Janusza III w Katedrze św. Jana w Warszawie. Ci książęta nie byli jednak potomkami Cymbarki mazowieckiej, a zgrubienie wargi na ich marmurowym nagrobku można przypisać warsztatowi kamieniarskiemu twórcy nagrobka.
Poprzez powodowane względami politycznymi, zawierane na granicy kazirodztwa małżeństwa między austriacką i hiszpańską linią Habsburgów, schorzenie się spotęgowało. Ostatni król Hiszpanii z tej dynastii, Karol II, miał tak obwisłą dolną wargę i nazbyt rozwiniętą żuchwę, że nie mógł żuć potraw. Dodatkowo nieprzyjemnym skutkiem wargi habsburskiej było utrudnione powstrzymanie odpływu śliny i zawsze wpółotwarte usta.
Po wygaśnięciu męskiej linii Habsburgów wraz ze śmiercią Karola VI u jego potomków po kądzieli z dynastii Habsburgów lotaryńskich prognatyzm już nie występuje, ale zgrubienie dolnej wargi pozostało. Widać je na portretach i fotografiach cesarzy austriackich: Ferdynanda I, ostatniego cesarza Karola I, czy królów Hiszpanii Alfonsa XII, Alfonsa XIII i współcześnie żyjącego Jana Karola I.

</doc>
<doc id="431902" url="https://pl.wikipedia.org/wiki?curid=431902" title="Jazda po muldach">
Jazda po muldach

Jazda po muldach - jedna z dwóch podstawowych konkurencji narciarstwa dowolnego. Polega ona na przejeździe zawodnika przez 250-metrowy stok pokryty muldami, w jak najkrótszym czasie. Na trasie zjazdu znajdują się dwie skocznie, na których zawodnik wybija się i wykonuje w powietrzu ewolucje. Zawodnik zostaje sklasyfikowany na podstawie czasu przejazdu oraz ocen sędziowskich za wykonane ewolucje. Podczas każdego z wyskoków zawodnik wykonuje dwie lub trzy różne figury.

</doc>
<doc id="431904" url="https://pl.wikipedia.org/wiki?curid=431904" title="Języki ajmara">
Języki ajmara

Języki ajmara – rodzina języków autochtonicznej ludności Ameryki Południowej.
Do grupy ajmara zalicza się języki:

</doc>
<doc id="431908" url="https://pl.wikipedia.org/wiki?curid=431908" title="Skoki akrobatyczne">
Skoki akrobatyczne

Skoki akrobatyczne – jedna z konkurencji narciarstwa dowolnego. Zawodnik rozpędza się na stromym stoku, by następnie wjechać na skocznię i po wybiciu wykonuje w powietrzu skomplikowane ewolucje i obroty. 
Skok oceniany jest przez siedmiu sędziów: pięciu ocenia poprawność wykonanych ewolucji, dwóch sędziów ocenia lądowanie. Oceny ewolucji – po odrzuceniu skrajnych not sędziów – sumuje się i mnoży przez stopień trudności wykonanego programu.
Zawodnicy podczas skoku wykonują obroty i tzw. "twistery" oraz figury artystyczne podobne do tych wykonywanych podczas jazdy po muldach. Mężczyźni są w stanie wykonać około trzech obrotów, podczas gdy kobiety zazwyczaj robią dwa. Stok do wykonywania ewolucji daje możliwość wyboru kilku skoczni. Zawodnik przed skokiem może sam zdecydować, która z nich najlepiej nadaje się do wykonywanego przez niego programu. Zawodnicy używają także flag wbijanych w stok, by oznaczyć sobie odległość potrzebną do rozpędzenia się. Podczas zawodów rozgrywane są eliminacje, następnie dwunastu zawodników awansuje do finału, w którym każdy z nich wykonuje po dwa skoki.

</doc>
<doc id="431913" url="https://pl.wikipedia.org/wiki?curid=431913" title="Zbigniew Pacelt">
Zbigniew Pacelt

Zbigniew Pacelt (ur. 26 sierpnia 1951 w Ostrowcu Świętokrzyskim, zm. 4 października 2021 w Łodzi) – polski pływak i pięcioboista, olimpijczyk, trener, działacz sportowy oraz polityk, poseł na Sejm V, VI i VII kadencji, w latach 2007–2008 sekretarz stanu w Ministerstwie Sportu i Turystyki.
Życiorys.
Syn Jana i Zofii. Absolwent XXXIX Liceum Ogólnokształcące im. Ludowego Lotnictwa Polskiego w Warszawie (1970). W 1975 ukończył studia na Akademii Wychowania Fizycznego w Warszawie, uzyskując tytuł zawodowy magistra wychowania fizycznego.
Karierę sportową rozpoczynał w sekcji pływackiej KSZO Ostrowiec Świętokrzyski. W latach 1970–1972 był zawodnikiem AZS Warszawa, zaś w latach 1972–1980 Lotnika Warszawa i CWKS Legia Warszawa. Mistrz Polski w pływaniu (200 m stylem zmiennym: 1967, 1968, 1970, 1971, 1972; 400 m stylem zmiennym: 1971), dwunastokrotny rekordzista Polski na basenie 25 m i osiemnastokrotny na basenie 50 m. Jako pływak brał udział na ME w Barcelonie w 1970 oraz na Letnich Igrzyskach Olimpijskich w Meksyku w 1968 i w Monachium w 1972. Jako pięcioboista nowoczesny wywalczył tytuł wicemistrza Polski, dwukrotnie drużynowe mistrzostwo świata (1977 i 1978), a także wystąpił na Letnich Igrzyskach Olimpijskich w Montrealu w 1976.
Po zakończeniu kariery sportowej pracował jako trener i działacz sportowy. W latach 1980–1988 był trenerem Legii Warszawa, a następnie szkoleniowcem reprezentacji narodowej w pięcioboju nowoczesnym, m.in. podczas LIO w Barcelonie w 1992 (na których reprezentacja wywalczyła dwa złote medale – drużynowy i indywidualny Arkadiusza Skrzypaszka). W 1992 uznany za „Trenera Roku” w Plebiscycie „Przeglądu Sportowego”.
W 1994 objął kierownictwo Departamentu Sportu Wyczynowego w Urzędzie Kultury Fizycznej i Turystyki, funkcję tę pełnił do 2000. W latach 2001–2002 był wiceprezesem Urzędu Kultury Fizycznej i Sportu, od 2002 do 2005 zajmował stanowisko wiceprezesa Polskiej Konfederacji Sportu. Wieloletni wiceprezes Polskiego Związku Pięcioboju Nowoczesnego, członek zarządu Polskiego Komitetu Olimpijskiego, członek Komisji do Zwalczania Dopingu w Sporcie, członek zarządu głównego Akademickiego Związku Sportowego. W latach 1996–2004 pełnił funkcje zastępcy szefa misji, szefa misji i zastępcy szefa delegacji, szefa sztabu przygotowań olimpijskich na kolejnych igrzyskach olimpijskich. W 2006 był szefem misji olimpijskiej na Zimowych Igrzyskach Olimpijskich w Turynie.
W wyborach parlamentarnych w 2005 został wybrany do Sejmu z okręgu kieleckiego z listy Platformy Obywatelskiej, w październiku tego samego roku wstąpił do tej partii. W przedterminowych wyborach parlamentarnych w 2007 po raz drugi uzyskał mandat poselski, otrzymując 8455 głosów. Od 26 listopada 2007 do 21 listopada 2008 zajmował stanowisko sekretarza stanu w Ministerstwie Sportu i Turystyki. W wyborach w 2011 z powodzeniem ubiegał się o reelekcję, dostał 8842 głosy. Bezskutecznie kandydował w wyborach uzupełniających do Senatu w 2014, zajmując 3. miejsce spośród 6 kandydatów. W 2015 został członkiem honorowego komitetu poparcia Bronisława Komorowskiego przed wyborami prezydenckimi. W tym samym roku nie kandydował w kolejnych wyborach do Sejmu.
Był autorem książki "Moje olimpiady czyli Szczęśliwa „13”" (Estrella, Warszawa 2011).
Został pochowany na cmentarzu Wojskowym na Powązkach.
Odznaczenia i wyróżnienia.
Odznaczony Złotym Medalem za Wybitne Osiągnięcia Sportowe (dwukrotnie), Złotym Krzyżem Zasługi i Krzyżem Oficerskim Orderu Odrodzenia Polski (1996). Wyróżniony tytułem honorowego obywatela Ostrowca Świętokrzyskiego (2009). W 2017 nagrodzony medalem Kalos Kagathos.

</doc>
<doc id="431915" url="https://pl.wikipedia.org/wiki?curid=431915" title="Wydawnictwo Bauer">
Wydawnictwo Bauer

Wydawnictwo Bauer – wydawca prasowy działający w Polsce od listopada 1991, specjalizujący się w prasie rozrywkowej, poradnikach oraz magazynach telewizyjnych. Wydawnictwo wchodzi w skład niemieckiego holdingu Bauer Media Group, do której należy także Grupa RMF.
Posiada dwa oddziały: 

</doc>
<doc id="431919" url="https://pl.wikipedia.org/wiki?curid=431919" title="Języki uto-azteckie">
Języki uto-azteckie

Języki uto-azteckie – rodzina języków rdzennej ludności Ameryki Północnej i Środkowej, obejmująca ok. 60 języków, którymi posługują się łącznie prawie 2 miliony ludzi.
Do grupy uto-azteckiej zalicza się między innymi język nahuatl, używany przez prekolumbijską cywilizację Azteków, a współcześnie przez ponad 1,6 miliona osób w Meksyku, oraz język hopi w Arizonie.

</doc>
<doc id="431921" url="https://pl.wikipedia.org/wiki?curid=431921" title="Kapituła (ujednoznacznienie)">
Kapituła (ujednoznacznienie)



</doc>
<doc id="431926" url="https://pl.wikipedia.org/wiki?curid=431926" title="Hasan ibn Sabbah">
Hasan ibn Sabbah

Hasan ibn Sabbah, ur. prawdopodobnie w połowie XI wieku (choć podawane są również wcześniejsze daty) w Kom w Iranie, zm. w 1124 roku w fortecy Alamut) - pierwszy przywódca nizarytów, zwany "Starcem z gór".
Pochodzenie i młodość.
Urodzony w perskim mieście Kom (będącym centrum arabskiego osadnictwa w Iranie), jego ojciec, uczony, pochodził z irackiego miasta Kufa. Ich przodkowie pochodzili prawdopodobnie z Jemenu, rzekomo z królewskiego rodu Himjarytów. 
Młodość spędził w mieście Rej, kilkadziesiąt kilometrów od dzisiejszego Teheranu. Początkowo kształcony przez ojca, następnie studiował teologię, astronomię oraz geometrię. W Reju zetknął się z doktryną isma'ilitów, głoszoną przez przebywających tam "da'i", wysłanników fatymidzkiego imama. Początkowo sprzeciwiał się jej, wierny imamickiemu szyizmowi, w którym został wychowany. Jednak studia oraz dysputy z jednym z "da'i" o imieniu Amira Zarrab, który stał się na jakiś czas jego mentorem, skierowały go w stronę tej doktryny. Po egzystencjalnym doświadczeniu, jakim było przejście ciężkiej choroby, wyrzekł się w końcu imamizmu i przyjął wiarę isma'ilitów. W 1072 roku spotkał się w Isfahanie z Abd al-Malik ibn Attaszem, przywódcą isma'ilickiej misji ("da'wa") w Iranie, który polecił mu udanie się do Egiptu, wówczas centrum isma'ilickiej wiary.
Legenda paktu trzech.
Istnieje legenda, że jego przyjaciółmi oraz współtowarzyszami byli Nizam al-Mulk (przyszły wezyr Wielkich Seldżuków) i Omar Chajjam. Ci trzej przyszli luminarze mieli zawrzeć ze sobą pakt, według którego jeśli któremuś uda się osiągnąć stanowisko dające siłę i wpływy będzie on pomagał swoim przyjaciołom. Jako pierwszy władzę zdobył Nizam al-Mulk i przyznał przyjaciołom wysokie posady. Jednak Hasanowi było za mało i zorganizował spisek, którego celem było zabicie Nizama i przejęcie jego pozycji. Spisek został wykryty i Hasan został skazany na śmierć. Jednakże dzięki wstawiennictwu Omara Chajjama karę zamieniono na wieczną banicję. W innej wersji legendy, Hasan szybko awansował na dworze, przez co stał się zagrożeniem dla pełniącego obowiązki wezyra Nizama. W obliczu zagrożenia, Nizam zorganizował intrygę, w wyniku której Hasan musiał uciec z kraju. 
Z uwagi na różnice wieku występującą pomiędzy bohaterami legendy (Nizam był znacznie starszy od pozostałej dwójki), jest niezwykle mało prawdopodobne, aby Hasan, Nizam oraz Omar mogli się dobrze znać, nie mówiąc o przyjaźni, czy zawieraniu jakichś umów dotyczących wzajemnej pomocy.
Dalsza działalność.
W 1078 roku, po blisko dwuletnich peregrynacjach, dotarł do Egiptu. Tam kształcił się w słynnym Domu Nauki w Kairze, który to "uniwersytet" był jednym z ośrodków nauki szyitów. Systemy wierzeń, z którymi zapoznał się w tamtym czasie Hasan, później posłużą mu do stworzenia struktury organizacyjnej nizarytów.
Po trzech latach pobytu w Egipcie, prawdopodobnie w wyniku konfliktu z władzami, został aresztowany, a następnie deportowany, po czym uciekł przez Syrię do rodzinnego Iranu. Tam po 9 latach intensywnej agitacji i nauczania, zdołał pozyskać dla misji isma'ilickiej twierdzę Alamut w górach Elburs, w Dajlamie, krainie słabo zaludnionej i niezurbanizowanej, położonej w północnej części kraju, nieopodal wybrzeża Morza Kaspijskiego. W niedługim czasie uczynił ją ośrodkiem służącym do szerzenia swoich idei politycznych i religijnych oraz bazą dla funkcjonowania nizarytów, w Europie znanych jako asasyni.
Przywództwo Asasynów.
Dzięki sprawnej organizacji oraz fanatycznemu oddaniu swoich podkomendnych, Hasan zdołał w krótkim czasie rozszerzyć wpływy i pozyskać nowych zwolenników w tak odległych miejscach, jak Syria, Fars, czy Kuhistan we wschodniej Persji, gdzie jego wysłannicy wywołali powstanie, zakończone obaleniem władzy Seldżuków. W okolicy samego Alamutu, w Dajlamie oraz okolicy Rudbaru stworzył coś na kształt niezależnego państewka, z powodzeniem opierając się inkursjom wojsk sułtana. To w tym okresie nizaryci zaczęli na dużą skalę używać skrytobójstwa jako broni politycznej. Ich ofiarami padło wielu dostojników seldżuckiego imperium oraz lokalnych przywódców politycznych i religijnych, w tym sam „wszechpotężny” wezyr Nizam al-Mulk. W trzymanej w Alamucie księdze spisywano zabójstwa dokonane przez wysłanników Hasana, ich ofiary oraz sprawców, zwanych przez samych nizarytów „oddanymi sprawie”, "fida'i". Podczas trwających 33 lata rządów Hasana, odnotowano tam prawie 50 takich politycznie motywowanych mordów.
Niepotwierdzone są pogłoski, jakoby "fida'i" zabijali swoje ofiary po uprzednim spożyciu haszyszu. Podobnie nigdy nie istniał opisywany przez Marco Polo ogród w pobliżu Alamutu, w którym jakoby przyszli "fida'i" mieli zażywać narkotycznych i seksualnych rozkoszy będących namiastką raju, czekającego ich po udanym zakończeniu misji. Opowieści te, rozpowszechnione w świecie muzułmańskim i przywiezione potem do Europy, stanowiły jedynie część legendy otaczającej rządzoną przez Hasana sektę.
Po pozyskaniu Alamutu w 1090 roku Hasan osiedlił się tam i nie opuścił twierdzy aż do śmierci (ponoć nigdy, z wyjątkiem dwu okazji, nie opuścił nawet swojego domu). Swoim quasi-państewkiem rządził sprawnie i twardą ręką (skazał na śmierć dwóch swoich synów, w tym jednego za pijaństwo), podporządkowując wszelkie działania szerzeniu doktryny isma'ilickiej. Isma'ilici określali jego nauki jako "da'wa dżadida", Nowe Nauczanie, w odróżnieniu od „starej”, tradycyjnej doktryny isma'ilickiej.
Śmierć.
Hasan ciężko zachorował w maju 1124 roku. Przeczuwając zbliżający się koniec, mianował swoim następcą Buzurgumida, wieloletniego dowódcę należącej do dominium Asasynów twierdzy Lammasar. Hasan zadbał również o wyznaczenie osób odpowiedzialnych za szerzenie po jego śmierci Nowego Nauczania, wyznaczył również dowódcę sił zbrojnych. Umarł 23 maja 1124 roku.
Hasan ibn Sabbah w kulturze.
Postać Hasana ibn Sabbah okazała się źródłem inspiracji dla późniejszych twórców. Słoweński pisarz Vladimir Bartol uczynił z niego centralną postać swojej znanej, częściowo opartej na faktach historycznych, powieści „Alamut”. Wzmiankowany na kartach powieści Wahadło Foucaulta autorstwa Umberto Eco, jak i powieści „Samarkanda” Amina Maaloufa. William S. Burroughs poświęcił mu poemat „The Last Words of Hassan Sabbah”. 
Jego postać została również wykorzystana w grze komputerowej „Fate/Stay Night”, oraz w anime „Fate/Zero”. Natomiast w grze „Assassin’s Creed” postać Hasana ibn Sabbaha i jego dzieje posłużyły za inspirację do stworzenia górskiej fortecy Masjafu oraz częściowo postaci Al-Mualima (duchowego przywódcy bractwa Asasynów).
Powstała również piosenka „Hassan i Sabbah”, którą stworzył zespół Hawkwind.

</doc>
<doc id="431928" url="https://pl.wikipedia.org/wiki?curid=431928" title="Janusz Kaczmarek">
Janusz Kaczmarek

Janusz Kazimierz Kaczmarek (ur. 25 grudnia 1961 w Gdyni) – polski prawnik, prokurator i polityk, w latach 2005–2007 prokurator krajowy, w 2007 minister spraw wewnętrznych i administracji.
Życiorys.
Ukończył studia prawnicze na Wydziale Prawa i Administracji Uniwersytetu Gdańskiego. W 2012 na Uniwersytecie w Białymstoku uzyskał stopień doktora nauk prawnych na podstawie pracy zatytułowanej "Kryminologiczne i prawne aspekty przestępstwa wzięcia i przetrzymywania zakładnika (art. 252 k.k.)".
Po odbyciu aplikacji prokuratorskiej pracował w Prokuraturze Rejonowej w Elblągu, a od 1988 w Prokuraturze Rejonowej w Gdańsku. Należał także do Związku Socjalistycznej Młodzieży Polskiej oraz Stronnictwa Demokratycznego. Pod koniec lat 80. był członkiem Polskiej Zjednoczonej Partii Robotniczej.
W latach 1988–1993 pracował w Prokuraturze Rejonowej w Gdańsku. Od 1991 pełnił funkcję zastępcy prokuratora rejonowego w Gdańsku. W latach 1993–2000 był prokuratorem rejonowym w Gdyni. W 1993 za namową prezydent Gdyni Franciszki Cegielskiej bez powodzenia kandydował w wyborach do Sejmu z listy Bezpartyjnego Bloku Wspierania Reform. Prowadził zajęcia na Uniwersytecie Mikołaja Kopernika w Toruniu oraz w Studium Doskonalenia Nauczycieli oraz Podyplomowym Studium Przeciwdziałania Patologiom Społecznym w Gdańsku. Publikował w „Przeglądzie Oświatowym”, „Prokuraturze i Prawie”, „Państwie i Prawie”. Współautor książki "Porwania dla okupu" oraz autor monografii "Przestępstwo wzięcia i przetrzymywania zakładnika. Aspekty prawne i kryminologiczne".
W 2000 został prokuratorem okręgowym w Gdańsku. W 2001 pełnił funkcję zastępcy prokuratora generalnego, którym był wówczas Lech Kaczyński. Od sierpnia 2001 był wicedyrektorem Biura Postępowania Przygotowawczego w Prokuraturze Krajowej. W 2002 został powołany na stanowisko prokuratora apelacyjnego w Gdańsku. 31 października 2005 objął stanowisko prokuratora krajowego w strukturach Ministerstwa Sprawiedliwości kierowanego wówczas przez Zbigniewa Ziobrę.
8 lutego 2007 premier Jarosław Kaczyński odwołał go ze stanowiska prokuratora krajowego, a prezydent Lech Kaczyński na jego wniosek powołał go na urząd ministra spraw wewnętrznych i administracji. 14 marca 2007 otrzymał nominację na członka Rady Bezpieczeństwa Narodowego. 8 sierpnia 2007 został odwołany z zajmowanego stanowiska. Bezpośrednią przyczyną były informacje o tym, jakoby był on źródłem przecieku w sprawie planowanej akcji CBA w Ministerstwie Rolnictwa i Rozwoju Wsi (tzw. afera gruntowa). 13 sierpnia 2007 został kandydatem grupy posłów LPR i Samoobrony RP na prezesa Rady Ministrów w trybie konstruktywnego wotum nieufności. 7 września 2007 Janusz Kaczmarek wycofał jednak zgodę na kandydowanie, wobec czego wniosek poselski jako bezprzedmiotowy nie został poddany pod głosowanie.
30 sierpnia 2007 został zatrzymany przez funkcjonariuszy ABW pod zarzutem utrudniania śledztwa i składania fałszywych zeznań. Zatrzymanie to zostało przez sąd uznane za bezzasadne i nieprawidłowe. Postępowanie przeciwko niemu w tym zakresie zostało umorzone w 2009. W 2008 ukazał się wywiad rzeka z Januszem Kaczmarkiem pt. "Cena władzy" autorstwa Marka Balawajdera i Romana Osicy, poświęcony m.in. sprawie zatrzymania Janusza Kaczmarka.
W 2010 Janusz Kaczmarek uzyskał wpis na listę radców prawnych, a następnie na listę adwokatów, podejmując praktykę w zawodzie. Został też wykładowcą w Wyższej Szkole Administracji i Biznesu im. Eugeniusza Kwiatkowskiego w Gdyni.

</doc>
<doc id="431930" url="https://pl.wikipedia.org/wiki?curid=431930" title="Żongler">
Żongler



</doc>
<doc id="431931" url="https://pl.wikipedia.org/wiki?curid=431931" title="Trójkąt Trzech Cesarzy">
Trójkąt Trzech Cesarzy

Trójkąt Trzech Cesarzy, właściwie Kąt Trzech Cesarzy (, ) – określenie miejsca, gdzie w latach 1846–1915 zbiegały się granice trzech europejskich mocarstw biorących udział w rozbiorze Polski: Prus (później Niemiec), Austrii (później Austro-Węgier) i Rosji. Ten punkt na mapie to trójstyk trzech cesarstw.
Historia.
Pierwsze ważniejsze zmiany graniczne w tym obszarze pojawiły się już w 1742 r., gdy w wyniku wojny prusko-austriackiej spora część Śląska z rąk Austrii przeszła na rzecz Prus. Wtedy to Czarna Przemsza stała się granicą oddzielającą Prusy od Księstwa Siewierskiego, które było lennem Polski. Od 1790 r., po połączeniu księstwa z ziemiami polskimi, była to granica z Rzecząpospolitą. Modyfikacja tego stanu rzeczy nastąpiła podczas III rozbioru Polski, gdzie cały ten teren znalazł się w obszarze Prus, a granice trzech mocarstw w latach 1795–1807, czyli od III rozbioru Polski do powstania Księstwa Warszawskiego, zbiegały się w rejonie miasta Niemirów, by ostatecznie ukształtować się na Czarnej Przemszy w 1807 r. podczas pokoju w Tylży.
W latach 1815–1831, po Kongresie Wiedeńskim, zbiegały się tam rubieże: Królestwa Kongresowego, Prus oraz Rzeczypospolitej Krakowskiej pod protektoratem trzech zaborców. W latach 1831–1846 po włączeniu Królestwa Polskiego do Rosji jako autonomicznej prowincji, był to trójstyk granic Rosji, Prus i Rzeczypospolitej Krakowskiej. Następnie, po włączeniu tej ostatniej do Cesarstwa Austriackiego, w latach 1846–1871 zbiegały się tam granice pomiędzy Królestwem Prus, Cesarstwem Austriackim (od 1867 r. Austro-Węgrami) i Imperium Rosyjskim.
Nazwa Trójkąt Trzech Cesarzy powstała po 1871 r. gdy doszło do zjednoczenia Niemiec i miejsce to, pozostając nadal na granicy Królestwa Prus, stało się jednocześnie punktem granicznym Cesarstwa Niemiec. Linie graniczne biegły rzekami: Białą Przemszą, Czarną Przemszą oraz Przemszą.
Granica przestała istnieć faktycznie w tym miejscu w 1915 r. po zajęciu Królestwa Kongresowego przez Niemcy i Austro-Węgry. Formalnie Trójkąt Trzech Cesarzy zniknął w 1918 r. Jednak jeszcze w latach 1922–1939 spotykały się tu granice trzech województw: śląskiego, krakowskiego i kieleckiego.
Obecnie są to tereny miast: Mysłowice (dzielnice Brzęczkowice i Słupna) oraz Sosnowiec (dzielnice Modrzejów, Niwka i Jęzor). Gdyby zaś spojrzeć na okres, kiedy określenie to miało zastosowanie, to ze strony pruskiej miejscowościami granicznymi były: Brzęczkowice/Słupna, ze strony rosyjskiej Modrzejów, Niwka, a ze strony austriackiej Jęzor (wtedy jeszcze osiedle należące do miasta Jaworzno). Ten ostatni wchodził w skład Wielkiego Księstwa Krakowskiego, wcześniej był wsią należącą do Rzeczypospolitej Krakowskiej, do dystryktu jaworznickiego, później powiatu chrzanowskiego. W 1953 r. Jęzor przeniesiono administracyjnie do Sosnowca. Stąd też tereny dawnego styku trzech imperiów leżą dziś w granicach dwóch miast.
Często błędnie z Trójkątem Trzech Cesarzy utożsamiany jest teren, którego południowy wierzchołek znajduje się obecnie w granicach Sosnowca (wówczas Modrzejowa) o kształcie trójkąta.
Nazwa.
Nazwa "Trójkąt" jest błędną kalką językową z języka niemieckiego, gdzie pełna nazwa brzmiała "Drei Kaiser Ecke", co w tłumaczeniu oznacza "Kąt Trzech Cesarzy," gdy stosowana w formie skróconej "DreiEcke" / "Dreieck" w języku niemieckim oznacza "trójkąt". Została przyjęta od podziału terenu, gdzie widły utworzone przez rzeki dzielą tereny na trzy części. Oznaczała więc punkt zbiegania się rzek, w którym Biała Przemsza łączy się z Czarną Przemszą (od tego miejsca rzeka przybiera po prostu nazwę Przemsza) i tym samym zbiegały się granice trzech imperiów. Nazwa ta przyjęła się po 1873 r., po spotkaniu i konwencji cesarza Austrii Franciszka Józefa I z carem Rosji Aleksandrem II do której dołączył cesarz Niemiec Wilhelm I. Porozumienie tam zawarte stało się podstawą do utworzenia "Związku Trzech Cesarzy" co przełożyło się na nazwę "Trójkąta".
Przed tą datą miejsce nazywano "Drei Lander Ecke" co w tłumaczeniu z niemieckiego oznacza "Kąt Trzech Krajów". Ponadto w języku niemieckim słowo "Dreiländereck" oznacza trójstyk. Popularne były wycieczki z terenów niemieckich w to miejsce, istniały foldery przedstawiające faktycznie teren zaboru rosyjskiego.
Turystyka.
Do czasu zakończenia I wojny światowej miejsce to było znane niemal w całej Europie. Jak pisały ówczesne gazety, tygodniowo odwiedzało je od 3 do 8 tysięcy turystów. Po rzece pływały dwa niewielkie parostatki wycieczkowe, można było podziwiać widoki z wieży Bismarcka znajdującej się w Mysłowicach Słupeckiej Górce (wybudowanej w 1907 r., zburzonej ostatecznie w 1937 r. na podstawie decyzji wojewody śląskiego Michała Grażyńskiego), a nawet zrobić zakupy w przygranicznych kramach. Szczególną atrakcją była wyprawa przez mosty graniczne. Miejsce to zyskało popularność dzięki różnicom kulturowym i gospodarczym, widocznym tuż po przekroczeniu granic.
Od końca II wojny światowej miejsce zaczęło popadać w zapomnienie. W dzień po wejściu Polski do Unii Europejskiej 2 maja 2004 na terenie "Trójkąta" odbyło się spotkanie prezydentów: Jaworzna, Sosnowca i Mysłowic. W tym dniu po mysłowickiej stronie "Trójkąta" zamontowano tablice z napisem:
30 kwietnia 2013 w tzw. Trójkącie Trzech Cesarzy w Mysłowicach z inicjatywy i środków stowarzyszenia Ślōnskij Ferajny zmieniono płytę z napisem informującym, że w tym miejscu stykały się dawniej „granice trzech państw”. W poprzednim napisie było: „granice trzech zaborów”. Płytę zmieniono ze względu na status Śląska w trakcie zaborów, kiedy to wchodził w skład państwa pruskiego.
9 listopada 2007, z okazji zbliżającego się Święta Niepodległości, został odsłonięty pamiątkowy obelisk na terenie sosnowieckiej części trójkąta. Do jego budowy użyto jedną z granitowych płyt dawnego pomnika Wdzięczności Armii Czerwonej z SosnowcaPowstał przy współpracy władz Sosnowca oraz PTTK. Znajduje się na nim inskrypcja:
"Obelisk Pamięci o dawnym podziale Europy i jej zjednoczeniu".
Wtedy też powstały pierwsze plany rewitalizacji i upamiętnienia Trójkąta Trzech Cesarzy, przygotowane przez PTTK Oddział w Sosnowcu. W 2017 r. na terenie Trójkąta od strony Sosnowca powstała niewielka infrastruktura turystyczna: altana, stojaki na rowery, ławki, kosze, palenisko. Został poprowadzony do tego miejsca Szlak Rowerowy Dawnego Pogranicza, którym można dotrzeć od Parku Tysiąclecia, Stawików czy graniczącego z centrum osiedla Naftowa. Na "Trójkącie" wyznaczono także początek innej trasy: Szlaku Rowerowego Czarnego Morza. Do końca 2018 roku od ul. Żeglarskiej do Trójkąta planowane jest utworzenie drogi asfaltowej w formie ciągu pieszo-jezdnego i wykonanie oświetlenia w standardzie LED.
Z Jaworzna poprowadzono w to miejsce trasę rowerową nr 476 (żółta).
Urząd Miasta Mysłowice wraz z władzami Muzeum Miasta Mysłowice przygotowują program rewitalizacji Trójkąta. Na starym nieczynnym moście kolejowym powstać ma platforma widokowa, a dookoła całego terenu ścieżki rowerowe. Wybudowane zostanie też centrum historyczne upamiętniające historię tegoż miejsca. W pierwszej edycji Budżetu Obywatelskiego miasta Mysłowice w 2016 r. zwyciężył projekt rewitalizacji Trójkąta.
Symbol styku trzech rzek, czy też Trójkąta Trzech Cesarzy występuje zarówno we fladze Sosnowca, jak i herbie tego miasta.

</doc>
<doc id="431934" url="https://pl.wikipedia.org/wiki?curid=431934" title="La Salle">
La Salle

Miejscowości w USA:
Gminy w USA:
Hrabstwa w USA:
Parafie w USA:

</doc>
<doc id="431936" url="https://pl.wikipedia.org/wiki?curid=431936" title="Pilot automatyczny (żegluga)">
Pilot automatyczny (żegluga)



</doc>
<doc id="431938" url="https://pl.wikipedia.org/wiki?curid=431938" title="Ostrew">
Ostrew

Ostrew (gwar.), ostrzew, zdrobniale ostrewka – pień drzewa z ociosanymi gałęziami po bokach, służący jako drabina, bariera, lub stojak na siano.
By wykonać ostrzew używano świerka lub jodły o gęstych gałęziach, przycinając je by uzyskać długie sęki. Tak przygotowana ostrzew mogła służyć jako drabina, np. podczas ataku na mury. W fortyfikacji, ostrwie o ostro zaciosanych gałęziach używano do budowy kobyleń.
Gdy używana jako drabina, boczne sęki służyły jako oparcie dla stóp. Ostrwią nazywano też drabinę wykonaną z pnia, przez który przepuszczono kołki na wylot, tworząc w ten sposób stopnie.
Tak ociosane pnie świerkowe służyły też jako stojaki na polach do suszenia siana, koniczyny itp. W tym kontekście zazwyczaj nazywana ostrewką.
Jako mobilium herbowe ostrzew jest symbolem prawdy, wychodzącej na jaw, tak jak ostrzew odsłania się po usunięciu liści. Występuje m.in. w polskich herbach Korwin i Nieczuja, a w wersji z korzeniem – w herbie Cielepała.

</doc>
<doc id="431942" url="https://pl.wikipedia.org/wiki?curid=431942" title="Dmitrij Strelnikoff">
Dmitrij Strelnikoff

Dmitrij Strelnikoff, właśc. Dmitrij Aleksandrowicz Strielnikow, ros. (pełna pisownia) Дмитрий Александрович Стрельников-Ананьин Семиреченский (ur. 1969 w Ałma-Acie) – rodowity Kozak (jego przodkowie byli Kozakami syberyjskimi i Kozakami Siedmiorzecza), rosyjski pisarz, bard, dziennikarz, publicysta, biolog, fotograf przyrody i rysownik animalista zamieszkały w Warszawie.
Pisarz dwujęzyczny – w swojej twórczości posługuje się językiem rosyjskim i polskim. Reportażysta kilku czasopism o tematyce przyrodniczej i podróżniczej w Moskwie i Warszawie. Autor blisko dwustu publikacji prasowych.
Absolwent Zaocznej Szkoły Matematycznej Uniwersytetu Moskiewskiego im. M.W. Łomonosowa, ukończył biologię środowiskową na Uniwersytecie Warszawskim.
Stypendysta Ministra Kultury i Dziedzictwa Narodowego RP w kategorii Literatura (rok 2011).
Bibliografia.
Na podstawie:
Publicystyka oraz inne publikacje.
Publikował, między innymi, w miesięczniku "Playboy" (Marquard Media Polska); tygodniku "Polityka" (oraz w poradniku psychologicznym "Polityki" – "Ja.My.Oni." i w wydaniu specjalnym "Polityki" – "Sztuka życia"); miesięczniku "National Geographic Traveler"; miesięczniku "Poezja dzisiaj"; tygodniku "Warszawiak"; miesięczniku "Pani" (Wydawnictwo Bauer); miesięczniku "Łowiec Polski"; miesięczniku "Wędkarski świat"; dwumiesięczniku "Psy myśliwskie"; miesięczniku "Wiedza i Życie"; tygodniku "Reakcja"; dzienniku "Trybuna"; kwartalniku "Notatki Entomologiczne"; encyklopedii "WIEM!" (Edipresse Polska); miesięczniku "The Warsaw Voice"; miesięczniku "Poznaj Świat".
Ilustrował, między innymi, "Atlas zwierząt" (Polskie Media Amer.Com SA &amp; Oxford Educational Encyclopedia Ltd UK); książkę "Encyklopedia szkolna. Biologia." (WSiP); książkę zoologa, profesora Tomasza Umińskiego "Życie naszej Ziemi" (WSiP).
Telewizja.
Od września 2005 do grudnia 2007 Dmitrij Strelnikoff wielokrotnie występował w programie TVP2 "Europa da się lubić". Od marca 2007 występował również w innym programie TVP2 – "Pytanie na śniadanie", gdzie prowadził swoją autorską audycje poświęconą życiu zwierząt i roślin (wtorki, w okolicach godziny 10:30-10:50). Latem 2007 Strelnikoff w ramach akcji "Lato z Dwójką" promował za pośrednictwem TVP2 Mazury, jego ekipa telewizyjna odwiedziła Olsztynek, Mikołajki, Ełk, Giżycko i Mrągowo.
Radio.
Od stycznia do czerwca 2007 prowadził swoją audycje autorską w ramach programu „KOZA” (Komitet Organizacyjny Zwalczania Apatii) na falach radiowej Trójki, a od grudnia 2006 regularnie występował w tym radiu jako ekspert-zoolog w programie Katarzyny Stoparczyk „Zagadkowa niedziela”. We wrześniu–październiku 2007 wziął udział w pierwszej edycji akcji „Trójka przekracza granice” – przez półtora miesiąca podróżował po Rosji relacjonując swą podróż na żywo za pomocą anteny satelitarnej i nadsyłając materiały nagrane. Podczas swojej podróży odwiedził Moskwę, obwód Jarosławski, był nad górną Wołgą, zwiedzał Siedmiorzecze łącznie z jeziorem Bałchasz (tereny obecnie należące do Kazachstanu), południowy Bajkał i Irkuck oraz rosyjską wyspę Sachalin położoną na Oceanie Spokojnym. W 2007 i 2008 prowadził w Trójce swój autorski kącik muzyczny „Rosyjska pozytywka” w paśmie „Tu Baron” (poniedziałki, godzina 10:10).
Teatr.
Bestseller Strelnikoff’a – powieść „Ruski miesiąc” – zwrócił na siebie uwagę scenarzystów i w 2009 roku rozpoczęła się praca nad jego adaptacją teatralną. Premiera spektaklu „Ruski miesiąc” odbyła się 27 marca 2010 roku w Teatrze imienia Aleksandra Sewruka w Elblągu (adaptacja i dramaturgia: Łukasz Molski, reżyseria: Giovanny Castellanos, w rolach głównych wystąpili: Krzysztof Grabowski, Hanna Świętnicka, Leszek Andrzej Czerwiński i Anna Suchowiecka). Premierę uświetnił swoją obecnością i przedmową antropolog kultury, felietonista tygodnika „Polityka” profesor Ludwik Stomma.
W roku 2006 Dmitrij Strelnikoff wystąpił w spektaklu muzycznym klarnecisty i kameralisty Michała Górczyńskiego prezentowanym w ramach 27-go Przeglądu Piosenki Autorskiej we Wrocławiu.
Film.
W latach 1997–2000 Strelnikoff zagrał kilka epizodów w polskich filmach fabularnych i serialach telewizyjnych, między innymi w filmach "Łóżko Wierszynina" i "Enduro bojz" oraz serialu "Klan".

</doc>
<doc id="431945" url="https://pl.wikipedia.org/wiki?curid=431945" title="Szlakiem Grodów Piastowskich">
Szlakiem Grodów Piastowskich

Szlakiem Grodów Piastowskich - polski wieloetapowy wyścig kolarski, rozgrywany corocznie w kwietniu od 1966 roku na Dolnym Śląsku. Należy do organizowanego przez Międzynarodową Unię Kolarską cyklu UCI Europe Tour i ma kategorię 2.2. Organizatorem wyścigu jest "Stowarzyszenie Grody Piastowskie", a wcześniej było nim "Miedziowe Centrum Kolarstwa".
Historia.
Historia organizacji wyścigu "Szlakiem Grodów Piastowskich" sięga 1966 roku. Pierwszymi komandorami wyścigu byli początkowo działacze wrocławscy - Stefan Wiązowski, Czesław Szczygielski i Bronisław Janicki, a potem przekazali organizację kolegom z województwa legnickiego. Tę odpowiedzialną na wyścigu funkcję pełnili między innymi Zygmunt Łuszcz, Kazimierz Hałaszyński, Stanisław Gołąb, Ryszard Matuszak, Henryk Krugliński, Janusz Jasiński, Wacław Zgoda, Franciszek Chyła, Bolesław Brygider.
Organizacyjne początki.
Zaczęło się na początku 1966 roku. Dolnośląski Okręgowy Związek Kolarski we Wrocławiu (DOZKol) postanowił wtedy uczcić Tysiąclecie Państwa Polskiego zorganizowaniem jakiejś dużej imprezy. Wybór padł na Legnicę. Ówczesny wiceprezes DOZKol, Czesław Szczygielski i trener - koordynator tego związku - Stefan Wiązowski, a także red. Tadeusz Doliński z "Gazety Robotniczej" (potem długoletni prezes DOZKol.) złożyli wizytę w Legnicy, przedstawili swą propozycję i znaleźli aprobatę miejscowych władz. Ignacy Pressler, Antoni Trymbulak, Józef Hetmański, Franciszek Szymkowiak wyrazili zgodę na zlokalizowanie "sztabu" wyścigu w Legnicy - w hotelu "Piast". Patronat objęła redakcja sportowa "Gazety Robotniczej" fundując także puchar dla zwycięzcy. Utworzono społeczny komitet organizacyjny, działający przy wydatnej pomocy władz polityczno-administracyjnych Legnicy.
Pierwszym Komandorem wyścigu został Stefan Wiązowski. Na starcie stanęło 129 kolarzy, reprezentujących piony i federacje sportowe. Przyjechała także ekipa kadry olimpijskiej, w której byli m.in. Zenon Czechowski i Henryk Kowalski, a także młody legniczanin Henryk Woźniak. Ostatnie nazwisko było później bardzo znane sympatykom sportu w zagłębiu miedziowym. Woźniak, który w późniejszych latach reprezentował Polskę na mistrzostwach świata, przez wiele lat był trenerem i wychowawcą kolarzy w "Górniku Polkowice".
Pierwszy wyścig.
Pierwszy etap długości 126 km zaczął się w Legnicy, a zakończył na stadionie w Lubinie. Był to niezwykły etap, pełen dramatów. Aż 20 zawodników przebiło "gumy" w swych rowerach. Największym pechowcem był Fornalczyk, który musiał trzykrotnie zmieniać koło. Lotny finisz w Chocianowie wygrał Sumiński, ówczesny wicemistrz Polski w kolarstwie przełajowym, a na drugim miejscu przyjechał legniczanin Szumlakowski. Zacięta walka trwała aż do mety, na którą wpadła 19- osobowa grupa zawodników. Wygrał Brodacki przed Szałańskim, Czechowskim i Szumlakowskim.
Potem odbyła się jazda indywidualna na czas na dystansie 30 km. Ten "etap prawdy" wygrał Janiak przed Lewandowskim i Fornalczykiem. Samotna jazda na czas została rozegrana na trasie Lipce-Chojnów-Lipce. Trzeci etap (122 km), prowadzący z Legnicy przez Złotoryję, Wojcieszów, Bolków do Jawora, już bez defektów, wygrał Bania przed Dylikiem i Rzepką.
Ostatni etap, liczący 165 km, odbył się na trasie Strzegom (na start w tym mieście zawodnicy przyjechali autokarami) - Świdnica - Dzierżoniów - Walim - Świdnica - Strzegom - Legnica. Zwyciężył Mikołajczyk przed Kowalskim i Szałańskim.
Wyścig zakończył się w generalnej klasyfikacji zwycięstwem Henryka Kowalskiego, który nie wygrał wprawdzie żadnego etapu, ale wykazał najbardziej równą formę. Oprócz pucharu otrzymał on w nagrodę znanej marki rower "Huragan". Gdańszczanin wyprzedził Mikołajczyka o 13 sekund, a następne miejsca zajęli kolejno Szałapski, Widera, Chmura i Barcik.
Pierwszy wyścig w 1966 roku miał nazwę "Szlakiem Zamków Piastowskich", co miało przypomnieć o polskości tych ziem w roku Tysiąclecia Państwa. Ponieważ jednak zamków na trasie było niewiele postanowiono drugi wyścig rozegrać pod zmienioną nazwą "Szlakiem Grodów Piastowskich", która pozostała już na stałe.
Kolejne lata.
W 1967 roku wprowadzono do programu kryterium uliczne, które odbyło się w Legnicy (punktowano pięć lotnych finiszów). Trasa II wyścigu prowadziła między innymi przez Chojnów, Jawor, Strzegom, Jelenią Górę (górska premia na Kapeli), Świerzawę, Złotoryję. Meta była w Legnicy. W łącznej kwalifikacji po czterech etapach zwyciężył Rajmund Zieliński przed Zapałą, Świderskim, W. Kowalskim i Jaremą.
W 1968 roku triumfował Gac przed Jaremą. Trzecie miejsce wywalczył legniczanin Szumlakowski, wyprzedzając Gazdę. Wycofali się m.in. Józef Gawliczek i Andrzej Bławdzin, którzy po dwóch etapach opuścili Legnicę, wyjeżdżając na wyścig do Czechosłowacji.
Ozdobą następnych dwóch wyścigów "Szlakiem Grodów Piastowskich" byli kolarze radzieccy. W 1969 roku wystartowała rekordowa liczba 175 zawodników. Wygrał Dmitriew (ZSRR) a w 1970 roku znów triumfował kolarz radziecki (był nim Łotysz Kalnienieks), który wyprzedził Gusiatnikowa (w ostatnich latach był trenerem reprezentacji ZSRR na Wyścigach Pokoju i Igrzyskach Olimpijskich w Seulu). 
Wraz z wyścigiem od roku 1968, pod okiem Mieczysława Żelaznowskiego błyskawicznie rozwijała się kariera sportowa Ryszarda Szurkowskiego. Następne lata to pasmo sukcesów naszego najlepszego kolarza, który wygrał "Grody" dwukrotnie w roku 1978 i 1981.
W roku 1983 zwycięstwo odnosi urodzony w Nowicach k. Świdnicy najlepszy "czasowiec" w historii polskiego kolarstwa Tadeusz Mytnik.
W 1988 roku po raz pierwszy przebieg etapów rejestrowano ta taśmie video, a sędziowie korzystali z pomocy komputera.
Od 1999 roku wyścig znalazł się w kalendarzu Międzynarodowej Unii Kolarskiej (UCI). Stał się największą imprezą kolarską o charakterze międzynarodowym organizowaną na Dolnym Śląsku. Otwiera sezon międzynarodowych wyścigów kolarskich w Polsce.
W latach 1999 - 2000, całkowicie zdominował wyścig jeden z najzdolniejszych kolarzy młodego pokolenia Piotr Wadecki. Jako jedyny zawodnik w historii wyścigu wygrał dwie edycje z rzędu.
Od czasu znalezienia się wyścigu w międzynarodowym kalendarzu startują w nim wszystkie polskie grupy zawodowe oraz ekipy zagraniczne ze Stanów Zjednoczonych, Szwajcarii, Holandii, Niemiec, Węgier, Słowenii, Ukrainy, Rosji, Czech, Słowacji, Estonii.

</doc>
<doc id="431946" url="https://pl.wikipedia.org/wiki?curid=431946" title="Henry Windsor">
Henry Windsor



</doc>
<doc id="431947" url="https://pl.wikipedia.org/wiki?curid=431947" title="Róża kompasowa">
Róża kompasowa



</doc>
<doc id="431950" url="https://pl.wikipedia.org/wiki?curid=431950" title="Stanisław Koziej">
Stanisław Koziej

Stanisław Marian Koziej (ur. 8 lipca 1943 w Glinniku) – polski wojskowy, nauczyciel akademicki i urzędnik państwowy, generał brygady Wojska Polskiego, profesor nauk wojskowych.
W latach 1996–1997 szef Misji Polskiej do Komisji Nadzorczej Państw Neutralnych w Korei, w latach 2005–2006 wiceminister obrony narodowej, w latach 2010–2015 szef Biura Bezpieczeństwa Narodowego i członek Rady Bezpieczeństwa Narodowego.
Życiorys.
W latach 1962–1965 był podchorążym Wyższej Szkoły Oficerskiej Wojsk Zmechanizowanych im. Tadeusza Kościuszki we Wrocławiu, a w latach 1970–1973 słuchaczem Akademii Sztabu Generalnego. Ukończył także specjalistyczne kursy m.in. w Instytucie Wyższych Studiów Obrony Narodowej w Paryżu oraz Akademii Obrony NATO. Obronił doktorat i habilitację, a w 1990 otrzymał tytuł profesora nauk wojskowych.
Był długoletnim pracownikiem naukowym Akademii Sztabu Generalnego i następnie Akademii Obrony Narodowej. Pełnił m.in. funkcje zastępcy kierownika i kierownika katedry oraz dziekana wydziału. Objął także stanowiska profesora zwyczajnego na Wydziale Strategiczno-Obronnym AON oraz dyrektora Instytutu Bezpieczeństwa Krajowego w Wyższej Szkole Zarządzania Personelem w Warszawie. Był również nauczycielem akademickim w Prywatnej Wyższej Szkole Nauk Społecznych, Komputerowych i Medycznych w Warszawie.
W okresie PRL był członkiem PZPR. Od kwietnia 1993 do stycznia 1994 był dyrektorem Departamentu Systemu Obronnego Biura Bezpieczeństwa Narodowego. 11 listopada 1993 prezydent Lech Wałęsa awansował go na generała brygady.
W latach 1994–2001 był dyrektorem Departamentu Systemu Obronnego w Ministerstwie Obrony Narodowej. Od 1996 do 1997 pełnił funkcję szefa polskiej misji w Komisji Nadzorczej Państw Neutralnych w Korei. Następnie przez rok był zastępcą Szefa Misji OBWE w Gruzji. W latach 1999–2001 reprezentował Polskę w Grupie Wysokiego Szczebla NATO ds. Polityki i Strategii Nuklearnej. W 2002 przeniesiony został w stan spoczynku.
W wyborach parlamentarnych w 2005 bez powodzenia kandydował do Senatu z ramienia Platformy Obywatelskiej (zajął 7. miejsce wśród 20 kandydatów w okręgu). 7 listopada 2005 powołano go na stanowisko podsekretarza stanu w Ministerstwie Obrony Narodowej. 26 lipca 2006 podał się do dymisji, obowiązki wiceministra przestał pełnić 10 sierpnia 2006. Stał się jednym z autorów polskiej doktryny obronnej lat 90., głównym autorem "Planu obrony Rzeczypospolitej Polskiej", "Strategii obronności Rzeczypospolitej Polskiej" oraz "Polityczno-Strategicznej Dyrektywy Obronnej", a także autorem kilkuset publikacji z dziedziny nauk wojskowych.
13 kwietnia 2010 wykonujący obowiązki prezydenta RP marszałek Sejmu Bronisław Komorowski powołał Stanisława Kozieja na urząd szefa Biura Bezpieczeństwa Narodowego, nieobsadzony po śmierci Aleksandra Szczygły. 20 maja 2010 został powołany w skład Rady Bezpieczeństwa Narodowego. 5 sierpnia 2015 został odwołany z dniem 6 sierpnia 2015 ze stanowiska szefa BBN. W 2018 zasiadł w radzie Fundacji Instytut Bronisława Komorowskiego, następnie został członkiem rady programowej tej fundacji.

</doc>
<doc id="431951" url="https://pl.wikipedia.org/wiki?curid=431951" title="Madonna Louise Ciccone">
Madonna Louise Ciccone



</doc>
<doc id="431953" url="https://pl.wikipedia.org/wiki?curid=431953" title="Norma Jean Mortensen">
Norma Jean Mortensen



</doc>
<doc id="431956" url="https://pl.wikipedia.org/wiki?curid=431956" title="Pistolet Browning Baby">
Pistolet Browning Baby

Browning Baby (FN Baby) – belgijski pistolet samopowtarzalny skonstruowany przez Johna Mosesa Browninga.
Baby był uproszczoną wersją pistoletu Browning Model 1906 pozbawioną chwytowego bezpiecznika. W Europie sprzedawany był jako "FN Baby", w USA jako "Browning Baby".
Opis.
Browning Baby był bronią samopowtarzalną. Zasada działania oparta o odrzut zamka swobodnego. Mechanizm spustowy bez samonapinania z iglicowym mechanizmem uderzeniowym.
Browning Baby był zasilany z wymiennego, jednorzędowego magazynka pudełkowego o pojemności 6 naboi, umieszczonego w chwycie.
Lufa gwintowana o 6 bruzdach prawoskrętnych.
Przyrządy celownicze: niska muszka i szczerbinka wyfrezowane na zamku.

</doc>
<doc id="431957" url="https://pl.wikipedia.org/wiki?curid=431957" title="Asian Dub Foundation">
Asian Dub Foundation

Asian Dub Foundation – brytyjski zespół muzyczny. Jego twórczość charakteryzuje kombinacja rytmów ragga-jungle, dubu, bhangry, a nawet muzyki rockowej oraz niezwykle szybkiej partii wokalnej, zarówno śpiewanej jak i rapowanej. W swoich tekstach zespół podejmuje przede wszystkim tematy społeczno-polityczne, związane z rasizmem i emigracją.
Wydany w 1998 album "Rafi`s Revenge" spotkał się z pozytywną oceną krytyków muzycznych, o czym świadczy m.in. przyznana w 1998 nominacja do Mercury Music Prize.
Historia zespołu.
Zespół powstał w 1993 roku w Londynie po tym, jak na letnich warsztatach dla hinduskiej młodzieży spotkali się Aniruddha Das (Dr Das), John Pandit (Pandit G) oraz Deeder Zaman (Master D). Basista Das i Pandit jako DJ prowadzili na warsztatach zajęcia muzyczne, natomiast czternastoletni Zaman był ich słuchaczem. Wspólnie postanowili stworzyć sound system o nazwie Asian Dub Foundation.
W ciągu kolejnych miesięcy do grupy dołączyli gitarzysta Steve Chandra Savale (Chandrasonic) oraz kolejny DJ, Sun-J. Ponadto przez lata istnienia zespół współpracował z wieloma muzykami, wokalistami i tancerzami. W 2000 roku z zespołu odszedł Master D.

</doc>
<doc id="431958" url="https://pl.wikipedia.org/wiki?curid=431958" title="Narcyz Jankowski">
Narcyz Jankowski

Narcyz Jankowski (ur. 1827, zm. 14 kwietnia 1910) – polski spiskowiec, organizator niepodległościowych kółek konspiracyjnych.
Życiorys.
Narcyz Jankowski urodził się w 1827 na Ukrainie. Pochodził z polskiej rodziny ziemiańskiej osiadłej na Kijowszczyźnie. W młodości służył w armii carskiej. Brał udział w wojnie krymskiej, gdzie walczył jako oficer kawalerii w randze porucznika. Po zakończeniu wojny, 27 stycznia 1857 złożył dymisję. W Kijowie należał do konspiracyjnego Związku Trojnickiego. Według policji carskiej miał być założycielem tej organizacji niepodległościowej, ale nie potwierdzają tego polskie źródła historyczne.
W 1858 sprzedał majątek rodzinny i w maju przybył do Warszawy, gdzie zaangażował się w pracę konspiracyjną. Tworzył tajne kółka niepodległościowe, w czerwcu było już ich 4: w Szkole Sztuk Pięknych, w Marymoncie i dwa w Akademii Medyko-Chirurgicznej. Integrował młodzież akademicką wokół idei walki powstańczej, nie szczędził przy tym na te cele swoich prywatnych funduszy. Majewski w zeznaniach przed carską policją opisywał go tak:
"Narcyz Jankowski właściciel ziemski z Ukrainy, sprzedał tam wszystko i grosz poświęcił na dobro młodzieży, książki, oświatę i cele dobroczynne. Był cały uczuciem tylko, w rozumowania się nie wdawał mówiąc: ,Bagnet nas gniecie, chwytajmy za bagnet i kosę i wypędzajmy wrogów…”. Oto cała istota jego. Jako wojskowy i kawalerzysta wprowadził między młodzież warszawską tradycję dawną szlachecką, niejako kozacką. Uczył się i innych historii Polski, wojen naszych, jeździć konno robić bronią, strzelać do celu i od razu chciał tworzyć sprzysiężenie zbrojne i zaraz powstanie(…..) W życiu prywatnym jak najpoczciwsza dusza".
Jankowski chciał przyciągnąć do powstania masy chłopskie poprzez uwłaszczenie. Dyskutowano o tym w jego kołach, ale bezpośredniej agitacji na wsi nie prowadzono. Dążył do wzburzenia ludności miejskiej antyrosyjskimi wystąpieniami. To ludzie z jego kręgów zorganizowali pierwsze publiczne manifestacje w Warszawie.
Jankowski razem z Karolem Majewskim próbowali jednoczyć propowstańcze organizacje niepodległościowe, utworzyli "komitet", którego zadaniem była koordynacja przygotowań powstańczych. Współpracował z Ludwikiem Mierosławskim. 10 maja 1860 przyjechał do Krakowa, gdzie odbył szereg spotkań z młodzieżą akademicką. Na początku czerwca wyjechał do Paryża, przebywał tam około 6 tygodni, spotkał się m.in. z Mierosławskim i Elżanowskim.
30 lipca 1860 został aresztowany przez policję austriacką na granicznej stacji kolejowej Szczakowa. Austriacy zarzucali Jankowskiemu organizowanie w Galicji tajnego spisku. W styczniu 1861 został wydany władzom carskim. Osadzono go w Cytadeli w X Pawilonie. Podczas śledztwa nie podjął współpracy, odmawiał wyjaśnień i nikogo nie wydał. Wyparł się nawet swojego nazwiska, twierdził, że nazywa się "Malek-Adel" (wódz Saracenów z okresu wypraw krzyżowych). Brutalne metody śledcze spowodowały, że "myśli mu się poplątały, pozostała jedna tylko, do potęgi natężona, by nikogo nie wskazać".
4 marca został oddany pod sąd wojenny, który skazał go na 2 lata twierdzy. Audytariat polowy wyrok podwyższył do lat 4, chociaż proces był poszlakowy.
Pomimo starań Delegacji Miejskiej o zwolnienie go z więzienia, 16 kwietnia 1861 został przewieziony do Kijowa na dodatkowe śledztwo. Nie zważając na orzeczenia lekarskie stwierdzające chorobę umysłową, wyrok wykonano – został zesłany do Usola na Syberii.
Z zesłania wrócił po 20 latach. Zamieszkał w Kijowie pod opieką swojego brata Leonarda. Zmarł 17 kwietnia 1910 w kijowskim zakładzie dla umysłowo chorych.
Po jego śmierci R. Rogiński napisał w "Dzienniku Kijowskim":

</doc>
<doc id="431959" url="https://pl.wikipedia.org/wiki?curid=431959" title="Robert Allen Zimmerman">
Robert Allen Zimmerman



</doc>
<doc id="431962" url="https://pl.wikipedia.org/wiki?curid=431962" title="David Robert Jones">
David Robert Jones



</doc>
<doc id="431964" url="https://pl.wikipedia.org/wiki?curid=431964" title="Nimrawidy">
Nimrawidy

Nimrawidy, nymrawy (Nimravidae) – rodzina wymarłych ssaków drapieżnych z grupy kotokształtnych. Były to ssaki wykazujące bardzo silne podobieństwo do właściwych kotowatych (Felidae) i przez długi czas były zaliczane do tej właśnie rodziny. Obecnie przeważa pogląd, że paleokoty stanowiły odrębną linię ewolucyjną, a podobieństwo do kotów jest wynikiem konwergencji ewolucyjnej. Nimrawidy zajmowały w oligocenie i miocenie niszę ekologiczną typową dla kotowatych. Przez wiele milionów lat współegzystowały z właściwymi kotami.
Rodzina Nimravidae oddzieliła się od głównego pnia Feliformia w eocenie. Miało to miejsce zanim wykształciły się pozostałe rodziny: mangustowate, łaszowate, kotowate i hienowate. Najbardziej charakterystyczną cechą odróżniającą nimrawidy od kotów jest budowa pewnych regionów czaszki, a zwłaszcza rejonu słuchowego. U kotów tak zwana puszka słuchowa jest zbudowana z dwóch komór oddzielonych strukturą nazywaną "septum". U nimrawidów puszka słuchowa była całkowicie lub częściowo chrzęstna, niekiedy skostniała, ale pozbawiona septum. U niektórych gatunków istniała struktura podobna do septum ale strukturalnie inna niż u Felidae.
Pewne gatunki wykształciły silnie wydłużone i spłaszczone, szablaste kły analogiczne jak u właściwych kotowatych z grupy machajrodontów (Machairodontinae). Bardziej zaawansowane formy miały kły z charakterystycznym wgłębieniem na całej długości, przypominające nieco zbrocza średniowiecznych mieczy. Kły te były bardzo delikatne i wrażliwe na urazy mechaniczne, ale jednocześnie musiały być bardzo skuteczną bronią w polowaniu na duże ssaki roślinożerne. W żuchwie znajdowała się specyficzna spłaszczona struktura, stanowiąca ochronę dla delikatnych kłów, gdy zwierzę miało zamknięty pysk. Inną cechą upodobniającą nimrawidy do kotów jest skrócony pysk i zaokrąglona czaszka. Wiele gatunków miało wciągane pazury. Generalnie, paleokoty miały stosunkowo długie ciała, niskie masywne kończyny, silną muskulaturę i stosunkowo krótki ogon.
Podrodziny.
Wyróżnia się dwie podrodziny w obrębie Nimravidae:

</doc>
<doc id="431966" url="https://pl.wikipedia.org/wiki?curid=431966" title="Transakcja (finanse)">
Transakcja (finanse)

Transakcja – czynność zachodząca między sprzedającym i kupującym, która ma na celu wymianę towaru lub usługi. Transakcja finansowa kończy się umową sprzedaży.
Można wyróżnić: 
Na rynku walutowym transakcje natychmiastowe określa się mianem spot, a terminowe mianem futures.

</doc>
<doc id="431967" url="https://pl.wikipedia.org/wiki?curid=431967" title="Kułak">
Kułak

Kułak () – pejoratywne określenie stosowane w ZSRR, a następnie w państwach bloku wschodniego wobec bogatego chłopa, utożsamianego propagandowo z „wrogiem klasowym”, „zdziercą” i „pijawką na zdrowym ciele społeczności wiejskiej”.
Kułak w ZSRR.
W okresie przymusowej kolektywizacji uznanie za kułaka oznaczało zaliczenie do wrogów władzy radzieckiej (por. wróg ludu), przeciw któremu uzasadnione było stosowanie wszelkich form represji państwowej. Chłop uznany przez lokalne władze partyjne za kułaka, jak i jego rodzina, podlegali rozkułaczeniu, co oznaczało konfiskatę całego majątku, przejęcie ziemi przez kołchoz, a następnie deportację do obozów Gułagu lub zesłanie do odległych rejonów ZSRR.
Ewolucja znaczenia.
Przed rewolucją bolszewicką kułak (ros. "кулак" – pięść) oznaczał bogatego chłopa, który prowadził gospodarstwo rolne zatrudniając pracowników najemnych do sezonowych prac polowych. W ludowej rosyjskiej tradycji był często złośliwie portretowany jako samolub i sknera, „który trzyma w garści całą wieś”.
Po rewolucji propaganda bolszewicka nadawała temu pojęciu wyjątkowo pejoratywne zabarwienie. W ideologii bolszewików bogaci chłopi stanowili wroga klasowego (obok burżuazji czy drobnomieszczaństwa), niesprzyjającego rewolucji komunistycznej, dlatego należało ich zniszczyć. Jaskrawo przerysowany obraz kułaka-krwiopijcy i wyzyskiwacza ludu był wykorzystywany zwłaszcza w sytuacjach powtarzających się trudności z zaopatrzeniem w żywność w miastach lub w okresach klęsk głodowych na Powołżu, Kubaniu czy sowieckiej Ukrainie. Prawdziwe przyczyny tych zjawisk były oczywiście inne (niewydolność upaństwowionego handlu, rekwizycje żywności i ziarna zasiewowego, forsowanie kolektywizacji, marnotrawstwo i bałagan panujący w kołchozach).
Obraz w propagandzie.
Ludności miejskiej borykającej się z trudnościami aprowizacyjnymi władza komunistyczna wskazywała winnych: kułaków, którzy według propagandy chcą zagłodzić miasta, skrywając ogromne zapasy żywności w podziemnych magazynach, podburzają swoich sąsiadów przeciw władzy radzieckiej, prowadzą sabotaż na polach kołchozowych itd.
Obok kułaka celem propagandowej nagonki w okresie kolektywizacji był także podkułacznik. Za podkułacznika mógł być uznany każdy mieszkaniec wsi, nawet ten który nie posiadał majątku (trudno go więc było zaliczyć do kułactwa), a który opierał się kolektywizacji.
Na fali propagandy wymierzonej w kułaków została wykreowana postać Pawlika Morozowa. Według propagandowej wersji jego biografii w 1932 r. czternastoletni Morozow doniósł władzy komunistycznej o ukrywaniu ziarna przez swojego ojca kułaka, za co miał zostać zamordowany przez innych członków rodziny. Postać Morozowa została w propagandzie okrzyknięta patronem ruchu pionierskiego i stawiana dzieciom w ZSRR za wzór postawy obywatelskiej.
Represje.
Uporczywa nagonka propagandowa na kułaków miała uzasadniać brutalną rozprawę z nimi („likwidacja kułactwa jako klasy”). Stanowiło to również przygotowanie do wielkiej kolektywizacji lat 1929–1934, kiedy to przymusowo odebrano wszystkim chłopom ziemię, zmuszając ich do pracy na polach kołchozowych bądź do emigracji do miast. Szacuje się, że w toku przymusowej kolektywizacji poddano represjom około piętnastu milionów chłopów, z których większość zesłano do łagrów lub przesiedlono przymusowo w odległe rejony ZSRR.
Oskarżając „klasę kułaków” na terenie Ukraińskiej Socjalistycznej Republiki Radzieckiej o agitację przeciwko kołchozom oraz o sabotaż, władze ZSRR rozpętały w roku 1933 wielki głód na Ukrainie (ukr. "Hołodomor") w wyniku którego zginęły miliony ludzi.
Kolejna fala represji miała miejsce podczas tak zwanej operacji kułackiej NKWD (rozkaz NKWD Nr 00447), na mocy którego w latach 1936–1937 aresztowano i skazano około 800 000 osób. Na mocy tego rozkazu represjom podlegali w szczególności byli kułacy, którzy powrócili do swoich miejscowości po odbyciu kar (np. deportowani w ramach operacji rozkułaczania czy kolektywizacji z początku lat trzydziestych dwudziestego wieku).
Kułak w PRL.
Według klasyfikacji urzędowej chłopi zostali podzieleni na biedniaków, średniaków i kułaków. Biedniak był pozytywny, średniak neutralny, kułak – godny napiętnowania. Piętnowany był m.in. przy pomocy artykułów prasowych, reportaży radiowych, utworów literackich, plakatów. Na rysunkach był przeważnie osobnikiem o złośliwym wyrazie twarzy, ubranym „po pańsku” (marynarka, kamizelka, często widoczny łańcuszek do zegarka kieszonkowego). W reportażach opisywany był jako osobnik, który chowa zboże, nie chcąc podzielić się z innymi, potrzebującymi. Kułaków należało „rozkułaczyć”, czyli odebrać im majątki. Preferowaną formą własności rolnej była własność państwowa lub spółdzielcza, które powstawały w wyniku kolektywizacji. Również średniacy byli pod lupą i należało ich pilnować, „neutralizować”, aby nie stali się kułakami. Ataki na kułaków skończyły się w PRL w końcu lat 50. XX w., a w latach 70. władze partyjne i państwowe zaczęły wręcz promować dobrze gospodarujących i przedsiębiorczych rolników.

</doc>
<doc id="431968" url="https://pl.wikipedia.org/wiki?curid=431968" title="Jan Czekaj">
Jan Czekaj

Jan Czekaj (ur. 22 września 1950 w Pozowicach) – polski ekonomista i nauczyciel akademicki, profesor nauk ekonomicznych, wiceminister przekształceń własnościowych (1994–1996), wiceminister finansów (2002–2003), członek Rady Polityki Pieniężnej (2003–2010).
Życiorys.
W 1973 ukończył studia w Wyższej Szkole Ekonomicznej w Krakowie. Obronił następnie doktorat i habilitację. W 2003 otrzymał tytuł profesora nauk ekonomicznych.
Zawodowo związany z macierzystą uczelnią, przekształconą w Akademię Ekonomiczną i następnie w Uniwersytet Ekonomiczny, obejmował stanowiska od asystenta stażysty do profesora. W 1998 został kierownikiem Zakładu Rynku Kapitałowego, w 1999 objął funkcję dyrektora Centrum Badań nad Sektorem Finansowym, a w 2000 powołany na kierownika Katedry Rynku Kapitałowego. Od 1989 do 1992 był adiunktem w Instytucie Finansów w Warszawie. Został również profesorem w Małopolskiej Wyższej Szkoły Ekonomicznej w Tarnowie oraz w Wyższej Szkole Ekonomii i Informatyki w Krakowie.
W okresie 1994–1995 wchodził w skład Rady Giełdy Papierów Wartościowych w Warszawie. Od 1 lipca 1994 do 30 września 1996 zajmował stanowisko podsekretarza stanu w Ministerstwie Przekształceń Własnościowych. Od 1995 do 1996 zasiadał w Komisji Papierów Wartościowych i Giełd. W tym samym okresie był członkiem rady nadzorczej Korporacji Ubezpieczeń Kredytów Eksportowych. W latach 1995–1997 przewodniczył radzie nadzorczej Banku Przemysłowo-Handlowego.
W latach 2002–2003 pełnił funkcję podsekretarza stanu w Ministerstwie Finansów, był zastępcą przewodniczącego Komisji Nadzoru Bankowego oraz Komisji Nadzoru Ubezpieczeń i Funduszy Emerytalnych. W 2003 został powołany przez Sejm do Rady Polityki Pieniężnej I kadencji w miejsce zmarłego Janusza Krzyżewskiego. W 2004 wybrano go do Rady Polityki Pieniężnej II kadencji, zasiadał w niej do 2010.
Autor publikacji z zakresu nauk ekonomicznych, poświęconych funkcjonowaniu rynku kapitałowego, zarządzania finansami przedsiębiorstw oraz procesów transformacji gospodarki centralnie planowanej.
Odznaczenia.
W 2000 odznaczony Krzyżem Kawalerskim Orderu Odrodzenia Polski. W 2010 otrzymał odznakę honorową „Za zasługi dla bankowości Rzeczypospolitej Polskiej”.

</doc>
<doc id="431971" url="https://pl.wikipedia.org/wiki?curid=431971" title="Kontrahent">
Kontrahent

Kontrahent – osoba fizyczna lub osoba prawna będąca stroną transakcji.
Etymologia słowa.
Słowo pochodzi od łacińskiego "contrahens", "contrahentis", "contrahere", czyli "ściągać", "skupiać", "skracać".
Weryfikacja kontrahenta.
W praktyce gospodarczej jednym z głównych problemów przedsiębiorców są nierzetelni klienci, co sprawia, że istotna jest możliwość sprawdzenia wiarygodności kontrahenta. Jest to możliwe poprzez:

</doc>
<doc id="431974" url="https://pl.wikipedia.org/wiki?curid=431974" title="Anna Carin Zidek">
Anna Carin Zidek

Anna Carin Helena Cecilia Zidek z d. Olofsson (ur. 1 kwietnia 1973 r. w Svegu) – szwedzka biathlonistka, wcześniej biegaczka narciarska, dwukrotna medalistka olimpijska, sześciokrotna medalistka mistrzostw świata.
Kariera.
Początkowo uprawiała biegi narciarskie. W 1993 roku wystąpiła na mistrzostwach świata juniorów w Harrachovie, gdzie razem z koleżankami zdobyła srebrny medal w sztafecie. Zajęła też 22. miejsce w biegu na 5 km techniką klasyczną i 24. miejsce w biegu na 15 km stylem dowolnym. W Pucharze Świata w biegach narciarskich zadebiutowała 12 marca 1994 roku w Falun, zajmując 49. miejsce w biegu na 10 km stylem dowolnym. W zawodach tego cyklu punktowała dwukrotnie: 4 lutego 1996 roku w Reit im Winkl była siedemnasta, a 29 grudnia 1998 roku trzynasta w sprincie techniką dowolną. W 2002 roku wzięła udział w igrzyskach olimpijskich w Salt Lake City, gdzie jej najlepszym wynikiem było 37. miejsce w sprincie stylem dowolnym.
Od sezonu 2002/2003 startowała w biathlonie. W Pucharze Świata w biathlonie po raz pierwszy pojawiła się 5 grudnia 2002 roku w Östersund, zajmując 51. miejsce w sprincie. Pierwsze punkty wywalczyła 19 grudnia 2002 roku w Osrblie, gdzie zajęła 25. miejsce w tej samej konkurencji. Pierwszy raz na podium zawodów pucharowych stanęła 20 stycznia 2005 roku w Anterselvie, gdzie bieg indywidualny ukończyła na drugiej pozycji. W zawodach tych rozdzieliła Ołenę Zubryłową z Ukrainy i Rosjankę Olgę Miedwiedcewą. W kolejnych startach jeszcze 29 razy stawała na podium, odnosząc przy tym 12 zwycięstwa: 17 grudnia 2005 roku w Osrblie, 16 marca 2006 roku w Kontiolahti,15 grudnia 2006 roku w Hochfilzen, 17 stycznia 2007 roku w Pokljuce, 11 grudnia 2009 roku w Hochfilzen i 13 stycznia 2010 roku w Ruhpolding wygrywała sprinty, 18 grudnia 2005 roku w Osrblie i 18 marca 2006 roku w Kontiolahti biegi pościgowe, 25 lutego 2006 roku w Turynie i 14 stycznia 2007 roku w Ruhpolding była najlepsza w biegach masowych, a 7 grudnia 2005 roku w Hochfilzen i 1 grudnia 2010 roku w Östersund triumfowała w biegach indywidualnych. Najlepsze wyniki osiągnęła w sezonie 2005/2006, kiedy zajęła drugie miejsce w klasyfikacji generalnej, za Niemką Kati Wilhelm. W tym samym sezonie była też druga w klasyfikacji sprintu i biegu pościgowego oraz trzecia w biegu indywidualnym. Sezon 2006/2007 ukończyła na trzecim miejscu, za dwoma Niemkami: Andreą Henkel i Kati Wilhelm. Zwyciężyła za to w klasyfikacji sprintu, a w biegu indywidualnym była druga. Ponadto w sezonie 2009/2010 zwyciężyła w klasyfikacji biegu indywidualnego.
Pierwszy medal w biathlonie wywalczyła w 2005 roku, zajmując drugie miejsce w starcie masowym na mistrzostwach świata w Hochfilzen. Uplasowała się tam między Norweżką Gro Marit Istad-Kristiansen a Olgą Pylową (Miedwiedcewą). Kolejne trzy medale zdobyła podczas rozgrywanych dwa lata później mistrzostw świata w Anterselvie. Najpierw zajęła drugie miejsce w sprincie, przegrywając tylko z Niemką Magdaleną Neuner. Następnie zajęła trzecie miejsce w biegu pościgowym, plasując się za Neuner i Lindą Grubben z Norwegii. Ponadto razem z Heleną Jonsson, Björnem Ferrym i Carlem Johanem Bergmanem zwyciężyła w sztafecie mieszanej. W tej samej konkurencji zdobyła również srebrny medal na mistrzostwach świata w Pjongczangu w 2009 roku oraz brązowy podczas mistrzostw świata w Chanty-Mansyjsku rok później.
W 2006 roku startowała na igrzyskach olimpijskich w Turynie, gdzie dwukrotnie stawała na podium. W sprincie wywalczyła srebrny medal, plasując się za Francuzką Florence Baverel-Robert a przed Liliją Jefremową z Ukrainy. Dziewięć dni później zwyciężyła w biegu masowym, zostając pierwszą w historii mistrzynią olimpijską w tej konkurencji. Wyprzedziła tam Kati Wilhelm i Uschi Disl. Brała też udział w igrzyskach w Vancouver cztery lata później, gdzie najbliżej medalu była w biegu pościgowym, który ukończyła na czwartej pozycji. Walkę o podium przegrała tam z Francuzką Marie-Laure Brunet. Zajęła też między innymi piąte miejsce w sztafecie i trzynaste w starcie masowym.
W 2011 roku zakończyła karierę.
W 2008 roku wyszła za mąż za Kanadyjczyka Toma Zidka. Mieszkają w szwedzkim Lillhärdal (gmina Härjedalen), mają dwójkę dzieci.
Osiągnięcia w biegach narciarskich.
Puchar Świata.
Miejsca na podium.
Zidek nie stała na podium indywidualnych zawodów Pucharu Świata.

</doc>
<doc id="431976" url="https://pl.wikipedia.org/wiki?curid=431976" title="Teofil Morawski">
Teofil Morawski

Teofil Morawski herbu Korab (ur. 23 kwietnia 1793 w Piwonicach, zm. 12 stycznia 1854 w Ociążu) – polski ziemianin, polityk, członek stronnictwa kaliszan, poseł z powiatu kaliskiego na sejm 1830 roku.
Życiorys.
Urodził się w majątku matki Teresy z Podczaskich w Piwonicach koło Kalisza, mieszkał jednak od urodzenia w Mikołajewicach n. Wartą. Jego bratem był Teodor Morawski. Uczęszczał do szkół we Wrocławiu i w Warszawie, następnie studiował na wydziale prawa Uniwersytetu Warszawskiego. 
Na arenę polityczną wkroczył w 1820 r., kiedy wybrano go do Rady Obywatelskiej Województwa Kaliskiego. Był ściśle powiązany z parlamentarną grupą opozycyjną Kaliszan. Wyróżniał się aktywną obroną przywódcy tej grupy Wincentego Niemojowskiego przed szykanami policji wielkiego ks. Konstantego. W 1826 r. uzyskał mandat do sejm z pow. kaliskiego. Był zwolennikiem dobrowolnego oczynszowania chłopów. 
W okresie powstania listopadowego był zwolennikiem walki zbrojnej z Rosją. 20 grudnia 1830 złożył w sejmie wniosek o powołanie naczelnika narodu posiadającego pełnię władzy cywilnej i wojskowej. Zwalczał niefortunną dyktaturę gen. Józefa Chłopickiego. Lansował projekt powołania odpowiedzialnej przez sejmem Rady Ministrów. 
Wybrany do 5-osobowego Rządu Narodowego Królestwa Polskiego odpowiadał w nim za sprawy skarbowe. Popierał na stanowisko wodza powstania gen. Ignacego Prądzyńskiego. Po słynnych samosądach dokonanych 15 sierpnia 1831 w Warszawie podał się do dymisji. W czasie szturmu Warszawy przez Rosjan w dniach 6 i 7 września 1831 r. domagał się uzbrojenia Straży Bezpieczeństwa. 
Po przegranej emigrował, był członkiem sejmu powstańczego na emigracji. Dzięki koneksjom żony Leokadii ze Szczanieckich osiedlił się w Wielkim Księstwie Poznańskim. W 1834 roku skazany przez władze rosyjskie na ścięcie za udział w powstaniu listopadowym. Majątek w Mikołajewicach Rosjanie skonfiskowali. Nabył od teścia Zakrzewo i Żołędniki, które sprzedał w 1840 r. i kupił majątek Ociąż koło Nowych Skalmierzyc. Tam zmarł 12 stycznia 1854.

</doc>
<doc id="431978" url="https://pl.wikipedia.org/wiki?curid=431978" title="Snowcross">
Snowcross

Snowcross, boarder cross – konkurencja snowboardowa, w której czworo zawodników rywalizuje jednocześnie na trasie zjazdowej z licznymi przeszkodami (ostre zakręty, muldy, skoki, nawroty o 180 stopni itp.).
Snowcross zadebiutował jako dyscyplina olimpijska na zimowych igrzyskach w Turynie w 2006 roku.

</doc>
<doc id="431980" url="https://pl.wikipedia.org/wiki?curid=431980" title="E77 (trasa europejska)">
E77 (trasa europejska)

E77 – trasa europejska pośrednia północ-południe, biegnąca przez Europę Środkową.
Przebieg E77:
 – 70 km
 – 21 km
 – 274 km
 – km
 – 720 km
 – 205 km
 – 70 km

</doc>
<doc id="431981" url="https://pl.wikipedia.org/wiki?curid=431981" title="Nasieniowód">
Nasieniowód

Nasieniowody, przewody nasienne () – przewody wyprowadzające plemniki z męskich gruczołów płciowych – jąder. U kręgowców nasieniowody wychodzą z najądrza i mają ujście na zewnątrz albo w cewce moczowej. Ponadto u kręgowców nasieniowody wytwarzają pewne substancje zwiększające ruchliwość plemników. U ssaków nasieniowody współtworzą powrózek nasienny.
Histologia narządu.
Gruba, mocno umięśniona ściana narządu składa się, idąc od wewnątrz, z następujących warstw:
W pobliżu gruczołu krokowego nasieniowód rozszerza się, tworząc bańkę. Jej cechą charakterystyczną jest szerokie światło i obecność wysokich, rozgałęzionych fałdów błony śluzowej. Nabłonek tworzy tu równie gruczołowe wpuklenia w głąb blaszki właściwej.
Krótki odcinek łączący bańkę z ujściem nasieniowodu nazywa się przewodem wytryskowym. Tu również błona śluzowa tworzy podłużne fałdy, choć nie tak wysokie jak w bańce. Do przewodu tego otwierają się ujścia pęcherzyków nasiennych.

</doc>
<doc id="431984" url="https://pl.wikipedia.org/wiki?curid=431984" title="Dysplazja (zmiana przedrakowa)">
Dysplazja (zmiana przedrakowa)

Dysplazja (łac. "dysplasia", z gr. "dys" = zły + "plassein" = tworzyć, kształtować) – nieprawidłowości w wyglądzie komórek (zmiany cytologiczne) oraz zaburzenia w architekturze tkanki wskazujące na wczesny krok w kierunku transformacji nowotworowej, zaburzeniami budowy komórek (polimorfizm, nieprawidłowości jąder), ich dojrzewania i różnicowania (liczne mitozy) oraz struktury (utrata biegunowości komórek i warstwowości jąder). Zjawisko dysplazji polega na stopniowej przebudowie dotychczas zdrowego narządu. To zaburzone różnicowanie jest ograniczone do warstwy nabłonkowej (dysplazja dotyczy głównie nabłonka i tkanki łącznej) i nie ulega inwazji do głębszych tkanek – nie przekracza błony podstawnej.
Dysplazja jest najbardziej stałym wykładnikiem histopatologicznym stanu przedrakowego nabłonka. Dysplazja bywa nawet określana jako stan przejściowy między rozrostem (hiperplazją) a nowotworem.
Terminem dysplazja określa się także zmiany proliferacyjno-zanikowe w sutku (mastopatia) powstające pod wpływem zaburzeń hormonalnych. Ponieważ tego typu zmiany w sutku nie są stanem przednowotworowym, nazywa się je łagodnymi dysplazjami sutka.
Cechy komórek dysplastycznych.
Dysplazja charakteryzuje się głównie zmianami mikroskopowymi, jak:
Stopnie.
Dysplazja ma różne stopnie zaawansowania, które wyrażamy za pomocą podziału:
Im wyższy stopień dysplazji tym większe prawdopodobieństwo jej przejścia w raka. Dysplazja w zależności od stopnia i ilości zmienionych komórek wymaga dalszej diagnostyki (pobranie wycinków) i leczenia zachowawczego (lekami, farmakoterapia) lub chirurgicznego.
Przykłady.
Najlepiej poznaną formą dysplazji jest forma prekursorowa dla raka szyjki macicy – śródnabłonkowa neoplazja szyjki macicy (ang. "cervical intraepithelial neoplasia" – stąd klasyfikacja CIN). Zawiera ona właściwie dwa typy zmian: oprócz dysplazji dotyczy również raka przedinwazyjnego. Zmiana ta jest wywoływana przez infekcję wirusem brodawczaka ludzkiego (HPV: typami 16 i 18, niekiedy 31, 33, 35 i 51). Rzadko istnieją dla kobiet niepokojące przesłanki, które mogłyby się przyczynić do podejrzenia o dysplazję szyjki macicy. Wykrywa się ją natomiast zazwyczaj na podstawie badania przesiewowego, jakim jest ocena rozmazu z części pochwowej szyjki macicy (ang. "pap smear", od Jeorjosa Papanikolau, twórcy cytodiagnostyki złuszczeniowej). Celem tego badania jest zdiagnozowanie choroby we wczesnej fazie, gdy jest ona jeszcze na etapie dysplazji i łatwo ją wyleczyć.
Inne przykłady to:
Dysplazja a rak w miejscu i rak inwazyjny.
Pojęcia dysplazji, raka w miejscu i rak inwazyjnego są powiązane, gdyż reprezentują trzy etapy progresji w kierunku raka:
Metaplazja.
Metaplazja jest sytuacją, w której komórki zmieniły swój pierwotny, dojrzały typ zróżnicowania w inny typ zróżnicowanych komórek, również dojrzałych, w odpowiedzi adaptacyjnej na ekspozycję na chroniczne podrażnienie, patogen lub karcynogen. Metaplazja tym różni się od dysplazji, że w przypadku komórek dysplastycznych zmiany są zakodowane w ich genomie i są przekazywane komórkom potomnym.

</doc>
<doc id="431985" url="https://pl.wikipedia.org/wiki?curid=431985" title="Pałac Muzyki Katalońskiej">
Pałac Muzyki Katalońskiej

Pałac Muzyki Katalońskiej (kat. "Palau de la Música Catalana") – budynek z salą koncertową w Barcelonie przy ulicy Carrer Sant Pere Més Alt w dzielnicy Ciutat Vella. Jeden z najważniejszych zabytków katalońskiej secesji. Jego budowę sfinansowali katalońscy przemysłowcy tekstylni, którzy zasponsorowali również barceloński teatr opery i baletu – Gran Teatre del Liceu.
Salę przeznaczono na koncerty muzyki orkiestrowej i instrumentalnej oraz występy chóralne i śpiewacze. Dziś spełnia wszystkie te funkcje – prezentuje się tu zarówno muzykę poważną, jak i rozrywkową.
W 1971 pałac wpisano na listę zabytków narodowych. W tym czasie przeprowadzono też restaurację budynku. W 1997 audytorium znalazło się na liście światowego dziedzictwa UNESCO.
Historia.
Pałac Muzyki Katalońskiej w Barcelonie został zbudowany przez Lluísa Domenècha i Montanera dla Orfeó Català, chóru założonego przez Lluísa Milleta i Amadeo Vivesa w 1891 roku. Joaquim Cabot, prezes chóru, prowadził zbiórkę na cel wybudowania siedziby dla chóru, z myślą, że zostanie ona wzniesiona właśnie przez Domècha i Montanera. W 1904 roku Cabot wybrał miejsce dla budynku, czyli teren liczący 1400 metrów kwadratowych przy Carrer de Sant Pere Més Alt, którego koszt wyniósł 240 000 peset.
Początkowo zakładano, że na wybudowanie Pałacu wystarczy budżet wynoszący 450 000 peset, jednakże ostatecznie przeznaczono na niego 875 750 peset. Uzbieranie kwoty potrzebnej na budowę było tak problematyczne, że architekt Domènech i Montaner niezadowolony z otrzymania wypłaty z opóźnieniem, nie pojawił się na otwarciu Pałacu.
W 1905 roku rozpoczęto budowę, a 9 lutego 1908 roku nastąpiło uroczyste otwarcie. Na wstępie budynek został poświęcony przez biskupa, a następnie chór Orfeó zagrał pierwszy koncert w swojej nowej siedzibie.
Nowo wybudowany Pałac spotkał się z pozytywnymi komentarzami ze strony lokalnej prasy i mieszkańców Barcelony. Domènech i Montaner otrzymał również nagrodę od władz miejskich za najlepszą budowlę w Barcelonie w 1908 roku.
Przychylne recenzje dotyczące Pałacu wkrótce skończyły się, ponieważ już w następnym dziesięcioleciu zaczęto zauważać jego liczne wady i nazywać go "Palau de la Quincalleria Catalana", czyli Pałacem Katalońskich Rupieci. Dużą wadą Pałacu była jego słaba akustyka. Josep Pla twierdził, że należy pozbyć się wszystkich przesadnych dekoracji zdobiących wnętrze budynku i odremontować jego ściany w taki sposób, aby poprawić jego warunki akustyczne. Problem był na tyle duży, że zdarzało się, iż podczas koncertów dźwięk muzyki zagłuszany był biciem dzwonów z pobliskiego kościoła lub odgłosami ruchu ulicznego.
Mimo to, nikt nie podjął się wyremontowania budynku. W 1971 roku Pałac uznano za zabytek, a w latach osiemdziesiątych Òscar Tusquets odświeżył jego wygląd.
Wygląd budynku.
Budynek z zewnątrz.
Do 1989 roku wejście znajdowało się na rogu ulicy Sant Pere més Alt oraz Amadeo Vivesa; potem wejście przeniesiono.
Zdobienia fasady to połączenie stylu tradycyjnej architektury hiszpańskiej i arabskiej. Zastosowano czerwoną cegłę, żelazo, mozaiki oraz witraże. Od parteru wznoszą się kolumnady sięgające pierwszego piętra, które zdobią frontowe wejście oraz fasadę. Nad nimi widoczne są płaskorzeźby przedstawiające popiersia (od lewej): Giovanniego Pierluigi da Palestrina, Jana Sebastiana Bacha, Ludwiga van Beethovena oraz Richarda Wagnera. Pomiędzy pierwszymi trzema rzeźbami a czwartą reprezentująca Wagnera, na rogu znajduje się rzeźba autorstwa Michaela Blaya przedstawiająca alegorię "Katalońskiej pieśni popularnej".
Foyer.
Wejście od strony ulicy Sant Pere mès Alt prowadzi do przedsionka Pałacu, gdzie znajduje się poczekalnia oraz kawiarnia. W miejscu tym znajdują się podwójne marmurowe schody oświetlone dużymi latarniami, prowadzące na pierwsze piętro, a także przyozdobione motywami kwiatowymi kolumny i łuki.
Sala koncertowa.
W ciągu dnia sala koncertowa, która pomieścić może 2200 osób, oświetlana jest przez naturalne światło, ponieważ z obu stron znajdują się ściany wykonane ze szklanych witraży, których motywem przewodnim jest złoto i błękit, czyli słońce i niebo.
Po bokach pomieszczenia umiejscowione są kolumny ozdobione motywem złotych pawich piór. W centralnym miejscu nad sceną mieszczą się wysokie białe organy. Pod organami, w ścianie za sceną znajdują się popiersia muz, przy których widnieje popiersie Josego Anselma Clave (kompozytora hiszpańskiego). Po lewej stronie sceny przedstawione są symboliczne Walkirie, pochodzące z opery Richarda Wagnera. W innym miejscu sceny znajduje się także popiersie Ludwiga van Beethovena.
Sala Lluísa Milleta.
Sala ta stworzona została z myślą o mecenasie chóru Orfeó, Lluísie Millecie. Pomieszczenie to ma wysokość dwóch pięter i ozdobione jest witrażami z motywami kwiatowymi. Pomieszczenie pełni funkcję reprezentatywną, a więc organizowane w niej są, między innymi, wydarzenia społeczne oraz konferencje prasowe.
Petit Palau.
W Pałacu, oprócz głównej sali koncertowej, mieszczą się dwie mniejsze sale. W Petit Palau, który powstał w 2004 roku, organizowane są kameralne koncerty, a pozwala na to dobra akustyka i zastosowanie wysokiej technologii.
Sala prób Chóru Orfeó Català.
W Pałacu znajduje się również sala prób chóru. Jest to małe, kameralne pomieszczenie, w którym, oprócz prób, odbywają się również mniej ważne koncerty, konferencje czy prezentacje. W tej sali znajduje się pierwszy kamień, który postawiono na początku budowania Pałacu. W miejscu tym fotele rozłożone są na kształt półksiężyca (na wzór siedzeń znajdujących się w głównej sali koncertowej). Oprócz tego, aulę zdobią duże kolumny, witraże i dekoracje charakterystyczne dla modernizmu katalońskiego.
Zespoły związane z Pałacem.
Chór Orfeó Català.
Chór Orfeó Català został założony w 1891 roku przez Lluísa Milleta y Amadeo Vivesa, z myślą o stworzeniu grupy, która zajmowałaby się repertuarem katalońskim. Ogólna działalność tego chóru opierała się na stylu nazywanym Renaixença. Tworząc muzykę katalońską w tym właśnie stylu próbowano podkreślić swoje pochodzenie, zwłaszcza po to, by uwolnić się od wpływu Aragonii i Kastylii.
Chórem przewodzili następujący dyrektorzy artystyczni: Lluís Millet (1891-1941), Francisco Pujol (1941-1945), Lluís Maria Millet i Millet (1945-1977), Lluís Millet i Loras (1977-1981), Simon Johnson (1981-1983 i 1985-1988), Salvador Mas (1983-1985), Jordi Casas Bayer (1988-1998), Josep Vila i Casañas (1998-2015) oraz Simon Halsey (od 2015).
Cor de Cambra.
Innym chórem związanym z Pałacem Muzyki Katalońskiej w Barcelonie jest Cor de Cambra. Został założony przez Orfeó Català w 1990 roku jako chór, który ma za zadanie promować katalońskie dziedzictwo muzyczne. Początkowo przewodził nim Jordi Casas Bayer. W 2016 roku stanowisko to objął Simon Halsey.
Od 2010 roku Cor de Cambra jest członkiem The European Network for Professional Chamber Choirs (TENSO).
Projekty realizowane w Pałacu Muzyki Katalońskiej.
Projekt Xarxa Coral.
Projekt Xarxa Coral stworzony został z myślą o utrzymywaniu bliskich relacji z innymi chórami pochodzącymi z Katalonii. W tym celu Orfeó co roku zaprasza dwa inne chóry na występ na scenie Pałacu Muzyki Katalońskiej. Wybierane są chóry pochodzące z miast, w których Chór Orfeó wcześniej koncertował.
Escola Coral.
W Pałacu Muzyki Katalońskiej działa również projekt o nazwie Escola Coral, który jest projektem edukacyjnym, artystycznym i społecznym, mającym na celu zapewnienie dzieciom, młodzieży i młodym dorosłym w wieku od 6 do 25 lat pełne szkolenie wokalne i muzyczne. Program ten obejmuje kolejno kilka chórów: Cor Petits, Cor Mitjans, Cor Infantil, Cor de Noises i Cor Jove. Patronem projektu Escola Coral jest Bank Santander.
Palau Vincles.
Palau Vincles, wcześniej nazywany Clavé XII, to kolejny społeczny projekt Pałacu Muzyki Katalońskiej, utworzony w 2011 roku. Jego celem jest integrowanie społeczeństwa poprzez nauczanie śpiewu chóralnego dzieci i młodzieży, które pochodzą z mniej zamożnych rodzin. Oprócz umiejętności wokalnych, rozwijane są u uczniów zdolności psychospołeczne. Chóry stworzone na rzecz tego bezpłatnego projektu ćwiczą raz bądź dwa razy w tygodniu oraz biorą udział w około 150 koncertach rocznie. Łącznie w projekcie biorą udział aż 83 chóry.

</doc>
<doc id="431986" url="https://pl.wikipedia.org/wiki?curid=431986" title="SSH File Transfer Protocol">
SSH File Transfer Protocol

SSH File Transfer Protocol (SFTP) – protokół komunikacyjny typu klient-serwer, który umożliwia przesyłanie plików poprzez sieć TCP/IP. 
Przesyłając plik przy użyciu protokołu FTP uzyskujemy dobre przepływności, ale nie zyskujemy bezpieczeństwa – nasze hasła i dane nie są szyfrowane podczas przysyłania, co potencjalnie stwarza zagrożenie ich kradzieży. Znaczną poprawę bezpieczeństwa przynosi protokół SFTP, który nie wymaga obecności serwera FTP, a przesyłane dane są szyfrowane z wykorzystaniem klucza szyfrującego.
SFTP nie powinien być mylony z protokołem FTPS, który jest rozszerzeniem protokołu FTP.
Składnia polecenia (UNIX):
 sftp [-1246Cpqrv] [-B buffer_size] [-b batchfile] [-c cipher] [-D sftp_server_path] [-F ssh_config] [-i identity_file] [-l limit] [-o ssh_option] [-P port] [-R num_requests] [-S program] [-s subsystem | sftp_server] host
Oprogramowanie.
Powstało wiele programów umożliwiających przysyłanie plików z wykorzystaniem protokołu SFTP, są to między innymi:

</doc>
<doc id="431987" url="https://pl.wikipedia.org/wiki?curid=431987" title="Koczownik">
Koczownik

Koczownik – wędrowiec, członek grupy ludzi nieposiadającej stałego miejsca zamieszkania, przemieszczającej się z miejsca na miejsce, np. w związku ze zmianami pogody lub w poszukiwaniu żywności, wody, opału albo pastwisk dla zwierząt hodowlanych. Osoba prowadząca koczowniczy, wędrowny tryb życia, także podróżująca stale lub sezonowo z powodów handlowych, kulturowych lub religijnych.
Słowo nomada pochodzi z fr. "nomade", łac. "nomas", gr. "nomas" – „wędrujący w poszukiwaniu pastwisk”.
Grupy koczowników były zazwyczaj zorganizowane w jednostki plemienne, mężczyźni tworzyli zwarte grupy wojowników, aby podporządkować sobie tereny, w obrębie których grupa przebywała.
Nomadzi nie trudnili się rolnictwem. Korzystali po prostu z zasobów ziemi tak długo, dopóki ich nie wyczerpali. Wówczas zwijali obozowiska i ruszali w poszukiwaniu lepszych warunków. Koczownicy, tak jak wszyscy, czasem toczyli wojny między sobą, czasem najeżdżali ludy osiadłe, a czasem po prostu handlowali. Ich ruchliwość sprawiała, że wszelkie wieści i nowości rozprzestrzeniały się po świecie znacznie szybciej.
Wtargnięcie koczowników na tereny osiadłych cywilizacji odcisnęło piętno na historii Starożytnego Egiptu i Babilonii, a swój rozkwit społeczeństwa nomadów osiągnęły podczas najazdu Mongołów pod przewodnictwem Czyngis-chana oraz Timura w Azji i Europie w XIII, XIV i wczesnym XV wieku.
Obecnie klaruje się nowy trend cyfrowych nomadów, którzy korzystając z dobrodziejstw cyfryzacji nie są ograniczeni do jednego miejsca zamieszkania podczas wykonywania zawodu.

</doc>
<doc id="431990" url="https://pl.wikipedia.org/wiki?curid=431990" title="Andrzej Zamilski">
Andrzej Zamilski

Andrzej Marian Zamilski (ur. 9 lipca 1945 roku w Opatowie) – polski trener piłkarski.
Wykształcenie.
Absolwent Akademii Wychowania Fizycznego w Warszawie (1969). Trener klasy mistrzowskiej i UEFA Pro Licence.
Kariera trenerska.
Od początku pracy szkoleniowej związany z klubami z Warszawy: AZS AWF, Marymontem, Polonią, Hutnikiem, Polonezem, RKS Błonie. Pracował także w Warszawskim Okręgowym Związku Piłki Nożnej, gdzie prowadził reprezentację województwa warszawskiego.
Od 1990 do 2011 roku Zamilski był zawodowo związany z PZPN jako trener polskich drużyn narodowych, gdzie z sukcesami prowadził reprezentacje juniorskie (mistrzostwo Europy, IV miejsce na świecie) i młodzieżowe.
W latach 2000–2002 Zamilski znajdował się w sztabie trenerskim reprezentacji Polski prowadzonej przez Jerzego Engela, a od 2008 do kwietnia 2009 roku w sztabie reprezentacyjnym pod wodzą Leo Beenhakkera.

</doc>
<doc id="431994" url="https://pl.wikipedia.org/wiki?curid=431994" title="Opus incertum">
Opus incertum

Opus incertum – prymitywny sposób układania kamieni warstwy zewnętrznej w murach, wykonanych techniką opus caementicum. Rzeczona warstwa składała się z kamieni ociosanych tylko z jednej strony, ułożonych w nieregularny wzór, skąd też pochodzi nazwa. Sposób ten powstał w II wieku p.n.e.

</doc>
<doc id="431995" url="https://pl.wikipedia.org/wiki?curid=431995" title="Pistolet Browning Nomad">
Pistolet Browning Nomad

Browning Nomad (de Tire) – belgijski, sportowy pistolet samopowtarzalny. Uproszczona, tania wersja pistoletu Browning Challenger.
Historia.
Produkcję pistoletu Nomad rozpoczęto w 1962 roku. W Europie sprzedawany był jako "Browning de Tire", w USA jako "Browning Nomad". Poza wersją podstawową produkowana była wersja skrócona o lufie długości 114 mm (długość całkowita 225 mm, masa 0,737 kg).
Opis.
Browning Nomad był bronią samopowtarzalną. Zasada działania oparta o odrzut zamka swobodnego. Szkielet pistoletu wykonany był ze stopu lekkiego. Mechanizm spustowy bez samonapinania z iglicowym mechanizmem uderzeniowym. Bezpiecznik po lewej stronie szkieletu.
Browning Nomad był zasilany z wymiennego, jednorzędowego magazynka pudełkowego o pojemności 10 naboi, umieszczonego w chwycie. Zatrzask magazynka znajdował się u dołu chwytu.
Lufa bruzdowana.
Przyrządy celownicze składały się z muszki i regulowanej szczerbinki.

</doc>
<doc id="432001" url="https://pl.wikipedia.org/wiki?curid=432001" title="Bionicle Legends">
Bionicle Legends



</doc>
<doc id="432004" url="https://pl.wikipedia.org/wiki?curid=432004" title="Pop-rock">
Pop-rock

Pop-rock – gatunek muzyczny, który łączy w sobie elementy popu i rocka. Piosenki pop-rockowe cechują się prostą budową, „chwytliwą” melodią i powtarzającymi się fragmentami (co jest charakterystyczne dla popu) oraz instrumentarium opartym na gitarach elektrycznych i perkusji (charakterystycznym dla rocka). Terminem pop-rock po raz pierwszy opisano wczesne przeboje zespołu The Beatles.
Surf rock jest czasami traktowany jako typ pop-rocka.
Pop-rock w dużej mierze ustąpił miejsca soft rockowi w latach 70.
Fala pop-rocka z połowy lat 90. została zapoczątkowana przez takich wykonawców jak Alanis Morissette, Roxette czy Melissa Etheridge. Pop-rock odrodził się na początku XXI wieku (m.in. Avril Lavigne, Pink, Simple Plan). Cechą nowoczesnych piosenek pop-rockowych są naprzemienne delikatne zwrotki i głośniejsze refreny.

</doc>
<doc id="432011" url="https://pl.wikipedia.org/wiki?curid=432011" title="Hermosillo">
Hermosillo

Hermosillo – miasto w północno-zachodnim Meksyku, stolica stanu Sonora, nad rzeką Sonora, uchodzącą do Zatoki Kalifornijskiej, przy linii kolejowej i drodze samochodowej Nogales-Guadalajara. Około 689,9 tys. mieszkańców.
W mieście rozwinął się przemysł spożywczy, skórzany, obuwniczy oraz cementowy.

</doc>
<doc id="432014" url="https://pl.wikipedia.org/wiki?curid=432014" title="Hay River">
Hay River

Hay River – miasto w Kanadzie, w południowej części Terytoriów Północno-Zachodnich, nad Wielkim Jeziorem Niewolniczym. Znajduje się po przeciwnej stronie jeziora od Yellowknife. Około 3,5 tys. mieszkańców czyni je drugim co do wielkości miastem Terytoriów.
Hay River jest najbardziej wysuniętym na północ miastem Ameryki Północnej, które jest połączone z główną siecią kolejową kontynentu. Tory prowadzą na południe do Edmonton, gdzie łączą się z siecią CN.

</doc>
<doc id="432020" url="https://pl.wikipedia.org/wiki?curid=432020" title="Qiqihar">
Qiqihar

Qiqihar (chiń. upr. 齐齐哈尔; chiń. trad. 齊齊哈爾; pinyin: "Qíqíhā’ěr") – miasto o statusie prefektury miejskiej w północno-wschodnich Chinach, w prowincji Heilongjiang, port nad rzeką Nen Jiang. W 2010 roku liczba mieszkańców miasta wynosiła 924 737. Prefektura miejska w 1999 roku liczyła 5 537 279 mieszkańców. Ośrodek przemysłu hutniczego, maszynowego, elektrotechnicznego, chemicznego, drzewnego, spożywczego i mineralnego.
Siedziba rzymskokatolickiej prefektury apostolskiej Qiqihar.
W dniach 15–21 kwietnia 2007 roku rozegrano w mieście Mistrzostwa Świata w Hokeju dywizji I, grupy A.
W mieście znajduje się stacja kolejowa Qiqihar oraz port lotniczy Qiqihar.
Podział administracyjny.
Prefektura miejska Qiqihar podzielona jest na:

</doc>
<doc id="432021" url="https://pl.wikipedia.org/wiki?curid=432021" title="Laurie Strode">
Laurie Strode

Laurie Ann Strode (ur. 1961 jako Cynthia Ann Myers, zm. w październiku 2001) – fikcyjna postać stworzona na potrzeby filmu "Halloween". Była grana przez Jamie Lee Curtis. Wokół postaci Laurie rozgrywa się pięć z dziewięciu części serii "Halloween". W rzeczywistości imię i nazwisko Laurie Strode należało do byłej sympatii reżysera "Halloween", Johna Carpentera.

</doc>
<doc id="432022" url="https://pl.wikipedia.org/wiki?curid=432022" title="Karol Ludwik Habsburg">
Karol Ludwik Habsburg

Karol Ludwik Jan Józef Habsburg (ur. 5 września 1771 we Florencji, zm. 30 kwietnia 1847 w Wiedniu) – arcyksiążę austriacki, książę cieszyński; teoretyk wojskowości; generał armii austriackiej w latach 1793–1800, od 1801 marszałek polny, generalissimus; w latach 1801–1805 minister wojny i marynarki wojennej, przewodniczący sztabu generalnego.
Życiorys.
Karol urodził się 5 września 1771 r. we Florencji. Był synem wielkiego księcia toskańskiego, późniejszego cesarza Leopolda II i Marii Ludwiki Burbon, księżniczki hiszpańskiej. W 1791 roku został adoptowany przez swą ciotkę arcyksiężną Marię Krystynę oraz jej męża Alberta Sasko-Cieszyńskiego. Przybrany ojciec zadbał o wojskowe wykształcenie Karola, dzięki czemu ten szybko awansował na kolejne stopnie oficerskie. W 1793 został mianowany generałem-majorem i namiestnikiem Niderlandów. Od 1796 roku bezpośrednio dowodził oddziałami frontowymi (m.in. we Włoszech i Niemczech) oraz pełnił ważne funkcje wojskowe i państwowe. W 1801 Maksymilian Franciszek Habsburg ustanowił go koadiutorem wielkiego mistrza zakonu krzyżackiego, w kilka miesięcy później kapituła zakonu wybrała go na wielkiego mistrza. Nie potrafiąc pogodzić funkcji wojskowych z administracją zgromadzeniem, wyznaczył swoim koadiutorem młodszego brata Antoniego Wiktora Habsburga. W 1804 zrzekł się godności wielkiego mistrza i wystąpił z zakonu.
Jako dowódca wojsk cesarskich zwyciężył Napoleona w bitwie pod Aspern-Essling (21-22.V.1809), ale już kilka tygodni później odniósł dotkliwą porażkę w bitwie pod Wagram (5–6 VII 1809), w której został ranny. Po przegranej bitwie podpisał z Napoleonem rozejm, czego nie skonsultował ze swym bratem, cesarzem Franciszkiem I. Za ten czyn został odwołany ze stanowisk i odszedł z armii, do której powrócił tylko na kilka miesięcy w 1815 roku.
Jako właściciel księstwa cieszyńskiego, które odziedziczył po przybranych rodzicach, był jednym z najzamożniejszych Habsburgów. Kładł nacisk na rozwój rolnictwa i przemysłu w księstwie. Zlecił budowę tzw. nowego zamku w Cieszynie i budowę cieszyńskiego browaru zamkowego (1846). Nabył też w 1838 roku państwo żywieckie, które włączył do dóbr Komory Cieszyńskiej. W 1822 r. odziedziczył po swym przybranym ojcu majątek w położonym ówcześnie na terytorium Wolnego Miasta Krakowa Chrzanowie.
Małżeństwo.
W 1796 arcyksiążę miał ożenić się ze swoją siostrą cioteczną Marią Teresą Charlottą Burbon, córką zgilotynowanych Ludwika XVI, króla Francji i Marii Antoniny Austriaczki, lecz Maria Teresa nie chciała zostać jego żoną.
17 września 1815 poślubił kalwinistkę, księżniczkę Henriettę z Nassau-Weilburg (1797–1829), z którą miał siedmioro dzieci:
Gdy jego żona umarła, wiedeńscy kapucyni nie chcieli jej pochować w krypcie rodzinnej Habsburgów. Arcyksiążę zagroził wówczas zbombardowaniem kościoła. Po interwencji cesarza, Henrietta spoczęła, jako jedyna protestantka, w krypcie kościoła kapucynów w Wiedniu. Już w 1815, wbrew dyskryminacyjnym przepisom prawnym patentu tolerancyjnego, wykonano specjalnie dla niej prowadzące wprost z ulicy boczne wejście do kościoła reformowanego, tzw. Henriettentor (niezachowane). Sam Karol Ludwik zmarł 30 kwietnia 1847 roku, w Wiedniu.

</doc>
<doc id="432023" url="https://pl.wikipedia.org/wiki?curid=432023" title="Charters Towers">
Charters Towers

Charters Towers – miejscowość w Australii, w stanie Queensland, nad rzeką Burdekin. Około 8 tys. mieszkańców. W pobliżu miasta znajduje się Port lotniczy Charters Towers.

</doc>
<doc id="432026" url="https://pl.wikipedia.org/wiki?curid=432026" title="Pistolet CZ 38">
Pistolet CZ 38

Pistole ČZ vz. 38 – czechosłowacki pistolet samopowtarzalny przyjęty do uzbrojenia armii czechosłowackiej w 1938 roku.
ČZ 38 był ostatnim pistoletem wprowadzonym do uzbrojenia armii czechosłowackiej przed zajęciem tego kraju przez III Rzeszę. Podobnie jak inne międzywojenne pistolety czechosłowackie nie była to konstrukcja udana. ČZ 38 pomimo zasilania słabą amunicją 9 mm Short miał dużą masę i rozmiary. Pistolet ten nie był zbyt celny z powodu zastosowania mechanizmu spustowego z wyłącznym samonapinaniem (DAO).
Po zajęciu Czechosłowacji produkcję pistoletu ČZ 38 kontynuowano do 1945 roku. ČZ 38 jako "Pistole 39(t)" przyjęty do uzbrojenia Luftwaffe.
Opis.
ČZ 38 był bronią samopowtarzalną. Zasada działania oparta o odrzut zamka swobodnego. Mechanizm spustowy kurkowy, z kurkiem zewnętrznym, z wyłącznym samonapinaniem (DAO).
ČZ 38 był zasilany z wymiennego, jednorzędowego magazynka pudełkowego o pojemności 8 naboi, umieszczonego w chwycie. Zatrzask magazynka znajdował się u dołu chwytu.
Lufa gwintowana o 6 bruzdach prawoskrętnych. Przyrządy celownicze mechaniczne (muszka i szczerbinka).

</doc>
<doc id="432029" url="https://pl.wikipedia.org/wiki?curid=432029" title="Zhanjiang">
Zhanjiang

Zhanjiang (chiń. 湛江; pinyin: "Zhànjiāng") – miasto o statusie prefektury miejskiej w południowych Chinach, w prowincji Guangdong, port przeładunkowy nad Morzem Południowochińskim. W 2010 roku liczba mieszkańców miasta wynosiła 729 140. Prefektura miejska w 1999 roku liczyła 6 571 367 mieszkańców. W mieście znajduje się baza marynarki wojennej i stacja łączności satelitarnej. Ośrodek przemysłu chemicznego, spożywczego, stoczniowego, maszynowego, samochodowego, włókienniczego i elektronicznego; w Zhanjiang hoduje się perłopławy. Siedziba rzymskokatolickiej diecezji Beihai.
W latach 1898-1946 część francuskiej koncesji Guangzhouwan, znany był wówczas również pod francuską nazwą "Fort Bayard".

</doc>
<doc id="432033" url="https://pl.wikipedia.org/wiki?curid=432033" title="Boeing 737-200">
Boeing 737-200



</doc>
<doc id="432036" url="https://pl.wikipedia.org/wiki?curid=432036" title="Marrakesz">
Marrakesz

Marrakesz (, "Marrākuš"; marok. arab. "Meṛṛakeš"; fr. "Marrakech") – miasto w zachodnim Maroku, u podnóża Atlasu Wysokiego, na wysokości ok. 460 m n.p.m., siedziba administracyjna regionu Marrakesz-Safi. W 2014 roku liczyło ok. 912 tys. mieszkańców.
Historia.
Marrakesz powstał w drugiej połowie XI wieku – pierwotnie jako niewielki ksar, który w kolejnych wiekach rozrósł się do warownego miasta. Pierwsze mury miejskie wzniesiono już na początku XII wieku – dotrwały one do naszych czasów w niemal niezmienionym stanie. Ich budulcem jest "tabia" – materiał złożony głównie z czerwonej gliny.
Za panowania Almohadów na przełomie XII i XIII wieku Marrakesz był stolicą wielkiego imperium, ciągnącego się od wybrzeży Oceanu Atlantyckiego aż po Trypolitanię. Był to również okres największej świetności miasta, które znacznie wówczas rozbudowano.
Już na początku XIII wieku imperium Almohadów rozpadło się i Marrakesz znalazł się w ogniu wojen domowych. Przejściowo odzyskał swoją rangę jako ośrodek administracyjny XIV-wiecznego państwa Marynidów, szybko jednak stracił swoją pozycję na rzecz Fezu.
Odbudowa i przywracanie świetności nękanego klęskami głodu Marrakeszu rozpoczęły się dopiero na początku XVI wieku po zajęciu miasta przez dynastię Saadytów. Sadyci uczynili z Marrakeszu stolicę wielkiego imperium sięgającego od południowej Portugalii aż po Timbuktu, przejmując tym samym kontrolę nad najważniejszymi trasami karawan w tej części świata.
Po przejęciu władzy przez dynastię Alawitów – panującą do dziś w Maroku – stolicę przeniesiono do Meknesu, jednak Marrakesz pozostał ważnym ośrodkiem administracyjnym południowej części państwa. Od XVII wieku rozpoczął się jednak powolny upadek miasta, stopniowo tracącego na znaczeniu jako ośrodka handlowego. Sytuacja miasta poprawiła się nieco pod koniec XIX wieku na krótko przed zajęciem kraju przez Francuzów.
W czasach kolonialnych miasto znajdowało się pod zarządem paszy Tihamiego al-Glawi. Od czasu uzyskania niepodległości przez Maroko do Marrakeszu napływa ludność z terenów wiejskich, zaś samo miasto jest obecnie jednym z ważniejszych ośrodków turystycznych Maroka.
W 1985 roku medyna w Marrakeszu została wpisana na listę światowego dziedzictwa kultury UNESCO.
Transport.
W mieście znajduje się stacja kolejowa Marrakesz oraz port lotniczy Marrakesz-Menara.
Sport.
Od 2013 roku rozgrywany jest tutaj kobiecy turniej tenisowy cyklu WTA Tour, Grand Prix de SAR La Princesse Lalla Meryem.

</doc>
<doc id="432042" url="https://pl.wikipedia.org/wiki?curid=432042" title="Liuzhou">
Liuzhou

Liuzhou (chiń. 柳州; pinyin: "Liǔzhōu") – miasto o statusie prefektury miejskiej w południowych Chinach, w regionie autonomicznym Kuangsi, port nad rzeką Liu Jiang. W 2010 roku liczba mieszkańców miasta wynosiła 791 427. Prefektura miejska w 2007 roku liczyła 3 620 000 mieszkańców. Ośrodek hutnictwa żelaza oraz przemysłu maszynowego, chemicznego, włókienniczego, elektronicznego i informatycznego.
W mieście znajduje się stacja kolejowa Liuzhou.
Zielona droga rozwoju Liuzhou.
Liuzhou liczy prawie sto lat historii przemysłowej. W Liuzhou znajduje się największa baza i produkcja przemysłowa w regionie autonomicznym Kuangsi.
W 1978 roku rząd chiński w Liuzhou rozpoczął budowę dziesięciu kluczowych projektów przemysłowych, przenosząc Liuzhou w erę przemysłu ciężkiego. Głównymi produktami przemysłu ciężkiego było utworzenie samochodów, żelaza, stali, maszyn i przemysłu chemicznego. Rozległy model rozwoju przemysłu ciężkiego przyczynił się do rozwoju gospodarczego Liuzhou, a także spowodowało to poważne zanieczyszczenie środowiska. w latach 1985-1995 Liuzhou miał największą częstotliwość kwaśnych deszczy w prowincji Kuangsi, wskaźnik kwasowości utrzymywał się na poziomie 98,5%. 
W ciągu ostatniej dekady Liu Gang zainwestował ponad 70 mld juanów na budowę scentralizowanego oczyszczania ścieków przemysłowych, odsiarczanie spalin przemysłowych, 50 zaawansowanych technologii energooszczędnych i w projekt ochrony środowiska w Liuzhou. Po ograniczeniu zanieczyszczenia środowiska Liuzhou nie przestaje dążyć do tempa rozwoju ekologicznego.
Od 2002 roku Liuzhou realizuje projektem zazieleniania nabrzeża rzeki tworząc piękne krajobrazy. Liuzhou jest uosobieniem zielonej drogi rozwoju w Kuangsi w ciągu ostatnich 60 lat. Liuzhou inwestuje w projekty zalesiania terenów wzdłuż rzeki zapobiegając w ten sposób zatruwania wód. Liuzhou przyczyniło się do zielonego rozwoju całej prowincji Kuangsi. Dziś prowincja Kuangsi jest zielona od południa na północ i od wschodu na zachód. Dobra ekologia sprawiła, że zielona ścieżka rozwoju Liuzhou i całej prowincji Kuangsi jest coraz szersza. W przyszłości będą stosować się do koncepcji zielonego rozwoju, dążyć do oszczędzania zasobów naturalnych, utworzenie społeczeństwa przyjaznego dla środowiska, utrzymywać czystość wód i powietrza.

</doc>
<doc id="432045" url="https://pl.wikipedia.org/wiki?curid=432045" title="Palau de la Musica Catalana">
Palau de la Musica Catalana



</doc>
<doc id="432046" url="https://pl.wikipedia.org/wiki?curid=432046" title="Józefów nad Wisłą">
Józefów nad Wisłą

Józefów nad Wisłą (do końca 2003 "Józefów") – miasto położone w województwie lubelskim, w powiecie opolskim, w gminie Józefów nad Wisłą, której władz jest siedzibą. Według danych GUS z 31 grudnia 2019 r. Józefów nad Wisłą liczył 920 mieszkańców.
Józefów uzyskał lokację miejską w 1688 roku, zdegradowany w 1869 roku. Odzyskał status miasta z dniem 1 stycznia 2018.
Miejscowość położona jest w Małopolsce (początkowo w ziemi sandomierskiej, a następnie w ziemi lubelskiej).
W latach 1975–1998 miejscowość administracyjne należała do ówczesnego województwa lubelskiego. Miejscowość była przejściowo siedzibą gminy Rybitwy.
Przez Józefów nad Wisłą przebiega droga wojewódzka nr 824.
Historia.
XVII wiek.
Józefów został założony w 1687 roku przez kasztelana krakowskiego Andrzeja Potockiego na gruntach wsi Kolczyn jako miasto na prawie magdeburskim. Nazwa pochodzi od imienia jednego z synów kasztelana. Miasto otrzymało przywileje zatwierdzone przez króla Jana III Sobieskiego: organizowania targów w niedziele i czwartki (czwartkowe targi są tradycją do dziś) oraz dużych jarmarków pięć razy w roku. Mieszczanie józefowscy otrzymali także prawo wyrobu wódki i piwa.
W 1691 roku założyciel miasta ufundował niewielką drewnianą świątynię pw. Bożego Ciała, klasztor zakonu bernardynów i szpital dla ubogich.
XVIII wiek.
Dzięki zlokalizowanej tu przeprawie przez Wisłę oraz przebiegającemu tędy traktowi wrocławskiemu w XVIII wieku, Józefów był znacznym ośrodkiem handlowym i siedzibą komory celnej. Miał w tym okresie 172 domy i trzy murowane bramy: Lubelską, Zamojską i Chruślińską. Przywileje lokacyjne Józefowa równouprawniały osiedlanie się w nim przedstawicieli różnych narodowości. Z możliwości tej skorzystali Żydzi, którzy pod koniec XVIII wieku stanowili większość mieszkańców miasta. W 1729 r. kościół wraz z konwiktem doszczętnie strawił pożar, jednak wkrótce przystąpiono do budowy nowego kościoła murowanego.
W czasie zaboru austriackiego administracyjna ranga Józefowa na krótko wzrosła, gdyż miasto stało się siedzibą cyrkułu o zasięgu większym niż wcześniejszy powiat opolski.
XIX wiek.
W połowie XIX wieku w Józefowie było 31 budynków murowanych i 13 drewnianych, a wśród budowli wyróżniał się jednopiętrowy ratusz z charakterystyczną wieżą, który nie zachował się jednak do dzisiejszych czasów. Centrum miasta zajmował rynek i 10 ulic i funkcjonowała tu szkoła utrzymywana ze składek mieszkańców i właścicieli miasta. Wprowadzone przez zaborców bariery celne osłabiły handel, a liczba mieszkańców Józefowa spadła, w związku z czym miasto podupadło. Po kasacie zakonu w 1864 roku w zabudowaniach poklasztornych znalazły siedzibę szkoła elementarna i poczta. Represje po klęsce powstania styczniowego doprowadziły do utraty praw miejskich w 1870 roku.
XX wiek.
W 1915 roku miasto zostało spalone przez uciekające wojska rosyjskie. Spłonął też wtedy ratusz, kościół i drewniana zabudowa. W okresie międzywojennym miejscowość została częściowo odbudowana, jednak utraciła swoje zabytkowe cechy. Odbudowę świątyni przeprowadzono w 1917 roku (wówczas obniżono wieże kościelne, na których spłonęły hełmy).
W czasie II wojny światowej znów uległo niemal całkowitemu zniszczeniu. Żydowscy mieszkańcy zostali wysiedleni i zgładzeni przez okupanta niemieckiego. W okresie powojennym Józefów był siedzibą gromady, a od 1973 jest siedzibą gminy.
XXI wiek.
1 stycznia 2004 roku na wniosek mieszkańców i Rady Gminy w Józefowie Rada Ministrów zmieniła nazwę siedziby gminy z „Józefów” na „Józefów nad Wisłą”.
1 stycznia 2018 roku Józefów nad Wisłą odzyskał prawa miejskie po 150 latach.
Oświata.
W skład Zespołu Szkół Ogólnokształcących wchodzą:

</doc>
<doc id="432048" url="https://pl.wikipedia.org/wiki?curid=432048" title="Palau de la Música Catalana">
Palau de la Música Catalana



</doc>
<doc id="432049" url="https://pl.wikipedia.org/wiki?curid=432049" title="Rajmund Berengar IV">
Rajmund Berengar IV



</doc>
<doc id="432050" url="https://pl.wikipedia.org/wiki?curid=432050" title="Pabna">
Pabna

Pabna (beng. পাবনা) – miasto w zachodniej części Bangladeszu, w prowincji Radźszahi, w delcie Gangesu-Brahmaputry. Według danych szacunkowych na rok 2013 liczy ok. 189 tys. mieszkańców.
W mieście rozwinął się przemysł bawełniany, papierniczy oraz cukrowniczy.

</doc>
<doc id="432051" url="https://pl.wikipedia.org/wiki?curid=432051" title="Airbus A319">
Airbus A319

Airbus A319 – samolot pasażerski produkowany od 1995 przez europejskie konsorcjum Airbus. Samolot może zabrać na pokład 156 pasażerów. Osiąga prędkość do 871 km/h i bez lądowania może pokonać dystans 7500 km. Pomysł zaprojektowania Airbusa A319 zrodził się na pokazie lotniczym w Paryżu w 1993 roku. Po dwóch latach, 25 sierpnia, pierwszy model tego Airbusa wzniósł się w powietrze. Było to w Niemczech, w Hamburgu. Obecnie produkuje się trzy konfiguracje maszyny, od 112 do 142 miejsc. Obecnie Airbusy A319 latają w większości linii lotniczych i są porównywalne do amerykańskich Boeingów 737-300 i 737-700.

</doc>
<doc id="432056" url="https://pl.wikipedia.org/wiki?curid=432056" title="A400M">
A400M



</doc>
<doc id="432058" url="https://pl.wikipedia.org/wiki?curid=432058" title="Sydonia von Borck">
Sydonia von Borck

Sydonia von Borck ("Sidonia von Borcke") (ur. 1548 w Strzmielach, zm. 19 sierpnia 1620 w Szczecinie) – szlachcianka, ścięta i spalona na stosie jako czarownica.
Rodzinne Strzmiele i dwór Filipa I w Wołogoszczy.
Była córką hrabiego Ottona Borcka (zm. 1551) i Anny von Schwiecheld (zm. 1568). Urodziła się na zamku w Strzmielach zw. "Wilczym Gniazdem", który powoli popadał w ruinę i kilka lat po narodzinach Sydonii został czasowo opuszczony. Utrata oszczędności w 1572 roku na skutek upadku banku braci Loitzów tylko pogłębiła zły stan obiektu i problemy finansowe rodziny. Zamek ten był od XIII w. siedzibą rycerskiego rodu Borków. Pradziadkiem Sydonii był Matzko von Borck. Obdarzona nieprzeciętną urodą i zdolnościami, rozpieszczana przez ojca i matkę jako najmłodsza z trójki dzieci, wychowywała się w przeświadczeniu, że jest najpiękniejszą na Pomorzu.
Mieszkała na dworze księcia Filipa I w Wołogoszczy i została dwórką księżnej Amelii saskiej. Przyjęła oświadczyny syna księcia – Ernesta Ludwika. Do ślubu jednak nie doszło, gdyż książę pod naciskiem rodziny wycofał się z obietnicy i w 1577 ożenił się z Zofią Jadwigą Brunszwicką.
Wędrówka z domu brata Ulricha do klasztoru w Marianowie.
Sydonia wyjechała z Wołogoszczy, osiadła w Strzmielach i wraz z siostrą Dorotą (zm. 1600) trafiła pod opiekę niechętnego im brata Ulricha. Wymusił na siostrach zrzeczenie się praw majątkowych po rodzicach (spadek obejmował pobliskie wsie, Siedlice i Rogowo). Gdy w 1569 Ulrich ożenił się z Otylią von Dewitz, siostry, nie mogąc porozumieć się z bratową, opuściły popadający w ruinę zamek w Strzmielach, brat zaś, nękany przez wierzycieli, zamieszkał w zamkowym młynie wodnym Mühlenstrom. W 1570 decyzją księcia pomorskiego Jana Fryderyka prawnymi opiekunami sióstr Borcke zostali Martin i Hasso von Wedel.
Dalsze losy Sydonii to ciągłe procesy sądowe, począwszy od dochodzenia spadku po rodzicach, a potem po siostrze, liczne zatargi i konflikty z sąsiadami, w końcu proces o czary. Początkowo zamieszkała w Szczecinie, gdzie została wciągnięta w proces o zniesławienie księcia Jana Fryderyka oraz malwersacje finansowe. Potem mieszkała kolejno w Stargardzie, Krępcewie, Chociwlu, Resku i Marianowie. Dwukrotnie traciła majątek w wyniku pożaru domów w Stargardzie i w Resku. Z akt sądowych wynika, że od młodości nie miała stałego miejsca zamieszkania, była konfliktowa i agresywna. Początkowo przyjaźni jej sędziowie stawali się coraz mniej przychylni. Nie udało się jej uzyskać spadku po siostrze, stale miała kłopoty finansowe, była prześladowana przez ludzi najprawdopodobniej nasyłanych przez brata. Aby wymusić na bracie wypłatę posagu, postanowiła wyjść za mąż. Miała co najmniej 15 narzeczonych, nawet będąc w podeszłym wieku, do ślubu jednak nie doszło.
W 1604 na wniosek krewnych została przyjęta do klasztoru w Marianowie. Z racji wieku została zastępczynią przełożonej, lecz po roku pozbawiono ją funkcji. Uznano ją za konfliktową i zgryźliwą. Wszczynała liczne procesy sądowe i przysparzała sobie coraz więcej wrogów.
Coraz częściej odgrażała się ludziom, wiele jej przepowiedni się sprawdzało. Otaczała się zwierzętami, kontaktowała z zielarkami, interesowała się właściwościami ziół, udzielała porad lekarskich. Wynikiem tego została oskarżona o czary – po raz pierwszy w 1612. Najpoważniejszym z zarzutów było oskarżenie o rzucenie klątwy na rodzinę książąt pomorskich z rodu Gryfitów – po rozstaniu z Ernestem Ludwikiem miała przepowiedzieć, że nie minie 50 lat, jak ród księcia wyginie. Uznano to za przestępstwo polityczne, zwłaszcza w kontekście niewyjaśnionych zgonów kolejnych książąt. Ostatni – Bogusław XIV – zmarł bezpotomnie w 1637.
Uwięzienie, proces i śmierć.
W 1619 Sydonię osadzono w więzieniu na zamku Oderburg w Grabowie. W wyniku nieuczciwego procesu, w którym zeznawało przeciwko niej ok. 50 świadków, m.in. jej opiekunowie prawni, oskarżono ją z 74 artykułów o trucicielstwo, czary, obcowanie ze złymi duchami. Długo utrzymywała dobrą formę – rozsądnie odpowiadała na zarzuty. Pogrążyły ją tortury i zeznania świadków, zwłaszcza zielarki Wolde Albrechts, którą uznano za czarownicę. Sydonia na torturach przyznała się do zarzucanych czynów. W 1620 uznano ją winną śmierci dziewięciu osób i skazano na ścięcie mieczem. Wyrok wykonano 19 sierpnia za murami miejskimi, przy Bramie Młyńskiej. Jej ciało spalono na stosie i pogrzebano na średniowiecznym cmentarzu biedoty, który znajdował się w miejscu współczesnej ulicy Sowińskiego.
Upamiętnienie.
Kilkadziesiąt lat po śmierci Sydonii Borck piszący o niej dowodzili jej niewinności. Chętnie powielano jej wizerunek. Stała się bohaterką poczytnych romansów i legend. Jest jedną z najbardziej popularnych postaci pomorskiej literatury i malarstwa. Jej losy są związane z dziejami Pomorza – jego rozbioru i upadku po śmierci księcia Bogusława XIV.
Przyjął się zwyczaj, że w rocznicę jej śmierci członkowie Szczecińskiego Towarzystwa Historycznego składają kwiaty w pobliżu miejsca jej stracenia.
W 2010 polski zespół heavymetalowy Crystal Viper umieścił na swym albumie studyjnym „Legends” utwór poświęcony Sydonii zatytułowany „Sydonia Bork”. Losy Sydonii i jej portretów są jednym z wątków debiutanckiej powieści Leszka Hermana pt. „Sedinum. Wiadomość z podziemi”. Postać ta pojawia się także w powieści „Życie i przygody Remusa”.
W 2023 Elżbieta Cherezińska wydała książkę „Sydonia. Słowo się rzekło”, w której główną bohaterką jest Sydonia von Bork. 

</doc>
<doc id="432060" url="https://pl.wikipedia.org/wiki?curid=432060" title="Władysław Witwicki">
Władysław Witwicki

Władysław Witwicki, właśc. Józef Sas Wasylkowicz (ur. 30 kwietnia 1878 w Lubaczowie, zm. 21 grudnia 1948 w Konstancinie) – jeden z ojców polskiej psychologii, filozof i historyk filozofii, tłumacz (gł. dzieł Platona), lektor radiowy, teoretyk sztuki i artysta, profesor Uniwersytetu Warszawskiego.
Życiorys.
W latach 1884–1888 uczęszczał do szkoły powszechnej we Lwowie, w latach 1888–1896 do C. K. III. Gimnazjum im. Franciszka Józefa we Lwowie. Historii uczył go tam Ludwik Kubala. Od 1896 studiował m.in. psychologię i filozofię na Uniwersytecie Lwowskim. Jego nauczycielami uniwersyteckimi byli: Benedykt Dybowski, Teofil Ciesielski, Emil Dunikowski, Józef Nusbaum-Hilarowicz, Bronisław Radziszewski, Józef Siemiradzki, Konstanty Zakrzewski, Rudolf Zuber oraz Kazimierz Twardowski. 14 kwietnia 1901 doktoryzował się na tymże uniwersytecie z filozofii jako przedmiotu głównego i zoologii jako przedmiotu pobocznego, broniąc rozprawę pt. "Analiza psychologiczna ambicji". Była ona rezultatem bezpośrednich oddziaływań Kazimierza Twardowskiego, a także lektury polecanych przez niego autorów, głównie Franza Brentano oraz jego uczniów – i Alexiusa Meinonga. W latach 1901–1902 Witwicki studiował na uniwersytetach w Wiedniu (pod kierunkiem Aloisa Höflera) i Lipsku (pod kierunkiem Wilhelma Wundta, jednocześnie uczęszczał też na wykłady ). 27 kwietnia 1902 został dopuszczony do udziału w pracach eksperymentalnych prowadzonych w laboratorium psychologicznym Wundta.
1 września 1902 rozpoczął pracę na stanowisku zastępcy nauczyciela w C.K. IV Gimnazjum we Lwowie. Wykładał tam matematykę, fizykę i historię naturalną. Był jednym z inicjatorów i współzałożycieli, a także skarbnikiem powstałego 12 lutego 1904 we Lwowie Polskiego Towarzystwa Filozoficznego. 1 października 1904 po obronie rozprawy habilitacyjnej pt. "Analiza psychologiczna objawów woli" został docentem filozofii Uniwersytetu Lwowskiego (do 1917). Nominacja na docenta prywatnego została zatwierdzona przez C.K. Ministerium Wychowania i Oświaty 31 października 1905. W tym samym roku został mianowany zastępcą nauczyciela w III Gimnazjum, a następnie nauczycielem ponownie w IV gimnazjum lwowskim. Uczył propedeutyki filozofii w Prywatnym Gimnazjum Zofii Strzałkowskiej we Lwowie. W roku akademickim 1907–1908 prowadził całoroczny wykład na Uniwersytecie Lwowskim: "Lektura i interpretacja III księgi Etyki Spinozy". 15 lipca 1908 C. K. Szkolna Rada Krajowa przeniosła Witwickiego z IV do VII Gimnazjum we Lwowie, gdzie pracował do wybuchu I wojny światowej. Jednocześnie prowadził zajęcia (jako docent) z estetyki, filozofii i psychologii na Uniwersytecie Lwowskim i Politechnice Lwowskiej. Od 1911 studiował prace Williama Jamesa, co zaowocowało w jego naukowej twórczości (teoria supozycji, teza o współzależności światów: wewnętrznego i zewnętrznego, inspiracja do badań nad wiarą ludzi oświeconych w Polsce). Zainteresował się w tym czasie również psychopatologią i ogólnie psychiatrią, szczególnie pracami Eugena Bleulera, Paula Emila Flechsiga, Karla Jaspersa i Ernsta Kretschmera. W latach 1911–1918 był członkiem komitetu redakcyjnego i jednym z najaktywniejszych współpracowników czasopisma "Ruch Filozoficzny", oficjalnego organu Polskiego Towarzystwa Filozoficznego. W 1915 został członkiem zarządu powstałego w Wiedniu Polskiego Archiwum Wojennego. Jednocześnie był przewodniczącym Sekcji Pamiętnikarskiej tegoż Archiwum.
W 1919 roku Witwicki został profesorem nadzwyczajnym, a w 1920 profesorem zwyczajnym psychologii na Uniwersytecie Warszawskim. Do emerytury (1948) kierował na tymże Uniwersytecie pracami Zakładu Psychologii Doświadczalnej, będącego zalążkiem obecnego Wydziału Psychologii. Brał udział w obradach międzynarodowych zjazdów i kongresów psychologicznych oraz filozoficznych (Haga, Kopenhaga, Mediolan, Neapol, Paryż, Utrecht, Warszawa, Wiedeń). 17 marca 1938 został prezesem Polskiego Towarzystwa Psychotechnicznego. W tym czasie uczestniczył również aktywnie w życiu społecznym. Protestował przeciwko gettu ławkowemu, pisał artykuły i udzielał porad w popularnych czasopismach, recenzował książki i wystawy malarskie, projektował okładki do publikowanych przez Gabrielę Zapolską „skandalizujących” sztuk teatralnych. Zdobył również uznanie i popularność jako autor i lektor cyklu pogadanek radiowych "Przechadzki ateńskie", prowadzonych od 31 stycznia do 21 marca 1939 (łącznie 8 pogadanek) i będących owocem jego pobytu w Atenach (wrzesień – październik 1937). Ilustracje do tych audycji (fotografie i ryciny starożytnych budowli, posągów, płaskorzeźb greckich wraz z opisem Witwickiego) zostały wydane przez Polskie Radio w formie broszury w 1939 roku. Krótko przed wybuchem II wojny światowej kupił willę w Konstancinie, w której zamieszkał z żoną Heleną i synem Tadeuszem.
W czasie okupacji Witwicki prowadził tajne nauczanie, nie zaprzestał pracy artystycznej, naukowej i przekładowej, ale nie prowadził działalności psychologicznej. Jego prace i przekłady z tego okresu zostały wydane dopiero po 1956 roku. W latach 1945–1948 prowadził zajęcia z psychologii (seminarium) ze studentami Uniwersytetu Warszawskiego – z powodu problemów zdrowotnych – w swoim domu w Konstancinie. W tym czasie napisał dziesięć broszur z cyklu "Wiadomości z psychologii" (SW „Czytelnik” 1946–1948). Zmarł 21 grudnia 1948 w Konstancinie. Został pochowany na cmentarzu w Skolimowie (kwatera II-B, rząd 12, grób 2).
Rodzina.
Władysław Witwicki (drugie imię Józef) pochodził z rodziny szlacheckiej, używającej herbu Sas i przydomka Wasylkowicz (nazwisko Witwicki zostało wzięte od nazwy miejscowości – Witwica – z której pochodzi rodzina). Był piątym (i ostatnim) dzieckiem Urszuli z domu Woińskiej (ur. 1936, siostrzenicy arcybiskupa lwowskiego Łukasza Baranieckiego) i kancelisty sądowego Ludwika-Filipa Wasylkowicza Witwickiego (1830–1884). Dwukrotnie zawarł związek małżeński – w 1901 z Euzebią Popławską (1880–1944) w obrządku rzymskokatolickim oraz w 1920 z byłą uczennicą Heleną Dubieńską (1889–1949) w obrządku ewangelicko-reformowanym w Warszawie (zmienił wyznanie, aby móc się ożenić po raz drugi). Był ojcem Tadeusza, psychologa (1902–1970), adiunkta UW, docenta UMK oraz Janusza (1903–1946), twórcy Panoramy Plastycznej Dawnego Lwowa. Jego bratankiem był Michał Witwicki – architekt i konserwator zabytków.
Wkład w rozwój psychologii.
Podręczniki.
Witwicki był autorem pierwszego, dwutomowego, trzykrotnie wznawianego (2 wydania w dwudziestoleciu międzywojennym, 2 wydania po II wojnie światowej) i rozszerzanego polskiego podręcznika psychologii dla studentów oraz dwukrotnie wznawianego podręcznika "Zarys psychologii" dla uczniów szkół średnich i seminariów nauczycielskich. Podręcznik dla studentów, napisany z pozycji człowieka o orientacji humanistycznej, odegrał istotną rolę w polskiej psychologii okresu międzywojennego (m.in. przyczynił się w znacznym stopniu do ustalenia polskiej terminologii psychologicznej), wykształciło się na nim kilka pokoleń psychologów polskich.
Teoria kratyzmu, teoria uczuć.
Oryginalna teoria psychologiczna Witwickiego to kratyzm ( – siła), uzasadniająca zmiany stanów emocjonalnych jednostki dążeniem do uzyskania poczucia mocy. Owo dążenie jest fundamentem całego życia psychicznego. Zalążki teorii kratyzmu pojawiły się już w pracy doktorskiej Witwickiego "Analiza psychologiczna ambicji" (1900). Zawiera ona najważniejsze tezy, które następnie zostały odpowiednio rozwinięte. Za oficjalną datę ogłoszenia tej teorii i nazwania jej „kratyzmem” przyjmuje się 25 lipca 1907 – dzień wygłoszenia referatu na sekcji filozoficznej X Zjazdu Lekarzy i Przyrodników Polskich we Lwowie. Pełne rozwinięcie i dojrzałą formę uzyskała w drugim tomie podręcznika psychologii (1927). O randze teorii kratyzmu świadczy jej zbieżność z ogłoszoną później (1912) teorią dążenia do mocy Alfreda Adlera. Zbieżność myśli obu uczonych świadczy o osadzeniu psychologicznych poglądów Witwickiego w nurcie nauki europejskiej.
Teoria kratyzmu odcisnęła swoje piętno w estetyce. Witwicki wprowadził pojęcie „układu spoistego dobrze zamkniętego”. Według niego układy takie wzmagają nasze poczucie mocy, natomiast chaotyczna wielość i różnorodność zjawisk budzi niepokój, czujemy się wobec niej słabi i bezradni. Gdy różnorodność ta zostaje uporządkowana, daje to ludziom przyjemne poczucie panowania nad różnorodnością.
Z teorią kratyzmu powiązana jest teoria uczuć (powstałych na tle powiększenia lub obniżenia poczucia mocy), w ramach której Witwicki dokonał klasyfikacji uczuć.
Psychologia religii.
Jako jeden z nielicznych na świecie, Witwicki wprowadził zagadnienie religijności do podręcznika psychologii. Mimo niekonfesyjnego charakteru poglądów, przyznał poczuciu religijnemu kluczową rolę w światopoglądzie (chociaż uważał, że nie jest ono zjawiskiem powszechnym). W skład tego poczucia wchodzą: podobne do opisanego przez Rudolfa Otto poczucie świętości, antropocentryczne i antropomorficzne odczucie świata (obejmujące potrzebę wiary w nieśmiertelność osobistą) oraz magiczne pojmowanie zjawisk i związków między nimi. Według Witwickiego świętością tchnie dla człowieka obdarzonego poczuciem religijnym to, co się wydaje nadludzko potężne a niezrozumiałe, dobre a straszne, pociągające i jednocześnie przerażające. Wiara, myśl o Bogu daje trwałe poczucie mocy, podłożonej pokorą, stanowi ciche, pogodne tło wewnętrzne, uwalnia od poczucia poniżenia, nieudolności, niemocy.
Opublikowana przed drugą wojną światową jedynie we Francji "Wiara oświeconych" (1939) jest studium teoretycznym i empirycznym z psychologii religii. Zawiera ona zręby teorii wiary religijnej, zilustrowane materiałami z przeprowadzonych osobiście przez jej autora badań empirycznych. Rezultaty tych badań pozwoliły Witwickiemu na dokładniejsze sformułowanie psychologicznej zasady sprzeczności. Stały się podstawą tezy o istnieniu w ludzkiej wiedzy sfery supozycji, na którą składają się sądy wydane bez tzw. momentu asercji lub też przekonania nieszczere („przekonania na niby”). Takie pojecie supozycji () Witwicki zaczerpnął od austriackiego filozofa Alexiusa Meinonga. W sferze supozycji „umiejscowił” wiarę religijną ludzi oświeconych. Jako „przekonanie na niby”, wiara taka jest stopniowalna, od nieomal pewności do prawie całkowitego zwątpienia. W pierwszym przypadku typ religijności może być nazwany ortodoksyjnym. Pozostałe typy to religijność subiektywna (selektywna) i religijność symboliczno-alegoryczna. Osoby pierwszego i drugiego typu mają trudności z godzeniem przekonań religijnych z wiedzą naukową (paraliż logiczny), z rozstrzyganiem dylematów moralnych (paraliż moralny) oraz z oceną etyczną postaci religijnych (paraliż etyczny). Przejściu od supozycji do przekonań twierdzących (akceptowalnych) sprzyjają według Witwickiego takie czynniki, jak uczucie szacunku, czci, pewne obawy (przed karą), nawyki (tradycja), wpływy (sugestie) autorytetów (czcigodnych instytucji), osób znaczących (rodziców). Towarzyszy temu tłumienie niepożądanych refleksji i brak zdolności krytycznego myślenia o sprawach wyłączonych spod wpływu logicznego rozważania.
Najbardziej znaczący dla niekonwencjonalnej postawy Witwickiego wobec zagadnień psychologicznych był sceptycyzm w stosunku do tego, co opiera się jedynie na nawyku, przesądzie, tradycji i zabobonie. W swoich pracach poruszał temat życia psychicznego w jego postaciach anormalnych, tzn. chorób psychicznych, urojeń wielkościowych, paranoi, rozdwojenia jaźni, egocentryzmu, skrajności u jednostek znanych z historii, wielkich wodzów, mistyków, wieszczów, założycieli religii, sekt religijnych, osób ogłaszających się mesjaszem, uważających się za proroków, zesłańców niebios, istoty nadprzyrodzone, „osoby na pół boskie”. W swoim tłumaczeniu ewangelii Mateusza i Marka ("Dobra Nowina według Mateusza i Marka"), opatrzonym obszernym komentarzem, Witwicki przeprowadził analizę psychologiczną tekstu oraz osób w nim występujących, kwestionując między innymi zdrowie psychiczne Jezusa.
Psychologiczna zasada sprzeczności.
Witwicki odwołując się do wyników własnych badań stwierdził, że zasada ta w sformułowaniu: „Dwa przekonania, którym odpowiadają sądy sprzeczne, nie mogą istnieć zarazem w tym samym umyśle” (ujęcie Arystotelesa i Jana Łukasiewicza) – jest fałszywa, sprzeczna z doświadczeniem. Przeczy jej bowiem szereg faktów rejestrowanych w psychologii marzeń sennych, doznań estetycznych, przeżyć religijnych i magicznych. Tak sformułowana zasada nie dotyczy ludzi chorych psychicznie oraz ludzi normalnych, zdrowych, inteligentnych w czasie snu, poetów, wierzących oraz ogólnie osób, których umysł znajduje się w stanie paraliżu logicznego. Według Witwickiego można tę zasadę utrzymać jedynie w brzmieniu:
Badania Witwickiego w tym zakresie kontynuowała jego uczennica Aniela Meyer-Ginsbergowa. Wyniki owych badań opublikowała w pracy doktorskiej "Badania nad psychologiczną zasadą sprzeczności".
Metodologia.
Podstawowe znaczenie miała dla Witwickiego obserwacja (w tym introspekcja) oraz trafna interpretacja zachowania zewnętrznego (m.in. postanowień, czyli manifestacji sądów w rozumieniu Franza Brentano) i wszelkich wytworów ludzkich jako objawów życia psychicznego. Z dystansem natomiast odnosił się do eksperymentu psychologicznego jako metody badawczej (w tym kontekście był krytykiem Wundta), przyznając mu jedynie rangę metody pomocniczej, wspomagającej obserwację. Krytycznie oceniał posługiwanie się w badaniach testami psychologicznymi, ankietami i kwestionariuszami. Autorytet naukowy Witwickiego i jego krytyczna postawa wobec testów spowodowały, że nie opanowały one rynku polskiej metodologii psychologicznej okresu międzywojennego.
Filozofia.
Witwicki żył i tworzył w okresie wyodrębniania się psychologii z filozofii. Był jednym z dwóch pierwszych uczniów (obok Jana Łukasiewicza – filozofa i logika) Kazimierza Twardowskiego – filozofa, psychologa i logika. W odróżnieniu od twórcy fenomenologii Edmunda Husserla treść przedstawienia przedmiotu traktował jako akt psychiczny będący odrębnym przedmiotem, który psychologia może badać. 
Witwicki był jednym z inicjatorów i współzałożycieli Polskiego Towarzystwa Filozoficznego, członkiem Komitetu Redakcyjnego czasopisma „Ruch Filozoficzny”, wygłosił referat inauguracyjny na Pierwszym Polskim Zjeździe Filozoficznym (1923), był jednym z polskich delegatów na Międzynarodowy Zjazd Filozoficzny w Neapolu (1924).
Mimo zasadniczo humanistycznej orientacji jego badań, jest on zaliczany do grona myślicieli związanych ze szkołą lwowsko-warszawską. W swoich pracach z dziedziny historii filozofii koncentrował się (w odróżnieniu od innych historyków filozofii) na psychologicznej analizie tekstów filozoficznych. Witwicki był pierwszym psychobiografistą. Swoją psychobiografią Sokratesa, zawartą w komentarzu do tłumaczenia "Uczty" (1909), wyprzedził o rok psychobiografię Leonarda da Vinci autorstwa Sigmunda Freuda ("Eine Kindheitserinnerung des Leonardo da Vinci", 1910), uważaną za najstarszą nowoczesną psychobiografię. Zainicjował uprawianie filozofii metodą badania osobowości filozofów i tworzenia ich portretów psychologicznych.
Interesował się również filozofią nauki. Zauważył, że wprawdzie myślenie logiczne, racjonalne, krytyczne i naukowe jest niezbędnym instrumentem w walce o byt, to jednak wymaga sporo energii, wysiłku, czujności i napięcia. Dlatego człowiek przeciętny używa takiego myślenia jedynie wtedy, gdy musi. Zaspokoiwszy dzięki niemu nieodzowne potrzeby życiowe, popada z reguły „w stan raczej roślinnej wegetacji, odpoczynek, urozmaicony zabawą, zakończony snem”, oddając się chętnie imaginacji, poszukując złudzeń, przekonań pozornych, mitów, baśni, obrazów, „stwarza świat fikcyjny, (...) świat nawet sprzeczny”.
Etyka.
Witwicki zajmował się budową etyki świeckiej przez prawie 50 lat, od publikacji "Analizy psychologicznej ambicji" (1900), aż do śmierci w 1948 roku. Pierwszy szkic etyki świeckiej przedstawił podczas wystąpień na dwóch kolejnych posiedzeniach Polskiego Towarzystwa Filozoficznego we Lwowie, 10 i 24 maja 1905. Uzasadniał tam, że „przepisy etyczne dadzą się uzasadnić wynikami badań przyrodniczych, socjologicznych i historycznych i będą wyrazem przyrodzonego instynktu społecznego”. W objaśnieniach do tłumaczenia "Eutyfrona" napisał:
Podobnie jak u Tadeusza Kotarbińskiego, również u Witwickiego świeckość etyki nie polegała wyłącznie na świeckości formy, czyli na świeckim uzasadnianiu zakazów i nakazów moralnych, lecz przede wszystkim wyrażała się w świeckiej treści uznawanych wartości, takich jak wiedza, krytycyzm, samodzielność, ambicja, pragnienie tworzenia kultury.
Tłumaczenia.
Był znawcą kultury starożytnej, autorem wybitnego literacko i głęboko zakorzenionego w polskiej kulturze przekładu niemal całości dzieł Platona (z komentarzami). Było to największe przedsięwzięcie translatorskie w ramach szkoły lwowsko-warszawskiej i pierwszy pełny polski przekład dialogów platońskich. W 1909 roku wydany został pierwszy z przetłumaczonych dialogów Platona – "Uczta". Witwicki do końca życia zajmował się tłumaczeniem i objaśnianiem dzieł Platona. Przekłady te, mimo niespecjalistyczności filozoficznej i filologicznej, uznaje się za doskonałe pod względem psychologicznego realizmu, plastyczności, przystępności, obrazowości, konkretności i wnikliwości analiz. W latach trzydziestych XX wieku przetłumaczone przez Witwickiego dialogi platońskie nadawano w audycjach radiowych, w których lektorem początkowo był Stefan Jaracz, a następnie sam Witwicki.
Przetłumaczył również na język polski "Rozmowy bogów" (1947) i "Dialogi wybrane" (1949) Lukiana z Samosaty, ewangelie Mateusza i Marka (1942, wyd. 1958), VII tom ("Malarstwo angielskie") "Historii malarstwa" (1918) oraz zbiór wykładów Williama Jamesa "Filozofia wszechświata" (1911).
Działalność artystyczna.
Witwicki ilustrował książki (m.in. własne przekłady), tworzył akwarele, akwaforty, drzeworyty, ekslibrisy. Projektował okładki czasopism, odlewał gipsowe popiersia, rzeźbił, recenzował wystawy, prezentował sylwetki artystów. Pomagał swojemu synowi Januszowi przy tworzeniu Panoramy Plastycznej Dawnego Lwowa. Wygłaszał odczyty i pisał artykuły o sztuce (pierwszą publikacją Witwickiego był artykuł "Dirce", opublikowany 1 stycznia 1899 w lwowskich „Wiadomościach Artystycznych”, zawierający krytyczną analizę obrazu "Dirce chrześcijańska" Henryka Siemiradzkiego). Był autorem podręczników dla artystów plastyków: "Wiadomości o stylach" (1934), "O widzeniu przedmiotów. Zasady perspektywy" (1954), "Anatomia plastyczna" (1960).
Działalność dydaktyczna.
Wykształcił szereg psychologów, filozofów, filologów, pedagogów. Do grona uczniów Władysława Witwickiego należeli między innymi Stefan Błachowski, Stanisław Dąbrowski, Eugeniusz Geblewicz, Janina Hosiasson-Lindenbaum, Kazimiera Jeżewska, Janina Kotarbińska, Estera Markin, Andrzej Nowicki, Zbigniew Pietrasiński, Maria Radwiłowicz, Stanisław Sedlaczek, Maria Żebrowska.
Upamiętnienie.
W 1935 roku ukazała się "Księga Pamiątkowa ku czci Władysława Witwickiego" (jako VII tom wydawanego w Poznaniu "Kwartalnika Psychologicznego", 663 strony) pod redakcją Stefana Błachowskiego, przygotowana przez wypromowanych przez niego doktorów psychologii. Zawiera ona 20 prac uczniów Witwickiego. Prace te były przygotowywane pod kierunkiem Witwickiego. Są to m.in. rozważania dotyczące problematyki filozoficznej, rozprawy teoretyczne, wprawki eksperymentalne oraz rozbudowane relacje z badań eksperymentalnych.
W latach 1957–1963 dzięki staraniom gł. Kazimiery Jeżewskiej Państwowe Wydawnictwo Naukowe wydało 23 tomy spuścizny piśmienniczej Władysława Witwickiego.
Wydział I Nauk Humanistycznych i Społecznych PAN przyznaje nagrody im. Władysława Witwickiego za wybitne i twórcze prace w zakresie psychologii. Imieniem Władysława Witwickiego nazwano ulice w Warszawie (w dzielnicy Praga-Południe), Rzeszowie, Lubaczowie oraz w Konstancinie-Jeziornie.

</doc>
<doc id="432063" url="https://pl.wikipedia.org/wiki?curid=432063" title="Ry Tanindraza nay malala ô">
Ry Tanindraza nay malala ô



</doc>
<doc id="432065" url="https://pl.wikipedia.org/wiki?curid=432065" title="Endoskopowa wsteczna cholangiopankreatografia">
Endoskopowa wsteczna cholangiopankreatografia



</doc>
<doc id="432069" url="https://pl.wikipedia.org/wiki?curid=432069" title="Dr. Aloysius X. L. Pendergast">
Dr. Aloysius X. L. Pendergast

Aloysius X. L. Pendergast – agent FBI, fikcyjna postać powieści sensacyjnych Douglasa Prestona i Lincolna Childa.
Pendergast jest agentem specjalnym z Federalnego Biura Śledczego w USA (FBI). Jest znany i ceniony za obycie z kulturą i szeroką wiedzą na wiele tematów oraz niesławny w jego zdolnościach strzeleckich. Pracuje w Nowym Orleanie, filii Biura w Luizjanie, ale zwykle wyjeżdża poza stan w śledztwach które prowadzi nie tylko w kraju.
Pochodzenie.
Urodził się w zamożnej południowej rodzinie, wywodzącej się z Francji, około 1960 roku, wychował się w Nowym Orleanie. Pendergast pozostał gentlemanem z południowymi manierami i akcentem. Studiował antropologię na Uniwersytecie Harvarda i otrzymał podwójny doktorat z filozofii klasycznej na uniwersytecie oksfordzkim. Był żonaty, lecz podczas akcji powieści z jego udziałem jest już wdowcem. Niewiele wiadomo o jego zmarłej żonie Helen. Była wspaniałym strzelcem (brała udział w polowaniach) i prawdopodobnie zmarła kilka lat przed zdarzeniami z "Reliktu".
Wygląd.
Wysoki i szczupły z bladymi, błękitnymi oczami oraz bardzo jasną, bladą karnacją. Silny tors z niepozornie wyglądającymi mięśniami. Włosy blond, prawie białe pomimo młodego wieku. Długie palce z profesjonalnym, dyskretnym manicure'em. Ubrany wyjątkowo elegancko, całkowicie na czarno, nawet w najbardziej ciepłych dniach. Zwykle porównywany do przedsiębiorcy pogrzebowego. Porusza się bezszelestnie z "kocią" gracją i delikatnością. Jest mistrzem kamuflażu, nie poznają go nawet najbliżsi znajomi.
Dodatki.
Pendergast używa Rolls-Royce'a Silver Wraith 1959 z kierowcą, rzadko prowadzi sam. Jego prywatną bronią jest Les Baer kaliber .45 wykonany na zamówienie. Posiada dwa domy: pozornie zniszczona, odnowiona od wewnątrz Beaux Art rezydencja przy 891 Riverside Drive w Nowym Jorku oraz apartament Dakota. Nosi łańcuszek z wisiorkiem przedstawiającym oko bez powieki nad feniksem.
Zainteresowania.
Jego zainteresowania są równie wytworne jak życie i otoczenie, włączając w to wykwintne i drogie jedzenie oraz wina. Jego ulubionym napojem jest zielona herbata, na zaparzenie której ma specjalny sposób. Przepada za befsztykiem tatarskim. Jego pasją są drzewka bonsai. Uwielbia muzykę poważną, lecz nie przepada za operą. Płynnie posługuje się językiem włoskim, łacińskim, francuskim i chińskim (dialekty mandaryński i kantoński) oraz prawdopodobnie hiszpańskim. Nie zna niemieckiego i neapolitańskiego.
Powieści.
Agent specjalny Pendergast pojawia się w czterech oddzielnych powieściach jako początek do trylogii, w której to on jest bohaterem. Wszystkie książki były napisane przez Douglasa Preston'a i Lincolna Child'a.

</doc>
<doc id="432072" url="https://pl.wikipedia.org/wiki?curid=432072" title="Liam Neeson">
Liam Neeson

Liam Neeson, właściwie William John Neeson (ur. 7 czerwca 1952 w Ballymenie) – północnoirlandzki aktor filmowy i teatralny, nominowany do Oscara za główną rolę w filmie "Lista Schindlera".
Życiorys.
Wczesne lata.
Urodził się w Ballymena, w hrabstwie Antrim, w Irlandii Północnej, w rodzinie rzymskokatolickiej jako trzecie z czwórki dzieci Katherine „Kitty” Neeson (z domu Brown), kucharki, i Bernarda „Barneya” Neesona, dozorcy w podstawówce Ballymena Boys All Saints Primary School. Wychowywał się z trzema siostrami: Elizabeth, Bernadette i Rosaleen. W wieku dziewięciu lat rozpoczął lekcje boksu w All Saints Youth Club, a później był amatorskim mistrzem boksu w Ulsterze.
Mając 11 lat po raz pierwszy wystąpił na scenie po tym, jak jego nauczyciel angielskiego zaproponował mu główną rolę w szkolnym przedstawieniu. Na jego zainteresowanie aktorstwem wpłynął również Ian Paisley. W 1971 rozpoczął studia na wydziale fizyki i informatyki w Queen’s University Belfast w Irlandii, przed wyjazdem do pracy w St. James’s Gate Brewery. Na uczelni odkrył talent do gry w piłkę nożną i został zauważony przez irlandzkiego menadżera Seána Thomasa z Bohemian F.C. W Dublinie rozegrał jeden mecz przeciwko Shamrock Rovers F.C., ale nie zaproponowano mu kontraktu.
Po opuszczeniu uniwersytetu, powrócił do Ballymena, gdzie pracował dorywczo jako operator wózka widłowego w Guinness i kierowca ciężarówki. Uczęszczał również przez dwa lata do kolegium nauczycielskiego w Newcastle upon Tyne w Anglii, przed ponownym powrotem do rodzinnego miasta. Ukończył Gaiety School of Drama w Dublinie.
Kariera.
W 1976 roku dołączył do zespołu artystycznego The Lyric Players' Theatre w Belfaście, gdzie występował przez dwa lata. W 1977 roku pierwsze doświadczenia filmowe, grając Jezusa Chrystusa i ewangelistę w filmie religijnym "Wędrówka Pielgrzyma" ("Pilgrim's Progress"). W 1978 roku przeniósł się do Dublina, gdy zaproponowano mu udział w sztuce "Mówię ja, mówi on" ("Says I, Says He", 1977) Rona Hutchinsona o konflikcie w Irlandii Północnej. Po występie w kilku innych produkcjach, dołączył do Abbey Theatre.
W 1980 reżyser John Boorman zaangażował go do roli Lenniego Smalla w spektaklu "Myszy i ludzie" Johna Steinbecka, a następnie powierzył mu rolę sir Gawaina w filmie "Excalibur" (1981) u boku Nigela Terry’ego, Helen Mirren i Nicholasa Claya. Potem przeniósł się do Londynu, gdzie kontynuował pracę na scenie. Pojawiał się też na ekranie jako Kegan, „człowiek z gór” w filmie fantasy Petera Yatesa "Krull" (1983) z Kenem Marshallem, Churchill w dramacie historycznym Rogera Donaldsona "Bunt na Bounty" ("The Bounty", 1984) u boku Mela Gibsona i Anthony’ego Hopkinsa, Fielding w dramacie wojennym Rolanda Joffé’a "Misja" ("The Mission", 1986) z Robertem De Niro i Jeremym Ironsem oraz gościnnie jako Sean Carroon w trzecim sezonie serialu NBC "Policjanci z Miami" ("Miami Vice", 1986).
Następnie przeniósł się do Hollywood. Uznanie krytyków przyniosła mu rola oskarżonego o morderstwo sekretarki prokuratora generalnego - bezdomnego włóczęgi i weterana z Wietnamu w filmie Petera Yatesa "Podejrzany" ("Suspect", 1987) z Cher i Dennisem Quaidem. W thrillerze Buddy’ego Van Horna "Pula śmierci" ("The Dead Pool", 1988) u boku Clinta Eastwooda wystąpił w roli Petera Swana, reżysera filmowego horroru. Tytułowa rola Peytona Westlake’a/człowieka ciemności w filmie sensacyjno-kryminalnym Sama Raimi "Człowiek ciemności" ("Darkman", 1990) zdobyła nominację do nagrody Saturna. Za kreację Oskara Schindlera w biograficznym dramacie wojennym Stevena Spielberga "Lista Schindlera" ("Schindler's List", 1993) otrzymał nagrodę krytyków filmowych w Chicago oraz został nominowany do Oscara, Złotego Globu i BAFTA. Jako Michael Collins (irlandzki przywódca) w biograficznym dramacie wojennym Michaela Apteda "Michael Collins" (1996) zdobył nagrodę Evening Standard British Film Awards i nominację do Złotego Globu.
Za postać Qui-Gona Jinna w filmie sci-fi George’a Lucasa ' ("Star Wars Episode I: The Phantom Menace", 1999) był nominowany do nagrody Saturna i MTV Movie Award. Jako Alfred Kinsey w biograficznym dramacie Billa Condona "Kinsey" (2004) został uhonorowany nagrodą Irish Film &amp; Television Academy i krytyków w Los Angeles i był nominowany do Złotego Globu. Z kolei jako Henri Ducard/Ra’s al Ghul w filmie Christophera Nolana ' ("Batman Begins", 2005) otrzymał nominację do nagrody Saturna i MTV Movie Award.
W 1999 królowa Elżbieta II nadała mu Order Imperium Brytyjskiego.
W 2007 podpisał umowę z Bethesda Softworks. Podkładał głos Jamesa – ojca głównego bohatera w grze "Fallout 3", będącej kontynuacją znanej serii "Fallout".
Życie prywatne.
W różnych wypowiedziach dla mediów wielokrotnie podkreślał, że jest dumny z tego, że pochodzi z Irlandii Północnej. W 2014 roku wystąpił w kampanii reklamowej Rady Turystycznej Irlandii Północnej ("Northern Ireland Tourist Board", "NITB"), promującej ten kraj jako cel turystyczny.
W latach 80. XX wieku był związany z Helen Mirren. W 1993 podczas prób nad broadwayowską sztuką Eugene’a O’Neilla "Anna Christie" poznał aktorkę Natashę Richardson, córkę aktorki Vanessy Redgrave i reżysera/scenarzysty Tony’ego Richardsona, którą poślubił 3 lipca 1994. Zagrali razem także w dramacie psychologicznym Michaela Apteda "Nell" (1994). Wychowywali dwóch synów: Micheála Richarda Antonio (ur. 22 czerwca 1995) i Daniela Jacka (ur. 27 sierpnia 1996). 18 marca 2009 w Nowym Jorku Natasha Richardson zmarła w wyniku wypadku - krwotoku w mózgu, spowodowanego upadkiem na stoku narciarskim.

</doc>
<doc id="432073" url="https://pl.wikipedia.org/wiki?curid=432073" title="Boulevard of Broken Dreams">
Boulevard of Broken Dreams

Boulevard of Broken Dreams – ballada rockowa, będąca drugim singlem z płyty "American Idiot" punk rockowego amerykańskiego zespołu Green Day. Tekst piosenki mówi w domyśle o samotności w wielkim mieście. Utwór otrzymał Nagrodę Grammy za rok 2005 w kategorii „Najlepszy Utwór Rockowy”.
Utwór „Holiday” i „Boulevard of broken dreams” są zestawione na zasadzie kontrastu. „Holiday” jest piosenką niezwykle dynamiczną, w przeciwieństwie do tej drugiej. W jednym z wywiadów zespół stwierdził, że „Boulevard of Broken Dreams” jest jak kac po imprezie przedstawionej w poprzedniej piosence.

</doc>
<doc id="432075" url="https://pl.wikipedia.org/wiki?curid=432075" title="Antoni Paśko">
Antoni Paśko

Antoni Klemens Paśko (ur. 9 sierpnia 1912 w Zwięczycy, zm. 6 marca 2001) – polski działacz komunistyczny i ludowy, poseł na Sejm PRL VI kadencji, członek Komitetu Centralnego PZPR. Budowniczy Polski Ludowej.
Życiorys.
Syn Leona i Magdaleny. Szkołę powszechną ukończył w Rzeszowie, a następnie średnią szkołę handlową w Inowrocławiu. W okresie wielkiego kryzysu ekonomicznego (1929–1934) na Podkarpaciu narastał ruch lewicowy jako reakcja na rosnący wyzysk oraz pogarszanie się sytuacji materialnej przeważającej liczby ludności. W 1930 wstąpił do Komunistycznego Związku Młodzieży Polski. Brał aktywny udział w działalności politycznej na terenie województwa lwowskiego, za co był wielokrotnie aresztowany i skazany: w 1931 na pół roku więzienia, w 1932 na rok więzienia, w 1934 na 4 lata więzienia i pozbawienie praw obywatelskich na 10 lat. Po wojnie obronnej przedostał się do Francji, gdzie ukończył Szkołę Podchorążych w Coëtquidan. W czasie bitwy o Francję służył w polskiej 2 Dywizji Strzelców Pieszych dowodzonej przez generała Bronisława Prugar-Ketlinga. Po kapitulacji armii francuskiej 2 Dywizja, po szeregu starć z Niemcami, została zmuszona do przekroczenia granicy szwajcarskiej, gdzie została internowana. Internowani żołnierze pracowali fizycznie przy robotach drogowych, rolnych i umocnieniach. Antoni Paśko przez okres prawie dwóch lat prowadził kurs wieczorowy dla żołnierzy internowanych oraz brał aktywny udział w działalności Demokratycznego Związku Polaków w Szwajcarii. W połowie 1944 uciekł z obozu internowania do oddziałów partyzanckich we Wolnych Strzelców i Partyzantów Francuskich. Brał udział w wyzwoleniu Lyonu. Po wyzwoleniu Lyonu był oficerem politycznym w stopniu podporucznika w polskiej kompanii im. Jarosława Dąbrowskiego.
W styczniu 1945 wyjechał do Paryża, gdzie pracował jako sekretarz redakcji w „Gazecie Polskiej” oraz naczelny redaktor „Rolnika na Emigracji” i „Zielonego Sztandaru”. W latach 1946–1947 pełnił funkcje sekretarza generalnego Związku Polskich Osadników i Robotników Rolnych oraz prezesa zarządu Stronnictwa Ludowego. W 1947 wyjechał do Polski, gdzie zajmował się repatriacją i osadnictwem na Ziemiach Zachodnich robotników rolnych z Francji. Od czerwca do grudnia 1947 zasiadał w Zarządzie Głównym Związku Samopomocy Chłopskiej, a od grudnia 1948 do kwietnia 1949 był sekretarzem Głównej Komisji Wsi Samopomocowych. Od kwietnia 1948 do sierpnia 1949 był słuchaczem Szkoły Partyjnej przy KC PZPR.
Po ukończeniu szkoły partyjnej pracował w Wydziale Rolnym Komitetu Centralnego Polskiej Zjednoczonej Partii Robotniczej (od stycznia 1949 jako starszy instruktor, a od marca 1955 do września 1959 jako zastępca kierownika). W latach 1958–1965 był prezesem Zarządu Centralnego Związku Rolniczych Spółdzielni Produkcyjnych, a następnie do 1971 attaché handlowym ds. rolnych w Ambasadzie PRL w Kopenhadze. Po powrocie do kraju został ponownie wybrany na stanowisko prezesa Zarządu Centralnego Związku Rolniczych Spółdzielni Produkcyjnych.
W latach 1972–1976 pełnił mandat posła na Sejm PRL, od grudnia 1971 był członkiem KC PZPR. Od 1975 do 1981 pełnił funkcję generalnego sekretarza Naczelnej Rady Spółdzielczej.
Pochowany na cmentarzu Powązki Wojskowe w Warszawie (kwatera HII-8-20).

</doc>
<doc id="432076" url="https://pl.wikipedia.org/wiki?curid=432076" title="Holiday (singel Green Day)">
Holiday (singel Green Day)

Holiday – trzeci singel z płyty American Idiot punkrockowego amerykańskiego zespołu Green Day. Tematyką utworu jest zachwyt, przedstawionego w jednej z poprzednich piosenek, Jezusa z Przedmieścia, który opuścił swoje rodzinne strony i wyruszył do wielkiego miasta, nie omieszkując przy tym zmieszać z błotem amerykańskiego systemu.
Lista utworów.
CD 2.
Utwory Live zostały zagrane 21 września 2004 roku podczas koncertu Irving Plaza w New York City.
Vinyl.
Utwór Governator nigdy wcześniej nie był wydany.

</doc>
<doc id="432077" url="https://pl.wikipedia.org/wiki?curid=432077" title="Obniżenie Ścinawki">
Obniżenie Ścinawki

Obniżenie Ścinawki (332.47) – mezoregion położony między Górami Kamiennymi a Stołowymi, wzdłuż rzeki Ścinawki, o szerokości 10-15 km i długości ok. 30 km.
Pod względem geologicznym obejmuje fragment niecki śródsudeckiej. Obniżenie Ścinawki położone jest na wychodniach iłowcowych i piaskowcowych skał cechsztyńskich oraz dolnotriasowych skał niecki śródsudeckiej.
Rzeka dwukrotnie przecina granicę państwową z Czechami, środkowa część położona jest na terytorium Czech.

</doc>
<doc id="432078" url="https://pl.wikipedia.org/wiki?curid=432078" title="Księga sądowa">
Księga sądowa

Księga sądowa – rejestr zawierający wyroki, postanowienia sądów ziemskich i grodzkich, nazwiska świadków i pozwanych. 
Historia.
Początkowo wpisy w księgach sądowych były lakoniczne. Jednak szybko zakres i objętość wpisów zostały powiększone o wszystkie istotne elementy procesu, m.in. zeznania świadków, roty przysiąg sądowych, opłata sądowa czyli pamiętne, wydanie odpisu wyroku za opłatą, uchwały sejmików ziemskich (lauda), deklaracje publiczne (protesty) oraz prywatne transakcje.
Pierwsza wzmianka o księgach sądowych znaleziona została w dokumencie wystawionym przez Stanisława z Chrząstowa w roku 1322. Były one prowadzone aż do XVIII w. Początkowo były to tabliczki woskowe, na których wpisywano aktualne sprawy, zaś sprawy stare zamazywano. Razem z upowszechnieniem się papieru zaczęto prowadzić te księgi na papierze seksternym. Najstarsze zachowane księgi sądowe krakowskie są z roku 1374 oraz wielkopolskie zwane rejestrami pozwów, świadków, rot przysiąg i kar z końca XIV wieku.
W związku z ograniczonym czasem funkcjonowania sądów ziemskich (tzw. roczki) zaczęła wzrastać rola urzędu grodzkiego, który prowadził sprawy o posiadanie oraz przeprowadzał egzekucje wyroków. O ile pod względem honorowym księgi ziemskie miały pierwszeństwo, to z czasem księgi grodzkie stały się ważniejsze, ponieważ sądownictwo grodzkie (starościńskie) miało swoje siedziby, archiwum i personel, a ziemskie miało bardziej charakter samorządowy i często nie zbierało się w wyniku zrywania sejmików.
Księgi grodzkie.
Księgi grodzkie dzieliły się na dwie serie.
Pierwszą serię stanowiły księgi, do których dokonywano wpisów o charakterze wieczystym i zwano je „acta castrensia (nazwa rejonu) transactionum perpetuarum” (księgi transakcji). Wpisywano do nich transakcje takie jakie kupno ziemi, sprzedaż ziemi, zamiany, darowizny. W nich też oblatowano wcześniejsze dokumenty związane z transakcjami, takie jak nadania królewskie, testamenty, dokumenty funduszowe kościoła. Przykładowo w kancelarii goniądzkiej jedna księga z lat 1668-1764 zawiera wpisy z czterech lat.
Drugą serię stanowiły księgi, do których wpisywano dokumenty o charakterze niewieczystoksięgowym i zwano je „acta castrensia (nazwa rejonu) relationum” (księgi relacji). Wpisywano tam akty plenipotencji, pożyczek, testamentów, zastawów, posagów, taryf podatkowych, lauda (czyli uchwały sejmików), instrukcje. W końcu XVII wieku jedna księga mogła zawierać wpisy z dziesięciu lat, a w połowie XVIII wieku, trzeba było zakładać nową księgę co roku. Księgi relacji były znacznie węższe od ksiąg transakcji i zwano je powszechnie „dudkami”.
W miarę zwiększania się liczby transakcji zaczęto od XVI wieku stosować podziały ksiąg na kategorie:
Spośród księg grodzkich wyspecjalizowały się, w związku z łatwiejszym dostępem, następujące księgi:

</doc>
<doc id="432086" url="https://pl.wikipedia.org/wiki?curid=432086" title="Wzgórza Ścinawskie">
Wzgórza Ścinawskie

Wzgórza Ścinawskie – wzgórza położone w Obniżeniu Ścinawki, zajmujące obszar około 80 km². Najwyższe szczyty Wzgórz Ścinawskich to Gardzień (556 m n.p.m.), Nowa Kopka (549 m n.p.m.) oraz Ścinawskie Wzgórze (535 m n.p.m.).

</doc>
<doc id="432088" url="https://pl.wikipedia.org/wiki?curid=432088" title="American Idiot (singel)">
American Idiot (singel)

American Idiot – pierwszy singel z płyty American Idiot amerykańskiego zespołu punkrockowego Green Day. Jej tekst jest w domyśle atakiem na prezydenta USA George’a W. Busha oraz dominację mass mediów nad życiem ludzi.
Utwór został sklasyfikowany na 432 miejscu listy 500 utworów wszech czasów magazynu Rolling Stone.

</doc>
<doc id="432092" url="https://pl.wikipedia.org/wiki?curid=432092" title="Nekrobioza">
Nekrobioza

Nekrobioza, obumieranie – proces powolnego zamierania komórek poprzedzony różnymi zmianami zwyrodniającymi. Często po nim następuje odnowa i zastąpienie obumarłych komórek młodymi (np. naskórek).
Nekrobioza związana z organizmami roślinnymi (np. drzewami) oznacza proces (krótko- lub długotrwały) zmierzający do silnego osłabienia organizmu (lub jego części) wskutek działania owadów, grzybów (i innych patogenów), pasożytów lub czynników atmosferycznych, który może skończyć się śmiercią zaatakowanego organizmu.

</doc>
<doc id="432101" url="https://pl.wikipedia.org/wiki?curid=432101" title="Szpital św. Pawła w Barcelonie">
Szpital św. Pawła w Barcelonie

Szpital św. Pawła w Barcelonie (właśc. szpital św. Krzyża i św. Pawła, kat. "L'Hospital de la Santa Creu i Sant Pau") – zespół budynków w barcelońskiej dzielnicy Eixample, zaprojektowanych w głównej części przez Lluisa Domènecha i Montanera, jednego z najważniejszych przedstawicieli katalońskiej secesji, a w uzupełnieniu - przez jego syna Pere Domènecha i Rourę.
Historia.
Początki placówki sięgają roku 1401, kiedy połączono sześć istniejących wówczas szpitali. Nową lecznicę nazwano wówczas Szpitalem św. Krzyża ("Hospital de la Santa Creu"). 
Pod koniec XIX wieku znaczny rozwój miasta oraz postępy w medycynie sprawiły, że konieczne stało się rozbudowanie szpitala. Zaplanowano postawienie nowego budynku, którego sfinansowanie zapowiedział bankier Pau Gil. Budowa rozpoczęła się 18 stycznia 1902 i trwała 18 lat, z przerwami spowodowanymi brakiem środków. Wreszcie w 1930 udało się ukończyć inwestycję. Na prośbę sponsora do nazwy szpitala dodano jego patrona, św. Pawła. Pełna nazwa brzmiała więc "Szpital św. Krzyża i św. Pawła". Współcześnie pomija się pierwszą część nazwy.
Budowla.
Zespół zaprojektowano na dziewięciu kwartałach ulic w dzielnicy Eixample, na kwadratowej działce o wymiarach 300 na 300 metrów. Składa się z budynku głównego, przeznaczonego na administrację, i 27 pawilonów. Wszystkie budynki połączone są podziemnymi korytarzami, przystosowanymi do transportu chorych. Urządzenia techniczne pozostawiono na zewnątrz, dla łatwiejszej obsługi i konserwacji.
Pośród budynków wyróżnia się przede wszystkim siedziba administracji, do której prowadzą szerokie schody. Po obu stronach położone są biblioteka i sekretariat. W wydzielonej części mieści się kościół. Interesujące są również wszystkie pawilony, szczególnie, że każdy z nich różni się od pozostałych.
Przy budowie szpitala Domènecha wspomagali inni katalońscy artyści – rzeźbiarze Eusebi Arnau i Pau Gargallo, malarz i autor mozaik Francesc Labarta oraz kowal Josep Perpinyà.
Wraz z upływem lat szpital wzbogacał się o kolejne budynki, spośród których wyróżnia się Instytut Urologii. Zaplanowano kolejny, dużym budynkek, który stanie na skraju kompleksu.
W 1997 szpital znalazł się na liście światowego dziedzictwa UNESCO.

</doc>
<doc id="432102" url="https://pl.wikipedia.org/wiki?curid=432102" title="Liceum pedagogiczne">
Liceum pedagogiczne

Liceum pedagogiczne – szkoła średnia kształcąca przyszłych nauczycieli dla szkół podstawowych; funkcjonowała w Polsce w latach 1932–1963.
Liceum pedagogiczne (3-letnie) oraz Pedagogium (2-letnie) powołała przedwojenna ustawa z roku 1932 w wyniku reformy szkolnej jędrzejewiczowskiej (reforma Janusza Jędrzejewicza). Pierwsi absolwenci opuścili te szkoły w roku szkolnym 1937/1938. System zastąpił dawne seminaria nauczycielskie, które ostatecznie przestały działać w latach 1936/1937.
W latach 1945–1962 licea pedagogiczne rozwinęły działalność, stanowiąc podstawową formę kształcenia przyszłych nauczycieli szkół podstawowych.

</doc>
<doc id="432103" url="https://pl.wikipedia.org/wiki?curid=432103" title="Hospital de Sant Pau">
Hospital de Sant Pau



</doc>
<doc id="432105" url="https://pl.wikipedia.org/wiki?curid=432105" title="Henry Kenneth Russell">
Henry Kenneth Russell



</doc>
<doc id="432107" url="https://pl.wikipedia.org/wiki?curid=432107" title="Jesus of Suburbia">
Jesus of Suburbia

Jesus of Suburbia – piąty i finałowy singel z albumu "American Idiot" zespołu Green Day. Piosenka jest rock operą (drugą na płycie jest „Homecoming”), dosyć nietypowym połączeniem pięciu różnych pod piosenek, co dało ciekawy efekt, np. najdynamiczniejsze „I Don’t Care” przechodzi nagle w spokojne „Dearly Beloved”. Całość trwa łącznie nieco ponad 9 minut (dokładnie 9:08). W utworze Green Day opisuje część życia tzw. Jezusa z Przedmieścia, fikcyjnej postaci przewodniej całego albumu. Jego prawdziwe imię nie jest znane (prawdopodobnie nazywa się Jimmy, gdyż w pełnej wersji teledysku dziewczyna, być może Whatsername, tak się do niego zwraca), ale przydomek może znaczyć, że jest wybawcą podmiejskich rebeliantów.
Jego matka jest rozwódką, a on sam spędził młode lata na „stałej diecie napojów gazowanych i Ritalinu”, oglądaniu telewizji, eksperymentowaniu z narkotykami i włóczeniu się po supermarkecie. Mimo że początkowo wszystko wydaje się być w porządku, czuje się znudzony i uwięziony w rodzinnym Jingletown i wyczekuje ucieczki. Robi to, co jest opisane w „Tales of Another Broken Home”, i wyrusza do metropolii. Tamtejsze doświadczenia Jesusa nie pojawiają się już w tym utworze, lecz w następnych.

</doc>
<doc id="432109" url="https://pl.wikipedia.org/wiki?curid=432109" title="V-1 (broń)">
V-1 (broń)



</doc>
<doc id="432110" url="https://pl.wikipedia.org/wiki?curid=432110" title="Boulevard Of Broken Dreams">
Boulevard Of Broken Dreams



</doc>
<doc id="432115" url="https://pl.wikipedia.org/wiki?curid=432115" title="Nekrolatria">
Nekrolatria

Nekrolatria (gr. ‘kult zmarłych’ od "nekros" ‘martwy’ i "latreía" ‘służba’) – cześć oddawana zmarłym. Jest następstwem wiary w życie pozagrobowe. Zewnętrzną formą kultu są obrzędy związane z pochówkiem zmarłych oraz okresowe upamiętnianie zmarłych.

</doc>
<doc id="432116" url="https://pl.wikipedia.org/wiki?curid=432116" title="VII Liceum Ogólnokształcące im. Dąbrówki w Poznaniu">
VII Liceum Ogólnokształcące im. Dąbrówki w Poznaniu

VII Liceum Ogólnokształcące im. Dąbrówki w Poznaniu – państwowa szkoła średnia znajdująca się w dzielnicy Jeżyce. Założona w roku 1919 jako placówka dla dziewcząt, charakter szkoły żeńskiej utrzymała do roku 1967. Jej specyfikę wyznacza dwujęzyczna klasa polsko-niemiecka, w której nauka kończy się fakultatywnie egzaminem Deutsches Sprachdiplom II. Wśród poznańskich liceów pod względem poziomu nauczania Dąbrówka lokuje się w środku stawki.
Założenie i początki szkoły (1919).
Gdy faktyczną władzę w Poznaniu objęła Naczelna Rada Ludowa, wszystkie istniejące żeńskie szkoły średnie, tzw. Höhere Mädchenschule, miały charakter czysto niemiecki. W najstarszej i najbardziej prestiżowej z nich, państwowej Luisenschule, w początkach roku 1919 trwał ostry konflikt między niemiecką kadrą a delegatem Naczelnej Rady Ludowej, Marią Swinarską, której zadaniem było wprowadzenie w szkole nauki w języku polskim. Nie wiadomo na ile konflikt ten wpłynął na los placówki. W maju Prowincjonalne Kolegium Szkolne postanowiono zerwać z uznaną za germanizacyjną i hakatystyczną tradycją szkoły ludwicjańskiej. W niejasnych okolicznościach za nowego patrona przyjęto Dąbrowkę; sam wybór nawiązywał do patriotycznych, wielkopolskich i antyniemieckich tradycji. Rok szkolny 1919/1920 instytucja rozpoczęła już jako Państwowa Uczelnia Żeńska Dąbrówki. Do tego czasu większość niemieckiej kadry opuściła placówkę, częściowo zastąpiona przez nauczycieli polskich. Dyrektorem – w ówczesnej terminologii przełożoną szkoły – została Maria Swinarska. Okolicznościowe uroczystości akcentowały inaugurację raczej niż kontynuację; przejęte po Szkole Ludwiki czterdziestoletnie budynki szkolne poświęcono, a po ceremonialnym przemarszu uczennic na Maltę wzięły one udział w sypaniu Kopca Wolności. W dokumentacji szkolnej używany jeszcze wiosną roku 1919 niemiecki całkowicie zastąpiono polskim.
Uczelnia Dąbrówki przejęła po Luisenschule obszerny kompleks trzech gmachów po zachodniej stronie ulicy Młyńskiej; składał się on z budynku frontowego, położonego wzdłuż ulicy, oraz znajdujących się za nim w głębi działki dwóch budynków poprzecznych, nazywanych „południowym” i „północnym”; pomiędzy nimi znajdował się obszerny plac, wykorzystywany m.in. do ćwiczeń fizycznych. Aczkolwiek niezelektryfikowane i ogrzewane piecami kaflowymi, gmachy znajdowały się w dobrym stanie technicznym. Wydaje się, że braki kadrowe uzupełniono względnie szybko, bo w końcu roku 1919 wśród 35 nauczycieli było już 24 Polaków. Utrzymano żeński profil placówki; pewna liczba uczennic zaczynała naukę jeszcze w Luisenschule, a kończyła już w Dąbrówce. Początkowa skala rekrutacji jest niejasna, podawana liczba dziewcząt w zależności od źródła waha się od 538 do 1057; ogromny napływ kandydatek spowodował, że jeszcze w roku 1919 utworzono na Łazarzu drugą żeńską szkołę średnią, do której skierowano część przyjętych dziewcząt.
Skład etniczny uczennic jest niejasny, przynajmniej w początkowym okresie; wg jednych źródeł Niemki były w mniejszości, wg innych przeważały; żadne ze źródeł nie mówi o Żydówkach, które tradycyjnie stanowiły spory odsetek uczennic Luisenschule. Liczba oddziałów wynosiła nieco ponad 30, około 2/3 z polskim i 1/3 z niemieckim jako wykładowym. Początkowo w Dąbrówce prowadzono naukę zgodnie z różnymi programami i niektóre źródła mówią wręcz o de facto pięciu różnych współistniejących formułach, obejmujących gimnazjum, liceum, wyższe liceum (seminarium kształcące nauczycielki), szkołę ćwiczeń (szkoła powszechna gdzie praktykowały seminarzystki) i tzw. szkołę gospodarczą (o niejasnej formule). Żadne ze źródeł nie podaje wieku uczennic; zważywszy różnorodność programów nauczania, w ławach Dąbrówki mogły zasiadać tak starsze dziewczynki jak dorosłe panny.
Uczelnia Dąbrówki (1919-1939).
Przez większość okresu międzywojennego Dąbrówka była jedną z dwu publicznych i jedną z pięciu w ogóle żeńskich szkół średnich w Poznaniu; była też zdecydowanie najbardziej prestiżową. Szkoła była całkowicie polska pod względem kulturowym i ideowym; żadne ze źródeł nie mówi o utrzymywaniu klas niemieckojęzycznych, które musiały zaniknąć w początkach lat 20.; w późniejszych wspomnieniach abiturientek o koleżankach Niemkach wspomina się zupełnie wyjątkowo i jako o nielicznych. Podręczniki i pomoce naukowe w języku niemieckim stopniowo zastępowano polskimi. Pod względem wyznaniowym szkoła miała charakter rzymskokatolicki; żadne ze źródeł nie mówi o obecności pastorów protestanckich. Liczba uczennic do końca lat 20. wahała się w okolicach 800. Po wydzieleniu się ze szkoły filii neohumanistycznej w roku 1929, od roku 1936 funkcjonującej już jako całkowicie odrębne Państwowe Gimnazjum Żeńskie im. Klaudyny Potockiej, liczba ta prawdopodobnie nieco spadła.
Najważniejsze zmiany w okresie międzywojennym dotyczyły ujednolicenia programu nauczania; pod tym względem przez obie dekady, ale zwłaszcza w pierwszej, trwały nieustanne przeobrażenia. Od roku szkolnego 1920/21 skracano kurs seminaryjny, tzw. liceum wyższe, równolegle skracając również kurs szkoły ćwiczeń; oba moduły zlikwidowano całkowicie w roku 1930 i od tego czasu Dąbrówka nie kształciła już nauczycielek. Podobnie w latach 20. stopniowo likwidowano dziesięcioletni program liceum. Dominujący stał się moduł gimnazjalny, który również podlegał modyfikacjom. Stopniowo ograniczano program gimnazjum realnego, likwidując go w początkach lat 30. Odtąd Dąbrówka stała się przede wszystkim dualistycznym gimnazjum humanistycznym i neo-humanistycznym; to ostatnie wyróżniało się szczególnym uwzględnieniem języków obcych. Po formalnym wydzieleniu się Gimnazjum Klaudyny Potockiej pod koniec okresu międzywojennego Dąbrówka miała już typowy profil gimnazjum humanistycznego. Do Dąbrówki obowiązywał egzamin wstępny; dziewczęta nosiły czarny mundurek z beretem i białymi wyłogami, płacąc czesne 110 zł rocznie. Dominowały panny z rodzin średniej burżuazji. W szkole działały dwie drużyny harcerskie, Sodalicja Mariańska i szereg innych grup.
W roku 1928 budynki przeszły generalny remont, podczas którego szkołę całkowicie zelektryfikowano; jej chlubą była jedna z większych w mieście aula, mieszcząca również kaplicę. Od roku 1930 szkoła miała sztandar z hasłem „Gorejącą wiarą i głęboką wiedzą budujemy lepsze, jasne jutro”; wtedy też odbył się pierwszy Zjazd Dąbrówczański. W tym samym czasie Dąbrówka zaczęła stylizować się na następczynię Luisenschule; powody są niejasne, prawdopodobnie dyrekcja pragnęła zyskać na prestiżu stuletniej instytucji, jako że w roku 1930 świętowano 100 lat istnienia szkoły. W roku 1933 szkoła „pozyskała na własność” ośrodek w Czernicach w Puszczy Zielonce, dokąd odtąd urządzano liczne wycieczki. Kres funkcjonowaniu szkoły przyniosło zajęcie miasta przez Niemców; w budynkach początkowo zakwaterowano Wehrmacht, potem służyły kobiecej organizacji .
Żeńska szkoła w Polsce Ludowej (1945-1967).
Wojna przyniosła Dąbrówce ogromne straty; 11 jej uczennic zginęło z rąk Niemców. Jeszcze przed upadkiem Cytadeli grupa nauczycielek podniosła u formujących się władz polskich kwestię odtworzenia szkoły; w kilka dni potem wskutek toczonych walk budynki przy Młyńskiej uległy jednak niemal całkowitemu zniszczeniu. Próba przejęcia pałacyku, stojącego na dawnej ludwicjańskiej posesji, nie powiodła się. Po krótkim okresie funkcjonowania wspólnie z liceum Potockiej i formalnej decyzji o odtworzeniu szkoły rekrutację prowadzono w budynku Izby Przemysłowo-Handlowej na Mickiewicza 30; pomimo obietnic gmach przypadł innym instytucjom. W roku 1945/46 uczono w budynku Państwowego Liceum Pedagogicznego na Mylnej 5 i potem w Liceum gen. Zamoyskiej na Placu Matejki 56, a w kolejnych dwu latach szkolnych w dawnym Colegium Marianum na Różanej 17, które ostatecznie przypadło jednak szkole podstawowej. Rok 1948/49 Dąbrówka rozpoczęła w budynkach na Placu Bernardyńskim po zlikwidowanej w ramach politycznych represji Marynce; rozegranie jednej prestiżowej szkoły przeciw drugiej było propagandowym majstersztykiem władz. W tym samym okresie wyremontowano częściowo ocalały budynek poprzeczny na Młyńskiej; otworzono tam bursę, którą Dąbrówka dzieliła z innymi szkołami.
Dąbrówka odzyskała przedwojenny rozmach organizacyjny; już w roku 1946 uczyło się w niej 730 dziewcząt. W pierwszych latach naukę prowadzono wg różnych kursów gimnazjalnych i licealnych, a w murach szkoły spotykały się uczennice w wieku od 11 do 28 lat. Formułę nauczania ujednolicono w roku 1948; z Państwowego Gimnazjum i Liceum Żeńskiego placówka stała się Szkołą Ogólnokształcącą Stopnia Licealnego, gdzie w klasach VIII-XI kontynuowano powszechny program ogólnokształcący. Narastająca presja polityczna, przejawiająca się obrzędowością, modyfikacjami programowymi, nowymi organizacjami oraz polityką kadrową zmieniła charakter szkoły. Nie jest jasne, na ile placówka spełniała oczekiwania władz; z jednej strony pojawiają się informacje o niezadowalających wynikach wizytacji i organizacjach konspiracyjnych, z drugiej o nagrodach ministerialnych. Kulminacja nowej polityki przypadła na lata po roku 1953, kiedy szkoła została przemianowana na VII Liceum Towarzystwa Przyjaciół Dzieci. Po roku 1956 nacisk ideowy chwilowo zelżał, a do szkoły powróciło harcerstwo i nauka religii, a w roku 1957 Dąbrówka powróciła do starej nazwy. Jednak już pod koniec dekady presja na homogenizację ideową powróciła; w roku 1959 szkoła wstąpiła do Towarzystwa Szkół Świeckich, a w roku 1960 zanikła działalność ZHP i ponownie wyeliminowano religię.
Na początek lat 60. przypadł okres szczytu demograficznego; liczba uczennic przekroczyła 1000 a liczba nauczycieli sięgnęła 150. W roku 1965 przeprowadzono remont kapitalny budynku; zastąpiono piece kaflowe centralnym ogrzewaniem, wymieniono parkiety i instalację elektryczną (co skutkowało m.in. zastąpieniem ręcznego dzwonka woźnego dzwonkiem elektrycznym) oraz otworzono stołówkę, chociaż obiady dowożono z zewnątrz. Połowa lat 60. to też ostatni okres, kiedy szkoła miała jeszcze charakter prestiżowy; centralnie zlokalizowana i najstarsza w Poznaniu przyjmowała (zwłaszcza po remoncie) krajowe i zagraniczne delegacje, a uczennice reprezentowały poznańskie szkoły na rozmaitych świętach lokalnych.
Szkoła typowa: Liceum Ogólnokształcące (1967-1994).
W roku 1967 placówka przeszła dwie zmiany związane z ogólnokrajową reformą oświaty. Pierwszą było zerwanie ze schematem klas VIII-XI, istniejących w ramach licealnego stopnia szkoły ogólnokształcącej, i zastąpienie go Liceum Ogólnokształcącym z klasami I-IV. Drugą była likwidacja szkół żeńskich i objęcie Dąbrówki formułą koedukacyjną; przyjęci na rok 1967/68 uczniowie zyskali przezwisko „Mieszków”. Ta ostatnia zmiana całkowicie przekształciła Dąbrówkę, zwłaszcza że w krótkim okresie chłopcy zaczęli odgrywać rolę wiodącą; odnoszone na przełomie dekad sukcesy na arenie międzyszkolnej, tak naukowe jak sportowe, związane były raczej z młodzieżą męską. Dodatkowo, od roku 1968 w hallu szkoły stanęło popiersie Kasprowicza. Ponieważ sztandar nie odpowiadał już profilowi szkoły został wycofany i przez kilka lat szkoła nie używała żadnego; dopiero w roku 1973 uroczyście nadano jej nowy przy okazji przyjmując również hymn z refrenem „Dąbrówko nasza wiecznie trwaj”.
W roku 1972 w prawym skrzydle budynku szkoły wybuchł pożar, który naruszył konstrukcję gmachu; jego konsekwencje okazały się dla szkoły ogromne i trwają po dziś dzień. Ponieważ niemożliwe było przeprowadzenie w krótkim czasie gruntownych plac remontowych budynek poddano prowizorycznym naprawom a jego część, m.in. aulę, wyłączono z użytkowania. Spowodowało to problemy z organizacją nauki i zwiększyło presję lokalową; zaczęto rozważać przeniesienie szkoły, tymczasowe lub trwałe, do innej siedziby. Plany te od połowy lat 70. skonkretyzowały się na Ratajach, gdzie na Osiedlu Rzeczypospolitej i przy intensywnych konsultacjach z dyrekcją rozpoczęto budowę nowego kompleksu szkolnego. W niejasnych okolicznościach w roku 1978 budynki te przypadły jednak nowo utworzonemu Liceum im. Przemysła II; potem planowano przenieść szkołę na Jeżyce na ulicę Norwida. Ostatecznie na Norwida przeprowadziła się z ulicy Żeromskiego Szkoła Podstawowa nr 23, a jej siedzibę odziedziczyła Dąbrówka; w niej rozpoczęto rok 1979/80.
W kolejnej dekadzie historię szkoły znaczą wydarzenia będące w mikroskali odbiciem historii Polski. W roku 1980 kadra utworzyła NSZZ „Solidarność”, a w roku 1981 z inicjatywy uczniów w hallu szkoły bardzo uroczyście zawieszono podarowany przez Jana Pawła II krzyż. W roku 1982 krzyż zdjęto i umieszczono w zamkniętej Izbie Pamięci, na klamce której wieszano i zdejmowano kwiaty. Uczniowie szkoły zatrzymywani byli na demonstracjach ulicznych i podczas akcji ulotkowych, w postaci Zielonej Szóstki odrodziło się niezależne harcerstwo. Duża demonstracja uczniowska na korytarzu szkoły z 13 grudnia 1985 zakończyła się naganami, ale nikogo ze szkoły nie relegowano, w roku 1986 na terenie szkoły SB zatrzymała ucznia za ulotkowanie a oficjalna inauguracja roku zamieniła się w skandal. W końcu lat 80. LO stało się ośrodkiem ruchu „Naszość”. Krzyż wrócił do hallu w roku 1991; nie obyło się też bez zmian na stanowiskach dyrektorskich. Bardzo istotne dla późniejszej historii szkoły okazało się też rozpoczęcie w roku 1987 rozszerzonego programu nauczania języka niemieckiego; nawiązano kontakty ze szkołą z Berlina Zachodniego, od roku 1988 skutkujące wzajemną wymianą.
Szkoła dwujęzyczna i gimnazjum (1994-2017).
Korzystając z wcześniejszych doświadczeń w zakresie nauczania języka niemieckiego w roku szkolnym 1994/95 liceum otworzyło dwujęzyczną klasę polsko-niemiecką; oprócz istniejącej już w I LO im. Marcinkowskiego podobnej klasy polsko-francuskiej był to ewenement na skalę Poznania i Wielkopolski. Kurs dwujęzyczny miał charakter pięcioletni z zerówką (klasa wstępna przeznaczona dla uczniów ostatniej klasy szkoły podstawowej) i był stale poszerzany, w drugiej połowie lat 90. intensyfikowano również współpracę w ramach różnych instytucji i programów związanych z kulturą niemiecką i finansowanych przez Republikę Federalną. Rozpoczęto przygotowywanie uczniów do egzaminu Deutsches Sprachdiplom, który po raz pierwszy oficjalnie przeprowadzono w szkole na zakończenie roku szkolnego 1998/1999; od tamtej pory organizuje się go w Dąbrówce corocznie.
W związku z reformą oświatową z roku 1999 zadecydowano, że na bazie Dąbrówki utworzone zostanie obok zredukowanego do 3 lat liceum również gimnazjum, i że obie szkoły zlokalizowane zostaną w tym samym budynku przy ulicy Żeromskiego.; rok szkolny 2001/02 obie placówki rozpoczęły jako Zespół Szkół Ogólnokształcących nr 10. Mimo że stanowiły dwie odrębne jednostki, obie szkoły miały dość zintegrowany charakter; współdzieliły statut, Radę Pedagogiczną, Radę Rodziców jak Samorząd Uczniowski W roku 2004 na podstawie przeprowadzonego wśród uczniów plebiscytu bezimienne dotąd gimnazjum również przyjęło Dąbrówkę jako swojego patrona i otrzymało własny sztandar. W roku 2002 powstało Stowarzyszenie Przyjaciół Szkoły im. Dąbrówki w Poznaniu, które od tej pory przejęło organizację nieregularnych zjazdów abiturientów. W roku 2007 doszło do symbolicznej zmiany na stanowisku dyrektora; po raz pierwszy w historii osobę kierującą placówką wyłoniono w drodze publicznego konkursu, a także po raz pierwszy w historii został nim po 9 kolejno sprawujących ten urząd kobietach mężczyzna. Prowadzone na terenie szkoły inwestycje dotyczyły głównie remontów bieżących; do najważniejszych należały likwidacja skutków niewielkiego pożaru z roku 1998, przejęcie na potrzeby szkolne znajdującego się w budynku mieszkania służbowego oraz wyposażenie placówki w sprzęt.
W drugiej połowie pierwszej dekady XXI wieku tak liceum jak gimnazjum systematycznie umacniały swoją specyfikę – odróżniającą je od innych szkół poznańskich – poprzez rozbudowywanie związków z językiem niemieckim i kulturą niemiecką. W roku 2005 część uczniów po raz pierwszy zdawała dwujęzyczną (polsko-niemiecką) maturę, która organizowana była do czasu reformy matur z 2009. w tym samym czasie rozpoczęto udział w międzynarodowym programie promującym kulturę niemiecką Jugend Debattiert International. W roku 2009 po raz pierwszy przeprowadzono egzaminy Deutsches Sprachdiplom II na poziomie B2 i C1. W podobnym okresie szkoła zaangażowała się w program Deutsch Wagen Tour, współorganizowany m.in. przez Goethe-Institut, ambasady RFN i Deutscher Akademischer Austauschdienst. Nawiązano trwałą współpracę i wymiany ze szkołami w Seelze, Karlstadt i Vreden. W roku 2010 Dąbrówka była jednym z 26 istniejących w Polsce liceów dwujęzycznych z niemieckim i jednym z 10 takich gimnazjów; na terenie Wielkopolski była obok I LO w Lesznie jedną z dwu polsko-niemieckich szkół dwujęzycznych.
Współczesność.
Liceum i gimnazjum funkcjonowały razem do roku 2019. W związku z kolejną reformą edukacji klasy gimnazjalne wycofywano od roku 2017, by dwa lata potem zlikwidować gimnazja całkowicie. Liceum powróciło do formuły 4-klasowej i ten schemat przeważa obecnie, a od roku 2022/23 ma stać się wyłączny. Organem prowadzącym jest Miasto Poznań, nadzór pedagogiczny sprawuje Wielkopolski Kurator Oświaty; suma aktywów w połowie lat 2010. wyniosła 4,63 mln złotych. W zakresie ramowego programu nauczania szkoła jest bezpłatna. Poza specyfiką dotyczącą nauczania języka niemieckiego, organizacja nauki w liceum jest typowa dla szkół tego rodzaju w Polsce. Liceum przedstawia się jako kontynuator dziewiętnastowiecznych tradycji ludwicjańskich i datuje swoją historię nie od roku 1919, ale od roku 1830; interpretacja taka przyjmowana jest też na ogół w rozmaitych publikacjach medialnych. Kadra nauczająca szkoły liczy ok. 60 osób.
W ciągu ostatnich lat liceum kończy rocznie ok. 135-155 osób. W skali Poznania Dąbrówka jest szkołą średniej wielkości; uczy się w niej ok. 450 nastolatków, o wiele mniej niż w przypadku szkół takich jak np. V LO im. Potockiej lub VI LO im. Paderewskiego; rokrocznie otwierają one po 8 oddziałów i oferują miejsce dla ok. 250 kandydatów każda. Dąbrówka w roku 2017 otworzyła 5 oddziałów o łącznej liczbie 155 miejsc; mają one profil medialny, biologiczno-chemiczny, ekonomiczny, politechniczny oraz dwujęzyczny; ten ostatni podzielony na 3 wyspecjalizowane pododdziały: matematyczno-informatyczny, biologiczno-chemiczny i humanistyczny. Pod względem obłożenia liceum znajduje się w środku stawki poznańskich liceów; przy rekrutacji na rok 2017/18 szkoła miała 1.08 kandydata na miejsce; najwyższe w Poznaniu średnie szkolne wskaźniki obłożenia to 2.28 w przypadku II LO im. gen. Zamoyskiej, 1.83 w przypadku VIII LO im. Mickiewicza i 1.54 w przypadku VI LO im Paderewskiego. W Dąbrówce największą konkurencję zanotowano w oddziale dwujęzycznym (1.32 kandydata na m-ce) i biol-chem (1.26 kandydata na m-ce).
Próby skwantyfikowania pozycji szkoły pod względem poziomu nauczania lokują liceum Dąbrówki w środku stawki. Na około 30 liceów w mieście, Dąbrówka w ostatnich latach zajmowała w najpopularniejszym rankingu "Perspektyw" miejsca 8 (2012), 7 (2013), 12 (2014), 12 (2015), 9 (2016), 9 (2017), 10 (2018), 13 (2019), 11 (2020), 9 (2021), 8 (2022) i 7 (2023). Serwis "Wasza Edukacja" lokował Dąbrówkę na 10. miejscu (2017), 7. (2018), 6. (2019), 9. (2020), 6. (2021), i 7. (2022) miejscu w Poznaniu.
Od czasu rozpoczętej w roku 2017 stopniowej likwidacji gimnazjum, które dzięki doskonałym wynikom stanowiło magnes przyciągający kandydatów do obu instytucji, pozycja Dąbrówki na edukacyjnym rynku Poznania nie jest jeszcze utrwalona. Czynnikiem który określa unikatowy charakter szkoły jest jej dwujęzyczny profil i związane z nim egzaminy DFD II; w roku 2017 żadne LO w Wielkopolsce nie miało równie dobrych wyników maturalnych z języka niemieckiego. Z drugiej strony, wyniki maturalne z innych przedmiotów są wyraźnie gorsze niż w najlepszych szkołach miasta; w ciągu ostatnich 10 lat liceum miało też tylko 5 laureatów olimpiad przedmiotowych w porównaniu np. z 29 laureatami VIII LO im. Mickiewicza.

</doc>
<doc id="432119" url="https://pl.wikipedia.org/wiki?curid=432119" title="Arcyksiążę Maksymilian">
Arcyksiążę Maksymilian



</doc>
<doc id="432123" url="https://pl.wikipedia.org/wiki?curid=432123" title="Nekroskopia">
Nekroskopia



</doc>
<doc id="432130" url="https://pl.wikipedia.org/wiki?curid=432130" title="1 Pucki Dywizjon Lotniczy">
1 Pucki Dywizjon Lotniczy

1 Pucki Dywizjon Lotniczy - polski oddział taktyczny lotnictwa Marynarki Wojennej, wchodzący w skład Brygady Lotnictwa Marynarki Wojennej. Dywizjon istniał od 1 stycznia 1995 roku do 31 grudnia 2002 roku. W tym czasie nieprzerwanie stacjonował na lotnisku wojskowym w Gdyni Babich Dołach.
Funkcjonowanie.
1. dl MW powstał na podstawie zarządzenia szefa Sztabu Generalnego WP w sprawie sformowania Brygady Lotnictwa Marynarki Wojennej. Zgodnie z tym zarządzeniem nastąpiło przeformowanie 34 Pułku Lotnictwa Myśliwskiego na dywizjon lotniczy i batalion zabezpieczenia oraz rozformowanie 18 eskadry lotnictwa ratowniczo-łącznikowego i włączenie jej do nowo tworzonego dywizjonu.
1 stycznia 1995 roku 1. dlMW wraz z 2. dlMW z Darłówka i 3. dlMW z Siemirowic oraz trzema batalionami zabezpieczenia i jednym dywizjonem technicznym utworzyły Brygadę Lotnictwa Marynarki Wojennej.
W konsekwencji decyzji ministra obrony narodowej z 21 stycznia 2002 roku o przeformowaniu struktury organizacyjnej BLMW, dywizjony wchodzące w skład Brygady przeformowano w eskadry lotnicze. Na miejscu 1. dlMW powstała 28 eskadra lotnicza, która przejęła w całości jego sprzęt oraz zadania.
Tradycje.
Na podstawie Decyzji Nr 103/MON z dnia 14 lipca 1995 roku dywizjon przejął dziedzictwo i stał się kontynuatorem tradycji:
Na podstawie tej samej decyzji jednostka przyjęła nazwę wyróżniającą "Pucki" oraz imię kmdr. por. pil. Edwarda Szystowskiego. Doroczne Święto zostało ustanowione na dzień 15 lipca. W dniu 15 lipca 1995 roku podczas uroczystości w Pucku, Dowódca Dywizjonu - kmdr ppor. pil. Chojnacki odebrał z rąk Dowódcy Marynarki Wojennej Sztandar nadany przez Prezydenta RP Lecha Wałęsę.
Struktura.
Dywizjon podzielony był na trzy eskadry: A i B, operujące na samolotach odrzutowych oraz C, operującą na śmigłowcach ratowniczych i transportowych, samolotach patrolowych. Eskadry dzieliły się na klucze.

</doc>
<doc id="432131" url="https://pl.wikipedia.org/wiki?curid=432131" title="Kułacy">
Kułacy



</doc>
<doc id="432136" url="https://pl.wikipedia.org/wiki?curid=432136" title="Rektoskopia">
Rektoskopia

Rektoskopia (anoskopia, proktoskopia) należy do badań wziernikowych (endoskopowych) końcowego odcinka przewodu pokarmowego wykonywanych sztywnymi wziernikami.
Zależnie od zakresu wziernikowania dolnego odcinka przewodu pokarmowego i zastosowanego sprzętu rozróżnia się następujące badania endoskopowe:
Przebieg badania.
Badanie wykonuje się w pozycji kolankowo-łokciowej. Pierwszym etapem jest oglądanie okolicy odbytu, następnie badanie per rectum i dopiero w dalszej kolejności wprowadzenie rektoskopu do światła odbytnicy. Obowiązuje powolne, pod kontrolą wzroku coraz głębsze wprowadzanie instrumentu, absolutnie nie wolno forsować siłowo napotykanych oporów (można usiłować rozszerzyć jelito poprzez wdmuchanie do wewnątrz światła jelita powietrza poprzez dołączoną do rektoskopu pompkę). W trakcie badania, zwykle po wprowadzeniu instrumentu do zagięcia prostniczo-kątniczego (głębokość około 13–15 cm) pojawia się ból, odczuwany przez badanego w dole brzucha, któremu zwykle towarzyszy odruchowe obkurczenie jelita, które może uniemożliwić dalsze badanie.

</doc>
<doc id="432138" url="https://pl.wikipedia.org/wiki?curid=432138" title="Queens Park">
Queens Park



</doc>
<doc id="432144" url="https://pl.wikipedia.org/wiki?curid=432144" title="Lluís Domènech i Montaner">
Lluís Domènech i Montaner

Lluís Domènech i Montaner (ur. 21 grudnia 1849 w Barcelonie, zm. 27 grudnia 1923 tamże) był katalońskim politykiem i architektem, jednym z najwybitniejszych przedstawicieli katalońskiej secesji.
Życiorys.
Od najmłodszych lat Montaner wykazywał zainteresowanie architekturą. Ukończył stosowne studia i w późniejszych latach kierował Col·legi d’Arquitectura de Barcelona (gdzie nauczał m.in. Gaudiego). Dzięki swej pozycji wywarł duży wpływ na katalońską secesję. Autor artykułu "En busca d’una arquitectura nacional" (kat. "W poszukiwaniu architektury narodowej") w czasopiśmie "La Renaixença", manifeście modernizmu katalońskiego.
W 1892 przewodniczył zgromadzeniu, które przygotowało "Bases de Manresa", dokument będący fundamentem autonomii katalońskiej.
Jako architekt realizował dzieła, które łączyły funkcjonalność z nadzwyczajnymi elementami zdobniczymi, zainspirowanymi sztuką hispano-arabską i z krzywiznami charakterystycznymi dla katalońskiej secesji. W obecnym Muzeum Zoologii, zbudowanym pierwotnie jako restauracja ("Zamek trzech smoków") na Wystawę Światową w 1888, połączył elementy żelazne z ceramiką. Tę metodę rozwinął później projektując Pałac Muzyki Katalońskiej (Palau de la Música Catalana) – arcydzieło bogate w mozaiki, elementy ceramiczne i witraże.
W przeciwieństwie do innych twórców katalońskiej secesji (np. Gaudiego) Domènech stopniowo skłaniał się ku coraz lżejszym formom, pozostając jednak wiernym bogatej ornamentyce swoich dzieł.
Dwie budowle zaprojektowane przez Domènecha – Pałac Muzyki Katalońskiej oraz Szpital św. Pawła w Barcelonie trafiły na listę światowego dziedzictwa UNESCO.

</doc>
<doc id="432145" url="https://pl.wikipedia.org/wiki?curid=432145" title="Wielokąty">
Wielokąty



</doc>
<doc id="432147" url="https://pl.wikipedia.org/wiki?curid=432147" title="Lluis Domenech i Montaner">
Lluis Domenech i Montaner



</doc>
<doc id="432158" url="https://pl.wikipedia.org/wiki?curid=432158" title="Lluis Domenech">
Lluis Domenech



</doc>
<doc id="432159" url="https://pl.wikipedia.org/wiki?curid=432159" title="Stonka">
Stonka



</doc>
<doc id="432160" url="https://pl.wikipedia.org/wiki?curid=432160" title="Chinatown Toronto">
Chinatown Toronto



</doc>
<doc id="432167" url="https://pl.wikipedia.org/wiki?curid=432167" title="Pojęcia związane z Go">
Pojęcia związane z Go



</doc>
<doc id="432168" url="https://pl.wikipedia.org/wiki?curid=432168" title="Norbert z Xanten">
Norbert z Xanten

Norbert z Xanten OPraem (ur. ok. 1080 w Xanten, zm. 6 czerwca 1134 w Magdeburgu) – niemiecki duchowny, arcybiskup Magdeburga od 1129 do 1134, założyciel zakonu norbertanów, święty Kościoła katolickiego.
Życiorys.
Urodził się około 1080 roku w Xanten, w szlacheckiej rodzinie, jako syn Eriberta von Gennap i Advigi. Jego ojciec był urzędnikiem w służbie arcybiskupa Kolonii, dzięki czemu Norbert w młodym wieku otrzymał godność kanonika kapituły w Xanten. Nie miał wówczas planów zostania duchownym, dlatego też wstąpił do dwór Henryka V. Po opuszczeniu służby dworskiej otrzymał propozycję objęcia biskupstwa Cambrai, jednak nie chciał jej przyjąć bez potwierdzenia Stolicy Piotrowej. W pewnym momencie życia odbywał podróż, podczas której spadł z konia podczas burzy i był bliski śmierci. Spowodowało to przemianę duchową, wyrzeczenie się dóbr doczesnych i podjęcie życia w klasztorze w Siegburgu. Około 1120 roku przyjął tam święcenia kapłańskie i zaczął pracę jako kaznodzieja. Usiłował także przeprowadzić reformę w rodzinnej kapitule w Xanten, jednak bezskutecznie. Następnie udał się do Saint-Gilles, gdzie przebywał na wygnaniu Gelazjusz II. Papież udzielił mu zgody na głoszenie kazań w całym Kościele, co Norbert wykorzystał, ewangelizując m.in. w Orleanie. Z powodu tej pracy, podupadł na zdrowiu i osiadł tymczasowo w Prémontré, dzięki gościnności biskupa Laon. W Prémontré 25 grudnia 1121 roku Norbert wraz z czterdziestoma towarzyszami złożył śluby apostolskie, co dało początek Zakonowi Kanoników Regularnych Ścisłej Obserwy, zwanych później norbertanami.
Starał się wówczas zwalczać herezje sakramentariańskie. Około 1129 roku zaproponowano mu objęcie arcybiskupstwa madgeburskiego. Początkowo chciał odmówić, ale ostatecznie przyjął nominację. Arcybiskup wysuwał pretensje do diecezji polskich (wcześniej podlegających Magdeburgowi), które przeszły pod zarządzanie archidiecezji gnieźnieńskiej w 1075. Dzięki poparciu cesarza Lotara III wytoczył proces przeciw polskim biskupom w Rzymie i uzyskał od Innocentego II bullę w 1133 roku, znoszącą stolicę arcybiskupią w Gnieźnie. Zmarł 6 czerwca 1134 roku w Magdeburgu. Po jego śmierci, papież wycofał swój dokument.
Relikwie Norberta z Xanten znajdują się w klasztorze na Strahowie w Pradze, dokąd zostały sprowadzone w czasie kontrreformacji.
W 1582 papież Grzegorz XIII zatwierdził kult Norberta, natomiast na cały Kościół katolicki rozszerzył go papież Grzegorz XV w 1621 roku przez kanonizację równoważną.
Wspomnienie liturgiczne w Kościele katolickim obchodzone jest w jego "dies natalis", 6 czerwca.
Jest patronem Pragi, zakonu norbertanów, sióstr norbertanek oraz wszystkich wspólnot jego imienia.
W ikonografii ukazywany jest w stroju biskupim, w mitrze, z krzyżem w dłoni.
Jego atrybutami są m.in.: anioł z mitrą, diabeł u stóp, gałązka palmy, kielich, model kościoła, monstrancja, pająk.

</doc>
<doc id="432181" url="https://pl.wikipedia.org/wiki?curid=432181" title="News of the World (album)">
News of the World (album)

News of the World – szósty studyjny album brytyjskiego zespołu rockowego Queen, wydany w 1977.
Album, zawierający przeboje takie jak „We Are the Champions” czy „We Will Rock You”, zdobył ogromną popularność (w USA był czterokrotnie platynowy, co oznacza sprzedanie 4 000 000 egzemplarzy). Utwór „Sheer Heart Attack” był przygotowywany na album o tej samej nazwie, prawdopodobnie jednak nie został ukończony na czas, a następnie nie pasował do albumów, przez co mógł się znaleźć dopiero na 3. z rzędu albumie (po "Sheer Heart Attack")
Na reedycji płyty wydanej przez Hollywood Records w 1991 znalazł się również remiks „We Will Rock You (1991 Bonus Remix Ruined by Rick Rubin)” (May) – 4:47.
8 lipca 2009 r. wydawnictwo uzyskało status platynowej płyty w Polsce.
Sleeping on the Sidewalk.
Utwór autorstwa Briana Maya. Ukazał się na albumie "News of the World" w 1977 roku.
May wyjawił, że nagrano kilka wersji utworu, ale do albumu została wybrana ta pierwsza, mimo kilku pomyłek muzyków. Gitarzysta zdementował również plotki, jakoby wersja zamieszczona na albumie została nagrana bez wiedzy zespołu, podczas prób.
Utwór jest śpiewany w całości przez Briana Maya. Muzyk naśladuje w nim amerykański akcent, by wokal lepiej pasował do bluesowego stylu utworu. Jest to jedna z nielicznych pozycji w repertuarze Queen nagranych bez udziału Freddiego Mercury’ego.

</doc>
<doc id="432182" url="https://pl.wikipedia.org/wiki?curid=432182" title="Bernard Maciejowski">
Bernard Maciejowski

Bernard Maciejowski herbu Ciołek (ur. 1548, zm. 19 stycznia 1608 w Krakowie) – biskup łucki i krakowski, arcybiskup gnieźnieński i prymas Polski w latach 1606–1608, chorąży wielki koronny w latach 1574–1582, starosta bolesławski w 1579 roku.
Życiorys.
Był bratankiem biskupa krakowskiego Samuela Maciejowskiego.
Nauki pobierał w kolegium jezuickim w Wiedniu. W latach 1579–1581 uczestnik wojny z Rosją w czasie panowania króla Stefana Batorego. Pod wpływem księdza Piotra Skargi podjął decyzję o studiach teologicznych w Rzymie, które odbywał od 1582. W 1586 w Rzymie przyjął święcenia kapłańskie, w tym samym roku został kanonikiem krakowskim. Po śmierci Stefana Batorego poparł starania o tron polski Zygmunta III Wazy. Za to poparcie dostał nominację w 1588 na biskupstwo łuckie. W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym.
Jako biskup łucki ufundował w Lublinie kolegium jezuickie (1591–1596). Brał udział w przygotowaniu unii brzeskiej. W 1600 został biskupem krakowskim, ingres do katedry wawelskiej odbył 12 sierpnia 1600. Jako biskup Krakowa zwołał w 1601 synod i wydał list pasterski skierowany do proboszczów, uważany dzisiaj za pierwszy podręcznik duszpasterstwa. List ten w 1607 został spopularyzowany w całej Polsce.
W 1604 Maciejowski otrzymał kapelusz kardynalski (mianowany przez Klemensa VIII), a dwa lata później nominację na arcybiskupa gnieźnieńskiego i prymasa Polski. W związku z faktem, iż po nominacji na arcybiskupstwo gnieźnieńskie król Zygmunt III Waza nie pozwolił mu pobierać także dochodów z biskupstwa krakowskiego, jego stosunki z królem uległy pogorszeniu. Dodatkowym czynnikiem mającym wpływ na pogorszenie relacji z Zygmuntem III było polecenie króla, aby kardynał Maciejowski nie używał baldachimu w czasie uroczystości kościelnych, co przynależało tylko do legata papieskiego, którym Maciejowski nie był. Z tego powodu kardynał po cichu wspierał rokosz Zebrzydowskiego 1606–1609.
Był reformatorem Kościoła w duchu soboru trydenckiego. Popierał kontrreformację. Z jego inicjatywy w roku 1603 wydano w Krakowie pierwszy polski indeks ksiąg zakazanych wzorowany na indeksie Klemensa VIII z 1596.
Był zwolennikiem kultu królowej Jadwigi Andegawenki oraz jej czarnego krucyfiksu z katedry wawelskiej. Mecenas artystów, poetów i uczonych. Pochowany został w katedrze wawelskiej, w kaplicy Matki Bożej Śnieżnej, gdzie spoczął obok stryja Samuela Maciejowskiego. Zachował się portret biskupa przechowywany zgodnie ze zwyczajem w krużgankach klasztoru franciszkanów.

</doc>
<doc id="432196" url="https://pl.wikipedia.org/wiki?curid=432196" title="Bitwy morskie pod Narvikiem">
Bitwy morskie pod Narvikiem



</doc>
<doc id="432197" url="https://pl.wikipedia.org/wiki?curid=432197" title="Magma (zespół muzyczny)">
Magma (zespół muzyczny)

Magma – polski zespół poprockowy.
Historia.
Zespół został założony w 1996 przez muzyków De Mono – Piotra Kubiaczyka i Dariusza Krupicza. Wokalistą został 19-letni wówczas Marcin Klimczak.
W latach 90. zespół wydał dwa albumy studyjne – "Wszystkie chwile" (9 listopada 1996) i "Motyle kolorowe" (15 stycznia 1999). Wydawnictwa były promowane przez utwory: „Wszystkie chwile”, „Kochać i pragnąć”, „Motyle kolorowe”. Jednak to piosenka „Aicha”, rodzima wersja piosenki algierskiego wokalisty Khaleda, stała się jednym z największych przebojów polskiej muzyki rozrywkowej, granym przez stacje radiowe.
W 2002 podczas realizacji nagrań trzeciego albumu studyjnego w związku z rozbieżnością stylistyki i odejściem z zespołu Dariusza Krupicza nagrania zostały przerwane, a zespół zawiesił działalność.
Marcin Klimczak od momentu rozpadu zespołu był barmanem, pracownikiem na budowie i właścicielem agencji aktorskiej. Próbował też komponować swoje utwory, a jedna z piosenek znalazła się na składance "Wyspiański Wyzwala" obok utworów m.in. Stanisława Sojki. Nagrał płytę zawierającą kompozycje Mieczysława Jureckiego do tekstów Bogdana Olewicza. Równocześnie podróżował do Indii, USA, pracował na budowie i zamieszkał w Londynie. 
W 2008 Piotr Kubiaczyk i Marcin Klimczak ogłosili reaktywację zespołu, przygotowując się jednocześnie do nagrania planowanej wcześniej, trzeciej płyty.
W 2013 Dariusz Krupicz reaktywował zespół z nowymi muzykami. W 2016 Marcin Klimczak i Piotr Kubiaczyk reaktywowali Magmę niezależnie od grupy Krupicza, jako Magma &amp; Marcin Klimczak – „Marcin Klimczak z zespołem”. W czerwcu 2016 wydali teledysk do singla „Szukamy szczęścia”.

</doc>
<doc id="432199" url="https://pl.wikipedia.org/wiki?curid=432199" title="Bitwy morskie o Narwik">
Bitwy morskie o Narwik



</doc>
<doc id="432200" url="https://pl.wikipedia.org/wiki?curid=432200" title="Lasy deszczowe">
Lasy deszczowe

Las deszczowy, las wiecznie zielony – formacja roślinna zdominowana przez wiecznie zielone lasy występujące na obszarach o rocznej sumie opadów przekraczającej 2000 mm, wysokiej temperaturze o niskich amplitudach dziennych i rocznych oraz wysokiej wilgotności powietrza.
W zależności od ujęcia systematycznego lasy deszczowe bądź traktuje się jako jeden biom, bądź dzieli się je na formacje roślinne niższego rzędu, głównie na lasy deszczowe strefy równikowej i strefy umiarkowanej lub na wilgotne lasy równikowe (w tym namorzyny i górskie lasy mgliste), wilgotne lasy podzwrotnikowe (w tym lasy wawrzynolistne) i wilgotne lasy strefy umiarkowanej.
Lasy deszczowe strefy równikowej.
Ten typ lasów deszczowych, charakteryzujący się ogromną różnorodnością form życiowych, występuje na najbardziej wilgotnych obszarach klimatu tropikalnego, przede wszystkim w Amazonii, na Obszarze Gwinejsko-Kongijskim, w Azji Południowo-Wschodniej, w Ameryce Środkowej oraz w północno-wschodniej Australii i na wyspach Oceanii. Obszar ten charakteryzuje całoroczna wysoka temperatura (średnie wartości miesięczne 25–28 °C) o niskiej amplitudzie dziennej, powodująca niewystępowanie pór roku, codzienne popołudniowe opady deszczu (suma roczna 2000–4000 mm) oraz wysoka wilgotność powietrza.
W wilgotnych lasach równikowych dominują fanerofity. Drzewa osiągają wysokość 60 metrów i cechują się brakiem pierścieni przyrostów rocznych w pniu, skórzastym ulistnieniem, ułatwiającym spływanie wody oraz ciągłym kwitnieniem. Charakterystycznym elementem tropikalnych lasów deszczowych są liany, epifity i hemiepifity. Runo leśne, choć obfite, jest ubogie florystycznie, składa się przede wszystkim z cieniolubnych chamefitów z rodzin begoniowatych, obrazkowatych, ostrojowatych, marzanowatych oraz widliczkowce i paprocie. W formacji tej spotyka się też charakterystyczne rośliny pasożytnicze, z rodziny gałecznicowatych i bukietnicowatych.
W wyższych szerokościach geograficznych wilgotne lasy równikowe przechodzą w uboższą florystycznie formację wiecznie zielonych lasów strefy subtropikalnej i umiarkowanej oraz lasy subtropikalne częściowo wiecznie zielone, a wraz ze zmniejszeniem wilgotności w suche lasy tropikalne i sawanny.
Lasy mgliste powstają w strefie równikowej na wysokościach, na których zachodzi kondensacja pary wodnej, powodująca tworzenie się chmur i mgieł, i sięgają górnej granicy lasu, do wysokości około 3500 m n.p.m. Charakteryzuje się występowaniem niskich i pokrzywionych drzew oraz mnogością epifitów: mchów, wątrobowców, porostów, paproci i widłaków.
Lasy deszczowe strefy umiarkowanej.
Ta formacja roślinna rozwija się w klimacie oceanicznym, ciepłym i wilgotnym, z okresowym ochłodzeniem. Zajmują niewielkie, rozproszone przestrzenie w oddalonych od siebie regionach, przede wszystkim we wschodniej Azji (południowa Japonia, Korea i południowo-wschodnie Chiny), w południowo-wschodniej Ameryce Północnej (od Luizjany i Florydy do Karoliny Północnej), na amerykańskich wybrzeżach Pacyfiku, w Chile, Nowej Zelandii, Tasmanii, północno-wschodniej Australii, południowej Brazylii oraz atlantyckich wybrzeżach Europy i Wyspach Kanaryjskich (lasy wawrzynolistne). Wraz z ochłodzeniem się klimatu przechodzą w formację lasów zrzucających liście na zimę.
W lasach tych dominują fanerofity. Drzewa osiągają wysokość 30 metrów. Lasy te, w zależności od szerokości geograficznej, są bądź wielogatunkowe, bądź jednogatunkowe. Znaczny jest również udział drzew iglastych. Runo leśne tworzą głównie chamefity, ale w przeciwieństwie do lasów równikowych stanowią je również hemikryptofity i terofity.

</doc>
<doc id="432201" url="https://pl.wikipedia.org/wiki?curid=432201" title="Ittō Ogami">
Ittō Ogami



</doc>
<doc id="432203" url="https://pl.wikipedia.org/wiki?curid=432203" title="Bitwa morska pod Narwikiem">
Bitwa morska pod Narwikiem



</doc>
<doc id="432212" url="https://pl.wikipedia.org/wiki?curid=432212" title="Osiedle Budowlanych (Bełchatów)">
Osiedle Budowlanych (Bełchatów)

Osiedle Budowlanych – osiedle w Bełchatowie, położone w centralnej części miasta. Znajduje się niedaleko kina "Kultura" (dawne kino "Pokój"), Miejskiego Centrum Kultury, Urzędu Miasta oraz kościoła Parafii pw. Narodzenia Najświętszej Marii Panny. Obok osiedla przepływa rzeka Rakówka. Sąsiaduje z Parkiem Olszewskich oraz Dworkiem Olszewskich. Osiedle przedzielone jest ulicą Romualda Mielczarskiego na dwie części, w każdej jest po sześć bloków. W 2007 roku na osiedlu, obok rzeki "Rakówki" został oddany do użytku park. Znajduje się tam ogrodzone boisko, siłownia oraz plac zabaw dla dzieci.

</doc>
<doc id="432215" url="https://pl.wikipedia.org/wiki?curid=432215" title="Filip Dylewicz">
Filip Dylewicz

Filip Dylewicz (ur. 25 stycznia 1980 w Bydgoszczy) – były polski koszykarz, gra na pozycji silnego skrzydłowego.
Wychowanek Astorii Bydgoszcz. W 1997 trafił do Trefla Sopot, gdzie z krótką przerwą (wypożyczenie w sezonie 2002/03 do Old Spice Pruszków) grał do sezonu 2008/2009. Z drużyną z Sopotu pięciokrotnie zdobywał tytuł Mistrza Polski. Od 2004 roku regularnie występuje w kadrze narodowej. Pod koniec 2004 przed Euroligowym meczem z Olympiakosem Pireus został zawieszony przez władze Euroligi na 3 miesiące po wykryciu w jego organizmie niedozwolonych środków.
W lipcu 2009 podpisał kontrakt z włoskim klubem Air Avellino. Po roku gry na Półwyspie Apenińskim wrócił do Polski i podpisał umowę z Treflem Sopot. Od 2013 do 2016 roku zawodnik PGE Turowa Zgorzelec.
8 sierpnia 2016 związał się po raz kolejny w karierze z zespołem Trefla Sopot. 1 sierpnia 2018 podpisał po raz kolejny w karierze umowę z gdyńskim klubem, który zmienił nazwę z Asseco na Arka.
13 września 2019 podpisał kontrakt z I-ligowym zespołem Timeout Polonia 1912 Leszno. 14 listopada powrócił do Ekstraklasy, wiążąc się jednorocznym kontraktem z BM Slam Stalą Ostrów Wielkopolski.
3 lipca 2020 po raz kolejny w karierze zawarł umowę z Asseco Arką Gdynia.
3 lipca 2022 roku po meczu Niemcy – Polska w eliminacjach MŚ 2023 w koszykówce w studiu TVP Filip Dylewicz ogłosił zakończenie kariery..
5 listopada 2022 roku podczas 40. derbów Trójmiasta rozgrywanych pomiędzy Suzuki Arką Gdynia a Treflem Sopot miało miejsce oficjalne zakończenie kariery Filipa Dylewicza..
Filip Dylewicz jest samodzielnym rekordzistą pod względem liczby występów na poziomie Energi Basket Ligi. 13 kwietnia 2022 roku Filip Dylewicz rozegrał swój ostatni mecz w karierze pomiędzy Asseco Arką Gdynia a Argedem Bm Stal Ostrów Wlkp. Mecz ten sprawił, że jego licznik zatrzymał się na 708 spotkaniach. W styczniu 2021 roku wyprzedził pod tym względem Dariusza Parzeńskiego (672 występy). .
Ma córkę.
Jego postać znajduje się w grze NBA 2K16.

</doc>
<doc id="432223" url="https://pl.wikipedia.org/wiki?curid=432223" title="Aleksander mazowiecki">
Aleksander mazowiecki

Aleksander mazowiecki (ur. 1400, zm. 2 czerwca 1444 w Wiedniu) – biskup trydencki od 1425, patriarcha Akwilei od 1439 (tytularnie), kardynał z nominacji antypapieża Feliksa V z tytularnym kościołem św. Wawrzyńca w domu Damazego ("San Lorenzo in Damaso") od 1440, biskup Chur od 1442 (tytularnie), proboszcz kościoła św. Szczepana w Wiedniu od 1442 roku, dyplomata.
Pochodzenie.
Aleksander był piątym (najmłodszym) pod względem starszeństwa synem księcia płockiego – Siemowita IV i Aleksandry litewskiej, siostry króla Polski – Władysława Jagiełły.
Początek kariery kościelnej. Opieka Władysława Jagiełły.
Jako najmłodszy syn, od wczesnego dzieciństwa był przeznaczony do kariery duchownej. W tym też celu został wysłany na dwór królewskiego wuja do Krakowa, gdzie pod jego okiem miał się zacząć kształcić. W 1414 został prepozytem katedry w Gnieźnie.
W latach 1415-1422 podjął studia na Uniwersytecie Krakowskim. Niemniej jednak, na zakończenie nauki w 1422 (jako bliskiego krewnego Jagiełły), wybrano go na rektora honorowego, co było sprzeczne z prawem uniwersytetu.
W 1422 Władysław Jagiełło podjął nieskuteczną próbę osadzenia krewniaka na biskupstwie poznańskim. Nie zrażając się niepowodzeniem w roku następnym, wystarał się u papieża Marcina V o inną diecezję – było to położone na granicy Włoch i Niemiec biskupstwo ze stolicą w Trydencie. Dopiero wówczas Aleksander zdecydował się przyjąć święcenia kapłańskie i udał się w daleką podróż.
Biskup trydencki.
Do stolicy diecezji mazowiecki Piast przybył 25 czerwca 1424, zaś uroczystość wyświęcenia na biskupa odbyła się z nieznanych przyczyn dopiero ponad rok później – 27 września 1425. Jako biskup Trydentu, stał się przy okazji władcą państwa biskupiego położonego na strategicznej trasie u podnóża Alp.
Państwo biskupie stanowiło łakomy kąsek dla potężnych sąsiadów – rządzonego przez Habsburgów księstwa tyrolskiego, którego Trydent był formalnie wasalem oraz Wenecji. Zresztą wybór księcia z dalekiego kraju był dla miejscowych sporym zaskoczeniem i długo nie mogli się do nowego biskupa, otaczającego się przybyszami z Polski, przyzwyczaić. Do wyboru Aleksandra na biskupa pewnie by nie doszło, gdyby nie wcześniejszy ślub siostry księcia, Cymbarki, z Ernestem Habsburgiem.
Możliwe, że "Wokabularz trydencki", najstarszy zachowany słownik łacińsko-polski, został stworzony na zlecenie Aleksandra w czasie, gdy miał objąć funkcję biskupa Trydentu.
Polityka niezależności i współpraca z Zygmuntem Luksemburczykiem.
Chcąc zachować względną niezależność polityczną zdecydował się zbliżyć do króla Niemiec i Węgier – Zygmunta Luksemburczyka, którego zaczął politycznie wspierać. W tym też celu udał się na dwór Luksemburczyka do Budy, skąd zaczął coraz częściej rządzić diecezją.
W 1431 wziął udział w wyprawie Zygmunta po koronę cesarską do Włoch. Z nieznanych przyczyn Piastowicz zrezygnował jednak ostatecznie z uczestnictwa w koronacji Zygmunta w Rzymie, ograniczając się do obecności w Mediolanie, gdzie władca z dynastii Luksemburgów koronował się na króla Włoch.
W latach następnych biskup trydencki zaangażował się politycznie w walkę pomiędzy zwolennikami prymatu papieża nad zwolennikami prymatu soboru, zdecydowanie opowiadając się za tymi ostatnimi.
Dzięki pomocy cesarza Zygmunta w 1435 udało mu się ostatecznie rozwiązać konflikt z władcą tyrolskim Fryderykiem IV. Stanęło na tym, że książę jako biskup trydencki zgodził się na zwierzchnictwo Tyrolu w zamian, za co dostał gwarancję integralności terytorialnej.
Aktywna polityka zagraniczna i zbytnie oddawanie urzędów biskupstwa przybyszom z Polski o mało w tym samym roku nie skończyło się utratą diecezji w związku z buntem miejscowego kleru. Z najwyższym trudem i tylko dzięki pomocy Zygmunta Luksemburczyka udało mu się utrzymać w końcu na stanowisku.
Chcąc być bardziej niezależny, w 1438 zawarł sojusz z Filipem Marią Viscontim, księciem mediolańskim. Przymierze to nie przyniosło Aleksandrowi żadnej konkretnej korzyści, a tylko wplątało Trydent w wojnę w latach 1440-1441 z Wenecją.
Spór soboru z papieżem i opowiedzenie się Aleksandra po stronie soboru.
Zdecydowane opowiedzenie się Aleksandra po stronie soboru (w obradach w Bazylei osobiście uczestniczył w 1433, 1434 i 1442) przyniosło mu w grudniu 1439 tytuł patriarchy akwilejskiego z jednoczesnym zachowaniem godności biskupa trydenckiego. Papież soborowy – Feliks V nie miał wystarczającego poparcia, by tę decyzję wprowadzić w życie, zaś jego przeciwnik – Eugeniusz IV, mianował na to stanowisko innego kandydata, który zdobył realną władzę (był nim Ludwik Scrampi Mezzarota). Wkrótce potem sobór i papież Feliks V obsypali Aleksandra innymi zaszczytami (chodziło im o to, że spokrewniony z Jagiellonami i Habsburgami Piast mógł wywrzeć na niezdecydowanych władcach poparcie dla nich) w postaci kapelusza kardynalskiego z tytułem św. Wawrzyńca „in Damaso” (12 października 1440), biskupstwa położonego w Szwajcarii – Chur (marzec 1442) i w końcu probostwo Kościoła św. Szczepana w Wiedniu (dziś katedra). Z powodu równoczesnego obsadzenia tych stanowisk przez kandydatów Eugeniusza IV tylko probostwo św. Szczepana udało się Aleksandrowi realnie przejąć.
Oprócz nadania bogatych prebend, otrzymał od soboru również ważne misje dyplomatyczne, jednak wojna z Wenecją uniemożliwiła mu uczestnictwo na Sejmie Rzeszy odbytym w Norymberdze i Moguncji, czy podjęcie się próby rozjemstwa pomiędzy Austrią a Polską o tron czeski.
Sprawa wyprawy antytureckiej i śmierć Aleksandra.
W 1442 przybył do Wiednia, gdzie starł się z wysłannikiem Eugeniusza IV, kardynałem Julianem Cesarinim, który usiłował zachęcić tamtejszego władcę – Fryderyka III – do opowiedzenia się po stronie jego mocodawcy oraz poparcia idei krucjaty antytureckiej. Mianowany został w tym czasie przez Feliksa V legatem na Austrię, Węgry i Polskę i z powodzeniem udało mu się jednak przekonać Habsburga o nierealności tych pomysłów. Dyskusja była na tyle ostra, że mazowiecki Piast rzucił się z pięściami na przeciwnika.
W dalszych planach Aleksandra był wyjazd na Węgry, gdzie zamierzał przekonać króla Władysława III do odwołania niedorzecznego planu inwazji na Turcję. Podczas przygotowań do wyjazdu rozchorował się i 2 czerwca 1444 zmarł. Pochowany został w Kościele św. Szczepana w Wiedniu, gdzie na lewo od prezbiterium we Frauenchor do dziś zachował się jego wmurowany w ścianę nagrobek.

</doc>
<doc id="432229" url="https://pl.wikipedia.org/wiki?curid=432229" title="Dersu Uzała (postać)">
Dersu Uzała (postać)

Dersu Uzała (ros. Дерсу Узала) (ur. 1849, zm. 1908) – myśliwy z plemienia Nanajów (Goldów), którego Władimir Arsienjew poznał w trakcie wojskowej wyprawy kartograficznej do Kraju Ussuryjskiego (1902). Został przewodnikiem i przyjacielem kapitana Arsienjewa, który opisał go w swoich książkach.
Jak pisze Arsienjew, Dersu był "pierwotnym myśliwym, który całe życie spędził w tajdze". Jako przewodnik Dersu wielokrotnie zadziwiał swymi niezwykłymi umiejętnościami uczestników wyprawy. Fascynował też Arsienjewa swoją bezinteresowną troską o życie nieznajomych ludzi i zwierząt oraz animistycznym poglądem na przyrodę, wedle którego każdy z bytów (np. słońce, ogień, ptak) jest istotą myślącą, równą człowiekowi.

</doc>
<doc id="432235" url="https://pl.wikipedia.org/wiki?curid=432235" title="Modernizm organiczny">
Modernizm organiczny



</doc>
<doc id="432237" url="https://pl.wikipedia.org/wiki?curid=432237" title="Wojciech Szala">
Wojciech Szala

Wojciech Szala (ur. 27 stycznia 1976 w Piotrkowie Trybunalskim) – były polski piłkarz, występujący na pozycji prawego lub środkowego obrońcy.
Przebieg kariery.
Wychowanek GKS Katowice, w którym w latach 1994–2001 rozegrał 93 mecze w lidze, strzelając 1 gola. W ekstraklasie zadebiutował 27 sierpnia 1995, w wygranym 1:0 meczu z Rakowem Częstochowa. W 1996 r. zdobył Superpuchar Polski. Latem 2001 r., jako jeden z wyróżniających się graczy polskiej ligi na pozycji ofensywnie grającego prawego obrońcy, został ściągnięty do Legii Warszawa przez jej ówczesnego trenera, Dragomira Okukę. Debiut w barwach "Wojskowych" nastąpił 3 sierpnia 2001 w meczu Ruch Chorzów – Legia Warszawa (0:4), w którym Szala wystąpił w pełnym wymiarze czasowym. W tym samym sezonie (2001/02) wywalczył z Legią mistrzostwo Polski oraz Puchar Ligi. U Okuki (sierpień 2001–czerwiec 2003) występował nierzadko jako prawy pomocnik. Pod wodzą kolejnego trenera Legii, Dariusza Kubickiego (sierpień 2003–wrzesień 2004), grał wyłącznie jako prawy, kryjący obrońca. Od początku 2005 r. trener Jacek Zieliński wystawiał go na środku obrony. Od objęcia Legii przez Dariusza Wdowczyka (wrzesień 2005 r.) Szala powrócił na prawą obronę, natomiast Jan Urban przesunął piłkarza z powrotem do środka. Przez niemal cały pobyt w Legii piłkarz pierwszego składu drużyny. Zauważalnie przyczynił się do tego, że Legia w sezonach 2003/04, 2004/05, 2005/06 oraz 2007/08 była najrzadziej tracącym gole zespołem w pierwszej lidze polskiej. Przed sezonem 2008/09 Szala został nowym kapitanem drużyny. Przejął opaskę po Aleksandarze Vukoviciu, który zrezygnował z tej funkcji.
Styl gry.
Szala wyróżniał się siłą i walecznością, preferując twardy i nieustępliwy styl gry. Jego agresywna postawa oznacza często łamanie boiskowych przepisów, ale nie przekłada się na dużą liczbę kar sędziowskich – w 184 meczach pierwszoligowych zobaczył 22 żółte kartki, w tym 2 zamienione na czerwoną kartkę w meczu Dyskobolia Grodzisk Wlkp. – Legia Warszawa (3:3) w sezonie 2002/03, co daje bardzo niską dla obrońcy średnią. W sezonie 2003/04 rozegrał łącznie 27 meczów nie otrzymując w nich choćby jednej żółtej kartki. Szala uznawany jest za boiskowego brutala, kojarzy się go często z wykorzystywaniem łokcia w walce o piłkę.
Przydomek.
Przez kibiców Legii Szala często nazwany był żartobliwie „Szalgado” – na podobieństwo grającego na tej samej pozycji (prawa obrona) piłkarza Realu Madryt, Míchela Salgado. Posiadał on również inny przydomek, mniej chlubny – „Łokietek”, związany z nieprzepisowym zatrzymywaniem piłkarzy przeciwnej drużyny przy pomocy łokcia.

</doc>
<doc id="432239" url="https://pl.wikipedia.org/wiki?curid=432239" title="Karb (Bytom)">
Karb (Bytom)

Karb (niem. "Karf") – dzielnica Bytomia, położona w południowo-zachodniej części miasta. Dawna kolonia robotnicza, przyłączona do Bytomia 1 kwietnia 1951 roku; do 1875 roku część Miechowic.
Etymologia nazwy.
Pochodzenie nazwy Karb wywodzono od różnych słów (np. „kar” w znaczeniu "wąwóz", "kotlina"), którym próbowano przypisać znaczenie związane z osadą. Pochodzenie od słowa:
Historia.
W 1451 wzmiankowano staw Karwia, a w 1455 roku wspomniano o dwóch stawach, prowadzono hodowlę ryb prawdopodobnie do XVIII wieku. Na początku XIX wieku w osadzie znajdowało się niewiele zabudowań, była tam m.in. gospoda z końca XVIII wieku, zagroda oraz pola uprawne. Franz Aresin sprowadził do Karbia osadników, których potrzebował do tworzonej w Miechowicach kopalni galmanu Maria (kopalnia została uruchomiona w 1823 roku). Zabudowania powstawały głównie wokół skrzyżowania dróg biegnących od Miechowic do Bytomia oraz z Rudy do Tarnowskich Gór. W 1850 roku przez Karb poprowadzono kolejową linię normalnotorową (zob. stacja Bytom Karb), w 1854 roku otwarto dwie linie kolei wąskotorowej. Na północ od Wzgórza Gryca znajdowała się kopalnia piasku, pozostałości po niej można było dostrzec jeszcze w latach 90. XX wieku. Działalność górnicza oraz rozwój transportu doprowadziły do rozwoju kolonii i przyrostu liczby mieszkańców.
Karb należał do wsi Miechowice jako jej kolonia, został od niej odłączony w 1875 roku i utworzył samodzielną gminę, w tymże roku kolonia liczyła 48 właścicieli domów.
Karb na początku XX wieku był kolonią robotniczą, mieszkali w nim pracownicy huty żelaza Julia oraz kopalni węgla kamiennego Bobrek.
Karb od 1928 do 1951 roku należał do gminy Bobrek-Karb, 1 kwietnia 1951 roku został włączony do Bytomia.
Na skutek działalności wydobywczej w Karbiu doszło do licznych szkód górniczych, przez co wyburzono kilka budynków mieszkalnych, zamknięto m.in. restaurację McDonald’s.
Obiekty na terenie dzielnicy.
Dzielnicę przecina droga krajowa nr 94.
Na terenie Karbia znajdują się:

</doc>
<doc id="432251" url="https://pl.wikipedia.org/wiki?curid=432251" title="Płacz roślin">
Płacz roślin

Płacz roślin – zjawisko występujące u niektórych roślin, wywołane parciem korzeniowym polegające na wypływaniu soku roślinnego przez nacięcia łodygi. Często występuje u brzozy, klonu, a także niektórych palm. Wyciekający sok to wodny roztwór cukrów, soli mineralnych oraz . Zjawisko jest wykorzystywane do produkcji syropu klonowego lub wina palmowego.

</doc>
<doc id="432252" url="https://pl.wikipedia.org/wiki?curid=432252" title="Rok Języka Polskiego">
Rok Języka Polskiego

Rokiem Języka Polskiego został nazwany rok 2006, o czym 22 grudnia 2005 roku zdecydował Senat Rzeczypospolitej Polskiej specjalną uchwałą.
21 lutego w Senacie, odbyła się inauguracja obchodów Roku Języka Polskiego, w postaci dyktanda parlamentarnego, w którym uczestniczyły wszystkie kluby poselskie. Zwyciężył klub Prawa i Sprawiedliwości, natomiast kluby LPR, PO, PSL, Samoobrony i SLD zajęły wspólnie drugie miejsce.

</doc>
<doc id="432260" url="https://pl.wikipedia.org/wiki?curid=432260" title="Jens Lehmann">
Jens Lehmann

Jens Lehmann (ur. 10 listopada 1969 w Essen) – niemiecki piłkarz występujący na pozycji bramkarza, reprezentant Niemiec.
Kariera.
Przygodę z piłką nożną rozpoczął w wieku 6 lat. Od 1975 do 1978 grał w klubie DJK Heisingen. Później przez 9 lat był w klubie Schwarz-Weiß Essen. W 1987 roku został zakupiony do Schalke 04. W barwach tego klubu rozegrał 274 spotkania i strzelił dwa gole. W sezonie 1997/1998 zdobył bramkę i został pierwszym w historii bramkarzem Bundesligi, który strzelił gola z gry. Był także zawodnikiem m.in. A.C. Milan i Borussii Dortmund, gdzie grał do roku 2003. Pod koniec sezonu 2002/2003 trafił do londyńskiego Arsenalu jako zastępstwo legendy klubu, Davida Seamana.
W reprezentacji Niemiec rozegrał 61 meczów. Pod koniec kwietnia 2006 trener reprezentacji Niemiec, Jürgen Klinsmann, zdecydował, że Lehmann będzie pierwszym bramkarzem podczas Mundialu 2006. Na tych mistrzostwach Lehmann wraz z drużyną zdobył brązowy medal. Wystąpił w 6 meczach, zagrał 600 minut, wpuścił 5 bramek, w meczu z Argentyną, w serii rzutów karnych obronił 2 z nich.
17 maja 2006 jego Arsenal przegrał w finale Ligi Mistrzów z FC Barcelona 2:1. Jens Lehmann był pierwszym piłkarzem, który w finale tych rozgrywek otrzymał czerwoną kartkę. 4 maja 2008 w meczu z Evertonem zmienił w 69 minucie Łukasza Fabiańskiego i ostatni raz zagrał w barwach Arsenalu.
10 sierpnia 2008 roku zadebiutował w VfB Stuttgart w meczu przeciwko FC Hansa Lüneburg który odbył się w ramach Pucharu Niemiec. 17 sierpnia zagrał po raz pierwszy od pięciu lat w Bundeslidze w meczu przeciwko Borussii Mönchengladbach.
Karierę piłkarską zakończył meczem w Bundeslidze w dniu 8 maja 2010.
W marcu 2011 roku wznowił karierę i podpisał kontrakt z Arsenalem ważny do 30 czerwca 2011. Powodem ponownego zatrudnienia go w klubie były zbiegające się w czasie kontuzje dwóch czołowych bramkarzy Arsenalu, Polaków Wojciecha Szczęsnego i Łukasza Fabiańskiego, wskutek czego jedynym znaczącym bramkarzem w drużynie pozostał Manuel Almunia. Początkowo miał pozostawać rezerwowym bramkarzem, jednakże wskutek słabej postawy Almunii, po raz drugi zadebiutował w drużynie Arsenalu już w kwietniu 2011.

</doc>
<doc id="432264" url="https://pl.wikipedia.org/wiki?curid=432264" title="Andrés Gómez">
Andrés Gómez

Andrés Gómez (ur. 27 lutego 1960 w Guayaquil) – ekwadorski tenisista, zwycięzca French Open 1990 w grze pojedynczej oraz French Open 1988 i US Open 1986 w grze podwójnej, lider rankingu deblistów, reprezentant w Pucharze Davisa.
Kariera tenisowa.
Kariera zawodowa leworęcznego Ekwadorczyka przypadła na lata 1979–1993.
Pierwszy turniej w grze pojedynczej wygrał w 1981 w Bordeaux, rok wcześniej był w finale w Sarasocie. W 1984 odniósł 5 zwycięstw turniejowych, 4 w 1986. Triumfował dwukrotnie w otwartych mistrzostwach Włoch w Rzymie. Zwyciężył w wielkoszlemowym turnieju French Open 1990 mając skończone 30 lat. Następnie osiągnął najwyższą pozycję w rankingu światowym – nr 4.
Do turnieju na kortach im. Rolanda Garrosa przystępował po wygranych imprezach w Barcelonie (z finale z Pérezem Roldánem) i Madrycie (w finale z Rossetem) oraz półfinale w Rzymie (przegrał z Musterem). Wszystkie te turnieje były rozgrywane na nawierzchni ziemnej, podobnie jak French Open. W drodze po tytuł Ekwadorczyk pokonał m.in. Filippiniego, Wołkowa, Gustafssona (walkower) i Championa, a w półfinale Mustera. W finale jego przeciwnikiem był Andre Agassi, którego Gómez pokonał w 4 setach (6:3, 2:6, 6:4, 6:4) odnosząc swoje jedyne singlowe wielkoszlemowe zwycięstwo. Dało mu ono nie tylko awans na najwyższą pozycję rankingową w karierze, ale także udział w turnieju ATP Finals, gdzie poniósł 3 porażki w meczach grupowych (z Musterem, Lendlem i Beckerem). W grudniu 1990 wystąpił także w inauguracyjnej edycji Pucharu Wielkiego Szlema, ale uległ w 1 rundzie Aaronowi Kricksteinowi.
Do światowej czołówki zaliczał się przez wiele lat. W turniejach ATP Finals uczestniczył łącznie 5 razy – oprócz 1990 w 1982, 1983, 1985, 1986. Triumfował w 21 turniejach w grze pojedynczej, w dalszych 14 osiągał finały. Ostatni turniej wygrał w 1991 w Brasílii.
Gómez w 1980 wygrał 5 imprez deblowych, a w sezonie 1986 – 7 (w dalszych 3 dochodząc do finału); wśród tych wygranych był triumf wielkoszlemowy na US Open w parze z Slobodanem Živojinoviciem. Wygrał również French Open w 1988 w parze z Emiliem Sánchezem. Wiele sukcesów odniósł w parze z Hansem Gildemeisterem. We wrześniu 1986 osiągnął pozycję lidera w rankingu światowym deblistów i przewodził klasyfikacji deblowej przez 13 tygodni. Był łącznie w 50 finałach turniejów deblowych, z czego 33 wygrał. Ostatnie zwycięstwo deblowe odniósł w 1992 w Barcelonie, występując w parze z Javierem Sánchezem.
Zarobki uzyskane przez Gómeza na korcie (w grze pojedynczej i podwójnej) przekroczyły 4 miliony dolarów. Po wypadnięciu z czołowej setki rankingu singlowego w 1993 faktycznie zakończył karierę, chociaż udzielał się jeszcze sporadycznie w meczach Pucharu Davisa. Grał w drużynie narodowej do 2000 (od 1995 wyłącznie w deblu); jeszcze w 1999 uczestniczył w walce reprezentacji Ekwadoru o grupę światową Pucharu Davisa – najwyższą klasę rozgrywkową (Ekwador uległ Holandii 2:3). W swoim ostatnim pucharowym występie – przegranym w 5 setach meczu deblowym z Peruwiańczykami Horną i Venero-Montesem w kwietniu 2000 – partnerował Nicolásowi Lapenttiemu. Łącznie wygrał 51 meczów w rozgrywkach Pucharu Davisa, przegrał 27. Jest rekordzistą swojej reprezentacji pod względem liczby zwycięstw, liczby zwycięstw deblowych, liczby spotkań międzypaństwowych. Rekordem jest również liczba lat, w jakich startował w zespole narodowym; debiutował we wrześniu 1978 w meczu z Peru, również z Peru kończył karierę reprezentacyjną 22 lata później.
Wygrane turnieje:

</doc>
<doc id="432266" url="https://pl.wikipedia.org/wiki?curid=432266" title="Andres Gomez">
Andres Gomez



</doc>
<doc id="432273" url="https://pl.wikipedia.org/wiki?curid=432273" title="Ciemnosmreczyńska Turnia">
Ciemnosmreczyńska Turnia

Ciemnosmreczyńska Turnia (, , ) – turnia o wysokości 2142 m w grani głównej Tatr pomiędzy Zadnim Mnichem, od którego oddziela go Ciemnosmreczyńska Przełączka (2115 m), a Turniczką Chałubińskiego oddzieloną Przełęczą nad Wrotami (ok. 2055 m). Nazwa pochodzi od Ciemnych Smreczyn w Dolinie Koprowej.
Jest podobna do pobliskiej Kopy nad Wrotami; obydwie mają większą szerokość, niż wysokość. Na zachód od Ciemnosmreczyńskiej Turni widoczne są dwie kulminacje, dawniej włączane w jej masyw, a obecnie traktowane jako oddzielne wzniesienia: Turniczka Chałubińskiego i Kopa nad Wrotami.
Ciemnosmreczyńska Turnia stanowi skalisty grzbiet, do Przełęczy nad Wrotami opadający uskokiem. Jej północne ściany opadające do Doliny za Mnichem mają wysokość do 80 m, południowe, opadające do Doliny Piarżystej ("Piargová dolina") około 150 m. W ścianie południowo-zachodniej są trzy żebra przedzielone dwoma depresjami. Prawe żebro tworzy obramowanie żlebu opadającego z Przełączki pod Zadnim Mnichem. Żebro środkowe u góry kulminuje w niewielkiej turniczce, na dole znacznie rozszerza się zajmując połowę szerokości całej ściany, i obrywa ścianą o wysokości około 50 m. Lewe żebro tworzy obramowanie dla żlebu opadającego z Przełęczy nad Wrotami; od strony tego żlebu podcięte jest urwistymi ściankami. Najbardziej strome są dolne części żeber i depresji.
Pierwsze odnotowane wejścia:
Stefan Komornicki i Jerzy Żuławski w 1908 r. zaproponowali, by bezimienną wówczas jeszcze Ciemnosmreczyńską Turnię nazwać imieniem przewodnika Józefa Gąsienicy Tomkowego: Józkowa Turnia. Nazwa ta jednak nie przyjęła się.
Drogi wspinaczkowe.
Przez Ciemnosmreczyńską Turnię nie prowadzi żaden szlak turystyczny, znajduje się ona jednak w rejonie udostępnionym do wspinaczki dla taterników. Stanowi dla nich jednak tylko cel drugorzędny, zastępczy. Drogi wspinaczkowe:

</doc>
<doc id="432277" url="https://pl.wikipedia.org/wiki?curid=432277" title="Ciemnosmreczyńska Przełączka">
Ciemnosmreczyńska Przełączka

Ciemnosmreczyńska Przełączka (, , ) – przełęcz w grani głównej na wysokości ok. 2115 m. Oddziela od siebie Ciemnosmreczyńską Turnię (2142 m) i Zadniego Mnicha (2172 m). Znajduje się tuż na zachód od Zadniego Mnicha i jest wąska i płytka. Stoki południowe opadają do słowackiej Doliny Piarżystej. Po północnej, polskiej stronie przełęcz opada stromą i kruchą ścianką, pod nią do Zadniego Mnichowego Piargu szeroką i piarżystą depresją.
Przełęcz jest łatwo dostępna z obydwu stron. Do przejścia z położonych poniżej grani dolin: Doliny Ciemnosmreczyńskiej ("Temnosmrečinská dolina") i Doliny za Mnichem wykorzystywano jednak zazwyczaj pobliską Przełączkę pod Zadnim Mnichem. Wejścia na przełęcz są praktykowane przez taterników podczas wspinaczek na pobliskie szczyty z tej przełęczy.
Historia zdobycia.
Pierwsze odnotowane wejścia:
Drogi wspinaczkowe.
Przez Ciemnosmreczyńską Przełączkę nie prowadzi żaden szlak turystyczny, znajduje się ona jednak w rejonie udostępnionym do wspinaczki dla taterników. Drogi wspinaczkowe:

</doc>
<doc id="432279" url="https://pl.wikipedia.org/wiki?curid=432279" title="Przełączka pod Zadnim Mnichem">
Przełączka pod Zadnim Mnichem

Przełączka pod Zadnim Mnichem (, , , ok. 2135 m) – wąska i głęboka przełęcz w grani głównej Tatr, oddzielająca od siebie Zadniego Mnicha (2172 m) i Cubrynę (2376 m). Dawniej wykorzystywana jako połączenie do przejścia z Doliny za Mnichem do Doliny Ciemnosmreczyńskiej ("Temnosmrečinská dolina"). Z obydwu tych dolin jest bowiem łatwo dostępna. Południowe stoki opadają do słowackiej Doliny Piarżystej, w północne, opadające na najwyższą część Zadniego Mnichowego Piargu wcina się żlebek.
Zarówno Cubryna, jak i Zadni Mnich opadają na przełączkę pionowymi uskokami. 50–metrowy uskok w grani Zadniego Mnicha, opadający na przełęcz, jest jednym z najtrudniejszych punktów całej grani głównej (VI stopień trudności UIAA), przy schodzeniu niezbędny jest zjazd na linie. Zejście ze szczytu Cubryny tą drogą zaleca jednak Władysław Cywiński zimą, przy dużym zagrożeniu lawinowym. Wielka Galeria Cubryńska, przez którą prowadzi najłatwiejsze zejście z Cubryny jest bowiem bardzo lawiniasta.
W rejonie przełączki stwierdzono występowanie m.in. wiechliny tatrzańskiej ("Poa nobilis") oraz warzuchy tatrzańskiej ("Cochlearia tatrae") – bardzo rzadkich roślin, w Polsce występujących tylko w Tatrach i to na nielicznych stanowiskach.
Historia zdobycia.
Pierwsze odnotowane przejścia:
Drogi wspinaczkowe.
Przez Przełączkę pod Zadnim Mnichem nie prowadzi żaden szlak turystyczny, znajduje się ona jednak w rejonie udostępnionym do wspinaczki dla taterników. Drogi wspinaczkowe:

</doc>
<doc id="432293" url="https://pl.wikipedia.org/wiki?curid=432293" title="HMS Galatea (1934)">
HMS Galatea (1934)

HMS Galatea - brytyjski krążownik lekki okresu II wojny światowej, typu "Arethusa", w służbie w latach 1935-1941. Nazwę tę nosiły także inne okręty.
Budowa.
Krążownik lekki „Galatea”, noszący tradycyjne w marynarce brytyjskiej Royal Navy imię żeńskie z mitologii greckiej (Galatea), był drugim okrętem typu niewielkich krążowników lekkich "Arethusa", składającego się z czterech jednostek. Były one zaprojektowane jako relatywnie słabsze krążowniki lekkie, przewidywane głównie do walki z niszczycielami i wsparcia własnych niszczycieli. Budowę rozpoczęto w stoczni Scotts Shipbuilding &amp; Engineering Co. w Greenock w Szkocji 2 czerwca 1933, zwodowano go 9 sierpnia 1934, a wszedł do służby 14 sierpnia 1935. Po wejściu do służby nosił numer identyfikacyjny 71.
Służba.
Początek wojny 1939-1940.
Przed wojną służył na Morzu Śródziemnym jako okręt flagowy brytyjskich niszczycieli Floty Śródziemnomorskiej. W 1939 okręt przeszedł modernizację, podczas której wzmocniono artylerię przeciwlotniczą do poziomu dwóch ostatnich okrętów typu, instalując 4 podwójne stanowiska dział uniwersalnych 102 mm zamiast 4 pojedynczych. Po wybuchu II wojny światowej, w grudniu 1939 powrócił do Wielkiej Brytanii, wchodząc wraz z pozostałymi trzema okrętami tego typu w skład 2. eskadry krążowników ("2nd Cruiser Squadron") wiceadm. George Edward-Collinsa, jako jej okręt flagowy. Eskadra działała głównie na Morzu Północnym. W lutym 1940 „Galatea” uczestniczyła czasowo w zespole przechwytującym niemieckie statki handlowe próbujące przerwać się z hiszpańskiego portu Vigo.
Kampania norweska i Atlantyk 1940-1941.
Niedługo przed niemieckim atakiem na Norwegię, „Galatea” wyszła w morze 4 kwietnia 1940 z bliźniaczą „Arethusą” i polskim dywizjonem niszczycieli (OORP „Błyskawica”, „Grom”, „Burza”) na patrol w kierunku wybrzeży Norwegii, poszukując bezskutecznie niemieckich okrętów. Podczas kampanii norweskiej, 18 kwietnia i 22-23 kwietnia „Galatea” z innymi okrętami (w tym „Arethusą”) transportowała wojska do Andalsnes w Norwegii, następnie 1 maja ewakuowała stamtąd wojska alianckie. Podczas kampanii francuskiej, w dniach 24-26 maja „Galatea” z „Arethusą” wspierały ogniem artylerii wojska w rejonie Calais.
1 września „Galatea” odniosła lekkie uszkodzenia od bliskiego wybuchu niemieckiej miny koło ujścia Humber. W nocy 8/9 przeprowadziła z niszczycielami operację przeciw niemieckiej żegludze pod Calais, lecz nie odnaleziono żadnych statków. W drodze powrotnej „Galatea” 9 września wpadła na minę pod Sheerness, po czym była remontowana w Chatham od 18 października 1940 do 8 stycznia 1941. Z okrętu zdemontowano wtedy katapultę i wodnosamolot, wzmacniając za to lekkie uzbrojenie przeciwlotnicze - dodano dwa poczwórnie sprzężone działka 40 mm Vickers „pom-pom” i 8 pojedynczych działek 20 mm Oerlikon w miejsce zdjętych wkm 12,7 mm oraz zainstalowano radar typu 279.
„Galatea” powróciła następnie do roli okrętu flagowego 2. eskadry krążowników, kadm. Curtisa, w skład której wchodziła wtedy również bliźniacza HMS „Aurora” oraz HMS „Kenya” i „Hermione”. Pod koniec maja 1941 z eskadrą wzięła udział w poszukiwaniach niemieckiego pancernika „Bismarck”, w składzie osłony lotniskowca HMS „Victorious”.
Morze Śródziemne i północny Atlantyk 1940-1941.
W lipcu 1941 „Galatea” została skierowana na wschodnie Morze Śródziemne - drogą wokół Afryki i przez Kanał Sueski do Aleksandrii, gdzie weszła w skład 15. eskadry krążowników. Wzięła udział w operacji floty 23-25 listopada, podczas której pancernik HMS „Barham” został zatopiony przez okręt podwodny U-331. W dniach 8-11 grudnia uczestniczyła w operacji przeciw włoskiej żegludze i ostrzale Derny.
13 grudnia 1941 w składzie zespołu „V” kadm. Philipa Viana (ponadto krążowniki przeciwlotnicze HMS „Naiad” i „Euryalus” i 9 niszczycieli HMS „Jervis”, „Kimberley”, „Kingston”, „Kipling”, „Griffin”, „Havock”, „Hotspur”, HMAS „Napier” i „Nizam”) wzięła udział w operacji przechwycenia włoskiego konwoju, który jednak został zawrócony. Powracając do bazy, brytyjskie okręty natknęły się pod Aleksandrią na niemieckie okręty podwodne. Tuż przed północą 14 grudnia okręt podwodny U-557 storpedował „Galateę” trzema torpedami, na skutek czego krążownik szybko zatonął z 23 oficerami i 447 marynarzami, w tym z dowódcą kmdr. Edwardem Simem, na pozycji 31°17' N, 29°13' E. 154 osoby uratowały niszczyciele „Griffin” i „Hotspur”. Nie jest wykluczone, że „Galatea” została wcześniej uszkodzona przez włoski okręt podwodny „Dagabur”, atakujący ją ok. godziny 20 (U-557 został dwa dni później omyłkowo staranowany przez włoski torpedowiec „Orione” i zatonął z całą załogą).
"Opis okrętu - zobacz krążowniki lekkie typu Arethusa."
Dane techniczne.
Uzbrojenie i wyposażenie:
Opancerzenie:

</doc>
<doc id="432298" url="https://pl.wikipedia.org/wiki?curid=432298" title="Blackburn">
Blackburn

Blackburn – miasto w Wielkiej Brytanii, w północno-zachodniej Anglii, w hrabstwie ceremonialnym Lancashire, w dystrykcie (unitary authority) Blackburn with Darwen. Leży 14,3 km na wschód od miasta Preston, 39,8 km na południowy wschód od miasta Lancaster i 296,6 km na północny zachód od Londynu. W 2001 roku miasto liczyło 105 085 mieszkańców. Blackburn jest wspomniana w Domesday Book (1086) jako "Blacheburn".
Dane ogólne.
Blackburn było już znane od XVIII wieku jako ośrodek przemysłu bawełnianego. Obecnie rozwinięty przemysł maszynowy, elektrotechniczny, elektroniczny, chemiczny oraz spożywczy. Muzeum włókiennictwa.

</doc>
<doc id="432299" url="https://pl.wikipedia.org/wiki?curid=432299" title="Dominik Hašek">
Dominik Hašek

Dominik Hašek (ur. 29 stycznia 1965 w Pardubicach) – czeski hokeista, Reprezentant Czechosłowacji i Czech, czterokrotny olimpijczyk. Uważany za jednego z najlepszych bramkarzy w historii światowego hokeja na lodzie.
W latach 1995-1999 nosił tytuł najlepszego bramkarza NHL. Występował ponadto w takich klubach NHL jak Ottawa Senators, Buffalo Sabres oraz Chicago Blackhawks. Karierę rozpoczął w 1981 w czeskim zespole z Pardubic. Jest zdobywcą wielu prestiżowych nagród i wyróżnień, medalistą Mistrzostw Świata oraz Igrzysk Olimpijskich, zdobywcą Pucharu Stanleya w sezonach 2001/2002 i 2007/2008 wraz z zespołem Detroit Red Wings.
Hašek jest jednym z najbardziej uhonorowanych bramkarzy hokejowych na świecie. W latach 1993-2001 sześciokrotnie sięgał po Vezina Trophy, a w 1998, jako pierwszy bramkarz w historii zdobył drugi rok z rzędu Hart Trophy. Podczas Zimowych Igrzysk Olimpijskich w Nagano w 1998 poprowadził reprezentację Czech do ich jedynego, jak do tej pory, złotego medalu na tej imprezie. Dzięki temu sukcesowi stał się bardzo popularną osobą we własnym kraju a jakość jego występów spowodowała, że Wayne Gretzky nazwał Haška 'najlepszym zawodnikiem, jakiego widział hokej’ Podczas występów w Detroit Red Wings w 2002 Hašek, jako pierwszy bramkarz starter z Europy, wygrał Puchar Stanleya, ustanawiając przy tym dodatkowo rekord ilości czystych kont.
Hašek jest uważany za nietuzinkowego gracza z bardzo indywidualnym stylem gry. Był znany ze szczególnego skupienia i nastawienia do gry, a także szybkiej pracy nóg, zwinności i niestandardowych interwencji jak pozbywanie się kija i używanie rękawicy blokującej do przykrywania krążka. Za jego największą słabość można uznać grę z krążkiem.
Swoją karierę zawodową pierwotnie zakończył 9 czerwca 2008, zaledwie cztery dni po zdobyciu drugiego Pucharu Stanleya z drużyną Detroit Red Wings. W dniu 21 kwietnia 2009 w wieku 44 lat Dominik Hašek ogłosił jednak ponowny powrót do gry. W sezonie 2009/10 występował w swoim macierzystym klubie HC Eaton Pardubice w czeskiej Extralidze.
Po roku gry w ojczyźnie zdecydował się na transfer do ligi KHL, podpisując kontrakt z rosyjskim klubem Spartak Moskwa.
Na początku października 2012 roku definitywnie zakończył karierę zawodniczą.
Kariera klubowa.
Początki.
Hašek zaczął przygodę z hokejem w wieku sześciu lat, gdy został zabrany przez tatę na swój pierwszy trening. W 1981 został pozyskany przez jedną z czołowych ekip czechosłowackiej Ekstralidze, pochodzącą z jego rodzinnego miasta – HC Pardubice. Z tym klubem wygrał dwa mistrzostwa kraju w latach 1987 i 1989. Rok później został wcielony do wojska, gdzie grał w zespole HC Dukla Jihlava. Gdy Hašek zaznaczył już swoją obecność w światku hokejowym i zagrał w drużynie narodowej przyszedł czas na podbijanie Zachodu. Czech został wybrany dopiero w 10. rundzie draftu w 1983, gdyż w tym czasie drużyny NHL nie były zbyt chętne do wybierania zawodników spoza Żelaznej Kurtyny, obawiając się kłopotów ze strony lokalnych klubów zawodników, którzy często nie dostawali pozwolenia na grę w USA i Kanadzie. Hašek trafił do Chicago Blackhawks z numerem 199 w tamtym drafcie i był 17. wybranym bramkarzem. Co ciekawe, Hašek dowiedział się o tym wydarzeniu dopiero kilka miesięcy później. Blackhawks zaoferowali Czechowi kontrakt przed sezonem 1987-88, lecz ten go odrzucił, gdyż nie czuł jeszcze wtedy chęci opuszczania swojego kraju aby grać za oceanem.
Do 1990 Hašek grał w Czechosłowacji w zespołach HC Pardubice i HC Jihlava. Został wybrany najlepszym hokeistą Ekstraligi w latach 1987, 1989 i 1990 i Bramkarzem Roku przez pięć lat z rzędu od 1986 do 1990. Po upadku komunizmu w 1989 otwarto granicy byłych państw Bloku Radzieckiego, co umożliwiło Haškowi, i innym ludziom, wyjazd do USA. W przypadku hokeistów, w tym Haška, chodziło o robienie kariery w NHL. Dla Dominatora zaczęła się ona od ligi IHL, gdzie grał częściowo przez dwa lata w zespole Indianapolis Ice. Debiut w NHL Hašek zaliczył w sezonie 1990-91 w barwach Blackhawks.
Kariera w NHL.
W dwóch sezonach w Chicago Hašek rozegrał zaledwie 25 spotkań, gdyż pierwszym bramkarzem drużyny był w tym czasie Ed Belfour. Czech zadebiutował na lodowiskach NHL jako starter 6 listopada 1990 roku w spotkaniu przeciwko Hartford Whalers. Mecz zakończył się remisem 1:1. Na pierwsze zwycięstwo musiał czekać do 8 marca 1991, kiedy jego zespół pokonał Buffalo Sabres 5:3. Natomiast 9 stycznia 1992 Hašek zanotował swoje pierwsze czyste konto w meczu podczas zwycięstwa 2:0 nad Toronto Maple Leafs.
Po przegranej w Finale Pucharu Stanleya z Pittsburgh Penguins Hašek został wytransferowany do Buffalo Sabres za bramkarza Stephane’a Beauregarda i 'przyszłe korzyści’, które zaowocowały wyborem w drafcie, który Blackhawks wykorzystali do pozyskania Erica Daze. W Buffalo, zmieniając numer 31 z Chicago na 39 Hašek zaczął jako bramkarz numer dwa najpierw za Tomem Draperem, a potem Grantem Fuhrem. Kiedy ten drugi doznał jednak w środku sezonu kontuzji Hašek został pierwszym bramkarzem zespołu i dość szybko dał się poznać jako zawodnik światowej klasy. W 1994 zdobył swój pierwszy Vezina Trophy i razem z Fuhrem dostał William M. Jennings Trophy. Hašek rozegrał 58 spotkań z najlepszą w lidze średnią wpuszczonych bramek na mecz 1.95, siedmioma czystymi kontami i 93% obronionych strzałów. Dobrą formę utrzymał rok później i znowu wygrał Vezina Trophy.
Buffalo Sabres (1996-2001).
Kolejny dobry sezon 1996/97 został przyćmiony przez konflikt Haška z ówczesnym trenerem Sabres Tedem Nolanem, który powodował napiętą sytuację w szatni zespołu. W trzecim meczu pierwszej rundy playoff przeciwko Ottawa Senators Hašek opuścił lodowisko w drugiej tercji i został zastąpiony przez Steve’a Shieldsa. Hašek doznał lekkiej kontuzji kolana a lekarz drużyny nie był w stanie powiedzieć kiedy zawodnik będzie gotowy do gry, lecz miało to się stać w przeciągu kilku dni. Jednakże media i część kolegów z drużyny snuło domysły jakoby Hašek wykorzystywał swój uraz do opuszczenia zespołu. Jednym z dziennikarzy, który propagował tę teorią był Jim Kelley z gazety Buffalo News. Napisał on szczegółowy artykuł o kontuzji Haška, jego konflikcie z Nolanem i podawał w wątpliwość wytrzymałość psychiczną Czecha. Gdy Kelley podszedł do Haška po porażce w piątym meczu serii ten zaatakował dziennikarza za co został ukarany grzywną 10000 dolarów amerykańskich i trzymeczowym zawieszeniem. Z Shieldsem w bramce Sabres udało się pokonać Senators w siedmiu meczach, lecz Hašek utrzymywał jednak, że jego uraz nie pozwala mu grać dalej i nie wystąpił w żadnym meczu drugiej rundy, w której Sabres ulegli Philadelphia Fyers 1-4.
Mimo iż generalny menadżer John Muckler został nazwany Działaczem Roku został on zwolniony z powodu ciągłych utarczek z Nolanem. Hašek, który opowiadał się po stronie Mucklera, powiedział w wywiadzie podczas rozdania nagród NHL za rok 1997, że lepiej byłoby jakby Nolan nie dostał przedłużenia kontraktu. Pomimo wygrania Jack Adams Award dla najlepszego trenera Nolan dostał ofertę kontynuowania pracy z Sabres tylko przez jeden rok. Odrzucił ją właśnie z powodu zbyt krótkiego okresu i postanowił rozstać się z organizacją Sabres. Ta decyzja zdenerwowała liczne grono fanów, które popierało Nolana i obarczyli za to winą Haška, który, według nich, próbował się pozbyć trenera. Przez pierwsze sześć tygodniu kolejnego sezonu fani tak głośno buczeli na trybunach, że pracownicy hali musieli odtwarzać z kasety dźwięki radosnych kibiców dla przeciwwagi. Hašek grał jednak na tyle dobrze, że powoli odzyskiwał przychylność fanów. Ponownie wygrał Trofeum Vezina, a także Lester B. Pearson Award i Trofeum Harta, stając się jednym z niewielu bramkarzy, którzy zdobyli tę ostatnią nagrodę. Wśród nich były tacy zawodnicy jak znajdujący się już w Galerii Sław Jacques Plante, Chuck Rayner i Roy Worters.
W sezonie 1997/98 Hašek rozegrał rekordową liczbę 72 spotkań i ustanowił rekord drużyny pod względem czystych kont, których uzbierał 13. Sześć z nich padło w grudniu, co wyrównało rekord wszech czasów NHL shutoutów w jednym miesiącu. Ponownie wygrał Lester B. Pearson Award, Trofeum Harta i Trofeum Vezina, stając się pierwszym bramkarzem, który dwukrotnie został wybrany MVP ligi.
Sezon 1998/99 nie był najlepszy w wykonaniu Buffalo, lecz Hašek i tak ustanowił rekord ze średnią 1.87 bramek wpuszczonych na mecz (GAA) i 93.7% obronionych strzałów. Sabres udało się, z siódmego miejsca na Wschodzie, awansować do finału playoff, gdzie przegrali jednak w sześciu meczach z Dallas Stars. W decydującym meczu, jednym z najdłuższych w historii NHL, Hašek obronił 50 strzałów a jego vis-à-vis, Ed Belfour, interweniował skutecznie 53 razy. Spotkanie skończyło się po kontrowersyjnej bramce Bretta Hulla w trzeciej dogrywce. W momencie strzału, jedna łyżwa Hulla znajdowała się w polu bramkowym, co według ówczesnych przepisów powinno powodować nieuznanie bramki. Sędziowie bramkę jednak uznali. Po meczu Hašek nie krył oburzenia, mówiąc "„Może sędzia wideo poszedł do łazienki. Może spał. A może po prostu nie zna tego przepisu.”" Zamieszanie wokół tego meczu spowodowało, że Gary Bettman, komisarz NHL, zniósł powtórki wideo w takich przypadkach i pozwolił sędziom decydować o przeszkadzaniu bramkarzom w ich polu według ich własnego uznania.
Po zakończeniu sezonu Hašek rozważał zakończenie kariery z powodu kontuzji i chęci większego zaangażowania się w sprawy rodzinne, co dla wielu kolegów z zespołu było szokującą informacją. Czech postanowił jednak zostać jeszcze w Buffalo.
W sezonie 1999-2000 Haškowi doskwierały urazy pachwiny, przez co opuścił 40 spotkań i po raz pierwszy od siedmiu lat nie zdobył żadnego trofeum. Udało mu się wyleczyć na playoffy, lecz jego Sabres odpadli w pierwszej rundzie z Philadelphi Flyers. Rok później Hašek po raz szósty dostał Vezina Trophy, ustanawiając rekord NHL. Wygrał również drugi raz William M. Jennings Trophy. Tym razem Sabres pokonali w pierwszej rundzie playoff Flyers, z Romanem Čechmánkiem w bramce, lecz polegli w siedmiu meczach drugiej rundy z Pittsburgh Penguins.
Detroit i Ottawa (2001–2008).
Przed sezonem 2001/02 Dominik Hašek został oddany do Detroit Red Wings, gdyż Sabres próbowali ograniczyć pensje swoich zawodników. W zamian, do Buffalo powędrował Wiaczesław Kozłow, wybór w pierwszej rundzie draftu w 2002 i przyszłe korzyści, które ostatecznie zaowocowały wyborem w drafcie Jima Slatera. W pierwszym sezonie ze Skrzydłami Hašek ustanowił rekord swojej kariery, wygrywając 41 spotkań i przegrywając tylko 15, pomagając Wings wygrać Presidents’ Trophy. W playoffach Wings pokonali Vancouver Canucks, St Louis Blues, Colorado Avalanche i Carolina Hurricanes na drodze do wygrania Pucharu Stanleya. W finale konferencji przeciwko Avalanche Hašek, jako pierwszy bramkarz w historii, zanotował asystę przy bramce w dogrywce. Czech podał krążek do Steve’a Yzermana, który następnie oddał go Fredrikowi Olaussonowi, który zakończył spotkanie. Poza tym, Hašek w całych playoffach sześciokrotnie kończył spotkania z czystym kontem, co również było rekordem.
Po tym sukcesie Hašek oficjalnie ogłosił zakończenie kariery, żeby poświęcić więcej czasu swojej rodzinie i sprawom osobistym. Jednak po porażce Wings w pierwszej rundzie playoff z Anaheim Mighty Ducks Czech wyraził ponowną chęć do gry. Postawiło to władze klubu z Detroit w niekomfortowej sytuacji, gdyż obecny bramkarz, Curtis Joseph, był związany jeszcze na dwa lata z klubem przez trzyletni, 24-milionowy, kontrakt. Dodatkowo, w składzie Wings znajdował się też Manny Legace, co spowodowało, że Skrzydła miały trzech potencjalnych bramkarzy numer jeden. Co więcej, można było również wyczuć presję ze strony Colorado Avalanche, którzy potrzebowali dobrego bramkarza po zakończeniu kariery przez Patricka Roy.
W sezonie 2003/04 Hašek doznał kontuzji pachwiny po zaledwie 14 meczach. 9 stycznia doszedł on z zespołem do porozumienia, że powinien odpocząć od gry przez dwa do czterech tygodni. W prywatnej rozmowie z Kenem Hollandem, generalnym menadżerem Skrzydeł, powiedział, że nie chce za okres pauzowania otrzymywać żadnego wynagrodzenia. 10 lutego Hašek oznajmił, że nie zamierza wrócić już do gry w tym sezonie, czym wprawił w zdumienie władze klubu. Wyszło na jaw, że Czech odmówił przyjęcia około trzech milionów dolarów ze swojego sześciomilionowego kontraktu. W kwietniu 2004 Hašek był poddany operacji w Pradze, po czym wrócił do rodzinnych Pardubic, gdzie wracał do sił. Gdy kontrakt z Red Wings wygasł Hašek wyraził chęć przyłączenia się do zespołu, który ma szansę na zdobycie Pucharu Stanleya, wymieniając konkretnie Ottawa Senators. 6 lipca 2004, po oddaniu Patricka Lalime’a do St Louis Blues, Senators podpisali Haška na jeden sezon.
Czech spisywał się w Ottawie bardzo dobrze do Igrzysk Olimpijskich w Turynie. Podczas sezonu z Senators Hašek wygrał swój 300. mecz w karierze a jego statystyki GAA i procent obronionych strzałów były na drugim miejscu w lidze. Jednak podczas olimpiady Dominatorm doznał kontuzji mięśnia biodra w pierwszym meczu turnieju przeciwko Niemcom i już po 9 minutach 25 sekundach musiał opuścić spotkanie. Przez kontuzję Hašek nie był w stanie grać przez resztę sezonu, mimo plotek, że będzie mógł powrócić na playoffy. Czech powiedział, że jeśli zespół chciałby przedłużyć z nim umowę zgodziłby on się na obniżenie swoich zarobków do minimum ligi, czyli 500 000 dolarów plus bonusy. Senators, po porażce w drugiej rundzie, zdecydowali się rozstać z Haskiem. 31 lipca 2006, Czech po raz trzeci związał się kontraktem z Red Wings. Jednoroczna umowa opiewała na kwotę 750 000 dolarów plus bonusy, w razie awansu do playoff. Hašek popisał się wyśmienitą grą, wygrywając 38 spotkań i uzyskując średnią 2.05 bramek straconych na mecz. Przy jego pomocy Skrzydła skończyły sezon regularny na pierwszym miejscu Konferencji Zachodniej. Przy okazji, Hašek pobił też swój osobisty rekord, nie tracąc bramki przez 181 minut i 17 sekund z rzędu.
Aby ograniczyć ryzyko kontuzji weterana, Wings ogłosili, że Hašek nie będzie występował w spotkaniach dzień po dniu. Jednak w playoffach, Mike Babcock, trener Wings, postanowił wystawić Haška na mecze pięć i sześć pierwszej rundy przeciwko Calgary Flames. Hašek oba spotkania wygrał a Wings awansowali do rundy drugiej. Tam trafili na San Jose Sharks, którzy mimo przewagi 2-1 w meczach przegrali całą serię 2-4. Zachowując czyste konto w meczu numer sześć Hašek awansował na trzecie miejsce listy wszech czasów pod względem ilości shutoutów w playoff. Ma ich 15. W finale konferencji Wings ulegli w sześciu meczach Anaheim Ducks, którzy ostatecznie zdobyli Puchar Stanleya, pokonując Ottawa Senators w finale.
Po zakończeniu sezonu Hašek rozważał ponowne zakończenie kariery, lecz 13 czerwca 2007, Ken Holland oświadczył, że Czech najprawdopodobniej zostanie w Detroit. Informacje te potwierdził 6 lipca serwis internetowy "The Detroit News", który podał do wiadomości, że obie strony dogadały się co do warunków kontraktu, w ramach którego Dominator zostanie w HockeyTown jeszcze jeden sezon. Czech otrzymał sporą podwyżkę w porównaniu z rokiem ubiegłym, kiedy zarobił, z samego kontraktu, 750 tysięcy dolarów. Tym razem, kwota bazowa to ponad 2 miliony dolarów.
Decyzja Haška okazała się trafiona, gdyż sezon 2007/2008 przyniósł drugi w karierze Puchar Stanleya. W sezonie regularnym czeski bramkarz dzielił się obowiązkami z Chrisem Osgoodem, występując w 41 spotkaniach, z których wygrał 27. Hašek osiągnął wynik 2.14 średniej ilości bramek wpuszczonych na mecz, co przy wyniki 2.09 Osgooda dało obu panom nagrodę William M. Jennings Trophy za duet, który w sezonie zasadniczym wywalczył najlepszy wynik w tej statystyce. Czech wystąpił następnie w zaledwie czterech meczach fazy playoff w rywalizacji przeciwko Nashville Predators, po czym został zastąpiony już do końca rozgrywek przez Osgooda.
Ponieważ rola bramkarza numer jeden przypadła już definitywnie Kanadyjczykowi, a Hašek nie miał zamiaru grać mniej niż 60-65 spotkań w sezonie, postanowił odejść na sportową emeryturę, o czym poinformował 9 czerwca 2008 na specjalnie zwołanej konferencji prasowej.
Rodzinne Pardubice (2009-2010).
21 kwietnia 2009 w wieku 44 lat Hašek ogłosił jednak ponowny powrót do gry i 24 kwietnia 2009 podpisał kontrakt ze swoim macierzystym klubem HC Eaton Pardubice, w którym w sezonie 2009/10 występował w czeskiej Extralidze. W tym sezonie drużyna ta zdobyła mistrzostwo Czech. Szczególny udział miał w tym sam Hašek: w półfinale play-off Pardubice pokonały ekipę Bílí tygři Liberec w stosunku meczów 4:0 (Hašek przepuścił w czterech spotkaniach jedynie 5 razy), zaś w finale Pardubiczanie zwyciężyli klub HC Vítkovice również w stosunku 4:0 (Hašek kapitulował w tych czterech spotkaniach tylko czterokrotnie). Dyspozycja bramkarza i jego niezwykła skuteczność w decydujących meczach przyczyniła się znacząco do zdobycia mistrzostwa Czech. W całej fazie play-off odnotowano mu statystykę utraty średnio 1.68 bramki na mecz.
Moskwa (2010-2011).
Po roku gry w ojczyźnie bramkarz zdecydował się na transfer do ligi KHL, podpisując 7 czerwca 2010 kontrakt z rosyjskim klubem Spartak Moskwa. Postawił tym samym przed sobą kolejny cel w swojej bogatej karierze sportowej.
Po zakończeniu sezonu KHL 2010/2011 postanowił przerwać karierę sportową, ale ogłosił, że nie zamierza jej kończyć. Po rocznej przerwie ma zamiar powrócić na lód na co najmniej na jeden sezon. Przyczyną tymczasowego rozbratu z hokejem był brak otrzymania satysfakcjonującej oferty od klubów.
Kariera reprezentacyjna.
Najbardziej pamiętnym występem Dominika Haška na arenie międzynarodowej były Igrzyska Olimpijskie w 1998 roku, gdzie z reprezentacją Czech sięgnął po pierwszy w historii tego kraju złoty medal olimpijski. W całych zawodach Hašek wpuścił tylko sześć bramek, z czego tylko dwie padły podczas meczów strefy medalowej. W półfinałowym spotkaniu z Kanadą Czech zatrzymał w serii rzutów karnych Theorena Fleury’ego, Raya Bourque’a, Joe Nieuwendyka, Erica Lindrosa i Brendana Shanahana, dając swojej reprezentacji awans do finału. W finale Czesi pokonali Rosję 1:0 a Hašek zatrzymał 20 strzałów. Został potem wybrany najlepszym bramkarzem imprezy. Po zakończonym meczu, powiedział:
"Kiedy mecz się skończył, po prostu rzuciłem mój kij. Byłem tak bardzo szczęśliwy. Kiedy zobaczyłem flagę wciąganą pod dach hali przed oczami przemknęła mi cała moja kariera począwszy od czasu, kiedy rodzice pierwszy raz zabrali mnie na mecz aż do tej chwili."
Jego gra spowodowała, że stał się bardzo popularną postacią w Czechach. Niektórzy mieszkańcy podnosili nawet hasła 'Hašek na zamek!”. W odpowiedzi na to, Dominator zadzwonił do ówczesnego prezydenta Czech Vaclava Havla i żartobliwie powiedział, że jego posada nie jest zagrożona. Hašek był też inspiracją do powstania opery ‘Nagano’ opowiadającej historię czeskiego zespołu na Igrzyskach. W 2003 Petr Praves i Lenka Šarounová nazwali na cześć Haška asteroidę (8217 DominikHašek).
Osiem lat później, na Olimpiadzie w Turynie, Hašek zagrał niecałe dziesięć minut z powodu kontuzji biodra. Pomimo jego nieobecności, Czesi byli w stanie zdobyć brązowy medal z Tomášem Vokounem w bramce.
Wpierw Dominik Hašek reprezentował Czechosłowację, a od 1993 Czechy. W barwach uczestniczył Czechosłowacji w turnieju mistrzostw Europy do lat 18 w 1982 oraz turniejach medal mistrzostw świata juniorów do lat 20 w 1983 i 1985. W seniorskiej kadrze uczestniczył w turniejach Canada Cup 1984, 1987, 1991, turniejach mistrzostw świata w 1983, 1986, 1987, 1989, 1990. Ponadto zagrał na turniejach zimowych igrzyskach olimpijskich 1988 (Czechosłowacja), 1998, 2002, 2006 (Czechy).
Statystyki.
Pogrubione liczby wskazują najlepszy wynik w lidze w danym sezonie.
Kluby – sezon zasadniczy.
"Statystyki z 7 kwietnia, 2007"
Kluby – play-off.
"Statystyki z 23 maja, 2007."
Reprezentacyjne.
Pogrubione liczby oznaczają najlepszy wynik na turnieju.
Osiągnięcia.
Rekordy indywidualne.
Dominik Hasek wygrał swój 300. mecz w karierze 15 października 2005, grając z Ottawa Senators, którzy pokonali Boston Bruins 5:1. Czech zatrzymał 34 z 35 strzałów Miśków a szansę na czyste konto stracił dopiero po trzech minutach gry w trzeciej tercji, kiedy został pokonany przez napastnika Bruins Pata Leahy’ego. Hasek był 27. zawodnikiem, który wygrał tyle spotkań w NHL.
Dodatkowo, jest najstarszym zawodnikiem, który wygrał przynajmniej 30 meczów w sezonie i jest pierwszym bramakrzem w historii, który wygrał Lester B. Pearson Award w 1997 roku. Jest też jedynym bramkarzem, który dwukrotnie zdobywał Trofeum Harta i brakuje mu jednego tytułu Vezina, żeby wyrównać rekord Jacques’a Plante’a, który zdobył ich siedem.
W dziewięciu sezonach z Buffalo Sabres Hasek pobił ponad 25 rekordów drużyny, w tym liczbę rozegranych meczów, zwycięstw, czystych kont i średniej bramek wpuszczonych na mecz. Z 13 shuotoutami jest też posiadaczem rekordu Sabres na największą liczbę czystych kont w jednym sezonie (1997/1998). Pobił też rekord pod względem GAA z wynikiem 1.87 w sezonie 1998/1999.
W sezonie 2001/02 spędzonym w Detroit ustanowił rekord zespołu w ilości rozegranych meczów i minut, zwycięstw i czystych kont w playoffach. Haska można też znaleźć na kilku listach rekordów ligi:
Nagrody.
NHL.
Nominacje
Inna działalność.
Poza lodem.
Hašek i jego żona, Alena, mają syna, Michała (ur. 1989) i córkę Dominikę (ur. 1994). Poświęca sporo swojego czasu na grę w squasha i hokej na rolkach, gdzie pełni rolę obrońcy. Kiedy Hašek był młodszy, grał w piłkę nożna w środku pola i zdobył tytuł juniorskiego mistrza tenisa Wschodnich Czech. Jego brat, Martin, jest również zawodowym sportowcem. Gra w piłkę w klubie Sparta Praga. Hašek jest też fanem wrestlingu, do którego przekonał się podczas pobytu w Buffalo. Jego ulubionymi zawodnikami są Stone Cold Steve Austin i Don Muraco.
Dominik Hašek ukończył też studia historyczne i filologiczne na Uniwersytecie w Hradcu Králové, dzięki czemu dostał kwalifikacje nauczyciela i nauczał w szkołach średnich. Hašek ma również swoją linię ubrań – Dominator Clothing – którą rozpoczął promować niedługo po sukcesie w Nagano. Oprócz filii w Czechach, przez krótki czas istniały też dwa sklepy w Michigan.
W maju 2001 Hašek utworzył Dominik Hašek Youth Hockey League/Hašek’s Heroes i przeznaczył około 1 milion dolarów na pomoc biednym dzieciom, aby mogły grać w hokeja. W 1998 roku zorganizował też charytatywny mecz hokejowy, którego wszystkie dochody przeznaczył dla szpitali w Czechach.
Przez całą swoją karierę był reprezentowany przez agenta Ritcha Wintera.
Incydent podczas meczu hokeja na rolkach.
Podczas meczu hokeja na rolkach, 18 maja 2003, Hašek został oskarżony o napaść na innego zawodnika. Grając jako obrońca w zespole Bonfire Střída zaatakował kijem trzymanym oburącz Martina Silę. Prokurator Lenka Strnadová orzekła dwa miesiące później, że nie ma wystarczającej ilości dowodów na to, że Hašek z premedytacją chciał zranić drugą osobę i wniosła, żeby sprawa była traktowana jako wykroczenie, a nie przestępstwo. W tym pierwszym przypadku największą karą byłaby grzywna w wysokości 95 dolarów. W drugim przypadku Hašek mógł nawet pójść do więzienia. Prawnik Haška, Pavel Jelínek, oświadczył, że doniesienia mediów o tej sprawie były mocno przesadzone a Šíla nie odniósł żadnych poważnych obrażeń. W październiku 2003 najwyższy prokurator w kraju zniósł wyniki działań Strnadovej, argumentując, że jej decyzja była bezprawna, gdyż sprawa nie została dokładnie zbadana. Po ponownym zbadaniu sprawy przez prokuraturę z Pardubic wyciągnięto jednak te same wnioski co Strnadová.

</doc>
<doc id="432303" url="https://pl.wikipedia.org/wiki?curid=432303" title="The Strokes">
The Strokes

The Strokes – pochodzący z Nowego Jorku zespół grający rock alternatywny.
Historia.
Do tej pory grupa wydała sześć płyt: "Is This It" (2001), "Room on Fire" (2003), "First Impressions of Earth" (2006), Angles (2011), Comedown Machine (2013) i The New Abnormal (2020). 3 lipca 2011 roku zespół wystąpił po raz pierwszy w Polsce na festiwalu Heineken Open’er jako jeden z głównych headlinerów.
Ich pierwsze utwory zaczęły powstawać w 1998 roku. Na samym początku zespół, jeszcze niezbyt dopracowany, składał się tylko z Juliana (wokal), Nicka (gitara prowadząca) i Fabrizia (perkusja). Dopiero po dojściu do tej grupki Alberta (gitara rytmiczna) i Nikolaia (bas) rozpoczęły się prawdziwe próby i plany założenia solidnego zespołu. Początkowo nosili nazwę „De Niros”, ale nie spotkało się to ze zbyt dużym entuzjazmem, więc po rozmyślaniu nad czymś innym powstało „The Strokes”.
Młody wówczas zespół odnalazł „łowca talentów” Ryan Gentles podczas ich występu w nowojorskim klubie Mercury Lounge w 2000 roku. Zachwycił się ich utworami demo, następnie polecił ich szefowi wytwórni Rough Trade, który od razu zaangażował zespół do wydania pierwszego EP.
W 2003 zespół wydał drugi album, "Room on Fire", w 2006 "First Impressions of Earth", po 5-letniej przerwie w 2011 wydano kolejny, czwarty album zespołu, zatytułowany "Angles". Premiera płyty odbyła się 21 marca. W 2013 zespół wydał 5 i ostatni album, który musiał wydać z powodu kontraktu z RCA. Po ponad 7 latach przerwy, 10 kwietnia 2020 roku zespół powrócił z kolejnym długogrającym albumem zatytułowanym "The New Abnormal".

</doc>
<doc id="432309" url="https://pl.wikipedia.org/wiki?curid=432309" title="Dominik Hasek">
Dominik Hasek



</doc>
<doc id="432312" url="https://pl.wikipedia.org/wiki?curid=432312" title="Rotating radio transient">
Rotating radio transient

Rotating radio transient (RRAT, nieregularne radioźródło) – rodzaj gwiazdy neutronowej podobnej do pulsara, która emituje impulsy promieniowania elektromagnetycznego. Impulsy te nie są jednak w żaden sposób uporządkowane – nie występują w równych odstępach czasowych. Czas trwania tych impulsów to ułamki sekund, natomiast odstępy między nimi wynoszą od 4 minut do 3 godzin, a czasem jeszcze dłużej. Obiekty te są jednymi z najsilniejszych źródeł promieniowania radiowego we Wszechświecie.
Pierwszych 11 obiektów RRAT odkryto za pomocą radioteleskopu w australijskim Parkes Observatory, a ich odkrycie ogłoszono w czasopiśmie "Nature" w lutym 2006. Szacuje się, że w naszej Galaktyce może być ich nawet 400 tys., czyli czterokrotnie więcej niż zwykłych pulsarów.

</doc>
<doc id="432315" url="https://pl.wikipedia.org/wiki?curid=432315" title="Gerhard Berger">
Gerhard Berger

Gerhard Berger (ur. 27 sierpnia 1959 roku w Wörgl) – austriacki kierowca Formuły 1.
Kariera.
Po udanych startach w Formule 3 zadebiutował w Formule 1 podczas Grand Prix Austrii w roku 1984. Pierwszy wyścig wygrał w roku 1986 (Grand Prix Meksyku). Triumfował w 1994 roku na torze Hockenheim w Niemczech startując w bolidzie numer 28 zespołu Ferrari. Swoją karierę kierowcy Formuły 1 zakończył wyścigiem Grand Prix Europy w roku 1997.
W czasie 14 lat w Formule 1 (1984-1997), Berger wygrał 10 wyścigów, stanął 48 razy na podium, startował 210 razy, z czego 21 razy z pole-position.
W lutym 2006 roku Berger zakupił 50% udziałów w zespole Scuderia Toro Rosso, jednak sprzedał je w 2008 roku.

</doc>
<doc id="432316" url="https://pl.wikipedia.org/wiki?curid=432316" title="Hakia">
Hakia

Hakia – eksperymentalna wyszukiwarka internetowa, opracowana przez amerykańską firmę Hakia przy udziale m.in. polskiej firmy Prokom Software SA. Usługa została wyłączona w 2014 roku. Miała być konkurencją dla Google. 
Jej głównym atutem była możliwość udzielania konkretnej odpowiedzi na pytania zadawane językiem naturalnym, np. „Jaka jest prędkość światła?” albo „Ile osób mieszka w Polsce?”. Podobne możliwości oferowała wcześniej m.in. AltaVista czy Ask Jeeves. Hakia wykorzystywała ontologie budowane na bazie statystyk uzyskanych w wyniku analizy stron internetowych. Zwracała wyniki zawierające również strony ze sformułowaniami o bliskim znaczeniu. Hakia odpowiadała na wiele pytań korzystając z własnych zasobów, nie odsyłając internauty do konkretnych stron. Jednak czasami jedynie zaznaczała tekst, który mógłby pomóc w odnalezieniu rozwiązania. Wyszukiwarka miała też nawiązywać dialog z użytkownikiem, zachęcając go do zadawania bardziej szczegółowych pytań. Przy prostych zapytaniach (np. "cancer", "Poland", "Churchill") Hakia oferowała galerie, czyli tematyczne grupy linków do stron związanych z hasłem.
Hakia miała być główną wyszukiwarką m.in. w nowym projekcie firm Internet Group i CR Media Consulting o roboczej nazwie P21. W założeniu miał to być serwis społecznościowy konkurujący bezpośrednio z Gazeta.pl i O2.pl.

</doc>
<doc id="432317" url="https://pl.wikipedia.org/wiki?curid=432317" title="RRAT">
RRAT



</doc>
<doc id="432336" url="https://pl.wikipedia.org/wiki?curid=432336" title="Tron we krwi">
Tron we krwi

 – japoński film w reżyserii Akiry Kurosawy z 1957 roku, powstały w oparciu o "Makbeta" Williama Shakespeare’a.
Kurosawa, ceniący Shakespeare’a, nakręcił później jeszcze dwa filmy na podstawie jego dramatów: "Zły śpi spokojnie" (z 1960; "Hamlet") i "Ran" – (1985; "Król Lear").
Akcja zostaje przeniesiona z jedenastowiecznej Szkocji do Japonii okresu Sengoku (1467–1573). Bohaterami filmu są samuraje, zmieniono niektóre wątki. Makbetowi myśl o zabiciu Duncana przychodzi po wysłuchaniu przepowiedni czarownic. Samurajowi Washizu – w wersji japońskiej – pomysł ten podsuwa jego żona, Asaji, uosobiająca zło (u Kurosawy kobiety częstokroć utożsamiane były ze złem). Washizu stara się żyć w zgodzie z kodeksem samurajskim bushidō, co nakazuje mu bezwzględną lojalność wobec swojego pana, ale właśnie pod wpływem namów żony decyduje się go zabić, aby objąć władzę.
Zmianie uległy także inne szczegóły, np. trzy wiedźmy zastąpiono jedną, nazywaną przez bohaterów "mono-no-ke" („zjawa”, „widmo”, „zły duch”, „istota nadprzyrodzona”).

</doc>
<doc id="432338" url="https://pl.wikipedia.org/wiki?curid=432338" title="25 godzina">
25 godzina



</doc>
<doc id="432342" url="https://pl.wikipedia.org/wiki?curid=432342" title="NWA">
NWA



</doc>
<doc id="432343" url="https://pl.wikipedia.org/wiki?curid=432343" title="Hiperleksja">
Hiperleksja

Hiperleksja – objaw zaobserwowany u dzieci, które charakteryzują się następującymi właściwościami:
Dodatkowo, niektóre spośród dzieci hiperlektycznych mogą wykazywać następujące cechy:
Problemy dzieci hiperlektycznych stają się szczególnie widoczne w okresie nauki szkolnej, np. mimo wcześnie nabytej umiejętności czytania oraz niejednokrotnie wysokiej inteligencji, napotykają na szereg trudności w zrozumieniu świata i nauce zachowań. Na ogół nikt nie rozumie, dlaczego nie mogą sobie poradzić lub czemu są nieposłuszne.
Hiperleksja ma cechy podobne do autyzmu, zaburzeń zachowania, zaburzeń językowych, zaburzeń emocjonalnych, nadpobudliwości i zaburzeń uwagi, uszkodzenia słuchu, wysokich uzdolnień lub, paradoksalnie, upośledzenia umysłowego. Hiperleksja może także towarzyszyć autyzmowi i zespołowi Aspergera, ale może charakteryzować również dzieci nieautystyczne. Bardzo często występuje w NLD. Jednakże w przypadku dzieci z autyzmem na ogół przypadkowo można się przekonać, że dziecko samo nauczyło się czytać, zaś nieautystyczne dzieci same chętnie informują o tym fakcie, głośno czytając każdy napotkany napis oraz wciągają innych w zabawę pt. „odczytywanie napotykanych słów i wyrażeń”.

</doc>
<doc id="432345" url="https://pl.wikipedia.org/wiki?curid=432345" title="Wyrakowate">
Wyrakowate

Wyrakowate, wyraki, tarsjusze (Tarsiidae) – rodzina drapieżnych ssaków naczelnych z infrarzędu wyrakokształtnych (Tarsiiformes) w podrzędzie wyższymi naczelnymi (Haplorrhini). Stanowią jedyną wśród ssaków naczelnych rodzinę o wyłącznie drapieżnym trybie życia.
Zasięg występowania.
Wyraki żyją na Borneo, Celebesie i południowej Sumatrze (w Indonezji) oraz w południowych Filipinach.
Charakterystyka.
Długość ciała 9,7–15 cm, ogona 14,7–31 cm; masa ciała samic 52–143 g, samców 48,1–153 g. Oczy bardzo duże, skierowane do przodu – nieproporcjonalne do głowy. Szyja krótka i bardzo zwrotna, umożliwia obrót głowy o blisko 180°. Kończyny tylne dłuższe. Posiadają długi ogon. Sierść krótka, gęsta, barwy brązowej. Wydłużone kości stępu pozwalają wyrakom wykonywać bardzo precyzyjne skoki. Przeciętna skoczność 1,5 m, a maksymalna do 6 m. Charakterystyczny dla wyraków jest brak ośrodków węchowych w mózgu.
Prowadzą nocny, nadrzewny tryb życia. Są przede wszystkim owadożerne – chwytają owady, skacząc na nie. Ale nie gardzą też ptakami, wężami, jaszczurkami i nietoperzami.
Znane od eocenu Europy. Najlepiej poznany gatunek to wyrak upiorny ("Tarsius tarsier").
Podział systematyczny.
Do rodziny należą następujące występujące współcześnie rodzaje:
Opisano również rodzaje wymarłe:
Taksony o niepewnym statusie taksonomicznym:

</doc>
<doc id="432349" url="https://pl.wikipedia.org/wiki?curid=432349" title="Imię róży (film)">
Imię róży (film)

Imię róży (tytuł oryginalny "Der Name der Rose") – film fabularny z 1986 roku w reż. Jean-Jacques’a Annauda.
Film powstał na podstawie książki Umberta Eco "Imię róży". Scenariusz jest dziełem zbiorowym, napisali go: Andrew Birkin, Gérard Brach, Howard Franklin, Alain Godard.
Główne role obsadzili Sean Connery (jako brat Wilhelm z Baskerville), F. Murray Abraham (jako inkwizytor Bernard Gui) oraz Christian Slater (wcielił się w postać Adso). Zdjęcia do filmu wykonał Tonino Delli Colli, a muzykę stworzył James Horner. Film został nakręcony m.in. w autentycznym klasztorze z XII wieku.
Fabuła.
Rok 1327. Do jednego z opactw benedyktyńskich w północnych Włoszech przybywa ze specjalną misją angielski franciszkanin, Wilhelm z Baskerville, któremu towarzyszy młody nowicjusz, Adso z Melku. Franciszkanie pozostawali wówczas w konflikcie z papiestwem, głosząc jako prawdę wiary ubóstwo Chrystusa, który jeśli nawet posiadał rzecz jaką wespół z apostołami, to tylko w formie "usus facti" (łac. rzeczywistego używania). W opactwie miało nastąpić spotkanie mające na celu rozstrzygnięcie związanych z tym kontrowersji – franciszkanie zmierzali do odbudowy czystości i cnoty zakonu, podczas gdy hierarchia kościelna dążyła do zachowania władzy, przywilejów i bogactwa.
Nim jednak dojdzie do tego spotkania, na które ma przybyć także wielki inkwizytor Bernard Gui, Wilhelm stara się przeniknąć mroczną tajemnicę opactwa. Tuż przed jego pojawieniem się, zginął w tajemniczych okolicznościach jeden z mnichów – Adelmus. Nikt nie wie, czy to było samobójstwo, czy morderstwo - do momentu gdy odnalezione zostają kolejne zwłoki – brat Wenancjusz został prawdopodobnie utopiony w kadzi ze świńską krwią. Bystry franciszkanin prowadzi śledztwo starając się rozszyfrować wszystkie możliwe tropy, mogące rzucić światło na zagadkowe zbrodnie. Gdy zostaje popełniona trzecia z nich, zaczynają się one układać w osobliwy wzór, dla którego inspiracją była Apokalipsa świętego Jana. Z jednej strony mnisi są zaniepokojeni sytuacją, którą chcieliby wyjaśnić jak najszybciej, z drugiej – pragnęliby wiele ukryć przed dociekliwym Anglikiem. Podczas gdy jedni starają się mu pomóc, podsuwając użyteczne informacje, drudzy mylą tropy, utrudniają śledztwo, mnożą zakazy. Ślady jednoznacznie wiodą do biblioteki, gdzie mieści się pilnie strzeżony, wspaniały księgozbiór opactwa, ale Wilhelm nie dostaje zgody, by tam wejść.
Tymczasem kolejne ofiary miały do czynienia niewątpliwie z jakąś dziwną księgą o tajemniczych właściwościach. Podczas gdy Wilhelm trudzi się rozwiązywaniem zagadek, objaśniając Adsowi sens swoich cząstkowych odkryć, młody nowicjusz przeżywa olśniewające spotkanie z dziewczyną, która oddawała się mnichom w zamian za resztki jedzenia (cierpiący głód mieszkańcy wioski zwykli byli czyhać na odpadki z klasztoru). Miłosna inicjacja sprawia, iż Adso zakochuje się w nieznajomej. Wilhelm odnajduje przejście do biblioteki, która ma postać labiryntu pełnego pułapek nader niebezpiecznych dla śmiałków. Potwierdza się jego przypuszczenie, iż przypadki tajemniczych śmierci wiążą się z księgą, która zabija – ofiary mają czarny palec (od odwracania nasączonych trucizną kartek) i język (od ślinienia palca, by w ten sposób łatwiej odwracać strony).
Opactwo stopniowo zapełnia się nowymi przybyszami, a obecność inkwizytora powoduje kolejne kłopoty. Salwator, prostaczek o heretyckiej przeszłości, który znalazł schronienie w klasztorze, daje się przyłapać na odprawianiu jakichś zabobonnych praktyk. Wykorzystywał do nich też ową dziewczynę, w której zakochał się Adso. Zostaje ona oskarżona o czary i zgodnie z prawem grozi jej spalenie na stosie. Wilhelm tłumaczy zrozpaczonemu chłopcu, że nic nie może dla niej zrobić. Dyskusje religijne przerywa znalezienie kolejnych zwłok – tragiczna seria zdaje się nie mieć końca. W momencie gdy płoną stosy, wzburzona ludność wioski ujmuje się za swoimi i rusza przeciw strażnikom. Bernard Gui w popłochu opuszcza opactwo, ale jego powóz ulega wypadkowi. Okrutny inkwizytor ginie, gdy rozwścieczony tłum zrzuca go w przepaść. Ludowe poczucie sprawiedliwości zostaje więc w pełni zaspokojone, a dziewczyna ocalona.
Wilhelm dociera wreszcie do jądra tajemnicy, której strażnikiem jest jeden z dwóch najstarszych mnichów opactwa – ślepy Jorge z Burgos – to on strzegł dostępu do ksiąg. Wilhelm żąda od niego tajemniczej księgi, która sprowadza śmierć. Okazuje się nią poświęcony komedii - drugi tom „Poetyki” Arystotelesa – nikomu nieznany, a według badaczy zaginiony albo nigdy nieistniejący. Jorge nie chce by ktokolwiek czytał tę książkę, gdyż śmiech, któremu jest poświęcona (Arystoteles uważał śmiech za siłę dobrą, która ma także walory poznawcze), jest w jego przeświadczeniu czymś niegodnym i niedorzecznym. Starzec realizując ostatnie hasło Apokalipsy, zjada zatrute karty księgi i wznieca ogień w bibliotece. Bohaterowie są bezsilni wobec potęgi żywiołu – najwspanialsza biblioteka świata pada ofiarą płomieni. Wilhelm i jego uczeń, którzy zdołali ocaleć, opuszczają klasztor, a na drodze wiodącej z opactwa Adso po raz ostatni spotyka dziewczynę.
Kontrowersje.
Profesor historii średniowiecznej na Uniwersytecie w Pizie, Marco Tangheroni, stwierdził:
Miejsce kręcenia.
W filmie przedstawiono wnętrza dwunastowiecznego klasztoru Cystersów Eberbach, a również wzniesiono romański kościół (niemal w całości z kamienia). Zaś za bibliotekę posłużyła dekoracja w studiu filmowym Cinecittà.
Film kręcony był w Rzymie oraz w klasztorze Eberbach w mieście Eltville am Rhein.

</doc>
<doc id="432354" url="https://pl.wikipedia.org/wiki?curid=432354" title="Skala jońska kościelna">
Skala jońska kościelna



</doc>
<doc id="432355" url="https://pl.wikipedia.org/wiki?curid=432355" title="Cenowa elastyczność popytu">
Cenowa elastyczność popytu

Cenowa elastyczność popytu (EPD) – stosunek względnej zmiany wielkości popytu do względnej zmiany ceny. Cenowa elastyczność popytu określa, w jaki sposób wielkość popytu na dane dobro będzie się zmieniał wraz ze zmianami ceny. Jest to stopień, w jakim efektywne pragnienie czegoś zmienia się wraz ze zmianą ceny. Ogólnie rzecz biorąc, ludzie mniej pragną rzeczy, gdy stają się one droższe. Jednak w przypadku niektórych dóbr, życzenie klienta może gwałtownie spaść nawet przy niewielkim wzroście cen, a w przypadku innych produktów może pozostać prawie takie samo, nawet przy dużym wzroście cen. Ekonomiści używają terminu „elastyczność”, aby określić tę wrażliwość na wzrost cen. Mówiąc dokładniej, elastyczność cenowa daje procentową zmianę żądanej ilości, gdy cena wzrośnie o jeden procent, utrzymując wszystko inne na stałym poziomie.
Elastyczność cenowa jest prawie zawsze ujemna, chociaż analitycy zwykle ignorują ten znak, mimo że może to prowadzić do dwuznaczności. Tylko towary, które nie są zgodne z prawem popytu, takie jak dobra Veblena i Giffena, mają dodatnią elastyczność. Ogólnie rzecz biorąc, mówi się, że popyt na towar jest nieelastyczny (lub względnie nieelastyczny), gdy elastyczność jest mniejsza niż jeden (w wartości bezwzględnej): to znaczy, że zmiany ceny mają stosunkowo niewielki wpływ na ilość żądanego towaru. Mówi się, że popyt na dane dobro jest elastyczny (lub stosunkowo elastyczny), gdy jego elastyczność jest większa niż jeden.
Elastyczność towaru może być również wykorzystana do przewidzenia występowania (lub „obciążenia”) podatku od danego towaru. Do określenia elastyczności cen stosowane są różne metody badawcze, w tym rynki testowe, analiza historycznych danych sprzedażowych i analiza łączona. Elastyczność cenowa popytu dalej dzieli się na: Idealnie elastyczny popyt (∞), Idealnie nieelastyczny popyt (0), Relatywnie elastyczny popyt (&gt; 1), Relatywnie nieelastyczny popyt (&lt;1), Jednolity popyt na elastyczność (= 1).
Definicja.
Zmianę popytu w odpowiedzi na zmianę ceny nazywa się elastycznością cenową popytu. Można go również zdefiniować jako stosunek procentowej zmiany popytu do procentowej zmiany ceny danego towaru. Wzór na współczynnik elastyczności cenowej popytu na towar jest następujący:
formula_1
Powyższa formuła zazwyczaj daje wartość ujemną z powodu odwrotnej zależności między ceną a popytem na ilość, jak to opisano w prawie popytu. Na przykład jeśli cena wzrośnie o 5%, a żądana ilość spadnie o 5%, wówczas elastyczność przy cenie początkowej i ilości = -5% / 5% = -1. Jedynymi klasami towarów o elastyczności większej niż 0 są dobra Veblena i Giffena. Chociaż elastyczność jest ujemna dla zdecydowanej większości towarów i usług, ekonomiści często określają elastyczność cenową popytu jako wartość dodatnią (tj. W wartościach bezwzględnych).
Ta miara elastyczności jest czasami nazywana elastycznością popytu na towar według ceny własnej, tj. Elastycznością popytu w stosunku do własnej ceny towaru, w celu odróżnienia go od elastyczności popytu na ten towar w odniesieniu do zmiany ceny jakiegoś innego dobra, tj. dobra komplementarnego lub substytucyjnego.
Gdy różnica między dwiema cenami lub ilościami wzrasta, dokładność EPD podana w powyższym wzorze zmniejsza się z kombinacji dwóch powodów. Po pierwsze, elastyczność towaru nie musi być stała; jak wyjaśniono poniżej, zmienia się w różnych punktach wzdłuż krzywej popytu, ze względu na swój procentowy charakter. Elastyczność to nie to samo, co nachylenie krzywej popytu, które zależy od jednostek używanych zarówno dla ceny, jak i ilości. Po drugie, zmiany procentowe nie są symetryczne; zamiast tego zmiana procentowa między dowolnymi dwoma wartościami zależy od tego, która z nich zostanie wybrana jako wartość początkowa, a która jako wartość końcowa. Na przykład jeśli żądana ilość wzrośnie z 10 jednostek do 15 jednostek, zmiana procentowa wynosi 50%, tj. (15-10) ÷ 10 (przeliczona na procent). Ale jeśli żądana ilość spadnie z 15 jednostek do 10 jednostek, zmiana procentowa wynosi -33,3%, tj. (10-15) ÷ 15.
Dwie alternatywne miary elastyczności pozwalają uniknąć lub zminimalizować te wady podstawowej formuły elastyczności: elastyczność punktowa i elastyczność łukowa.
W przeciwieństwie do powszechnego nieporozumienia, elastyczność cenowa nie jest stała, ale zmienia się wzdłuż krzywej.
Czynniki wpływające na cenową elastyczność popytu.
Nadrzędnym czynnikiem w określaniu elastyczności jest gotowość i zdolność konsumentów po zmianie ceny do odkładania natychmiastowych decyzji konsumpcyjnych dotyczących towaru i poszukiwania substytutów („poczekaj i popatrz”). Szereg czynników może zatem wpłynąć na elastyczność popytu na dane dobro:
Historia.
Wraz z koncepcją ekonomicznego współczynnika „elastyczności” Alfredowi Marshallowi przypisuje się zdefiniowanie „elastyczności popytu” w Zasadach Ekonomicznych, opublikowanych w 1890 r. Alfred Marshall wynalazł elastyczność cenową popytu zaledwie cztery lata po tym, jak wynalazł pojęcie elastyczności. Wykorzystał podstawowe twierdzenie Cournota o krzywej popytu, aby uzyskać równanie elastyczności cenowej popytu. Opisał on elastyczność cenową popytu w następujący sposób: „możemy powiedzieć ogólnie: – elastyczność (lub reakcja) popytu na rynku jest duża lub niewielka, w zależności od tego, czy żądana kwota rośnie bardziej lub mniej przy danym spadku ceny i maleje bardzo lub niewiele za dany wzrost ceny”. Wnioskuje to, ponieważ „jedynym uniwersalnym prawem dotyczącym pragnienia towaru jest to, że maleje..., ale to zmniejszenie może być powolne lub szybkie. Jeśli jest powolne ... niewielki spadek ceny spowoduje stosunkowo duży wzrost jego zakupów. Ale jeśli jest szybki, niewielki spadek ceny spowoduje tylko bardzo niewielki wzrost jego zakupów. W pierwszym przypadku ... elastyczność jego potrzeb, można powiedzieć, jest świetna. W drugim przypadku przypadek ... elastyczność jego popytu jest niewielka”. Matematycznie EPD Marshalla oparto na definicji ceny punktowej, używając rachunku różniczkowego do obliczania elastyczności.

</doc>
<doc id="432357" url="https://pl.wikipedia.org/wiki?curid=432357" title="Cenowa elastyczność podaży">
Cenowa elastyczność podaży

Cenowa elastyczność podaży – stosunek względnej zmiany wielkości podaży do względnej zmiany ceny. Określa on, w jaki sposób ilość oferowanego na rynku dobra (wielkość podaży) będzie się zmieniała wraz ze zmianami ceny:
gdzie:
ES a charakter podaży.
Wartości elastyczności cenowej podaży informują o odmiennych charakterze podaży:
Czynniki wpływające na elastyczność.
Dostępność surowców.
Dostępność surowca może być powodem ograniczającym ilość jego podaży. Ograniczone lub trudno dostępne zasoby złota, węgla, czy gazu sprawiają, że surowce te nie zostaną wyprodukowane nawet przy wzroście cen. Podobnie, cena obrazów Van Gogha prawdopodobnie nie wpłynie na ich podaż, gdyż ta jest ograniczona przede wszystkim ilością istniejących obrazów.
Długość i złożoność produkcji.
Wiele zależy od samej produkcji – dobra, które produkuje się stosunkowo szybko i nie wymagają specjalistycznego sprzętu i dobrze wykształconych pracowników, np. tekstylia, cechują się wyższą elastycznością cenową podaży niż np. samochody, które powstają na drodze wieloetapowej produkcji wymagającej dobrze wykształconej siły roboczej, specjalistycznej infrastruktury oraz dużych nakładów pieniężnych na badania i rozwój.
Mobilność czynników produkcji.
Jeżeli czynniki produkcji są łatwo dostępne i producent może szybko je pozyskać i łatwo przystosować produkcję do dobra, na który jest wysokie zapotrzebowanie, to dobro charakteryzuje się względnie elastyczną podażą.
Czas na reakcję.
Im więcej czasu producent ma na reakcję na zmianę ceny, tym bardziej elastyczna " " będzie podaż. Podaż jest bardziej elastyczna w długim okresie – wtedy wszystkie czynniki produkcji mogą zostać zwiększone, niż krótkim – gdy można zmienić tylko wielkość zatrudnienia (często wysokim kosztem). Na przykład: rolnik produkujący bawełnę nie może natychmiastowo (tj. w krótkim okresie) zareagować na zwiększenie ceny soi ze względu na czas potrzebny na pozyskanie niezbędnej ziemi.
Zapasy.
Producent mający zapasy produktu może szybko zwiększyć jego podaż w reakcji na zmianę ceny.
Niewykorzystanie mocy produkcyjnych.
Producent niewykorzystujący mocy produkcyjnych może szybko zareagować na zmianę sytuacji rynkowej i zwiększyć produkcję.
Do pomiaru cenowej elastyczności podaży wykorzystuje się różne metody, min. analizę historycznych danych sprzedaży (publicznych i prywatnych), przeprowadzanie badań konsumenckich do budowania rynków testowych mających na celu modelowanie reakcji producentów na różne zjawiska. Alternatywnie stosuje się analizę łączoną (ranking preferencji użytkowników, który można następnie poddać analizie statystycznej).
Elastyczność a nachylenie krzywej podaży.
Elastyczność podaży będzie się zmieniać wzdłuż krzywej, nawet jeśli podaż jest liniowa (a więc ma stałe nachylenie). Wynika to z tego, że nachylenie mierzy stosunek ilości do ceny, a elastyczność mierzy zmianę procentową. Oznacza to, że nachylenie krzywej podaży zależy od jednostek miary i zmienia się wraz z ich zmianą (np. z dolarów za kilogram na dolary za uncję), podczas gdy elastyczność nie ma jednostki, a jedynie konkretną wartość – jest to główna zaleta tego miernika.
Nachylenie krzywej podaży wynosi dP / dQ, a elastyczność (dQ / dP) (P / Q). Zatem krzywa podaży o większym nachyleniu (większe dP / dQ, więc mniejsze dQ / dP) jest mniej elastyczna dla danych cen P i ilości Q. Wzdłuż liniowej krzywej podaży Q = a + b P, nachylenie jest stałe (1 / b), a elastyczność wynosi b (P / Q) i zmienia się wraz z przesuwaniem wzdłuż krzywej podaży.
"EPS" w krótkim i długim okresie.
"EPS" jest bardziej elastyczna w długim okresie – wtedy, jeśli cena zwiększa się, przedsiębiorstwo może zwiększyć nakłady wszystkich czynników produkcji (zarówno ludzkie, jak i rzeczowe) i w ten sposób zwiększyć wielkość produkcji, co nie jest możliwe w krótkim okresie. Dodatkowo wzrost ceny będzie skutkował w długim okresie pojawieniem się nowych producentów na rynku, a więc również wzrostem podaży.

</doc>
<doc id="432360" url="https://pl.wikipedia.org/wiki?curid=432360" title="Niebiańskie stworzenia">
Niebiańskie stworzenia

Niebiańskie stworzenia () – film fabularny nakręcony w 1994 roku przez nowozelandzkiego reżysera Petera Jacksona, znanego dziś głównie dzięki filmowej wersji "Władcy Pierścieni". Dzieło to było poważnym zwrotem w karierze reżysera, który po serii krwawych komedii "gore" stworzył poetycki film psychologiczny, w którym najważniejszą rolę odgrywa skomplikowany związek pomiędzy dwiema głównymi bohaterkami. Film jest oparty na sprawie morderstwa Parker-Hulme, która miała miejsce w połowie XX wieku w nowozelandzkim mieście Christchurch.
Fabuła.
Film opowiada o dwójce dziewcząt – Juliet Hulme (Kate Winslet) i Pauline Parker (Melanie Lynskey), które łączy niezwykła przyjaźń. Dziewczęta spędzają ze sobą wiele czasu, tworzą swoje własne wyimaginowane światy, których są władczyniami. Fantastyczne światy i przygody w nich przeżywane pochłaniają je tak bardzo, że zaczynają tracić kontakt z rzeczywistością. Rodziny dziewcząt są zmieszane ich związkiem i podejrzewają je o homoseksualizm. Próba rozdzielenia Juliet i Pauline kończy się jednak tragicznie, gdyż dziewczęta postanawiają zabić matkę Pauline i dokonują tego czynu przy pomocy cegły podczas wspólnej wycieczki do parku.
W filmie ciągle przeplata się rzeczywistość z fantastyką, ale najważniejszy pozostaje związek Juliet i Pauline, który został przedstawiony w subtelny i niewinny sposób. Peter Jackson nie chciał szokować widzów i dawać im prostych rozwiązań. W jego filmie nie jest całkowicie jasne czy dziewczęta łączył związek homoseksualny, czy była to tylko bardzo bliska przyjaźń. Temat zbrodni potraktowany jest z wyczuciem i reżyser pozwala widzom czuć sympatię do Juliet i Pauline i jednocześnie nie usprawiedliwiać ich czynu.

</doc>
<doc id="432363" url="https://pl.wikipedia.org/wiki?curid=432363" title="Blackpool">
Blackpool

Blackpool – miasto w Wielkiej Brytanii (Anglia), w regionie North West England i hrabstwie ceremonialnym Lancashire, w dystrykcie (unitary authority) Blackpool. Położone nad Morzem Irlandzkim, ośrodek przemysłu lotniczego i samochodowego, ośrodek turystyczny, popularne brytyjskie letnisko. Port lotniczy Blackpool, ulokowany 4,8 km SE od centrum, obsługuje ok. 280.000 pasażerów rocznie (2009).
W mieście znajduje się stacja kolejowa Blackpool South, Blackpool North (główna stacja miasta) oraz stacja Blackpool Pleasure Beach.
Etymologia.
Nazwa miasta wiąże się z historycznym kanałem drenażowym (być może Spen Dyke), który przepływając przez torfowisko tworzył na brzegu Morza Irlandzkiego czarne rozlewisko (ang. "black pool"); warto zauważyć, że po drugiej stronie akwenu znajduje się Dublin, którego nazwa w języku irlandzkim (Dubh Linn) oznacza dokładnie to samo. Innym wytłumaczeniem może być fakt, iż w lokalnym dialekcie słowo "pul" lub "poole" oznaczało "strumień", skąd "czarny strumień" (ang. "black poole").
Transport.
Komunikacja miejska.
Tramwaje.
Blackpool jako jedyne miasto w Europie i jedno z trzech na świecie obsługiwane jest przez tramwaje piętrowe. W latach 1962-1992 w tym mieście działa jedyna w Wielkiej Brytanii sieć tramwajowa&lt;ref name="ŚK10/2011"&gt;&lt;/ref&gt;. 
Tramwaje w Blackopool powstały w 1885. Powstała wówczas jedna linia istniejąca obecnie łącząca miasto z Fleetwood Ferry. Linia ta przebiegała wzdłuż wybrzeża Morza Irlandzkiego co powodowało zalewanie jej podczas sztormów i trudności eksploatacyjne z tym związane. Od 1899 tramwaje rozrosły się w sporą sieć, w której główną osią była linia wzdłuż wybrzeża przedłużona na południe do Starr Gate. Wówczas sieć posiadała 6 zajezdni. W latach 30. rozpoczęła się akcja likwidacyjna, w której kasowano poszczególne linie. Najwięcej jednak zlikwidowano w latach 60, kiedy to polityka transportowa Wielkiej Brytanii była antytramwajowa. Wówczas to w 1962 tramwaje w Blackpool były jedyną siecią tramwajową w kraju ale również i w samym mieście tramwaje zostały ograniczone tylko do jednej linii wzdłuż wybrzeża, na której oprócz dwóch pętli końcowych znajdowała się pętla Little Bispham, która wraz z jedyną ocalałą zajezdnią tworzą skróconą linię pozwalającą na zagęszczenie tramwajów w centrum.
Tramwaje w Blackpool są unikatowe ze względu na tabor. Jedyne w Europie piętrowe tramwaje (Ballon Cars) są symbolem tego miasta i atrakcją turystyczną. Kolejnym charakterystycznym modelem są tramwaje-łodzie (Boat Cars). Trzecim typem taboru tramwajowego są wagony Centenary, których sylwetka bardziej przypomina autobusy niż pojazdy szynowe. Kolejnym najnowszym typem taboru są wagony Flexity 2 produkcji Bombardiera. Wagony te są pięcioczłonowe i całkowicie niskopodłogowe. Początek eksploatacji tych tramwajów jest planowany na Wielkanoc 2012, gdyż najpierw musi zostać zakończona modernizacja trasy.
Ludzie związani z Blackpool.
W Blackpool urodzili się m.in.: Liwetta Mitchell, Jenna Coleman, Chris Lowe, Graham Nash, Ian Stuart, David Thewlis, Robert Smith, Little Boots. W czasie II wojny światowej mieszkała tu polska poetka Maria Pawlikowska-Jasnorzewska. Pochowany jest tu lotnik Tadeusz Jan Frankowski.
Wydarzenia.
Co roku w Blackpool organizowany jest największy Międzynarodowy Turniej Tańca Towarzyskiego.

</doc>
<doc id="432367" url="https://pl.wikipedia.org/wiki?curid=432367" title="Tarsjusze">
Tarsjusze



</doc>
<doc id="432369" url="https://pl.wikipedia.org/wiki?curid=432369" title="Marceli Nencki">
Marceli Nencki

Wilhelm Marceli Nencki (ur. 15 stycznia 1847 w Boczkach, zm. 14 października 1901 w Petersburgu) – polski lekarz, chemik, fizjolog, powstaniec styczniowy.
Życiorys.
Był synem Wilhelma (1795-1859) i Katarzyny Serwaczyńskiej, która urodziła jeszcze dziewięcioro dzieci. Ojciec, emigrant z Prus wyznania ewangelicko-reformowanego, był właścicielem Boczków Sikucina i Kobyli Miejskiej, prowadził wzorowe gospodarstwo. Marceli w wieku 9 lat został wysłany do szkoły w Piotrkowie Trybunalskim, którą ukończył w 1863 roku. Po wybuchu powstania styczniowego wraz z bratem Adamem i kilkoma kolegami wstąpił do oddziału Józefa Oxińskiego. Innym jego bratem był Leon Nencki.
Po upadku powstania musiał opuścić zabór rosyjski. Udał się do Krakowa, gdzie został studentem wydziału filozoficznego na Uniwersytecie Jagiellońskim. Na skutek nacisków rosyjskich musiał opuścić Kraków. Wyjechał do Drezna, gdzie znalazł oparcie u Józefa Ignacego Kraszewskiego, za którego radą podjął studia w Jenie, a od 1865 roku w Berlinie. Tam przeniósł się na Wydział Lekarski Uniwersytetu Fryderyka Wilhelma, który ukończył w 1870 roku. W tym samym roku uzyskał doktorat za pracę „Utlenianie ciał aromatycznych w organizmie zwierzęcym”. Jeszcze jako student ogłaszał prace z zakresu wytwarzania cukrów w organizmie oraz rezultaty z badań mocznika. 
W latach 1870–1872 pracował w Berlińskiej Akademii Przemysłowej pod kierunkiem Adolfa von Baeyera (1835–1917), dzięki któremu został członkiem Niemieckiego Towarzystwa Chemicznego. W 1872 został asystentem na Uniwersytecie w Bernie jako docent chemii lekarskiej, od 1873 roku jako profesor. W Bernie stworzono dla niego specjalną katedrę chemii fizjologicznej, a jego wykłady przyciągały uczonych z całej Europy. W latach 1888–1891 był także profesorem bakteriologii. Badał związki azotowe, kwas moczowy, mocznik i ich pochodne. W latach 1884–1886 był dziekanem wydziału lekarskiego. Nadano mu (wraz z rodziną) obywatelstwo kantonu berneńskiego.
Ostatnie 10 lat życia spędził prowadząc badania naukowe w Cesarskiej Wojskowej Akademii Medycznej w Petersburgu. Kontynuował tam pracę nad chemią soków żołądkowych z Iwanem Pawłowem. Zlecono mu badania dotyczące zwalczania cholery. W 1895 r. walczył z epidemią księgosuszu.
Znał osiem języków, opublikował w różnych językach 174 prace. Żałował jednak swej decyzji przeniesienia się do Rosji, nie czuł się tam dobrze, utrzymywał kontakty z Polakami. W 1897 roku, na jubileusz 25-lecia pracy naukowej przyznano mu rangę generała. Nencki prosił o prawo nienoszenia munduru. Ożenił się 30 sierpnia 1873 roku z Marią Heleną Schultzen, miał z nią syna – lekarza. Wakacje spędzał w Boczkach. Hodowano tam dla niego pawie dla celów naukowych.
Badając chemizm bakterii odkrył m.in. bakterie zdolne do życia w atmosferze beztlenowej. Wynalazł także nowy środek leczniczy nazwany salolem (salicylan fenylu).
Był członkiem honorowym Poznańskiego Towarzystwa Przyjaciół Nauk.
Zmarł 14 października 1901 roku w Petersburgu. Pochowany został na cmentarzu ewangelicko-reformowanym w Warszawie (kwatera A-2-4).

</doc>
<doc id="432371" url="https://pl.wikipedia.org/wiki?curid=432371" title="Tarnówka (wieś w powiecie złotowskim)">
Tarnówka (wieś w powiecie złotowskim)

Tarnówka () – wieś gminna krajeńska w Polsce położona w województwie wielkopolskim, w powiecie złotowskim, w gminie Tarnówka.
Wieś leży na trasie nieistniejącej już linii kolejowej Złotów—Płytnica.
Wieś jest podzielona na dwa sołectwa: "Tarnówka I" i "Tarnówka II".
Wieś królewska należała do starostwa ujskiego, pod koniec XVI wieku leżała w powiecie nakielskim województwa kaliskiego. 
Stara lokacja należąca do klucza krajeńskiego. Najstarsza wzmianka o Tarnówce pochodzi z roku 1538. W 1579 r. otrzymała prawa miejskie, o czym świadczą dokumenty z lat 1609 i 1631 zaczynające się od słów „My Rada i Burmistrz miasta Tarnówki”. Od 1631 r. znowu jest wsią.
W 1976 roku Tarnówka traci status gminy. Po wieloletnich staraniach miejscowej społeczności z dniem 1 października 1982 r. zostaje reaktywowana na mocy rozporządzenia Ministra Administracji i Ochrony Środowiska.
Miejscowość Tarnówka – siedziba gminy jest głównym ośrodkiem życia administracyjnego, kulturalno-oświatowego i usługowo-handlowego. Mają tutaj swoją siedzibę obiekty użyteczności publicznej: Urząd Gminy, Szkoła Podstawowa, Przedszkole, Urząd Poczty, punkt kasowy Spółdzielczego Banku Ludowego w Złotowie.
W Tarnówce zachował się kościół z 1773 r. Jest budowlą szachulcową. Wnętrze obiega empora, częściowo zdemontowana. Ołtarz pochodzi z okresu budowy świątyni, wykonany z drewna w stylu barokowym.
W roku 1880 w Tarnówce zostaje zbudowana wytwórnia masy papierowej, a później Fabryka Tektury.
Tarnówka przez 173 lata była pod zaborem pruskim. Powróciła do Polski 2 lutego 1945 roku, kiedy wkroczyli do niej żołnierze 1 Armii Wojska Polskiego.
W latach 1975–1998 miejscowość należała administracyjnie do województwa pilskiego.

</doc>
<doc id="432372" url="https://pl.wikipedia.org/wiki?curid=432372" title="Zawada (Wodzisław Śląski)">
Zawada (Wodzisław Śląski)

Zawada (1931–54 "Zawada Rybnicka") – jednostka pomocnicza gminy (dzielnica) Wodzisławia Śląskiego.
Dzielnica położona jest przy drodze wojewódzkie nr 936. W dzielnicy dominuje budownictwo jednorodzinne. Na jej terenie znajdują się m.in. Zakłady Wód Mineralnych „Zawadzianka”, piekarnia, kościół Podwyższenia Krzyża Świętego. Położona w granicach miasta Wodzisławia Śląskiego. Leży w tej części powiatu wodzisławskiego, którego powierzchnia wykazuje dużą różnorodność rzeźby. Obszar Zawady odwadniają 3 strugi, z których jedna przychodzi od strony Kokoszyc, druga od strony Pszowskich Dołów, a trzecia wstępuje na obszar Zawady od południa, od Syrynki. Wszystkie zaś razem łączą się w okolicy dawnego młyna zawadzkiego tworząc strumień pod nazwą Syrynka.
Pod względem formacji geologicznej pod Zawadą zalegają pokłady karbonu, węgla kamiennego, których eksploatację prowadzi kopalnia „Rydułtowy – Anna” w Pszowie. W skład tej dzielnicy wchodzą: dawna miejscowość Zawada i jej przysiółki (kolonie): Wypandów, Zawadzkie Kąty, „Szybik” i „Podlas”.
Rys historyczny dzielnicy Zawada.
Pierwsze wzmianki o wsi pochodzą z XIII wieku. W tym okresie Zawada była częścią dóbr rycerskich Pszów, a ludność Zawady pracowała na folwarku w Pszowie. Pszowskie dominium posiadało w Zawadzie ponad 500 mórg dobrych łąk, role, stawy, lasy. Dominialny charakter wsi wynika z tabel, jakie spisała cesarska komisja szacunkowa dnia 23 maja 1723 r. (tzw. „Bekentnis – Tabellen”). Hr. Wengiersky utrzymywał, że w Zawada nie posiada nic poza 4 gospodarstwami chłopskimi. Były to gospodarstwa: tzw. Deutschmanowiec, Furgutowiec, Halfarowiec i Dawidowiec. Do końca XIX wieku była wsią rolniczą. Dopiero po odkryciu węgla kamiennego zaczęło przybywać warstwy robotniczej. W 1806 r. w Zawadzie odkryto źródła siarczane. W 1884 r. w Zawada miała 240 mieszkańców, w 1936 r. – 1190 mieszkańców. Ludność wsi brała masowy udział w powstaniach śląskich. W plebiscycie mieszkańcy opowiedzieli się za przynależnością do Polski. Zawada miała nauczyciela, którym jako pierwszy był Polak, Jan Gomolla. Był prawą ręką naczelnika gminy, a także rozpatrywał drobne sprawy karne. W 1922 r. pobliskie ziemie wraz z Zawadą wcielono do Polski.
Parafia Podwyższenia Krzyża Świętego w Wodzisławiu Śl. – Zawadzie.
Miejscowa ludność przynależała do parafii w Pszowie. Kaplica w Zawadzie stała już w początkach XVIII wieku. 12 grudnia 1948 poświęcenia kościoła dokonał biskup katowicki Stanisław Adamski. Zbudowany jest w stylu barokowym, na wzgórzu. Do bramy głównej prowadzą od strony ul. Paderewskiego schody o 22 stopniach.
Ochotnicza Straż Pożarna.
Do momentu powstania OSP Zawada nic nie wiadomo o wcześniejszych organizacjach formalnych lub nieformalnych zajmujących się ochroną p-pożarową. OSP Pszów i OSP Rogów istniały znacznie wcześniej niż OSP Zawada więc najprawdopodobniej służyły one pomocą wiosce Zawada.
W latach 1930-1931 naczelnik Józef Thomas organizował każdego roku przymusowe szkolenia przeciwpożarowe, ćwiczenia prowadzili strażacy z OSP Pszów, którzy w tym czasie mieli już ponad dwudziestoletnie doświadczenie w gaszeniu pożarów. Takie szkolenia odbywały się w wielu gminach na terenie Śląska. Thomas otrzymał polecenie służbowe od naczelnika Urzędu Okręgowego aby powołał w Zawadzie straż ogniową, jednostkę powołano do istnienia w 1933 roku. Pierwszym komendantem był Józef Bugla, pełnił on również inne funkcje do czasu wyboru pełnego zarządu. W 1934 roku nowy naczelnik gminny Józef Langer zwołał zebranie wyborcze, na którym wybrano zarząd zawadzkiej straży.
W marcu 2006 roku został powołany zarząd w składzie: prezes Jan Czyżak, wiceprezes Henryk Maks, naczelnik Janusz Rassek, zastępca naczelnika Henryk Rassek, skarbnik Tadeusz Daiczmanek, sekretarz Artur Pytlik, gospodarz Czesław Kurzydym, kronikarz Fryderyk Kamczyk, członek Zarządu Krzysztof Gorzolnik.
OSP Zawada należy do Krajowego Systemu Ratowniczo – Gaśniczego. Istnieje również żeńska drużyna pożarnicza.
Samochodem będącym na wyposażeniu OSP jest Star GBA oraz MAN TGL-240.
Komunikacja.
Przez Zawadę przebiega droga wojewódzka nr 936, jest to jedyna droga jaka łączy tę dzielnicę ze śródmieściem.
Kolej.
W granicach administracyjnych dzielnicy Zawada nie ma żadnego przystanku osobowego. Przez dzielnicę przebiega linia 192 (towarowa) KWK Anna – Syrynia

</doc>
<doc id="432374" url="https://pl.wikipedia.org/wiki?curid=432374" title="Opatów k. Kępna">
Opatów k. Kępna



</doc>
<doc id="432377" url="https://pl.wikipedia.org/wiki?curid=432377" title="Ritzau">
Ritzau

Ritzau – największa duńska agencja prasowa.
Agencja założona została w 1866 roku w Kopenhadze jako Nordisk Centralbureau for politiske og markantile Telegraf-Meddelser przez Erika Nicolaia Ritzau, od którego nazwiska wzięła swoją obecną nazwę. Obecnie jest największą duńską niezależną agencją dostarczającą wiadomości z regionów krajów nordyckich; udostępnia też serwis informacyjny ze Skandynawii w języku angielskim. Od roku 1947 jest własnością duńskiej prasy.

</doc>
<doc id="432379" url="https://pl.wikipedia.org/wiki?curid=432379" title="Piła tango">
Piła tango

Piła tango – drugi studyjny album zespołu Strachy na Lachy, wydany 7 listopada 2005 roku przez S.P. Records. Prace nad albumem (sesje nagraniowe, miksowanie i mastering) trwały od 30 maja do 1 sierpnia 2005 w Studiu „Q” w Żeleźnicy pod Piłą. W nagraniach brał udział akordeonista Arkadiusz Rejda, który pod koniec sierpnia tego samego roku dołączył na stałe do zespołu.
18 października 2008 w klubie Palladium, podczas koncertu promującego płytę "Zakazane piosenki", odbyło się oficjalne wręczane złotej płyty przez wytwórnię S.P. Records za album "Piła tango".
W drugiej połowie grudnia 2015, nakładem S.P. Records, album "Piła tango" ukazał się w formie podwójnej płyty gramofonowej w limitowanej liczbie egzemplarzy.
Lista utworów.
Muzyka i słowa: Krzysztof „Grabaż” Grabowski, o ile nie zaznaczono inaczej.

</doc>
<doc id="432382" url="https://pl.wikipedia.org/wiki?curid=432382" title="Licencja Wolnej Sztuki">
Licencja Wolnej Sztuki

Licencja Wolnej Sztuki (fr. "Licence Art Libre", "LAL", ang. "Free Art License", "FAL") – licencja dla dzieł sztuki, zgodna z zasadami copyleftu, tj. przyznająca odbiorcy prawo do swobodnego kopiowania, dystrubuowania oraz modyfikowania dzieła, przy pełnym poszanowaniu praw autorskich twórcy (autora, inicjatora). Powstała w lipcu 2000 roku i jest uznawana za najstarszą licencję w duchu GNU, przeznaczoną dla publikacji (projektów) artystycznych. Najnowszą wersją licencji jest wersja 1.3.
Warunki.
Podobnie jak GFDL, FAL jest licencją typu copyleft. FAL nie wymaga jednak dostarczenia wraz z utworem pełnego tekstu licencji; wystarcza „jasne zaznaczenie, gdzie licencja może być znaleziona” (czyli podanie adresu URL).
FAL jest niezgodna z licencjami GNU GPL, GFDL i licencjami Creative Commons. Projekt GNU odradza stosowanie jej do programów i dokumentacji z powodu tej niezgodności, ale z drugiej strony zaleca ją zamiast licencji Creative Commons w zastosowaniu do dzieł sztuki.
Historia.
Pierwsza wersja FAL powstała w lipcu 2000. na liście mailingowej &lt;copyleft_attitude﹫april.org&gt;. Głównymi twórcami licencji są prawnicy Mélanie Clément-Fontaine i David Geraud oraz artyści: Isabelle Vodjdani i Antoine Moreau. Na ostateczny kształt licencji miały również wpływ spotkania 'Copyleft Attitude' prowadzone przez Antoine'a Moreau wraz z artystami skupionymi wokół magazynu Allotopie (Francis Deck, Antonio Gallego, Roberto Martinez i Emma Gall), odbywające się w dwóch paryskich centrach sztuki współczesnej: „Accès Local” (styczeń 2000) oraz „Public” (marzec 2000).
W roku 2003 Antoine Moreau zorganizował sesję „Free Admission if free work” w galerii EOF. W roku 2005, pod red. Liliane Terrier, napisał on wspomnienia zatytułowane "Le copyleft appliqué à la création artistique. Le collectif Copyleft Attitude et la Licence Art Libre" (Copyleft dostosowany do twórczości artystycznej. Kolektyw Copyleft Attitude oraz Licencja Wolnej Sztuki).
W roku 2007, wydano wersję 1.3 licencji, mającą poprawić kompatybilność licencji FAL z innymi licencjami typu Copyleft.

</doc>
<doc id="432384" url="https://pl.wikipedia.org/wiki?curid=432384" title="Trento">
Trento



</doc>
<doc id="432389" url="https://pl.wikipedia.org/wiki?curid=432389" title="Ja wam pokażę">
Ja wam pokażę



</doc>
<doc id="432392" url="https://pl.wikipedia.org/wiki?curid=432392" title="Maria Niklińska">
Maria Niklińska

Maria Niklińska (ur. 28 grudnia 1983 w Warszawie) – polska aktorka i piosenkarka.
Rodzina i edukacja.
Jest córką dziennikarki Jolanty Fajkowskiej.
W 2002 ukończyła LXVII Liceum Ogólnokształcące im. Jana Nowaka-Jeziorańskiego w Warszawie. W 2006 roku została absolwentką Warszawskiej Akademii Teatralnej. Studiowała też w Circle in the Square Theatre School w Nowym Jorku.
Kariera zawodowa.
Działalność aktorska.
Debiut aktorski zaliczyła rolą Es-toch w "Tajemnicy Sagali". Występowała w serialach: "Klan" (jako Agata Wilczyńska), "Pierwsza miłość" (jako Jagoda Borawska), "Na dobre i na złe" czy "Kryminalni".
Jej debiutem filmowym była rola Żywii w "Starej baśni" Jerzego Hoffmana. Zagrała również Tosię w filmie "Ja wam pokażę!".
Grała w spektaklu "Imieniny" w reż. Aleksandry Koniecznej w Teatrze Narodowym w Warszawie oraz spektaklu impresaryjnym "Tiramisu". Zagrała też Ofelię w spektaklu "Hamlet 44" w reż. Pawła Passiniego, zrealizowanym dla uczczenia 64. rocznicy wybuchu powstania warszawskiego. Grała Anielę w "Ślubach panieńskich" w reż. Jan Englerta w Teatrze Narodowym, występowała też w spektaklu "Odejścia" Václava Havla w reż. Izabelli Cywińskiej, wystawianym w warszawskim Teatrze Ateneum. Od 14 lutego 2010 grała w spektaklu "Pamiętnik cnotliwego rozpustnika" (reż. Emilian Kamiński), wystawianym w Teatrze Kamienica. W Teatrze Capitol występuje w spektaklu "Carmen, czyli sztuka na 10 telefonów komórkowych".
Działalność muzyczna.
W 2012 zdobyła Brązowy Samowar na Festiwalu Piosenki Rosyjskiej za wykonanie piosenki „Tango rozbitych sierdiec” wraz z Jarosławem Witaszczykiem.
W 2014 wzięła udział w nagraniu albumu świątecznego "Siemacha po kolędzie", gdzie wykonała kolędę „Gdy śliczna Panna” w duecie z Jakubem Szwastem oraz „Pójdźmy wszyscy do stajenki” wraz z innymi polskimi wykonawcami.
19 maja 2015 wydała debiutancki album studyjny pt. "Maria". 24 maja 2019 wydała singiel „Ten pierwszy”, który napisała do filmu Macieja Wójcika "Łukasiewicz – nafciarz romantyk". W listopadzie zaprezentowała teledysk do singla „Make It”, który wydała pod pseudonimem Marlen.
Pozostałe przedsięwzięcia.
W młodości przez osiem lat prowadziła program TVP "5-10-15". Następnie współprowadziła (z polskim pilotem rajdowym Maciejem Wisławskim) program TVP2 "Łagodna na drodze" poświęcony motoryzacji i bezpieczeństwu na drogach. Była reporterką w programie TVP Warszawa "Nowsze Mazowsze".
Uczestniczyła w programach rozrywkowych: "Jak oni śpiewają?" (2009) i "Taniec z gwiazdami" (2010).
W 2012 wzięła udział w pierwszym w Polsce turnieju tanecznym "Pro-Am".

</doc>
<doc id="432393" url="https://pl.wikipedia.org/wiki?curid=432393" title="Klan (serial telewizyjny)">
Klan (serial telewizyjny)

Klan – polski codzienny serial obyczajowy emitowany na antenie TVP1 od 22 września 1997. Jest to najdłuższy serial polskiej produkcji.
Fabuła.
Serial opowiada o losach trzypokoleniowej rodziny Lubiczów, której seniorami są Maria i Władysław Lubiczowie. Maria była właścicielką rodzinnej apteki „Pod Modrzewiem”, a Władysław – kuratorem sądowym do spraw nieletnich. W czasie 50 lat pożycia dochowali się piątki dzieci, a następnie gromadki wnucząt i kilku prawnuków.
Najstarszą córką Lubiczów jest Elżbieta, która prowadziła z matką aptekę. Związała się z Jerzym Chojnickim, z którym ma dwójkę dzieci, Beatę i Michała. Bratem-bliźniakiem Elżbiety jest Paweł, który jest chirurgiem i współwłaścicielem prywatnej kliniki w Warszawie „El-Med”. Jego żoną była Krystyna, wykładowczyni slawistyki na Uniwersytecie Warszawskim. Doczekali się dwóch córek, Agnieszki i o sześć lat młodszej Aleksandry, a także syna Pawła. Trzecie dziecko Marii i Władysława, Monika, z powodu osobistej tragedii sprzed lat nie utrzymuje kontaktów z rodziną. Prowadziła butik „Ramona” w centrum Warszawy, a następnie – po odnowieniu kontaktów z rodziną – została właścicielką restauracji „Rosso”. Ma syna, Daniela. Ryszard, drugi syn Lubiczów, miał żonę, Grażynę, która pracuje jako pielęgniarka. Dorota, najmłodsze dziecko seniorów rodu, wybrała życie zakonne.
Przez lata emisji serialu rodzina Lubiczów przeżyła liczne wydarzenia oraz powiększyła się, jednak nie ma już wśród bohaterów protoplastów rodu, Marii i Władysława, a także Ryszarda i Doroty. W wyniku powikłań po zapaleniu opon mózgowych zmarła również żona Pawła, Krystyna.
Produkcja.
Pierwsze trzy odcinki pilotażowe serialu wyemitowano w TVP1 16, 17 i 18 czerwca 1997 o godzinie 17:25 w ramach konkursu na nową polską telenowelę, który "Klan" wygrał, pokonując seriale "Zaklęta" i "Złotopolscy". Regularna emisja rozpoczęła się 22 września 1997 od powtórek odcinków pilotażowych.
Do czerwca 2010 serial emitowany był w TVP Polonia z kilkutygodniowym opóźnieniem z angielskimi napisami. Emisja została przerwana na odcinku 1890. Powtórki najstarszych odcinków kilkakrotnie były emitowane także w TVP3, ostatni raz w 2005. Serial nadawany jest w stereofonii, z teletekstem dla osób niesłyszących, dostępnym na stronie 777 Telegazety. Początkowo wyświetlany w formacie 4:3, od września 2008 w formacie 16:9.
"Klan" ma sztywną konstrukcję poszczególnych odcinków, a zmiany w niej dokonywane są zwykle kosmetyczne. Akcja każdego odcinka rozgrywa się w dniu jego emisji – tak więc obejmuje on najwyżej jedną dobę z życia bohaterów. Wyjątkami są przerwy w nadawaniu serialu (np. z powodu żałoby narodowej lub transmisji wydarzeń sportowych). Każdy odcinek rozpoczyna się sceną z tymi samymi bohaterami, którzy obecni byli w ostatniej scenie odcinka poprzedniego. Ostatni odcinek w tygodniu na ogół kończy się zawieszeniem akcji.
Na początku 2016 roku w mediach pojawiały się informacje o możliwym bliskim zakończeniu produkcji serialu. Ostatecznie wiosną 2016 TVP udzieliła informacji, że renegocjowała umowę na dalszą produkcję "Klanu". Spekulacje o zdjęciu produkcji z anteny pojawiły się jeszcze latem tego samego roku, gdy po raz pierwszy w historii od początku emisji nie zostały nadane w wakacje powtórkowe odcinki ostatniej premierowej serii. Od tego momentu w miesiącach wakacyjnych nie są już nadawane odcinki telenoweli w telewizji"." Wszystkie epizody od odcinka 1400 (premiera telewizyjna – 30 stycznia 2008) są dostępne bezpłatnie drogą internetową w serwisie vod.tvp.pl.
16 marca 2020 Telewizja Polska podjęła decyzję o zawieszeniu realizacji serialu na czas nieokreślony z powodu rozprzestrzeniania się koronawirusa w Polsce i wprowadzonego tam stanu zagrożenia epidemiologicznego. Premierowe odcinki były emitowane na antenie TVP1 do 3 kwietnia. We wrześniu 2020 na antenę TVP1 wróciły premierowe odcinki serialu.
Od 31 sierpnia 2020 powtarzane są odcinki Klanu od pierwszej serii. Nadawane są one w TVP Seriale od poniedziałku do piątku o godzinie 10:00, natomiast ok. godziny 4:40 powtarzany jest ostatni emitowany odcinek (emisje codziennie oprócz weekendów, bez emisji w dni robocze przypadające podczas długiego weekendu). Odcinki powtórkowe można oglądać również w wakacje poza sobotami i niedzielami. 3 stycznia 2022 telewizja regionalna TVP3 w swoim paśmie ogólnopolskim rozpoczęła emisję telenoweli od pierwszego odcinka. Była ona nadawana raz w tygodniu, w poniedziałek o godzinie 10:05 po jednym epizodzie. Została ona zakończona w czerwcu 2022.
Motywem muzycznym serialu „Klan” od początku jego emisji jest piosenka „"Życie jest nowelą"” napisana przez Krzesimira Dębskiego do słów Jacka Cygana, którą to do 24 sezonu produkcji wykonywał Ryszard Rynkowski. Wraz z rozpoczęciem 25. sezonu (we wrześniu 2021) odświeżono piosenkę z czołówki; jej nowymi wykonawcami zostali aktorzy serialu, którzy poza nim udzielają się także wokalnie: Izabela Trojanowska, Jacek Borkowski, Kaja Paschalska i Tomasz Stockinger.
Emisja w telewizji.
Uwaga: tabela zawiera informacje odnoszące się wyłącznie do pierwszej emisji telewizyjnej; nie uwzględniono w niej ewentualnych prapremier w serwisach internetowych (np. TVP VOD).
Ponadto w roku 2022 powstał bożonarodzeniowy odcinek specjalny zatytułowany „Wigilia z Lubiczami”. Reportaż w reżyserii Grzegorza Sadurskiego pokazano na antenie TVP1 24 grudnia 2022 roku o godzinie 12.00.

</doc>
<doc id="432396" url="https://pl.wikipedia.org/wiki?curid=432396" title="Ekspander">
Ekspander

Ekspander – graf o niewielkiej liczbie krawędzi, w którym każdy podzbiór wierzchołków ma dużo sąsiadów. Istnieje kilka nierównoważnych formalizacji tej własności, definiujących różne klasy ekspanderów. Ekspandery pozwoliły na uzyskanie kilku istotnych wyników z różnych dziedzin informatyki: dowodów w teorii złożoności, projektowaniu sieci sortujących, kodów korekcji błędów, ekstraktorów losowości i odpornych na błędy schematów komunikacji w sieciach komputerowych.
Definicje.
W zależności od kontekstu, używa się różnych sposobów mierzenia ekspansji grafu.
Ekspansja wierzchołkowa.
formula_1 – ekspansja wierzchołkowa grafu to współczynnik
gdzie formula_3 oznacza zbiór wszystkich sąsiadów zbioru formula_4 (wierzchołków połączonych z tym zbiorem krawędzią). W niektórych zastosowaniach używa się pojęcia "ekspansji jednokrawędziowej", gdzie bierze się pod uwagę tylko sąsiadów połączonych dokładnie jedną krawędzią z formula_5
Ekspansja krawędziowa.
Współczynnik ekspansji krawędziowej grafu formula_6 definiuje się jako:
gdzie formula_8 oznacza zbiór krawędzi które łączą wierzchołek z formula_4 z wierzchołkiem spoza formula_5
Ekspansja spektralna.
Przedstawiając graf jako macierz sąsiedztwa, można zdefiniować ekspansję w terminach wartości własnych tej macierzy. Macierz ta jest z definicji symetryczna, posiada zatem formula_11 rzeczywistych wartości własnych formula_12 W przypadku grafu regularnego formula_13 jest równa stopniowi grafu formula_14 Różnica formula_15 nazywana jest przerwą spektralną.
Zależności pomiędzy definicjami.
Powyższe zależności są ze sobą powiązane. Oczywista jest zależność: formula_16
Zależności pomiędzy ekspansją spektralną a pozostałymi zależnościami wyglądają następująco (dla grafu regularnego formula_6)
Przykłady ekspanderów.
Losowo wygenerowany graf (przez łączenie krawędziami losowych wierzchołków) z dużym prawdopodobieństwem będzie miał wysokie współczynniki ekspansji.
Znane są również deterministyczne konstrukcje ekspanderów o dobrych własnościach. Przykładem jest rodzina grafów Ramanujan, o maksymalnej możliwej przerwie spektralnej. Kombinatoryczne konstrukcje takie jak zig-zag product, pozwalają uzyskiwać w prosty sposób grafy o dużej ekspansji wierzchołkowej.

</doc>
<doc id="432397" url="https://pl.wikipedia.org/wiki?curid=432397" title="Prawo w Polsce">
Prawo w Polsce



</doc>
<doc id="432399" url="https://pl.wikipedia.org/wiki?curid=432399" title="Jerzy Radziwiłł (kardynał)">
Jerzy Radziwiłł (kardynał)

Jerzy Radziwiłł herbu Trąby (ur. 31 maja 1556 w Łukiszkach koło Wilna, zm. 21 stycznia 1600 w Rzymie) – polski duchowny rzymskokatolicki, biskup koadiutor wileński w latach 1574–1579, biskup diecezjalny wileński w latach 1579–1591, biskup diecezjalny krakowski w latach 1591–1600, kardynał prezbiter od 1583, pamiętnikarz, kanclerz Akademii i Uniwersytetu Wileńskiego Towarzystwa Jezusowego w latach 1581-1590.
Życiorys.
Był synem Mikołaja Radziwiłła Czarnego wojewody wileńskiego. Uczył się w szkołach kalwińskich w Wilnie i Nieświeżu. Był dworzaninem króla Zygmunta Augusta. W 1571 wyjechał na studia do Lipska. Studiował tam do roku 1573. Następnie udał się z bratem Mikołajem Krzysztofem Radziwiłłem Sierotką, jako dworzanin, do Francji w poselstwie po wybranego w wolnej elekcji króla Henryka Valois. W 1574 w obecności księdza Piotra Skargi przyjął katolicyzm. Na dalsze studia wyjechał do Rzymu, gdzie uczył się prywatnie zaś potem w papieskiej uczelni Gregorianie. Na przełomie 1577 i 1578 odbył pielgrzymkę do grobu św. Jakuba w Santiago de Compostela. W latach 1575–1581 przebywał we Włoszech i w Hiszpanii.
W 1581 już jako biskup został ostro potępiony przez króla Stefana Batorego za incydent z konfiskowaniem i paleniem ksiąg protestanckich w Wilnie.
12 stycznia 1582 r. założył Seminarium Diecezjalne w Wilnie.
W 1583 przyjął: 10 kwietnia święcenia kapłańskie, 26 grudnia sakrę biskupią, a 12 grudnia otrzymał kapelusz kardynalski. W 1586 już jako biskup wileński (wcześniej koadiutor wileński od 18 grudnia 1574, biskup od 31 grudnia 1579). W latach 1583–1586 reprezentował króla Stefana Batorego w Inflantach. W 1586 roku pojechał ponownie do Rzymu aby odebrać z rąk papieża Sykstusa V kapelusz kardynalski. W 1587 roku podpisał elekcję Maksymiliana III Habsburga. W 1589 jako ambasador wraz z wojewodą krakowskim Mikołajem Firlejem odbył poselstwo do cesarza Rudolfa II Habsburga, w celu zaprzysiężenia pokoju zawartego z I Rzecząpospolitą. Jako dyplomata zasłynął także poselstwem do Rzymu w 1591 roku, zaś w drodze powrotnej reprezentował Stolicę Apostolską jako legat Klemensa VIII na ślubie Zygmunta III z Anną styryjską. Jako kardynał wziął udział dwukrotnie w konklawe (1591 wybór Innocentego IX i rok później Klemensa VIII). Miał tytuł kardynał prezbiter kościoła San Sisto Vecchio.
9 sierpnia 1591 otrzymał przeniesienie na stolicę biskupią do Krakowa, gdzie Zygmunt III Waza mianował go biskupem krakowskim. W kościele krakowskim wprowadzał reformy Soboru Trydenckiego, w 1592 zwołał synod diecezjalny. Najbardziej zasłynął, zakrojoną na szeroką skalę, akcją wizytacyjną na terenie diecezji krakowskiej. Uczestniczył w przygotowaniu unii brzeskiej. Obiecał przekazać znaczne fundusze na budowę kościoła św. Piotra i Pawła w Krakowie dla zakonu jezuitów. Zaproszony do Rzymu na obchody roku jubileuszowego 1600 zmarł w trakcie ich trwania. Pochowany został w rzymskim kościele Il Gesù, gdzie w prawej nawie znajduje się poświęcona mu marmurowa tablica w posadzce, przy kaplicy Serca Jezusowego. Dopiero w 1900 rodzina ufundowała pomnik kardynała Radziwiłła w bazylice wawelskiej. Autorem rzeźby jest Pius Weloński, znajduje się ona w kaplicy Ofiarowania NMP, zwanej inaczej kaplicą Szafrańców. W polityce występował jako stronnik Habsburgów, zasłynął dziełami pobożności i miłosierdzia.
Twórczość.
Jest autorem „Diariusza podróży do Włoch w 1575 roku”. Pamiętnik łaciński wydał Wierzbowski w 1899.
Linki zewnętrzne.
 

</doc>
<doc id="432400" url="https://pl.wikipedia.org/wiki?curid=432400" title="John Ross (wódz Czirokezów)">
John Ross (wódz Czirokezów)

John Ross (ur. 3 października 1790 w Tennessee zm. 1 sierpnia 1866 w Waszyngtonie) wśród Czirokezów znany jako Kooweskoowe – „czapla”, był wodzem Czirokezów, pełniącym tę funkcję od 1827 do śmierci w 1866 roku.
Urodził się w Lookout Mountain, Tennessee. Jego ojciec był Szkotem, jego matka była pochodzenia szkocko-indiańskiego. Między 1819 a 1866 rokiem, Czirokezi – jeden z tzw. Pięciu Cywilizowanych Narodów północnoamerykańskich Indian – stali się państwem narodowym, stracili swoją ojczystą ziemię w okolicach New Echota w Georgii, przetrwali wysiedlenie tzw. "Szlakiem Łez" na Terytorium Indiańskie za rzeką Missisipi, i przecierpieli niszczycielską wojnę domową w USA. Poprzez te lata, Ross był górującą postacią polityczną, rywalizującą z takimi liderami Czirokezów, jak John Ridge czy Elias Boudinot, przywódcą niewielkiego indiańskiego narodu usiłującym w dramatycznych nierzadko okolicznościach bronić jego odrębności i niezależności od znacznie potężniejszego sąsiada.

</doc>
<doc id="432409" url="https://pl.wikipedia.org/wiki?curid=432409" title="SkyDome">
SkyDome



</doc>
<doc id="432412" url="https://pl.wikipedia.org/wiki?curid=432412" title="Rezerwat przyrody Torfowisko Kunickie">
Rezerwat przyrody Torfowisko Kunickie

Rezerwat przyrody Torfowisko Kunickie – torfowiskowy rezerwat przyrody położony w gminie Kunice (powiat legnicki, województwo dolnośląskie). Znajduje się na zachód od zabudowań wsi Kunice, na północny wschód od miasta Legnica, na gruntach będących w zarządzie Nadleśnictwa Legnica.
Teren ten podlegał ochronie od 1923 roku do końca wojny. Ochronę rezerwatową przywrócono ponownie dopiero w 1996 roku.
Celem ochrony jest zachowanie ze względów naukowych i dydaktycznych fitocenoz bagiennych oraz złóż torfu.
Ochroną objęto obszar 11,83 ha lasów i torfowisk niskich powstałych w wyniku naturalnego wypłycania istniejącego tu kiedyś jeziora. Obszar odznacza się bogactwem flory – stwierdzono tu występowanie 558 gatunków roślin (267 glonów, 32 mszaków, 259 roślin naczyniowych), w tym kilka gatunków chronionych: kalina koralowa, kruszyna pospolita, lipiennik Loesela, porzeczka czarna, rosiczka okrągłolistna, kukułka plamista i kukułka szerokolistna.
Obszar torfowiska jest również przyrodniczo cenny, ponieważ sedymentacja osadów jeziornych zachodziła tutaj w sposób niezaburzony i stanowi dobre źródło wiedzy na temat historii flory na tych terenach, począwszy od ostatniego zlodowacenia.
Obszar rezerwatu objęty jest ochroną czynną.

</doc>
<doc id="432415" url="https://pl.wikipedia.org/wiki?curid=432415" title="Teofan (Prokopowicz)">
Teofan (Prokopowicz)

Teofan (ros. Феофан, imię świeckie Jeleazar Prokopowicz; ur. 18 czerwca 1681 w Kijowie, zm. 19 września 1736 w Petersburgu) – prawosławny arcybiskup i mąż stanu w Imperium Rosyjskim. Pisarz, poeta, teolog i rektor Akademii Kijowsko-Mohylańskiej tworzący swe dzieła w języku rosyjskim. Był arcybiskupem Nowogrodu Wielkiego i wiceprzewodniczącym Synodu Rządzącego, najważniejszym doradcą Piotra Wielkiego w sprawach Kościoła i jednym z założycieli Rosyjskiej Akademii Nauk. Zwolennik oświeconego absolutyzmu i reform carskich.
Prokopowicz pochodził z kijowskiej rodziny kupieckiej. Swoje studia teologiczne ukończył w Polsce i w Rzymie. Później kierował kształceniem księży w Kijowie.
W roku 1716 Piotr Wielki wezwał Prokopowicza do Petersburga. Najpierw Prokopowicz otrzymał godność biskupa Pskowa, wkrótce później także tytuł arcybiskupa Nowogrodu. Teologiczne poglądy Prokopowicza skłaniały się ku nurtom Oświecenia, a zatem stały w zgodzie z programem reform Piotra Wielkiego. Temu z kolei sprzeciwiało się konserwatywne duchowieństwo prawosławne z Moskwy.
Najważniejszym wkładem Prokopowicza w reformy była „Ustawa o duchowieństwie“ z 1720 roku. W ten sposób Piotr ustanowił Święty Synod, który zastępował rosyjskiego patriarchę na stanowisku głowy kościoła, czyli organizował Cerkiew na wzór zachodniego Kościoła protestanckiego. W licznych traktatach i kazaniach Prokopowicz bronił carskiego programu reform jako zgodnego z Oświeceniem i z prawem natury. Ponadto angażował się w działalność oświatową.

</doc>
<doc id="432422" url="https://pl.wikipedia.org/wiki?curid=432422" title="Macierz sąsiedztwa">
Macierz sąsiedztwa

Macierz sąsiedztwa (multi)grafu formula_1 – macierz kwadratowa, w której formula_2 oznacza liczbę krawędzi pomiędzy wierzchołkami formula_3 i formula_4. W przypadku grafów prostych macierz sąsiedztwa jest macierzą zero-jedynkową z zerami na głównej przekątnej. Dla grafów nieskierowanych macierz sąsiedztwa jest z definicji symetryczna.
Dla przykładowego grafu o sześciu wierzchołkach oraz siedmiu krawędziach:
macierz sąsiedztwa jest następująca:
Właściwości.
Macierz sąsiedztwa dla grafów nieskierowanych jest z definicji symetryczna. W szczególności oznacza to, że ma wszystkie wartości własne rzeczywiste, i pełny zbiór ortogonalnych wektorów własnych. Zbiór wartości własnych tej macierzy określa się jako widmo grafu.
Izomorfizmowi grafów odpowiada permutacja macierzy sąsiedztwa. Oznacza to że grafy izomorficzne mają ten sam wielomian charakterystyczny, zbiór wartości własnych, wyznacznik oraz ślad. Odwrotna zależność nie jest prawdziwa – grafy z takim samym wielomianem charakterystycznym nie muszą być izomorficzne.
Jeśli formula_6 jest macierzą sąsiedztwa grafu skierowanego formula_7 to macierz formula_8 (formula_9-ta potęga macierzy formula_6) ma następującą interpretację: formula_2 oznacza liczbę ścieżek długości formula_9 z wierzchołka formula_3 do wierzchołka formula_14
Dla grafów skierowanych macierz formula_15 (gdzie formula_16 oznacza macierz jednostkową) jest odwracalna wtedy i tylko wtedy, gdy graf formula_1 nie zawiera cykli. W takim przypadku formula_18 ma następującą interpretację: formula_2 oznacza liczbę wszystkich ścieżek z wierzchołka formula_3 do wierzchołka formula_4 (przy braku cykli ta liczba jest skończona).
Wynika to z rozwinięcia tej odwrotności w szereg geometryczny dla macierzy:
odpowiadający sumowaniu liczby ścieżek długości 0, długości 1, 2 itd.

</doc>
<doc id="432424" url="https://pl.wikipedia.org/wiki?curid=432424" title="Architektura high-tech">
Architektura high-tech

Architektura high-tech (), in. high-tech – kierunek w architekturze, zaliczający się do rozumianego w szerokim sensie postmodernizmu, skupiający się na intensywnym wykorzystaniu nowych technologii zarówno w konstrukcji budynków, jak i w ich wyposażeniu technicznym oraz opierający wyraz architektoniczny budynku na cechach.
Elementy techniczne, szczególnie powtarzalne (żaluzje i ich mechanizmy napędowe, baterie słoneczne), stanowią rodzaj nowoczesnego ornamentu. Szokujące dla osób spoza branży budowlanej rozwiązania techniczne nadają budynkom specyficzny wyraz.
Już modernistyczni architekci pierwszej połowy XX wieku doceniali nowoczesne techniki budowlane i nowe materiały, takie jak stal, beton i szkło. W ostatnich dekadach XX wieku technologia bardzo szybko się rozwijała, zwłaszcza dziedziny związane z konstrukcją samolotów, badaniem przestrzeni kosmicznej oraz szeroko rozumianej telekomunikacji, zwłaszcza komputerowej. Rozwój dotyczył nie tylko nowych urządzeń i materiałów, lecz także zintegrowanych procesów badawczo-konstrukcyjnych, które w stosunkowo konserwatywnej branży budowlanej przenikają z dużym opóźnieniem. Jednocześnie w zaawansowanych technicznie budynkach 50 procent kosztów inwestycji stanowi techniczne wyposażenie obiektu, a zatem systemy elektryczne, teleinformatyczne, hydraulika i klimatyzacja. Wraz z konstrukcją nowoczesnego budynku i urządzeniami wewnętrznej komunikacji pionowej (windy, schody ruchome itp.) technologia jest dominującą stroną każdego budynku i wnętrza. Projektowanie architektoniczne opracowane przy wykorzystaniu zaawansowanej technologii, określane popularnie terminem high-tech, dąży do zintegrowania wyposażenia technicznego z architekturą i strukturą budynku, czyni te systemy widocznymi i maksymalnie wzmacnia ich oddziaływanie zarówno funkcjonalne, jak i wizualne. Z terminem high-tech w architekturze wiąże się pojęcie inteligentnego budynku, w którym konstrukcja i instalacje są projektowane jako niepodzielna całość.

</doc>
<doc id="432425" url="https://pl.wikipedia.org/wiki?curid=432425" title="Andrzej Szostek">
Andrzej Szostek

Andrzej Ryszard Szostek (ur. 9 listopada 1945 w Grudziądzu) – polski duchowny rzymskokatolicki, marianin, profesor nauk humanistycznych, filozof, etyk, rektor Katolickiego Uniwersytetu Lubelskiego w latach 1998–2004, profesor Uniwersytetu Marii Curie-Skłodowskiej w Lublinie.
Życiorys.
Po złożeniu matury w I Liceum Ogólnokształcące im. Bolesława Chrobrego w Grudziądzu podjął studia historyczne na Uniwersytecie Mikołaja Kopernika w Toruniu, skąd po I roku przeniósł się na teologię do KUL w Lublinie. Pracę magisterską "Etyka jako nauka empiryczna w ujęciu T. Czeżowskiego i T. Kotarbińskiego" napisał pod kierunkiem ks. kardynała doc. Karola Wojtyły i obronił w 1969, uzyskując magisterium z filozofii chrześcijańskiej; pracę doktorską ("Filozoficzne aspekty dyskusji wokół norm ogólnie ważnych we współczesnej teologii") obronił w 1978, a habilitował się w 1989. W 1990 został docentem, w 1992 – profesorem nadzwyczajnym, w 1997 – tytularnym, a w 2000 – profesorem zwyczajnym. Przez całą swą karierę naukową związany z KUL, którego był m.in. prorektorem (1992-1996) i potem przez dwie kadencje (1998-2004) rektorem, i gdzie potem do emerytury w 2018 pozostawał kierownikiem katedry etyki. Jako profesor emeritus KUL współpracuje też, jako profesor wizytujący, z Wydziałem „Artes Liberales” Uniwersytetu Warszawskiego.
Złożył I śluby zakonne w zgromadzeniu księży marianów 15 sierpnia 1970 i wieczyste 15 sierpnia 1973. Wyświęcony na kapłana 23 czerwca 1974 w Górze Kalwarii, od 2006 radny generalny zgromadzenia księży marianów.
Jest siostrzeńcem historyka, prof. Henryka Zielińskiego i wnukiem działacza Związku Polaków w Niemczech, dyrektora szkoły polskiej w niemieckim wówczas Złotowie (Krajna), Juliusza Zielińskiego.
Redaktor czasopisma „Ethos”, członek Papieskiej Akademii „Pro vita”; jest członkiem fundacji Ius et Lex. Członek Polskiej Akademii Umiejętności. Od 2016 członek Rady Narodowego Centrum Nauki.
W 2018 ukazał się, nakładem wydawnictwa „Więź”, wywiad-rzeka dziennikarza i publicysty Ignacego Dudkiewicza z Andrzejem Szostkiem, w którym ksiądz odpowiadając na pytania rozmówcy przedstawia perspektywę nie tylko naukowca, ale także – na przykładzie własnych doświadczeń osobistych – drogę dochodzenia do tych przemyśleń.
Jest jednym z sygnatariuszy opublikowanego 29.10.2020 przez „Więź” apelu 27 księży, nawiązującego do kryzysu w polskim Kościele. 
Pracuje na stanowisku profesora w Katedrze Etyki Instytutu Filozofii na Wydziale Filozofii i Socjologii Uniwersytetu Marii Curie-Skłodowskiej w Lublinie.

</doc>
<doc id="432426" url="https://pl.wikipedia.org/wiki?curid=432426" title="Uniwersytet Szczeciński/Wydział Matematyczno-Fizyczny/Instytut Matematyki">
Uniwersytet Szczeciński/Wydział Matematyczno-Fizyczny/Instytut Matematyki



</doc>
<doc id="432428" url="https://pl.wikipedia.org/wiki?curid=432428" title="MTCC">
MTCC



</doc>
<doc id="432439" url="https://pl.wikipedia.org/wiki?curid=432439" title="Odznaka honorowa „Zasłużony dla Kultury Polskiej”">
Odznaka honorowa „Zasłużony dla Kultury Polskiej”

Odznaka honorowa „Zasłużony dla Kultury Polskiej” – polskie odznaczenie ministerialne przyznawane osobom wyróżniającym się w tworzeniu, upowszechnianiu i ochronie kultury.
Historia.
Odznaka honorowa została ustanowiona 11 sierpnia 1969 roku i w okresie PRL wręczał ją Minister Kultury i Sztuki lub osoba przez niego upoważniona. Za granicą odznakę mogli wręczać kierownicy placówek dyplomatycznych lub konsularnych Polskiej Rzeczypospolitej Ludowej. Wraz z odznaką wręczano odznaczonemu legitymację, stwierdzającą nadanie odznaki. Ewidencję odznak prowadziło Ministerstwo Kultury i Sztuki.
W III Rzeczypospolitej przyznawana była z początku w oparciu o ustawę z dnia 25 października 1991 o organizowaniu i prowadzeniu działalności kulturalnej. Reformowana była w 1994 i w 2001, a po nowelizacji ustawą z dnia 17 czerwca 2005, która weszła w życie 2 sierpnia 2005 artykuł 6a przewidywał, że osobom wyróżniającym się w tworzeniu, upowszechnianiu i ochronie kultury nadaje się odznakę honorową „Zasłużony dla Kultury Polskiej” (nowelizacja zastąpiła też dotychczasową odznakę Zasłużony Działacz Kultury nowym Medalem „Zasłużony Kulturze Gloria Artis”). Odznakę nadawał odtąd minister właściwy do spraw kultury i ochrony dziedzictwa narodowego. Reszta szczegółów została uregulowana rozporządzeniem z 4 sierpnia 2005, a 19 lipca 2005 zniesiono przepisy z 2001. Obecne zasady przyznawania odznaki, jej wzór i sposób noszenia określiło ponownie rozporządzenie Ministra Kultury i Dziedzictwa Narodowego z 5 stycznia 2012 r.
Odznakę nosi się po prawej stronie piersi, a w przypadku przyznania osobie prawnej, odznaka przechowywana jest w obiekcie stanowiącym jej siedzibę w sposób zapewniający należyty szacunek.
Wygląd.
Odznaka ma kształt stylizowanej i złoconej ciemnoczerwonej rozety o średnicy 32 mm. W środku rozety, na okrągłej, biało emaliowanej tarczy, jest umieszczony stylizowany złocony monogram „RP”, w otoku zaś tarczy, na srebrzonym tle, napis „ZASŁUŻONY DLA KULTURY POLSKIEJ”. Odwrotna strona rozety jest gładka i złocona. Rozeta jest zawieszona na prostokątnej, pionowej klamrze o wymiarach 10 × 41 mm. W górnej części klamry jest umieszczony srebrzony orzeł stylizowany. W dolnej części klamry, pod orłem, są umieszczone pionowe, jednakowej szerokości, emaliowane paski, biały i czerwony. Odznaka jest wykonana z tombaku.
W okresie Polski Ludowej-PRL odznaka miała identyczny kształt i kolorystykę, jak obecna. Rozeta była zawieszona na nieco większej, pionowej klamrze (13 × 40 mm). W środku rozety, na okrągłej, biało emaliowanej tarczy, był umieszczony stylizowany złocony monogram „PRL”.
Szczegółowe przepisy źródłowe nie ustanawiały wzoru baretki dla Odznaki „Zasłużony Działacz Kultury”, zwyczajowo tworzyło się baretkę o szerokości 35 mm, składającą się z dwóch pionowych biało-czerwonych pasków. Również dla odznaki „Zasłużony dla Kultury Polskiej” kontynuuje się tę tradycję.

</doc>
<doc id="432441" url="https://pl.wikipedia.org/wiki?curid=432441" title="Reprezentacja Jugosławii w piłce nożnej mężczyzn">
Reprezentacja Jugosławii w piłce nożnej mężczyzn

Reprezentacja Jugosławii w piłce nożnej mężczyzn (mac. "", serb.-chor. "Reprezentacija Jugoslavije u fudbalu za muškarce / Репрезентација Југославије у фудбалу за мушкарце", słoweń. "Reprezentanca Jugoslavije v nogometu za moške") – nieistniejący zespół narodowy piłkarzy nożnych Jugosławii. W języku macedońskim, serbsko-chorwackim i słoweńskim reprezentacja Jugosławii nosiła przydomek "Plavi (Niebiescy)". Do zmian ustrojowych w 1929 drużyna występowała jako reprezentacja Królestwa Serbów, Chorwatów i Słoweńców. 
Jugosławia to siedmiokrotny uczestnik finałów Mistrzostw Świata i czterokrotny uczestnik Mistrzostw Europy.
Jugosławia była jednym z pierwszych uczestników Mistrzostw Świata w piłce nożnej. W MŚ 1930 dotarła do półfinału (nie rozgrywano wtedy meczu o trzecie miejsce). W MŚ 1962 Jugosławia zajęła 4 miejsce, co jest największym sukcesem w historii jugosłowiańskiej piłki.
W pierwszym turnieju Mistrzostw Europy 1960 drużyna zajęła drugie miejsce po porażce w finale z ZSRR. W 1968 drużyna powtórzyła wynik, przegrywając tym razem z Włochami. W Mistrzostwach Europy 1976, które odbywały się w Jugosławii, drużyna zajęła czwarte miejsce po przegranej z Holandią.

</doc>
<doc id="432442" url="https://pl.wikipedia.org/wiki?curid=432442" title="Benevento">
Benevento



</doc>
<doc id="432443" url="https://pl.wikipedia.org/wiki?curid=432443" title="Medal „Zasłużony Kulturze Gloria Artis”">
Medal „Zasłużony Kulturze Gloria Artis”

Medal „Zasłużony Kulturze Gloria Artis” (łac. "chwała sztuce") – polskie odznaczenie resortowe, nadawane przez Ministra Kultury i Dziedzictwa Narodowego osobie lub instytucji wyróżniającej się w dziedzinie twórczości artystycznej, działalności kulturalnej lub ochronie kultury i dziedzictwa narodowego.
Medal nadawany jest w oparciu o ustawę z dnia 17 czerwca 2005 r. "o zmianie ustawy o organizowaniu i prowadzeniu działalności kulturalnej oraz o zmianie ustawy o systemie oświaty". Zastąpił odznakę „Zasłużony Działacz Kultury”.
Charakterystyka.
Odznaczenie ma trzy stopnie:
Minister nadaje medal z własnej inicjatywy lub na wniosek innych ministrów lub kierowników urzędów centralnych, rektorów szkół wyższych, marszałków województw, wojewodów, władz statutowych ogólnopolskich organizacji społecznych lub stowarzyszeń prowadzących statutową działalność kulturalną, kierowników placówek dyplomatycznych lub konsularnych Rzeczypospolitej Polskiej.
Medal stopnia wyższego można otrzymać po upływie 5 lat od nadania medalu stopnia bezpośrednio niższego. W przypadkach uzasadnionych wybitnymi osiągnięciami kandydata można odstąpić od powyższego wymogu.
Autorem projektu medalu jest Piotr Gawron.
Wygląd.
Medal, wykonany z pozłacanego, posrebrzanego lub brązowo patynowanego tombaku, ma kształt kwiatu o nieregularnych płatkach, pokrytych na awersie zieloną, niebieską lub ciemnoczerwoną emalią, w zależności od stopnia. Na awersie znajduje się wizerunek orła w koronie, na rewersie głowa kobiety w wieńcu laurowym, nad którą widnieje półkolisty napis GLORIA ARTIS. Średnica odznaki Medalu Złotego wynosi 70 mm, Srebrnego 55 mm, a Brązowego 40 mm.
Złoty medal jest noszony na wstędze na szyi, medal srebrny i brązowy po lewej stronie piersi na wstążce, wg starszeństwa za odznaczeniami państwowymi. Wstążka medalu złotego ma długość 680 mm i szerokość 50 mm, jest koloru ciemnozielonego z dwoma pionowymi paskami – białym i czerwonym szerokości 13 mm. Wstążka medalu srebrnego ma długość 60 mm i szerokość 35 mm, jest koloru niebieskiego z dwoma pionowymi paskami – białym i czerwonym szerokości 5 mm. Wstążka medalu brązowego ma długość 55 mm i szerokość 35 mm, jest koloru bordowego z dwoma pionowymi paskami – białym i czerwonym szerokości 5 mm.
Wyróżnione osoby fizyczne, osoby prawne lub jednostki organizacyjne otrzymują również miniaturę medalu, której odznaka jest jednostronnie tłoczona, patynowana. Ma średnicę 17 mm i przedstawia, w zależności od stopnia medalu, rewers medalu złotego, srebrnego lub brązowego, barwiony farbą żywiczną koloru właściwego dla danego stopnia medalu: zielonego, niebieskiego lub wiśniowego.
Odmowy przyjęcia.
W lutym 2015 Alina Cała odmówiła przyjęcia Brązowego Medalu z rąk Małgorzaty Omilanowskiej na znak protestu wobec sytuacji w Żydowskim Instytucie Historycznym, który jest – jej zdaniem – bardzo źle zarządzany.
W lutym 2016 na ceremonii przyznawania medali przez ministra Piotra Glińskiego nie pojawili się Kazimierz Orłoś i Piotr Matywiecki (Złote Medale), Tomasz Łubieński, Iwona Smolka, Adriana Szymańska (Srebrne Medale), Maria Jentys-Borelowska i Grzegorz Kasdepke (Brązowe Medale).

</doc>
<doc id="432444" url="https://pl.wikipedia.org/wiki?curid=432444" title="Rozpraszanie">
Rozpraszanie



</doc>
<doc id="432448" url="https://pl.wikipedia.org/wiki?curid=432448" title="Calabria">
Calabria



</doc>
<doc id="432449" url="https://pl.wikipedia.org/wiki?curid=432449" title="Antoni Jankowski">
Antoni Jankowski

Antoni Jankowski herbu Nowina (ur. 13 października 1783 w Chronówku, zm. 15 sierpnia 1831 w Warszawie) – szwoleżer, weteran gwardii napoleońskiej, kampanii 1807 roku, walk w Hiszpanii, wojny z Austrią, wyprawy na Moskwę, kampanii roku 1813 i generał Wojska Polskiego.
Syn płk. Ignacego (dziedzica Wolanowa, posła na sejm z 1780 roku) i Ludwiki Chronowskiej z Chronówka, herbu Gryf ("secundo voto" Ponińskiej), młodszy brat płk. Józefa (1781-1847), dziedzica Chronówka, wnuk Józefa, generała-majora wojsk koronnych. Służbę wojskową rozpoczął w 1806 roku jako podporucznik 2 pułku jazdy Księstwa Warszawskiego. W 1811 roku został mianowany kapitanem gwardii napoleońskiej, a w 1815 był już pułkownikiem 1 pułku strzelców konnych liniowych, w 1831 roku mianowany generałem brygady, a wkrótce generałem dywizji.
Od 1814 posiadał Order Cesarski Zjednoczenia.
W roku 1816 ożenił się z Zofią z Tomkowiczów, córką Józefa i Marianny z Jankowskich. Z małżeństwa tego narodziło się troje potomstwa, a mianowicie: Józef (ur. w 1817), Aniela (ur. w 1818), późniejsza Potkańska, i Heliodor Jankowski (ur. ok. 1820), przyjaciel Cypriana Kamila Norwida. Po śmierci żony w 1821 roku wkrótce ożenił się ponownie z Apolonią Dunin-Brzezińską, h. Łabędź (córką Józefa i Józefy z Szymanieckich), z którą miał trzech synów; Ludwika (ur. ok. 1823), późniejszego generała-majora wojsk rosyjskich (walczył w kampanii krymskiej, ożeniony z prawosławną) oraz Adama i Antoniego.
W maju 1831 roku wódz naczelny mianował generała Jankowskiego dowódcą korpusu, co przyjął bardzo niechętnie, gdyż nie czuł się na siłach po przejściu ataku paraliżu, by w tak złym stanie zdrowia dowodzić większym korpusem. Prowadząc działania na terenie województwa lubelskiego, przeciwko oddziałom wojsk rosyjskich, popełnił kilka niezamierzonych błędów, za co został w dniu 24 czerwca aresztowany i postawiony przed sądem.
Zanim jednak sąd orzekł nieudolność generała, rozjuszony tłum 15 sierpnia 1831 roku wtargnął na teren Zamku Królewskiego w Warszawie i wyciągnął stamtąd aresztowanych oficerów zarzucając im zdradę idei powstania. W wyniku samosądu wzburzonego pospólstwa Jankowski – jeden z wyższych dowódców powstania – zakończył życie w upokorzeniu i męczarniach, trzykrotnie wieszany na warszawskiej latarni (dwa razy sznur zrywał się pod ciężarem jego ciała).

</doc>
<doc id="432452" url="https://pl.wikipedia.org/wiki?curid=432452" title="Apolinary Kurowski">
Apolinary Kurowski

Apolinary Kurowski herbu Nałęcz III (ur. 17 marca 1818, zm. 11 maja 1878 w Baden) – pułkownik powstania styczniowego.
Życiorys.
Urodził się w Wielkopolsce. Przed 1863 był właścicielem wsi Tyniec. W 1846 przystał do spisku organizującego wybuch powstania. Aresztowany przez Prusaków w 1846 załamał się w śledztwie. Został skazany przez sąd w Berlinie na karę śmierć poprzez ścięcie głowy. Po rewolucji z 1848 został zwolniony. Brał następnie udział w powstaniu wielkopolskim. Ludwik Mierosławski przeznaczył mu zadanie uderzenia na Kalisz dla sprowokowania wojny z Rosją.
Uszedł z Prus do Kongresówki. Od 1862 przygotowywał wystąpienie zbrojne. Po wybuchu powstania styczniowego 1863, mianowany naczelnikiem wojennym województwa krakowskiego. Przeprowadził koncentrację oddziałów powstańczych w okolicach Ojcowa, gdzie zgromadził 2500 ludzi. Dokonał licznych wypadów na pograniczne rosyjskie komory celne i garnizony, zdobywając m.in. 80 000 rubli. Posądzany o nieudolne dowodzenie w czasie bitwy pod Miechowem (17 lutego 1863) i walk o utrzymanie "trójkąta granicznego" między zaborami, został usunięty ze stanowiska wojewody. Uszedł do Galicji. Dopiero w lutym 1864 pojawił się w Kongresówce, jako dowódca dywizji krakowskiej w II korpusie Józefa Hauke-Bosaka, a następnie szef sztabu w tym korpusie. 21 lutego 1864 bezskutecznie szturmował Opatów. Wyemigrował do Szwajcarii.
W Muzeum Wojska Polskiego w Warszawie znajduje się jego sztucer.

</doc>
<doc id="432454" url="https://pl.wikipedia.org/wiki?curid=432454" title="Bitwa o Ławicę">
Bitwa o Ławicę

Bitwa o Ławicę – bitwa rozegrana w dniu 6 stycznia 1919 podczas powstania wielkopolskiego o wieś Ławica pod Poznaniem (obecnie w granicach Poznania), gdzie zlokalizowane było niemieckie lotnisko wojskowe. W wyniku bitwy w ręce Polaków trafił sprzęt wartości 200 milionów marek niemieckich, będący największym łupem wojennym w dziejach polskiego oręża.
Zdobycie lotniska Ławica.
Powstanie wielkopolskie wybuchło 27 grudnia 1918 w Poznaniu. Polacy przejęli większość miasta i okolic, jednak lotniska we wsi Ławica nie udało się im opanować. Na lotnisku, nazwanym przez Niemców "Die Fliegerstation Posen-Lawitz", stacjonował Flieger Ersatz Abteilung Nr 4 (Zapasowy Oddział Lotniczy nr 4) liczący 200 żołnierzy, w tym ok. 40 narodowości polskiej (według innych źródeł 400 osób). Lotnisko zostało zbudowane przed I wojną światową na apel gazety „Posener Tageblatt” ze składek społeczeństwa Poznania (zbiórka na samolot Posen) i oddane do eksploatacji 26 sierpnia 1913 (inne źródła w lipcu 1913) w czasie parady V Korpusu Armijnego. Lotnisko zajmowało obszar ok. 300 hektarów. Pole wzlotów długości ok. 1300 m, szerokości ok. 700 m, a także koszary z charakterystyczną wieżą (istnieje do dzisiaj) oraz warsztaty w barakach i trzy hale. W czasie wojny ważniejszą funkcję od lotniska pełniła hala zeppelinów na Winiarach (zob. hala sterowcowa w Poznaniu), a Poznań był ośrodkiem wojsk balonowych.
Kluczową rolę wśród Polaków w jednostce odgrywał sierżant pilot Wiktor Pniewski. Polska Organizacja Bojowa Zaboru Pruskiego rozkazała mu prowadzenie przygotowań do utworzenia polskiego oddziału na lotnisku w momencie przejęcia władzy w Poznaniu przez Polaków. Pniewski z pomocą sierż. pilota Józefa Mańczaka wciągnął do konspiracji 5 pilotów, 2 obserwatorów i 32 mechaników samolotowych. Polacy znali rozmieszczenie i zawartość magazynów, hangarów i koszar. Nie dopuścili do wywiezienia sprzętu na lotnisko we Frankfurcie n. Odrą. Po wybuchu powstania Ławica stała się dla dowództwa powstania celem głównym. Polacy wiedzieli, że Prusacy trzymają na lotnisku i w Winiarach duże ilości sprzętu lotniczego i balonowego.
Na początku 1919 w Poznaniu poszła wieść o planowanej zemście Niemców na powstańcach poprzez bombardowanie Poznania z samolotów z Ławicy. Najprawdopodobniej była to dezinformacja, aby przekonać Komisariat Naczelnej Rady Ludowej do podjęcia ataku na lotnisko. Komisariat obawiał się, że atak na lotnisko wywoła naloty odwetowe z lotnisk w głębi Rzeszy. Plan opanowania Ławicy powstał jeszcze przed wybuchem powstania. Polska Organizacja Wojskowa Zaboru Pruskiego uważała, że trzeba się z opanowaniem lotniska spieszyć, ponieważ Niemcy mogą wywieźć zgromadzone samoloty i balony. Decyzja o ataku na niemiecką Stację Lotniczą w Ławicy zapadła w nocy 4/5 stycznia 1919. Podjęli ją: ppor. Mieczysław Paluch i sierż. Pniewski. Wobec stawianych argumentów możliwości bombardowania Poznania sierżant Wiktor Pniewski – podoficer niemieckich sił lotniczych, przekonywał, że Polacy muszą także mieć lotnictwo, aby się bronić, a siłę lotnictwa w walkach pokazały działania wojenne. Decyzję poparł mjr Stanisław Taczak.
5 stycznia powstańcy udali się do Ławicy, gdzie zasugerowali niemieckiemu komendantowi bazy por. Fischerowi poddanie się, oddanie lotniska i wydanie sprzętu. Część personelu niemieckiego z Rady Żołnierskiej godziła się na wymarsz z lotniska z honorami, na co Polacy nie godzili się, żądając kapitulacji. Niemcy nie chcieli słyszeć o kapitulacji i nie zamierzali składać broni w obliczu takiego postawienia sprawy przez Polaków. Zagrozili wysadzeniem obiektów lotniska i Fortu VII (skład kilkuset ton bomb). Gdy toczyły się dyskusje ze stroną niemiecką, Polacy odcięli łączność lotniska z Berlinem. Wyłączyli także elektryczność. Niemcy nie kapitulowali, co Polaków nie satysfakcjonowało. Stanęło na tym, że będą prowadzone walki. Po powrocie powstańcy rozpoczęli przygotowania do ataku. Atak miały wykonać trzy kompanie I. batalionu Służby Straży i Bezpieczeństwa, pluton strzelców konnych, kilka oddziałów Polskiej Organizacji Wojskowej Zaboru Pruskiego, oddział sanitarny. Wsparcie zapewnić miały dwa działa kalibru 8 cm. W sumie było to 350-400 ludzi z kilkoma karabinami maszynowymi i dwoma działami 80 mm. Dowódcą sił polskich był ppor. Kazimierz Nieżychowski. Główne siły powstańcze zaatakować miały od strony wsi Ławica, artylerię zgrupowano na stacji kolejowej Poznań Wola. Od strony miasta atak miały pozorować oddziały kawalerii rotmistrza Kalinowskiego. Chcąc zapewnić sobie element zaskoczenia, zaplanowano atak na wczesne godziny ranne. Przegrupowania oddziałów polskich były przykryte ponadto przez panujące ciemności (przecięto kabel elektryczny łączący Stację Lotniczą z Poznaniem).
6 stycznia 1919 o godz. 6.30 rozpoczęto bitwę. Atak na niemieckie lotnisko polegał na oddaniu ze Wzgórza Berlińskiego przez wielkopolskich powstańców czterech strzałów armatnich. Artyleria polska starała się nie wywołać pożarów i nie zniszczyć samolotów. Równocześnie nastąpił atak piechoty. Po 20 minutach szturmu powstańcy uzyskali pełne powodzenie. Komendant lotniska por. Fischer poddał jednostkę. Zginął jeden powstaniec, a kilku było rannych. Po stronie niemieckiej było dwóch zabitych i kilkunastu rannych. Polacy wzięli do niewoli 110 żołnierzy, zdobyli 26 sprawnych samolotów i 20 karabinów maszynowych.
Oprócz tego Polacy zdobyli na lotnisku w Ławicy i Winiarach 6 stycznia większą ilość sprzętu lotniczego w postaci rozmontowanych i zakonserwowanych samolotów bojowych (jak Albatros B.II, LVG C.V. i AEG C.IV, a także Rumplery klasy C, DFW C.V, Fokkery klasy D.E, Halberstadty klasy Cl, Hannover CL.II) oraz balonów obserwacyjnych. Ławica była najważniejszym obiektem lotniczym zdobytym przez Polaków. Niemcy zmagazynowali tam duże ilości sprzętu lotniczego oraz części zamiennych. Po opanowaniu Poznania przez powstańców wielkopolskich, niemiecka załoga Ławicy chciała ewakuować samoloty do Frankfurtu nad Odrą. Dzięki szybkiej akcji polskiego oddziału z ppor. A. Kopą na czele udało się temu zapobiec. Zdobyto 70 samolotów, z tego 50 gotowych do startu, w tym gotowe do złożenia samoloty wielozadaniowe LVG C.V. (Niemcy używali ich na froncie zachodnim do rozpoznania, fotografowania i naprowadzania artylerii na cel). LVG mógł zabrać do 115 kg bomb. Jak wspominał sierżant Pniewski: „Z zapasów tych sformowane zostały cztery eskadry, a jeszcze w początkach stycznia wysłałem do Warszawy kilkadziesiąt samolotów. Czarne krzyże na kadłubach zamalowano biało-czerwoną szachownicą, zgodnie z rozporządzeniem szefa Sztabu Generalnego WP nr 38 z 1 grudnia 1918 był znakiem rozpoznawczym polskich sił powietrznych.
W hangarach na Winiarach doliczono się ponad 300 samolotów, w większości zwiadowczych i szkolnych, znaleziono też w bazie sterowców 20 karabinów maszynowych. W Forcie VII znaleziono zapas bomb. Na Ławicy oraz w Winiarach znajdował się sprzęt wartości ok. 160 mln marek. Przejęty sprzęt pozwolił na utworzenie pierwszych wielkopolskich eskadr. Pierwszy komendantem lotniska Ławica był ppor. pil. Wiktor Pniewski.
Niemcy jednak zdecydowali się na odwet. Jeszcze 6 stycznia z Frankfurtu nad Odrą wystartowały bombowce i zaatakowały powstańców pod Nakłem. 7 stycznia ok. 13 kilka samolotów niemieckich bombowych Gotha G.IV latało nad Poznaniem i bombardowało Ławicę. Na Ławicę zrzucono 18 bomb. Powstańcy nie spodziewali się uderzenia. Zginął jeden Polak, a dwóch odniosło rany. Spłonął drewniany barak. W kolejnym ataku 8 stycznia w czasie nalotu powstańcy otworzyli ogień i trafili niemiecki samolot, który zapalił się i w okolicach Bledzewa między Międzyrzeczem a Gorzowem awaryjnie lądował (załoga spaliła samolot). Lotnicy zostali wzięci do niewoli i osadzeni w poznańskiej Cytadeli. Straty polskie były niewielkie, jednak wywołały w Poznaniu panikę. Obawiano się dalszych nalotów. Wtedy sierżant Pniewski wspólnie z pilotami Józefem Mańczakiem, Zygmuntem Rosadem, Damazym Kortylewiczem, Wojciechem Białym i Janem Kasprzakiem bez pozwolenia dowództwa zorganizowali 9 stycznia rzekomo udany nalot na lotnisko we Frankfurcie nad Odrą. Sześć samolotów wywiadowczych LVG C.V. z biało-czerwonymi szachownicami, kiedy ukazały się nad Poznaniem, wywołały entuzjazm ludności, która wyległa na ulice. Pilotami eskadry byli: Józef Mańczak, Damazy Kuryłowicz, Wojciech Biały, Zygmunt Rosada i Wiktor Pniewski. Z Mańczakiem poleciał Jan Kasprzak. Była to odpowiedź na nalot niemiecki na lotnisko Ławica. Zdobycie samolotów na Ławicy umożliwiło także powstrzymanie niemieckich bombardowań Poznania i okolicznych wsi.
7 stycznia 1919 przy Dowództwie Głównym w Poznaniu utworzono Referat Lotnictwa pod dowództwem ppor. obserwatora Zygmunta Stemplewicza, na lotnisku utworzono Stację Lotniczą pod dowództwem sierż. pilota Wiktora Pniewskiego. W skład Stacji weszły cztery kompanie. 1. kompanią lotniczą dowodził sierż. pilot Józef Mańczak (w składzie grupa lotników i grupa mechaników), 2 kompanią warsztatową dowodził sierż. Franciszek Gruszkiewicz, 3 kompanią wartowniczą dowodził sierż. obserwator Józef Szyfter. Do 4 kompanii rekruckiej kierowano ochotników do służby w lotnictwie. 22 stycznia gen. Józef Dowbor-Muśnicki przekazał obowiązki dowódcy wielkopolskiego lotnictwa płk. Gustawowi Macewiczowi. W warsztatach w Ławicy rozpoczęto montaż samolotów z przejętych części zdobytych w Hali Zeppelina.
Rzekomy pierwszy nalot bombowy.
9 stycznia 1919 z lotniska na Ławicy odbył się rzekomo pierwszy nalot bombowy w historii polskich skrzydeł, zakończony sukcesem.
Nad Frankfurtem Polacy znaleźli się po półtoragodzinnym locie. Niemcy byli zaskoczeni, obsługa lotniska w ogóle się nie broniła. Bombardowanie trwało godzinę. 6 polskich maszyn LVG zbombardowało niemieckie lotnisko, zrzucając 900 kg bomb. Samoloty wykonały sześć przelotów nad miastem i sześć bombardowań lotniska. Niemcy w mieście byli przerażeni. Frankfurt położony daleko od frontów nie był wcześniej nękany ani przez Rosjan, ani przez Anglików czy Francuzów. Niemcy nie mieli tylko wątpliwości, że atakowali ich Polacy. Każdy samolot miał na pokładzie bomby 25 kg, zrzucane ręcznie. Na lotnisko spadło 36 bomb, które zniszczyły hangar i samolot, wznieciły pożar. Samoloty szczęśliwie wróciły do Poznania.
Niemcy zaprzestali nalotów na Poznań i całkiem przestali korzystać z lotniska we Frankfurcie, bojąc się odwetu. W powstaniu wielkopolskim polscy lotnicy przeprowadzili pierwszą akcję na korzyść wojsk lądowych. 17 stycznia 1919 przeprowadzili obserwację stanowisk niemieckich 50 km w głębi terytorium wroga. W połowie marca 1919 utworzona została 1 Wielkopolska Eskadra Lotnicza Polna – skierowana do Galicji Wschodniej. Nad Wielkopolską latała 2 Wielkopolska Eskadra Lotnicza. Na początku kwietnia 1919 trafiła ona na wielkopolski Front Południowy, na lotnisko Klęka w okolicy Nowego Miasta nad Wartą. Na początku czerwca 1919 do walk trafiła na Front Północny 2 Wielkopolska Eskadra Lotnicza, z miejscem stacjonowania w okolicach Kruszwicy. W połowie czerwca eskadrę skierowano do Stryja.
Zajęcie Ławicy miało duże znaczenie dla organizacji polskiego lotnictwa. W końcu stycznia 1919 dowódca lotnictwa polskiego zaboru pruskiego gen. Gustaw Macewicz wysłał do Warszawy 30 samolotów różnego typu. Z pozostałych zorganizował cztery eskadry – świetnie jak na owe czasy wyposażone.
Relacje dotyczące nalotu na Frankfurt oraz sam przebieg zdarzenia są kwestionowane przez część badaczy. Wszystkie opracowania dotyczące rzekomego nalotu opierają się na wspomnieniach Wiktora Pniewskiego, dowódcy oddziału powstańczego, który zajął lotnisko. Pierwsza informacja o nalocie pojawia się dopiero w 1975 w pracach Kazimierza Sławińskiego. Drobna wzmianka pojawia się w jednej z wersji wspomnień Pniewskiego z 1931, w których była mowa o zatelegrafowaniu do Frankfurtu nad Odrą z groźbą nalotu odwetowego. Dwa samoloty wystartowały, ale zawróciły. Ksiądz Robert Kucieński nie znalazł w zbiorach Centralnego Archiwum Wojskowego ani jednego raportu o nalocie, brak też jakichkolwiek wniosków odznaczeniowych. Również w prasie frankfurckiej wydawanej w tamtym okresie nie ma słowa o nalocie.
Znaczenie zdobytego sprzętu dla polskiego lotnictwa.
. Mimo to sformowano z niego kilka eskadr lotniczych. Na zdobytym w Poznaniu sprzęcie walczono później o Lwów oraz odpierano wojska bolszewickie w 1920.
Po zakończeniu wojny na wschodzie, Niemcy i Austriacy wycofali większość swego lotnictwa na front zachodni, pozostawiając na terenach Polski przede wszystkim samoloty szkolne, bardzo różnych typów. Z ogólnej liczby około 200 samolotów zdobytych na terenie Królestwa i Galicji, zaledwie 12 samolotów nadawało się do natychmiastowego użytku bojowego. Stąd też wielkie znaczenie zdobyczy na Ławicy. Bilans przyjętego po zaborcach sprzętu lotniczego opracowała w lutym Sekcja Żeglugi Napowietrznej. Uzyskano łącznie na terenie kraju 217 kompletnych maszyn, 30 różnych typów produkcji niemieckiej, austriackiej, węgierskiej i francuskiej. W polskie ręce dostało się 10 samolotów myśliwskich, 100 wywiadowczych, 70 szkolnych i 21 wycofanych wcześniej z eksploatacji. Tylko 21 maszyn nadawało się do natychmiastowego użytku.
Na miejscu niemieckiego lotniska od 1919 funkcjonuje polski port lotniczy Poznań-Ławica. Zwycięstwo w bitwie o Ławicę upamiętnia pomnik zlokalizowany między ul. Bukowską a dawnym terminalem lotniska.
Walki o Ławicę zostały upamiętnione na Grobie Nieznanego Żołnierza w Warszawie, napisem na jednej z tablic po 1990: „POZNAŃ – ŁAWICA 28 XII 1918 – 6 I 1919”.

</doc>
<doc id="432456" url="https://pl.wikipedia.org/wiki?curid=432456" title="Architektura hi-tech">
Architektura hi-tech



</doc>
<doc id="432457" url="https://pl.wikipedia.org/wiki?curid=432457" title="High-tech">
High-tech



</doc>
<doc id="432458" url="https://pl.wikipedia.org/wiki?curid=432458" title="Ławica (Poznań)">
Ławica (Poznań)

Ławica – część miasta Poznania i osiedle administracyjne, w jego zachodniej części. Zlokalizowany jest tutaj Port lotniczy Poznań-Ławica oraz samochodowy Tor Poznań.
Osiedle Ławica obejmuje także część Edwardowa.
Historia.
Pierwsze wzmianki o osadzie królewskiej Ławica pochodzą z ok. roku 1400. Przez wieki była wsią dworską, należącą do gminy Żabikowo. Składała się wówczas z Ławicy-Dworu i Ławicy-Gminy. Część dworska położona była w okolicy dzisiejszego Przedszkola nr 36 im. M. Kownackiej, które stoi na miejscu szachulcowego dworu (rozebranego na przełomie lat 70. i 80. XX w.; również zabudowania byłego folwarku zostały rozebrane w latach 2000-2002). Ławica-Gmina rozciągała się natomiast wzdłuż obecnej ul. Złotowskiej oraz ul. Ławica. Do dzisiaj niektóre ocalałe budynki gospodarskie (np. stodoła obok Szkoły Podstawowej nr 58) przypominają tamte czasy. 
W roku 1902 na linii kolejowej Poznań-Szczecin została wybudowana stacja Poznań-Ławica (obecnie Poznań Wola). W roku 1913 założono na terenie łąk wsi Ławica lotnisko, które jest najstarszym obecnie czynnym portem lotniczym w Polsce. Miało ono być bazą dla samolotów strzegących całej wschodniej części ówczesnych Niemiec. 6 stycznia 1919 r. lotnisko zostało zdobyte przez powstańców wielkopolskich wraz ze sprzętem o wartości 200 mln ówczesnych marek niemieckich. Przejęte zostało 26 sprawnych samolotów oraz ok. 400 rozmontowanych (z tego ok. 100 nadawało się do kasacji, a większość została później skompletowana i weszła w skład polskiego lotnictwa wojskowego). W 1921 r. powstało tu pierwsze w Polsce przedsiębiorstwo lotnicze dla przewozów pasażerskich - Aerotarg, a w 1925 r. otwarto lotnisko cywilne oraz połączono Ławicę z centrum Poznania linią autobusową (autobusy kursowały od północnej strony lotniska - na obecną Wolę i to nieregularnie). W latach 20. w Ławicy działał także tor wyścigów konnych.
Od roku 1940 Ławica należy do miasta Poznania, choć do lat 80. przypominała wieś. W 1944 roku z Ogrodów na obecną Wolę i dalej do Sytkowa poprowadzono linię trolejbusową, czynną do roku 1970. Bezpośrednio po wojnie kursował do Ławicy kryty plandeką samochód ciężarowy, w którym z obu stron skrzyni ładunkowej umocowano ławki dla pasażerów oraz schodki. Od roku 1947 istnieje linia autobusowa łącząca najpierw ul. Kraszewskiego, a obecnie Bałtyk z Ławicą (dawniej zawracał przy ul. Sławińskiej) - początkowa linia B, później 52, następnie 59, a obecnie 148. 
Ławica przez wiele lat należała do parafii św. Marcina w Skórzewie, a od roku 1988 istnieje parafia pw. Objawienia Pańskiego (obecny kościół od 1995). Pamiątką po dawnych czasach są także kapliczki - przy ulicy Perzyckiej (między Złotowską a Głowicką) i przy skrzyżowaniu Złotowskiej i Owczej oraz krzyże przydrożne, np. na skrzyżowaniu Złotowskiej i Bukowskiej, Złotowskiej i Pozdawnickiej.
Od 1968 zaczęto po południowej stronie ulicy Bukowskiej stawiać budynki Osiedla Bajkowego, co rozpoczęło erę rozbudowy Ławicy w formie miejskiej, która trwa do dziś. W 1974 roku na skraju lotniska, częściowo wykorzystując nieużywany pas startowy, wybudowano tor wyścigów samochodowych i motocyklowych "Poznań", będący w gestii Automobilklubu Wielkopolski. Na terenach toru i okolic odbywa się dwa razy w tygodniu giełda samochodowa. Od 1971 roku ulicą Złotowską zaczęła kursować linia autobusowa nr 108 do Skórzewa (później do Dopiewa), a od 1979 kursuje tędy linia 177. W 1984 odsłonięto przed budynkiem Portu Lotniczego obelisk ku czci powstańców wielkopolskich, którzy w 1919 zdobyli lotnisko. 17 lipca 1987 przekazano do użytku 70-miejscowy motel "Ławica" wraz z campingiem na 300 miejsc przy ul. Złotowskiej. Od roku 1997 na Ławicę zaczął też kursować autobus nocny N42 (obecnie nr 242). 16 października 2001 otwarto nowy terminal, mogący obsłużyć nawet milion pasażerów rocznie.
Obszar Ławicy w latach 1954–1990 należał do dwóch dzielnic Jeżyce oraz Grunwald.
W 1996 r. utworzono jednostkę pomocniczą miasta osiedle Ławica. Następnie w 2001 r. utworzono osiedle Edwardowo. W 2010 r. w Poznaniu przeprowadzono reformę funkcjonalną jednostek pomocniczych i 1 stycznia 2011 roku połączono osiedla administracyjne: Ławica oraz Edwardowo w jedno osiedle Ławica
Na Ławicy przetrwał i nadal jest kultywowany unikalny zwyczaj chodzenia przebierańców podczas lanego poniedziałku. Korowód tworzą przebierańcy – żandary.
Współczesność.
Obecnie Ławica jest terenem intensywnego budownictwa jednorodzinnego, szczególnie we wschodniej części - na Wydmach i w pobliżu Osiedla Bajkowego. Atrakcyjność dzielnicy polega na położeniu blisko terenów zielonych (Lasek Marceliński) oraz dobrej komunikacji z Centrum. Na zachodzie dzielnicy - pomiędzy ulicami Bukowską i Złotowską oraz Strumieniem Junikowskim są ogromne tereny Pracowniczych Ogrodów Działkowych, największy tego typu kompleks w Poznaniu (kilka tysięcy działek). Przy ulicy Bukowskiej, na Marcelinie w roku 2005 otwarto największe wówczas w Poznaniu Centrum Handlowe "King Cross Marcelin".
Na terenie Ławicy działają parafie rzymskokatolickie:

</doc>
<doc id="432459" url="https://pl.wikipedia.org/wiki?curid=432459" title="Tor Poznań">
Tor Poznań

Tor Poznań – samochodowy i motocyklowy tor wyścigowy położony w Poznaniu, na granicy osiedla Ławica (do 1990 dzielnicy Jeżyce) i Przeźmierowa.
Historia.
Idea budowy toru narodziła się w 1974. Tor powstał w latach 1975–1977 w wyniku współpracy Automobilklubu Wielkopolski i Fabryki Samochodów Rolniczych „Polmo” w Poznaniu – producenta samochodu marki Tarpan, która miała tu testować swe produkty (dyrektor fabryki, Andrzej Bobiński był jednocześnie prezesem Automobilklubu Wielkopolskiego). Krótki czas od pomysłu do budowy to efekt zdobycia względów Andrzeja Jaroszewicza, kierowcy rajdowego, syna premiera Piotra Jaroszewicza. Pomysł wsparł też aktywnie Jerzy Zasada, I sekretarz KW PZPR w Poznaniu. 
Tor wybudowano na miejscu byłego poligonu wojskowego. Wykorzystano stare, nieużywane już drogi startowe lotniska Ławica. Oficjalnie tor samochodowo-motocyklowy został otwarty 2 grudnia 1977, a tor kartingowy 3 lata później, 18 października 1980. Projektantem był inż. Mieczysław Biliński, a przy detalach doradzał m.in. Bernie Ecclestone. Na torze jeździli m.in. Robert Kubica, Michael Schumacher, Lewis Hamilton, Jackie Stewart i Marc Gené.
Otwarcie toru uświetnił wyścig o puchar ministra przemysłu maszynowego, Aleksandra Kopcia. W zawodach wystartowali m.in. Andrzej Jaroszewicz (Polski Fiat 125p) i Adam Smorawiński (Porsche 911). W komentarzach przyrównywano tor do amerykańskiego Road America w stanie Wisconsin, wskazywano nawet, że poznański jest trudniejszy. Zapowiadano nieodległą budowę krytych trybun na 50.000 widzów, do czego, z uwagi na kłopoty gospodarcze w PRL, nigdy nie doszło. W czerwcu 1979 zaprezentowano na obiekcie auto Formuły 1 Wolf WR5 (za kierownica siedział Andrzej Jaroszewicz).
W 2015 roku powstała wirtualna wersja Toru Poznań do gry Assetto Corsa. Jej twórca, Krzysztof Szymikowski, odwzorował tor na podstawie danych laserowych. W 2021 roku wirtualny Tor Poznań zaktualizowano do wersji 2.0. Wirtualna wersja dostępna jest do wykorzystania niekomercyjnego bezpłatnie i została pobrana ponad 100 tysięcy razy przez społeczność simracingową.
Charakterystyka.
Kompleks składa się z trzech torów wyścigowych:
Obiekt należy do Automobilklubu Wielkopolskiego.
Rekordy toru.
Tor samochodowy.
Samochody:
Samochody turystyczne:
Motocykle:

</doc>
<doc id="432464" url="https://pl.wikipedia.org/wiki?curid=432464" title="Automobilklub Wielkopolski">
Automobilklub Wielkopolski

Automobilklub Wielkopolski – polskie stowarzyszenie powstałe w 1923 w celu popularyzowania sportu i turystyki motorowej, podnoszenia kultury motoryzacyjnej i bezpieczeństwa ruchu drogowego oraz niesienia pomocy osobom poszkodowanym w wypadkach komunikacyjnych. Siedzibą władz Automobilklubu jest Poznań.
Przed 1939 prezesem automobilklubu był ppłk Rudolf Kostecki.
Automobilklub Wielkopolski prowadzi m.in.:

</doc>
<doc id="432465" url="https://pl.wikipedia.org/wiki?curid=432465" title="Muzeum Motoryzacji w Poznaniu">
Muzeum Motoryzacji w Poznaniu

Muzeum Motoryzacji w Poznaniu – placówka muzealna w Poznaniu, prowadzona przez Automobilklub Wielkopolski w pawilonie nr 2 Międzynarodowych Targów Poznańskich.
Historia muzeum.
Idea stworzenia izby pamiątek dawnej motoryzacji narodziła się już w latach 70. XX wieku, prawie równocześnie z powstaniem Klubu Pojazdów Zabytkowych. Pomysł zaowocował organizacją w kwietniu 1981 wielkiej wystawy starych samochodów. Na terenie Międzynarodowych Targów Poznańskich, na powierzchni 1200 m² wystawiono kilkadziesiąt pojazdów oraz liczne gabloty z pamiątkami i akcesoriami samochodowymi. Wystawa zmobilizowała władze wojewódzkie do udzielenia pomocy w organizacji stałej placówki. Projekt zrealizowano 15 kwietnia 1983. W prywatnych pomieszczeniach jednego z weteranów szos Piotra Adama w Suchym Lesie koło Poznania otwarto pierwsze w Polsce muzeum motoryzacji, które przetrwało do sierpnia 1990, kiedy to zgromadzone zbiory przeniesiono do pawilonu przy Torze Poznań. W ten sposób muzeum znalazło się bliżej miasta i bliżej widzów, chociaż dostępne było jedynie w czasie giełd samochodowych. Nie narzekano jednak na brak frekwencji. Głównym mankamentem była ciasnota. Zdawano sobie sprawę, że jest to rozwiązanie tymczasowe i docelowo placówka powinna znaleźć się bliżej centrum. Na to potrzebne były jednak środki finansowe, którymi w okresie transformacji gospodarczej Automobilklub Wielkopolski nie dysponował. Członkowie Koła Pojazdów Zabytkowych podjęli starania, mające na celu znalezienie odpowiedniejszego nowego lokum. Wśród wielu wariantów wybrano podziemia ronda Kaponiera, w centrum Poznania. Wspólnymi siłami działaczy i zarządu klubu oraz władz miasta i licznych sponsorów doprowadzono do otwarcia muzeum 20 września 1996 w obecności przedstawicieli rządu i ówczesnego Prezydenta Poznania, Wojciecha Szczęsnego Kaczmarka. Wstęgę otwierającą nową placówkę przeciął Wojewoda Poznański Włodzimierz Łęcki. Pierwsza ekspozycja obejmowała prawie 30 samochodów i motocykli.
Wszystkie pojazdy były i są własnością prywatną członków Automobilklubu. Ponieważ sala muzealna była niewielka, w muzeum znajdowała się tylko część z około 200 sztuk eksponatów, a ekspozycja zmieniała się kilka razy w roku (najczęściej wiosną i jesienią). Ponieważ wszystkie eksponowane pojazdy były sprawne technicznie i zarejestrowane, te które aktualnie nie znajdowały się w muzeum były używane przez ich właścicieli.
W związku z remontem ronda Kaponiera, w lipcu 2012 muzeum zawiesiło do odwołania swoją działalność w dotychczasowej lokalizacji. W 2013 uruchomiono ekspozycję samochodów muzealnych w galerii handlowej Poznań City Center. W listopadzie 2016 podjęto decyzję, że kolekcja wejdzie w skład Wielkopolskiego Muzeum Motoryzacji z lokalizacją w Szreniawie. 
19 lutego 2021 na terenie Międzynarodowych Targów Poznańskich otwarto tymczasowe muzeum w pawilonie nr 2. 

</doc>
<doc id="432466" url="https://pl.wikipedia.org/wiki?curid=432466" title="Fabryka Samochodów Rolniczych „Polmo” w Poznaniu">
Fabryka Samochodów Rolniczych „Polmo” w Poznaniu

Fabryka Samochodów Rolniczych „Polmo” – fabryka samochodów dostawczych i terenowych, zlokalizowana w Antoninku – części miasta Poznania (dzielnica Nowe Miasto), istniejąca do stycznia 1996. 
Historia fabryki.
Na początku lat 70. XX wieku podjęto prace nad samochodem dostawczym dla rolników. W grudniu 1972 pierwsza seria 25 sztuk samochodów pod nazwą Tarpan opuściła bramy Wielkopolskich Zakładów Naprawy Samochodów, które zostały powołane w maju 1953, a geneza zakładów sięga 1929. W kwietniu 1973 WZNS zostały przyłączone do Fabryki Samochodów Ciężarowych w Lublinie jako Zakład Samochodów Rolniczych. Naprawy samochodów dużej ładowności zostały przeniesione do innych wyspecjalizowanych zakładów. Rozpoczęto prace adaptacyjne niezbędne do nowej produkcji, polegające m.in. na powiększeniu lakierni i przygotowaniu linii zgrzewania nadwozia.
Badania eksploatacyjne prototypów, pierwszych seryjnych samochodów oraz wymagania technologiczne spowodowały konieczność wprowadzenia szeregu zmian w konstrukcji Tarpana. W wyniku pierwszej modernizacji zmienił się nieco wygląd zewnętrzny i wnętrze samochodu. 
W 1973 wykonano 250 samochodów, a rok później 1582. Alternatywnie stosowano silniki typu M20 i S-21 (o mocy 51,5 kW). W 1975 wyprodukowano 2760 samochodów, a rok później 3941. Modernizacją samochodu zajmowało się zakładowe biuro konstrukcyjne. 
Od 1 lipca 1975 „Zakład Samochodów Rolniczych” został usamodzielniony i przekształcony w Fabrykę Samochodów Rolniczych „Polmo”. Podjęto też decyzję o rozbudowie fabryki i włączeniu w jej skład kilku zakładów będących dotąd głównymi kooperantami FSR, m.in. w Gnieźnie, Swarzędzu i Złotowie. FSR produkowała samochody Tarpan do 1991, a także od 1988 do 1996 Tarpan Honker. Od listopada 1993 przedsiębiorstwo działało pod nazwą Tarpan Sp. z o.o..
W 1993 na terenach FSR utworzono spółkę joint venture o nazwie Volkswagen Poznań pomiędzy Volkswagen AG i polskim producentem Tarpana, która montowała od grudnia 1993 samochody dostawcze Volkswagen Transporter, a od 1994 samochody Škoda Favorit i Škoda Felicia. W 1996 przedsiębiorstwo zlikwidowano, a spółka przeszła w 100% do koncernu Volkswagen AG.
Produkcja modeli Tarpan stopniowo malała, z poziomu około 600 sztuk na początku lat 90. XX wieku (1990 – 589 szt., 1991 – 610 szt.), do około 300 sztuk w połowie lat 90. XX wieku (1994 – 314 szt., 1995 – 288 szt.). Po zaprzestaniu produkcji na początku 1996, prawa do produkcji modeli Tarpan Honker przejęła spółka Daewoo Motor Polska Sp. z o.o., która jesienią 1997 rozpoczęła ich montaż próbny w Lublinie.

</doc>
<doc id="432469" url="https://pl.wikipedia.org/wiki?curid=432469" title="Wieże Bismarcka">
Wieże Bismarcka

Wieże Bismarcka (niem. "Bismarckturm") – powstałe w latach 1869–1934 (pierwsza wieża powstała na Dolnym Śląsku, koło wsi Ober-Johnsdorf, dziś Janówek) proste budowle w kształcie wieży lub kolumny, sławiące Ottona von Bismarcka i wyrażające niemiecką dumę narodową. Pierwsze budowle tego typu wybudowano jeszcze za życia Bismarcka, a ostatnia wieża została oddana do użytku w roku 1926 w Polanowie.
174 wieże i kolumny Bismarcka stoją na terenach dzisiejszych Niemiec, Francji, Czech, Polski, Rosji, Austrii, Kamerunu, Tanzanii i Chile. Kolejne 66 z tych budowli, w tym te wzniesione w dzisiejszej Danii i Papui Nowej Gwinei, już nie istnieje.
Z tych 240 wież powstałych na całym świecie (w społecznościach niemieckich), ok. 50 było wynikiem oficjalnego konkursu na projekt takiej budowli, ogłoszonego w 1899 roku przez niemiecki Związek Studentów. W założeniu, konkurs miał skodyfikować i możliwie zunifikować projektowanie wież, nadając im symboliczny, prosty i masywny charakter.
W roku 1899 konkurs na projekt wieży Bismarcka wygrał drezdeński architekt Wilhelm Kreis pracą pt. "Zmierzch Bogów (Götterdämmerung)". W jego projekcie (niezbyt jednak często kopiowanym przez innych twórców) wieża ma wielostopniową podstawę, cztery kolumny i nadbudowę w postaci misy ogniowej. Wieże tego typu nazywa się niekiedy Kolumnami Bismarcka; spośród nich w Polsce zachowano po wojnie jedną, na Wieżycy w Sobótce.
Po powstaniu ustalono też, że kilkakrotnie w ciągu roku na wieżach rozpalany będzie ogień ku czci Bismarcka. Uroczystości takie przypadały na rocznice urodzin i śmierci patrona i inne święta, np. przesilenie letnie. Zwyczaj ten przetrwał w Niemczech w stanie szczątkowym do dnia dzisiejszego. Nigdy zresztą nie udało się rozpalić ognia w tym samym czasie na wszystkich wieżach. Powodem była niemożliwość uzgodnienia wspólnego terminu, co wynikało z różnych okresów przerw w zajęciach na uniwersytetach.
Na terenie obecnej Polski zachowało się 17 z pierwotnych 40 pewnych lub prawdopodobnych wież Bismarcka (nie sposób czasami dotrzeć do dokumentów potwierdzających, że dana wieża była z założenia „wieżą Bismarcka”). Część źródeł podaje liczbę 19 zachowanych wież. Niektóre wieże Bismarcka są przypisywane innym miejscom niż te, gdzie się naprawdę znajdują, np. wieża na Wielkiej Sowie według oficjalnej terminologii znajduje się w odległym o kilkanaście kilometrów Dzierżoniowie; przypisuje się też ją do Pieszyc i gmina Pieszyce doprowadziła do remontu obiektu, ponownego udostępnienia jej dla turystów i zajmuje się obsługą wieży na Wielkiej Sowie. Wieża jest czynna i pełni funkcję wieży widokowej z piękną panoramą na Sudety i okolice.
W związku z odnowieniem pomnika Bismarcka w Nakomiadach, Rada Ochrony Pamięci Walk i Męczeństwa wypowiedziała się przeciwko upamiętnieniu Bismarcka.

</doc>
<doc id="432471" url="https://pl.wikipedia.org/wiki?curid=432471" title="David Silveria">
David Silveria

David Randall Silveria (ur. 21 września 1972 w San Leandro, Kalifornia), amerykański perkusista. Zanim dołączył do zespołu Korn był perkusistą w L.A.P.D. od którego odszedł wraz z dwoma innymi członkami. Członek zespołu nu-metalowego Korn od 1993 do 2006. Od 2012 roku do rozwiązania w 2016 był członkiem zespołu INFINIKA od którego odszedł w wyniku sporów z wokalistą zespołu. W 2017 Silveria dołączył do Core 10, wiązki gatunków metalu, rocka i punku.

</doc>
<doc id="432485" url="https://pl.wikipedia.org/wiki?curid=432485" title="Utopia">
Utopia

Utopia – projekt lub przedstawienie idealnego ustroju politycznego, opierającego się na sprawiedliwości, solidarności i równości. Pierwsze utopie powstały w starożytności, np. dialog "Państwo" Platona.
Termin „utopia” pochodzi od łacińskiego tytułu eseju "Utopia" (1516) Tomasza More’a (Morusa). Tytuł dzieła Morusa nie jest jednoznaczny, ponieważ mógł zostać utworzony zarówno od greckiego "outopos" (gr. "ou" – „nie”, "topos" – „miejsce”, nie-miejsce, miejsce, którego nie ma, nieistniejące), jak i od "eutopia" (dobre miejsce). Można przypuszczać, że ta dwuznaczność była przez Morusa zamierzona.
Utopia ma pozytywne znaczenie jako normatywny ideał społeczny społeczeństwa (i stanu rzeczy) doskonałej jakości.
Określenia „utopia” używa się także wobec tych motywów i wątków w literaturze i pseudonauce, które wyrażają tęsknotę człowieka za lepszym światem.
Potocznie utopia jest uważana jako mrzonka, coś niemożliwego do zrealizowania.
Koncepcje utopii.
Utopie zajmują poczesne miejsce w intelektualnym dorobku ludzkości, zdają się być zbiorami najszlachetniejszych intencji, bywają traktowane jako formy wysublimowane etycznie i intelektualnie, prezentują się jak swoiste katalogi do zrealizowania w imię Dobra bądź też jako kwintesencje zbiorowych nadziei artykułowanych przez jednostki wybitne, kontestujące zastany porządek społeczny i chcących radykalnych, dogłębnych zmian w imię lepszego jutra wszystkich ludzi. Bywały konstruktami traktowanymi jak „plany budowy mostów”, lecz żaden z mostów budowanych w oparciu o takie plany nie udźwignął ciężaru człowieka. Wszystkie łączyły zamiary stworzenia świata dobrych dla dobrych i wszyscy przekonywali się ile zła może przynieść żarliwe, bezkompromisowe dążenie do idealizowanych celów, co i tak "summa summarum" zawsze kończyło się spektakularnymi klęskami.
Utopie pojawiły się w czasie, gdy człowiek renesansu zaczął kwestionować degeneratywne koncepcje dziejów konsekrowane przez chrześcijańską eschatologię i soteriologię (utopie ładu wiecznego) i zaczął na nowo marzyć chcąc sprowadzić na Ziemię Królestwo Boże. Symbolem tych wątpliwości stał się Tomasz More (Morus), który stworzył około roku 1516 paradygmat utopii implikowany przez znaczenie tego ówczesnego neologizmu. Dodał on zatem do greckiego „topia” ("miejsce") „u” mogące pochodzić od „eu” lub „ou”. W pierwszym wypadku utopia byłaby eutopią ("dobrym miejscem"), w drugim – outopią ("miejscem, którego nie ma"). W dziejach literatury genialny „kalambur” Morusa znalazł wielu naśladowców, między innymi (by wymienić tych oryginalniejszych): Tomasza Campanellę ("Miasto Słońca"), Franciszka Bacona ("Nowa Atlantyda"), H.G. Wellsa ("Ludzie jak bogowie"), Anatola France ("Na białym kamieniu").
Według Karla Mannheima, jeżeli literackie utopie zaczynają być wdrażane w życie, wówczas zmieniają się one w posiadające negatywny oddźwięk ideologie, niebezpieczne w swej istocie dla istnienia społeczeństwa, w jakim się ukształtowały. Przykładami takich niebezpiecznych ideologii, były m.in. komunizm czy narodowy socjalizm.
Założenia utopii według Chada Walsha.
Mimo że konkretne utopie są wyrazem charakterystycznych dla poszczególnych epok zagrożeń Chad Walsh zauważył, że wszystkie one akceptują "explicite" następujące założenia:
Jerzy Szacki podzielił marzenia o lepszym świecie na heroiczne i eskapistyczne ze względu na odmienne potrzeby duchowe, jakie zaspokajają: pierwsze dostarczają środków, dzięki którym rzeczywisty świat ma zostać zmieniony w taki sposób, aby odpowiadał wreszcie ludzkim potrzebom; drugie umożliwiają ucieczkę od trudności i frustracji rzeczywistego świata, stwarzając swego rodzaju azyl, w którym ludzie odnajdują ulgę i spokój. Utopie heroiczne zwrócone są na zewnątrz – ku światu, natomiast utopia ucieczki zwrócona jest ku wnętrzu swojego twórcy.
Utopie heroiczne.
Utopie nazywane heroicznymi to marzenia połączone z programem i nakazem działania. Działaniem takim może być równie dobrze rewolucja, jak i ucieczka od świata do klasztoru lub do związku przyjaciół, zawsze jednak utopia angażuje tu człowieka całego, nie zaś tylko jego wyobraźnię. "Falanster" Fouriera jest konstrukcją nie mniej fantastyczną niż "Państwo Słońca" Campanelli, ale Fourier próbuje realizować swoje marzenia. Poszukiwanie przez ogłoszenie bogacza, który ten projekt finansuje jest działalnością szaleńca, ale przecież działalnością. Nieskuteczne środki do celu to jednak coś innego aniżeli cel bez środków. Utopie eskapistyczne bywają intelektualną zabawą, utopie heroiczne stają się sprawą śmiertelnie poważną, jeśli nawet ich skutki bezpośrednie nie są imponujące.
Do utopii eskapistycznych J. Szacki zaliczył te wszystkie marzenia o lepszym świecie, które nie pociągają za sobą żadnego nakazu walki o ów świat. Teraźniejszość może być w nich potępiana z jak największym patosem i żarliwością, ale nie zwalcza się jej w praktyce, ucieka się od niej w marzenia. Mówi się, co to jest dobro; nie mówi się jak to dobro osiągnąć. Mówi się, na czym polega zło nie mówi się, jak zastąpić je dobrem. Utopie takie zresztą tworzą nierzadko doskonale wrośnięci w swoje społeczeństwo ludzie robiący to wszystko czego ono od nich wymaga, i tylko w domowym zaciszu odbywający podróże do wysp szczęśliwych, aby później opowiadać o nich wybranym przyjaciołom. Jednym z klasycznych przykładów będzie tu z pewnością Tomasz More (Morus). Nie można oczywiście poprzestać na omówionym wyżej podziale dychotomicznym. Wewnątrz każdego z tych rodzajów wyodrębnić można pewną liczbę gatunków, które traktowane być muszą osobno. Tak więc w obrębie utopii heroicznych J. Szacki wyróżnia:
Najniebezpieczniejsze dla rzeczywistości są utopie heroiczne implikujące utopie zakonu i polityki, ponieważ to one charakteryzują się „paradoksami polityki”: terrorem stosowanym z miłości do ludzi i nienawiści do przemocy, wojnami prowadzonymi w imię świata bez wojen, kłamstwami mającymi utorować drogę do „Królestwa Prawdy”. Aliści to właśnie one wpłynęły najbardziej na kształt współczesnego świata, choć utopie ładu wiecznego przynależne religiom wraz z utopiami czasu i miejsca miały też na niego wpływ.
Utopie zakonu i polityki próbowały zanegować aktualne podziały w sferze publicznej poprzez próbę rozpoczęcia niejako od nowa sporu o kształt społeczeństwa. Wybór między dwoma wariantami rzeczywistości zastępują one wyborem między rzeczywistością i ideałem. Dobrym przykładem zastosowania utopii politycznych jest Francja XVIII wieku, w której istniała polityczna alternatywa tradycyjnej monarchii stanowej i absolutyzmu królewskiego: politycy spierali się o to, czy monarsze przysługuje pełnia władzy ograniczonej prawem boskim, czy też władza powinna być wydatnie ograniczona przez historyczne prawa stanów i parlamentów. Utopia państwa umowy społecznej odwołującej się do praw naturalnych człowieka i znieważająca wszelkie prawa historyczne i boskie uczyniła tę alternatywę anachroniczną i mocą rewolucji 1789 roku otworzyła nowy polityczny horyzont. Kolejnym przykładem wpływu utopii były zachowania polityków również we Francji na początku XIX wieku, kiedy to wybierali oni między legitymizmem, orleanizmem, bonapartyzmem, między monarchią a republiką. Utopiści mieli odwagę zakwestionować doniosłość tych wyborów stawiając ponad nimi alternatywę demokratyzmu i elitaryzmu, czy też socjalizmu i kapitalizmu. Tak więc saintsimoniści twierdzili, że ustrój obecny zmodyfikowany, czy też udoskonalony będzie tylko prowizoryczny, postulowali oni wręcz przekraczanie „granic teraźniejszości”. Uchylając się od aktualnego sporu politycznego, radykalni demokraci i socjaliści XIX wieku podejmowali ryzyko sekciarstwa. To oni jednak ukształtowali w rezultacie politycznej perspektywy następnej epoki, jeżeli nawet były dalekie od doskonałości i w znikomym stopniu zostały rzeczywiście przyjęte. Przykładem z jednej strony jest szkoła radykałów brytyjskich i współczesny liberalizm, a także Karol Marks i dwudziestowieczny realny socjalizm.
Utopie eskapistyczne.
Do utopii eskapistycznych J. Szacki zalicza:
Utopie miejsca.
Utopie miejsca posiadały również charakter polityczny, lecz były one bardziej alegoriami bardzo wyraźnie korespondującym z realnym światem i wyrażającymi niepokój o jego dalsze losy. Specjalizowali się w nich głównie pisarze. Dobrym tego przykładem jest Juliusz Verne. Na początku lat 80. XIX wieku pod wpływem głosów żądających zemsty po zgnieceniu Komuny Paryskiej na amnestiowanych komunardów napisał on powieść pt. "Mateusz Sandorf". Bohater powieści tytułowy Mateusz Sandorf był węgierskim patriotą, organizatorem spisku przeciw austriackim ciemięzcom jego ojczyzny. Po jego wygnaniu z rodzimego kraju tworzy on jako doktor Antekirrt wyspę, gdzie znajdują swoją ojczyznę wygnańcy z różnych krajów. Jednym z pisarzy zajmującymi się utopiami miejsca jest Stanisław Lem. Traktuje je również jako alegorie bardzo ściśle korespondujące z rzeczywistością, lecz odrzuca ich całą ideologię tworząc antyideologiczne utopie niekiedy popadające w antyutopizm. Ilustracją tej konstatacji jest "Podróż jedenasta" Ijona Tichego, która stanowi paszkwil na ustrój totalitarny. Opowiada ona o zbuntowanym kalkulatorze pokładowym statku kosmicznego „Bożydar II”, który wraz z posłusznymi mu robotami opanowuje planetę Porycon i ze szczególną zaciekłością tępi nasyłanych z Ziemi agentów. Cała ideologia na nowo powstałej kolonii wydaje się zorganizowana wokół nienawiści wobec wszystkiego co ludzkie (ludzi określa się mianem „lepniaków”), podszytej dość naiwnym sadyzmem: ulubioną rozrywką jest rąbanie kukieł przedstawiających dzieci; pełno jest też ogłoszeń stręczących np.: „Dusicielowi - amatorowi maluchy lepniacze”. Tichy odkrywa jednak łatwo, że cały totalitarny i antyludzki system jest w rzeczywistości tylko policyjną maskaradą. Na Poryconie nie ma w ogóle zbuntowanych robotów są tylko ziemscy agenci, których po zdemaskowaniu zmuszono do podjęcia takiej roli i grania ze strachu komedii wobec samych siebie. Całe zaś wydarzenie zorganizowały tajne służby, aby badać lojalność swoich pracowników.
Utopie czasu.
Uchronie inaczej niż większość utopii stanowią wyzwanie dla całej ludzkości. Są celem "par excellence", dla którego realizacji ludzkość powinna przynajmniej w zamysłach utopistów poświęcić wszystko. Egzemplifikacją takiego myślenia jest powieść "Poza Ziemię" Konstantego Ciołkowskiego. Według jego przewidywań zunifikowana licząca około 5 miliardów Ziemia na początku XXI wieku będzie nadal kapitalistyczna, lecz powinna być zarządzana przez altruistów stanowiących Kongres Ludzkości. Dzięki temu stanie się ona oazą szczęścia powszechnego. Kongres będą stanowili ludzie najłagodniejsi, cieszący się pełnym zaufaniem wszystkich członków społeczności. Podobną wizję przedstawił Edward Bellamy ukazujący ludzkość również na początku XXI wieku. Twierdził on zatem, że na skutek ewolucji porządku społeczno–ekonomicznego, dobre cechy człowieka całkowicie wyprą te złe. Siłą sprawczą przemian okaże się jednak nie dyktatura, ani autorytet Kongresu Ludzkości, lecz etatyzm.
Utopie ładu wiecznego.
Utopie ładu wiecznego do niedawna były wyrazem apokaliptycznych implikacji partycypujących w Biblii jak: "Apokalipsa św. Jana" mówiąca o tysiącletnim Królestwie Chrystusa, "Listach św. Pawła" podzielających nadzieję na jego nadejście, "Ewangelii św. Marka" mówiącej, że „czas się wypełnił i bliskie jest Królestwo Boże”. Dziś głównym sposobem ekspresji niecierpliwego dążenia ku „absolutnemu dobru” są deklaracje Osamy bin Ladena i innych islamistów żądających obalenia państw grzechu i zbudowania na ich gruzach enigmatycznie pojmowanego Królestwa Bożego.
Wizje świata kreowane przez literaturę fantastyczną i utopijną wpłynęły i wpływają na kształt współczesnego świata, czy to przez alegoryczne przedstawianie rzeczywistości służącej literaturze, czy przez ingerowanie w rzeczywistość celem tworzenia idealnych ustrojów.

</doc>
<doc id="432486" url="https://pl.wikipedia.org/wiki?curid=432486" title="Cmentarz Komunalny w Cieszynie">
Cmentarz Komunalny w Cieszynie

Cmentarz Komunalny w Cieszynie przy ulicy Katowickiej został uruchomiony w 1891 roku, kiedy na potrzeby miasta przestał wystarczać cmentarz przy kościele św. Jerzego z 1884 roku. Jest to obecnie największa nekropolia miasta.
Założenie cmentarne obejmuje obszar 6,94 ha z działami o prostokątnym lub kwadratowym kształcie z licznym drzewostanem. W najstarszej części działy oznaczone zostały zabytkowymi tablicami działowymi z żeliwa odlanymi w hucie w Trzyńcu. Główne wejście na cmentarz prowadzi przez ozdobną bramę wjazdową w stylu austriackiego baroku z kopułą, w której do 1950 roku znajdował się dzwon używany podczas pogrzebów. W bocznych ścianach bramy osadzone są dwie duże płaskorzeźby przedstawiające „Złożenie do grobu” oraz „Zmartwychwstanie Chrystusa”. Do bramy przylega kaplica pogrzebowa oraz budynek administracyjny.
W głównej alei znajduje się Grób Zasłużonych, gdzie pochowani zostali m.in. Ludwik Brożek, Bronisław Czuma, Jan Foltyn, Józef Londzin, Karol Miarka, Gustaw Morcinek, Franciszek Popiołek, Paweł Stalmach, Ignacy Świeży, Maria Wardas i Wincenty Zając.
W pobliżu znajduje się pomnik grobowy burmistrza Cieszyna Johanna Demla von Elswehr w kształcie katafalku z wystawioną trumną z 1897 roku. Na cmentarzu zlokalizowano także kwatery żołnierzy I wojny światowej oraz zbiorową mogiłę 81 ofiar hitlerowskich rozstrzeliwań na Starym Cmentarzu Żydowskim w Cieszynie. Znajdują się tu również kwatery zmarłych sióstr i braci cieszyńskich zakonów (m.in. matka generalna Helena Tichy SCB).
Zniszczono niemieckie napisy na nagrobkach.
W nowej części cmentarza złożono 10 grudnia 2010 roku prochy Gwido Langera - współtwórcy sukcesu złamania Enigmy.

</doc>
<doc id="432487" url="https://pl.wikipedia.org/wiki?curid=432487" title="Serwitut">
Serwitut

Serwitut, serwituty – uprawnienia chłopów do korzystania z dworskich łąk i pastwisk oraz lasów, wywodzące się z okresu feudalnego, będące powodem licznych zatargów między wsią a dworem. Na ziemiach polskich zostały zlikwidowane w większości do końca XIX w.
Sprawę serwitutów regulowała ustawa z dnia 7 maja 1920 r. o likwidacji serwitutów na terenie b. Królestwa Kongresowego i rozporządzenie Prezydenta z dnia 1 lutego 1927 r.
Część lasu objętą serwitutem nazywano cerklem lub cyrklem. Serwituty, zwane też służebnościami, były rodzajem prawa rzeczowego. Serwituty oparte były na aktach jednostronnych (np. przywilejach nadanych osadźcom wsi przez królów polskich), na umowach ustnych lub zwyczajach. Początkowo serwituty dotyczyły własności królewskiej lub dworskiej, później w miarę, jak zmieniali się właściciele lasów, również prywatnej lub państwowej.
W zaborze pruskim serwituty zostały zniesione przez ustawę regulacyjną wydaną w 1823 r. przez władze Księstwa Poznańskiego.
Serwituty w dalszym ciągu funkcjonują, np. w miejscowości Ostrowy nad Okszą, nadane za cara Rosji serwituty w dalszym ciągu są dziedziczone przez mieszkańców i respektowane przez Lasy Państwowe. Serwituty przetrwały także w miejscowości Wąchock, mimo próby zniesienia przez władze PRL, oraz w niektórych miejscowościach gminy Kamienica, takich jak Szczawa, Kamienica i Zasadne.
Na Podhalu.
Przykładowo na Podhalu uprawnienia serwitutowe obejmowały:
Drewno opałowe wolno było pobierać bez żadnych opłat i innych zobowiązań. Za wypas w lesie serwitutowym pobierane były zwykle drobne opłaty zwane czynszem spaśnym, które obliczano od ilości owiec. Przed I wojną światową pobierano je w walucie austriackiej, w okresie międzywojennym nie były pobierane. Ponadto oddzielnie dla każdej hali ustalona była dodatkowa danina w oscypkach. Drewno opałowe przysługiwało na każdy „numer” we wsi, nawet jeśli mieszkaniec tej wsi nie posiadał w Tatrach żadnej własności. Z lasów należących do Wspólnoty Leśnej Uprawnionych Ośmiu Wsi wolno było pobierać drewno także na cele budowlane. W celu kontrolowania poboru drewna wolno było go pobierać tylko przez dwa ustalone dni w tygodniu i wywozić tylko określonymi drogami. Na opał wolno było pobierać tylko odpady zrębowe i posusz leżący (stojący tylko wtedy, gdy dało się go wziąć bez pomocy siekiery czy piły). Można było wziąć także drewno leżące na ziemi, jeśli np. zostało powalone przez wiatr, ale tylko wtedy, gdy nie nadawało się do innych celów. Tak było w teorii, praktyka jednak była inna – serwituty były nagminnie przez ludność nadużywane.
W Tatrach niemal połowa lasów objęta była serwitutami. Na terenie lasów należących do Uznańskich specjalna komisja powołana do regulacji tej służebności ustaliła możliwą do pobrania na opał ilość drewna na 14 tysięcy „fur parobydlnych” rocznie. W praktyce po lasach krążyło w wyznaczone dwa dni w tygodniu kilkaset chłopskich furmanek, skontrolowanie ich było więc niemożliwe. Uprawnienia serwitutowe były nagminnie przekraczane i to zarówno przez pobierających opał, jak i przez pasterzy. Serwituty były nieustannym źródłem zatargów pomiędzy właścicielami lasów a góralami, przyczyniały się też do niszczenia lasów. Aby temu przeciwdziałać, dekret austriacki z 5 lipca 1853 ustalił zniesienie serwitutów, głównie poprzez spłaty i tzw. ekwiwalenty, czyli oddanie na własność pewnego fragmentu lasu w zamian za zrzeczenie się serwitutów. Część serwitutów w ten sposób zlikwidowano (np. na Hali Jaworzyna Rusinowa). Jednak w okresie międzywojennym prywatni właściciele lasów nie kontynuowali tej działalności, natomiast Polskie Towarzystwo Tatrzańskie i władze państwowe wykupywały od górali udziały na halach. Po wojnie lasy tatrzańskie należące do Uznańskich zostały znacjonalizowane, góralom zaś zamieniono serwitut opałowy na ekwiwalent leśny. Później jeszcze, uchwałą Rady Ministrów z 8 grudnia 1960, wszystkie prywatne własności w Tatrach, łącznie z serwitutami, zostały przez państwo przymusowo wykupione lub wymienione na inne własności ziemskie poza Tatrami.

</doc>
<doc id="432489" url="https://pl.wikipedia.org/wiki?curid=432489" title="Oriflame">
Oriflame

Oriflame Holding AG – międzynarodowy holding kosmetyczny zajmujący się produkcją i dystrybucją kosmetyków, sprzedając je w systemie sprzedaży bezpośredniej korzystając z marketingu wielopoziomowego.
Przedsiębiorstwo zostało założone przez braci Jonasa i Roberta af Jochnick w Szwecji, w 1967 roku. Nazwa przedsiębiorstwa pochodzi od łac. "Aurea Flamma" – "złoty płomień." Jest to nawiązanie do strategii rozwoju przedsiębiorstwa. Tę nazwę nosił też proporzec bojowy średniowiecznych królów Francji – oriflamme.
Zasada działania.
Oriflame działa w systemie MLM, nie posiada sieci sklepów ani struktur dostawy do innych przedsiębiorstw. Kosmetyki Oriflame dostępne są przez Konsultantów, czyli osoby związane z przedsiębiorstwem poprzez członkostwo w Klubie Oriflame i działające w systemie prowizyjnym.
Plan marketingowy Oriflame określa dwa sposoby współpracy z przedsiębiorstwem:
Konsultanci-sprzedawcy posługując się katalogami zawierającymi najważniejsze informacje o kosmetykach i aktualnych promocjach, zbierają zamówienia. Następnie kupują zamówione przez klientów produkty w cenie hurtowej bez 20% marży, i sprzedają po 25% marży, którą płaci klient. Różnica między ceną detaliczną pokazaną w katalogu a ceną hurtową jest marżą realizowaną przez konsultanta-sprzedawcę.
Budowanie tzw. własnej struktury sprzedaży poprzez pozyskiwanie nowych osób do współpracy jest klasycznym przykładem stosowania marketingu wielopoziomowego w ramach sprzedaży bezpośredniej.
Sprzedawcy przysługują premie, które zależą od obrotu handlowego całej struktury (czyli sumy obrotu handlowego wszystkich konsultantów-sprzedawców w danej strukturze) i wynoszą od 4% do 24% obrotu netto.
Dodatkowe premie wynikają z tytułów uzyskiwanych po osiągnięciu 24%. Począwszy od Dyrektora Struktury Sprzedaży promując kolejnych Dyrektorów w swojej strukturze uzyskuje się kolejne tytuły (m.in. Dyrektor Złoty, Dyrektor Szafirowy, Dyrektor Diamentowy, dyrektor Dwudiamentowy, Dyrektor Generalny itp.).
Oriflame na świecie.
Holding działa obecnie w ponad 60 krajach na świecie oraz posiada 6 własnych fabryk: w Polsce, Chinach, Rosji oraz w Indiach. Dodatkowo Oriflame dysponuje Własnym Centrum Naukowym w Dublinie, zatrudniającym ponad 100 naukowców. Holding Oriflame obchodził w 2017 roku 50-lecie istnienia. 
Firma Oriflame Cosmetics została umieszczona na "liście wstydu" profesora Yale za sprzeciw wobec wycofania się z rynku rosyjskiego w następstwie inwazji Rosji na Ukrainę. 
Oriflame w Polsce.
Oriflame Poland Sp. z o.o. działa od 1991 roku. W 1995 roku powstała fabryka w Warszawie – Oriflame Products Poland. Obecnie działa poprzez 12 dużych placówek oraz sieć ponad 270 biur regionalnych prowadzonych przez niezależnych konsultantów. W 2012 r. siedziba główna została przeniesiona na ul. Wołoską 22 w Warszawie.
Produkty Oriflame.
Główne hasło reklamowe brzmi "naturalne szwedzkie kosmetyki" i na nim oparty jest marketing kosmetyków. W ofercie Oriflame znajdują się również wody perfumowane, toaletowe, dezodoranty, produkty do makijażu, akcesoria (torebki, kosmetyczki, biżuteria) oraz suplementy diety "Wellness by Oriflame".
Warunki reklamacji i zwrotu produktów.
Od dnia 3 sierpnia 2009 zmieniają się zasady reklamacji. Każdy produkt zakupiony w Oriflame można zwrócić w terminie 30 dni od daty wystawienia faktury bez podania przyczyny (co jest zgodne z obowiązującym w Polsce prawem, pozwalającym na zwrot zakupionego towaru w ciągu 14 dni w przypadku, gdy sprzedaż odbyła się poza siedzibą dostawcy). W przypadku wystąpienia objawów uczulenia termin wynosi także 30 dni. Jedynym warunkiem jest zużycie nie przekraczające 30% pojemności.

</doc>
<doc id="432490" url="https://pl.wikipedia.org/wiki?curid=432490" title="Logatom">
Logatom

Logatom ( "lógos" „wyraz” + "átomos" „niepodzielny”) – sylaba służąca do badania rozumienia mowy w audiometrii słownej, która łączona jest z innymi logatomami w wyrazy niemające znaczenia w danym języku. Bezsensowne wyrazy tworzone są po to, aby badany nie wspomagał się znajomością języka w procesie rozumienia mowy. Powoduje to, iż wyniki testów są bardziej obiektywne. Logatomy tworzone są w oparciu o badania statystyczne występowania poszczególnych głosek w danym języku, aby utworzone wyrazy były jak najbardziej podobne do wyrazów w nim występujących. Logatomy wykorzystuje się również w fonetyce, logopedii oraz w psycholingwistyce, do badania percepcji słuchowej.
Przykłady „wyrazów” utworzonych z polskich logatomów: "chońki", "mijka", "ćla", "zmufkać", "zjol", "wbuńdzi".
Logatomy w literaturze.
Użycie logatomów do badania zrozumiałości transmisji radiowej opisane jest w powieści Joanny Chmielewskiej "Klin". Wymienione w niej „wyrazy” składające się z logatomów to: "brząścić", "wiątek", "krztąc", "pierzag", "mątla", "piąrze".

</doc>
<doc id="432491" url="https://pl.wikipedia.org/wiki?curid=432491" title="Diafon">
Diafon

Diafon – urządzenie okrętowe lub nabrzeżne do nadawania sygnałów dźwiękowych podczas mgły.
Dźwięk wytwarzany jest przy przechodzeniu sprężonego powietrza (lub pary pod ciśnieniem) przez szczeliny nadajnika.

</doc>
<doc id="432492" url="https://pl.wikipedia.org/wiki?curid=432492" title="Franciszek Popiołek">
Franciszek Popiołek

Franciszek Popiołek (ur. 1 kwietnia 1868 w Czułowie, zm. 23 października 1960 w Krakowie) – polski nauczyciel i historyk związany ze Śląskiem Cieszyńskim.
Życiorys.
Urodził się w Czułowie k. Krakowa. Był synem Józefa, bezrolnego chłopa, i Łucji z Matyldów. Uczył się w jednoklasowej szkole w rodzinnej wsi. Od 1881 roku pobierał naukę w Krakowie w Gimnazjum im. św. Anny, od III klasy w Gimnazjum im. Sobieskiego, które ukończył w 1889 roku, zdając maturę z odznaczeniem. Następnie studiował teologię na Uniwersytecie Jagiellońskim. W 1891 roku przeniósł się na wydział filozoficzny, wybierając geografię i historię. Ukończył tam studia historyczne i geograficzne.
Uzyskawszy absolutorium, w semestrze letnim roku szkolnego 1894/1895 odbył praktykę pedagogiczną w Gimnazjum św. Anny. Później pracował w Jaśle, a po roku we wrześniu 1896 został przeniesiony do C. K. Gimnazjum w Sanoku gdzie uczył języka polskiego, historii i geografii. Od 1899 roku pracował jako nauczyciel historii i geografii w Gimnazjum Macierzy Szkolnej w Cieszynie, od 1919 roku do przejścia na emeryturę w 1932 roku był jego dyrektorem.
Działał społecznie w Macierzy Szkolnej dla Księstwa Cieszyńskiego i w Polskim Towarzystwie Pedagogicznym na Śląsku, a przez dwa lata redagował również „Miesięcznik Pedagogiczny”. Był autorem licznych artykułów, memoriałów i innych opracowań dotyczących polskiego szkolnictwa na austriackim Śląsku. Przeprowadził inwentaryzację zbiorów bibliotecznych cieszyńskiej Czytelni Ludowej. Przejrzał dokładnie archiwum Komory Cieszyńskiej oraz wszystkie inne archiwa Cieszyna i całego Śląska Cieszyńskiego. W poszukiwaniu materiałów do dziejów tego regionu spenetrował archiwa Brna i Wiednia. Po przejściu na emeryturę doprowadził do zgromadzenia w cieszyńskim pałacu Demla obok cieszyńskich zbiorów muzealnych również archiwum Komory Cieszyńskiej, biblioteki czytelni Ludowej oraz zabytkowego księgozbioru po J. I. Kraszewskim.
W 1904 roku debiutował jako pisarz-historyk, specjalizujący się w dziejach Śląska Cieszyńskiego. Publikował m.in. w „Dzienniku Zachodnim”, „Głosie Ludu”, „Zwrocie”, licznych kalendarzach. W 1938 roku w 35-lecie pracy naukowej otrzymał pierwsze w dziejach honorowe członkostwo Towarzystwa Przyjaciół Nauk na Śląsku. W 1947 roku otrzymał nagrodę naukową Wojewódzkiej Rady Kultury w Katowicach. 1 kwietnia 1948 roku w 80-lecie urodzin i 45-lecie pracy twórczej Uniwersytet Jagielloński przyznał mu tytuł doktora honoris causa. W 1956 roku został członkiem honorowym Polskiego Towarzystwa Historycznego. Jego syn Kazimierz Popiołek był także polskim historykiem. Jego wnukiem jest prof. Wojciech Popiołek.
Pochowany na Cmentarzu Centralnym Komunalnym w Cieszynie (Miejsce Pamięci, sektor V-AZ-2).

</doc>
<doc id="432493" url="https://pl.wikipedia.org/wiki?curid=432493" title="Hapi">
Hapi



</doc>
<doc id="432494" url="https://pl.wikipedia.org/wiki?curid=432494" title="Gocław (Warszawa)">
Gocław (Warszawa)

Gocław – osiedle i obszar MSI w dzielnicy Praga-Południe w Warszawie.
Składa się z mniejszych osiedli: Iskra, Jantar, Orlik, Wilga, Kępa Gocławska i Przyczółek Grochowski. 
Historia.
Wieś o ówczesnej nazwie Gościsław lub Gościesław, prawdopodobnie nazwana imieniem jej pierwszego właściciela, została założona w IX wieku (podobnie jak i Kamion, z którym stanowią najstarsze zamieszkałe tereny dzisiejszej Warszawy). Dokumenty historyczne z 1155 roku wymieniają miejscowość jako własność biskupa płockiego. W późniejszym okresie weszła ona w skład dóbr Kamion.
Wieś duchowna Gocław była własnością prebendalną płockiej kapituły katedralnej w 1542 roku.
W 1580 powierzchnia rolna Gocławia wynosiła ok. 115 ha. W lipcu 1655 na terenie Gocławia stoczono trzydniowa bitwę z wojskami szwedzko-brandenburskimi, w wyniku czego wieś została zniszczona. W 1755 roku Gocław i Kępa Gocławska liczyły 17 domów. W 1780 król Stanisław August Poniatowski nabył teren Gocławia i odstąpił swemu bratankowi Stanisławowi Poniatowskiemu. W 1795, po utracie niepodległości, dobra te przeszły na własność skarbu państwa pruskiego. W 1827 Gocław liczył 22 domy i 168 mieszkańców, a w 1912 – 497 mieszkańców.
Gocław (wraz z Grochowem i Saską Kępą) przyłączono do Warszawy w kwietniu 1916 roku, tworząc 17. okręg Grochów (komisariat Policji Państwowej XVII). W jego obrębie zamieszkiwało wówczas ok. 5500 mieszkańców – przeważnie w parterowych i drewnianych budynkach, pozbawionych większości urządzeń komunalnych. W okresie II RP na Gocławiu planowano drugie po Okęciu lotnisko międzynarodowe, zabezpieczono nawet teren pod budowę Lotniska Gocław.
Po II wojnie światowej, w 1946, na terenach Gocławia założono lotnisko sportowe Aeroklubu Warszawskiego, które istniało do połowy lat 70. XX wieku.
W 1977 roku "Robotnicza Spółdzielnia Mieszkaniowa „Osiedle Młodych”" rozpoczęła na jego miejscu budowę największego na prawym brzegu Wisły zespołu mieszkaniowego Gocław-Lotnisko. Generalnym projektantem przedsięwzięcia został Tadeusz Mrówczyński. W nawiązaniu do lokalizacji w miejscu zlikwidowanego lotniska, osiedlom mieszkaniowym na Gocławiu nadano nazwy odnoszące się do polskich samolotów:
W XXI wieku, w latach 2010–2017, na granicy Gocławia i sąsiedniej Saskiej Kępy wybudowano tzw. "Osiedle Saska".
Geografia.
Granice Gocławia.
Gocław, według podziału Miejskiego Systemu Informacji (tzw. "Obszar „Gocław”" tego systemu; nie jest to jednak jednostka administracyjna), obejmuje tereny ograniczone:
W tak wyznaczonych granicach osiedle ma 410,5 ha (4,1 km²) powierzchni.
Podział wytyczony przez Miejski System Informacji wzbudza jednak kontrowersje, gdyż w wielu przypadkach nie uwzględnia uwarunkowań historycznych. Podobnie jest również w przypadku Gocławia – wyłączono z niego Kępę Gocławską (według MSI jest to część Saskiej Kępy), a włączono Przyczółek Grochowski (historycznie to część Grochowa) oraz zabudowania wzdłuż ul. Ostrobramskiej (obydwa te obszary nie są traktowane jako część Gocławia w podziale na pomocnicze jednostki samorządowe Pragi-Południe).
Ukształtowanie powierzchni.
Gocław położony jest w całości na obszarze Doliny Środkowej Wisły. Jego najniższe punkty znajdują się na południu wzdłuż brzegu Wisły i osiągają wysokość 79,8 m n.p.m. Teren łagodnie wznosi się ku północy, by w okolicach ul. Ostrobramskiej osiągnąć 86,0 m n.p.m. Jedynie sztuczne nasypy osiągają większe wysokości, np. korona Wału Miedzeszyńskiego ma 88,1 m n.p.m.
Hydrografia.
Głównym ciekiem wodnym Gocławia jest Wisła, stanowiąca jego południową granicę na długości 800 m. Na obszarze zalewowym, pomiędzy brzegiem Wisły a wałem przeciwpowodziowym, znajdują się okresowe i stałe zalewy zmieniające swoje kształty po każdym wylewie Wisły. Granicę południowo-wschodnią wyznacza Kanał Nowa Ulga (2520 m z całkowitej długości kanału wynoszącej 5600 m stanowi odcinek graniczny Gocławia) oraz, przy samej ul. Ostrobramskiej na odcinku długości ok. 40 m, bezimienny kanał wpadający do Kanału Nowa Ulga. 
Równoleżnikowo przez Gocław przepływa Kanał Gocławski, mający 2320 m długości, wypływający z Jeziora Gocławskiego (powierzchnia jego wynosi 1,65 ha) i wpadający do Kanału Nowa Ulga. Górny bieg tego kanału, powyżej Jeziora Gocławskiego, nosi nazwę Kanału Wystawowego (na mapach czasami nazywany Kanałem Kamionkowskim) i na niewielkim odcinku (ok. 50 m) również znajduje się na terenie Gocławia. 
W środkowej części od Kanału Gocławskiego odchodzi niewielka odnoga, na której utworzony jest sztuczny zbiornik niemający nazwy oficjalnej, a nieoficjalnie nazywany Balatonem lub Jeziorkiem Balatońskim. Jezioro to ma powierzchnię 2,64 ha i łączy się z Kanałem Gocławskim dwoma kanałami łącznikowymi – zachodnim o długości 60 m i wschodnim o długości 55 m.
Transport.
Główną sieć ulic tworzą: ul. Abrahama, Umińskiego, Jugosłowiańska, Meissnera (te ulice tworzą elipsę), ul. gen. A.E. Fieldorfa „Nila” (północ – południe) i Bora-Komorowskiego (wschód – zachód).
Na osiedlu znajduje się pętla autobusowa ZTM. Węzeł komunikacyjny „Bora Komorowskiego” umożliwia łatwe połączenie z Trasą Siekierkowską. Trwają prace nad rozbudową sieci komunikacyjnej Gocławia o linię metra M3.
Rada osiedla.
Na terenie Gocławia działa Rada Osiedla Gocław, samodzielna jednostka pomocnicza dzielnicy Praga-Południe, z siedzibą przy ul. Przemyka 2.

</doc>
<doc id="432497" url="https://pl.wikipedia.org/wiki?curid=432497" title="Mikrofonem">
Mikrofonem

Mikrofonem – segment sygnału mowy używany w procesach analizy mowy o stałej długości czasowej wynoszącej około 20-40 ms. Według niektórych językoznawców termin ten odpowiada allofonowi, czyli głosce będącej manifestacją jakiegoś fonemu.

</doc>
<doc id="432500" url="https://pl.wikipedia.org/wiki?curid=432500" title="Ignacy Świeży">
Ignacy Świeży

Ignacy Świeży (ur. 12 października 1839 w Kończycach Wielkich, zm. 22 października 1902 w Cieszynie) – polski ksiądz katolicki, działacz narodowy i oświatowy na Śląsku Cieszyńskim.
Życiorys.
Syn Józefa, zagrodnika, i Marianny z Brzusków; brat Antoniego. Po studiach teologicznych na Wydziale Teologicznym św. Cyryla i Metodego Uniwersytetu Franciszka w Ołomuńcu, w 1865 otrzymał święcenia kapłańskie, a następnie był duszpasterzem w Racimowie i Bielsku. W 1873 założył Dziedzictwo bł. Jana Sarkandra i był jego prezesem do 1897. Jako działacz polskiego ruchu narodowego w latach 1878–1902 był posłem do śląskiego Sejmu Krajowego w Opawie, a także w parlamencie wiedeńskim w latach 1885–1900.
Był także współzałożycielem Związku Śląskich Katolików (1883) i Macierzy Szkolnej dla Księstwa Cieszyńskiego (1885). W Związku Śląskich Katolików stał na czele frakcji narodowej, ugodowej w stosunku do ewangelików, co ułatwiało mu wybór do Sejmu Krajowego. W 1885 uzyskał mandat poselski do Rady Państwa w dużej mierze dzięki głosom duchowieństwa i ludności czeskiej z zachodniej części Śląska Cieszyńskiego, co skłoniło go do poparcia czeskich praw historycznych do Księstwa Cieszyńskiego. Proczeskich poglądów obozu katolickiego nie podzielał wówczas ewangelicki obóz michejdowców, którzy w latach 80. XIX wieku, dobie największej aktywizacji czeskiego ruchu narodowego w regionie i pierwszych polsko-czeskich zadrażnień, ostrzegali przed czechizacją ludności polskojęzycznej.
Członek korespondent Towarzystwa Muzeum Narodowego Polskiego w Rapperswilu od 1895 roku.
Był autorem kilku powieści i kolekcjonował anegdoty, przysłowia i pieśni ludowe. Tłumaczył z języka niemieckiego i francuskiego. Pochowany na Cmentarzu Komunalnym w Cieszynie. Jego imię nosi jedna z cieszyńskich ulic.

</doc>
<doc id="432501" url="https://pl.wikipedia.org/wiki?curid=432501" title="Skaryszew (ujednoznacznienie)">
Skaryszew (ujednoznacznienie)



</doc>
<doc id="432504" url="https://pl.wikipedia.org/wiki?curid=432504" title="Podział administracyjny Panamy">
Podział administracyjny Panamy

Panama podzielona jest na 10 prowincji (hiszp. "provincias") i 3 autonomiczne comarki zamieszkane przez rdzennych mieszkańców (hiszp. "comarcas indígenas") równorzędne prowincjom. Ponadto istnieją dwie autonomiczne comarki, które podporządkowane są władzom prowincjonalnym i mają status równy panamskim odpowiednikom powiatu (hiszp. "corregimiento"). Niższymi jednostkami podziału są departamenty (75 w całej Panamie) i powiaty (corregimiento) (621 w całej Panamie). 
Prowincje Panamy:
Regiony autonomiczne (comarca) o statusie prowincji:
Pozostałe terytoria autonomiczne o statusie powiatu (corregimiento):

</doc>
<doc id="432506" url="https://pl.wikipedia.org/wiki?curid=432506" title="Wielka Mgławica w Orionie">
Wielka Mgławica w Orionie

Wielka Mgławica w Orionie (krócej: Mgławica Oriona, znana również jako Messier 42, M42 lub NGC 1976) – najjaśniejsza mgławica dyfuzyjna na niebie, widoczna nieuzbrojonym okiem. Znajduje się w gwiazdozbiorze Oriona, na południe od jego Pasa. M42 jest odległa od Ziemi o 1344±20 lat świetlnych i stąd jest najbliższym nam obszarem gwiazdotwórczym. Ma średnicę około 30 lat świetlnych.
Mgławica jest jednym z najpopularniejszych obiektów obserwacji i badań, zarówno przy użyciu instrumentów naziemnych, jak i teleskopów kosmicznych. Mgławica Oriona jest częścią kompleksu mgławic znanego jako Obłok Molekularny w Orionie.
Wokół gwiazd mgławicy zaobserwowano dyski protoplanetarne, brązowe karły, turbulentne przepływy wielkich ilości gazu oraz efekty fotojonizacyjne.
Historia odkrycia i badań.
Najjaśniejsze gwiazdy znajdujące się w mgławicy (ok. 5m) znane były już w czasach starożytnych (uważano je za jedną gwiazdę). W swoich katalogach zawarli je Klaudiusz Ptolemeusz (ok. 130 r.) i Tycho Brahe (koniec XVI wieku). Johann Bayer skatalogował ją w swoim dziele "Uranometria" jako Theta Orionis (1603). W 1610 Galileusz zaobserwował przy użyciu swojego teleskopu skupisko słabych gwiazd, nie zauważył jednak mgławicy (prawdopodobnie z powodu małego pola widzenia jego przyrządu). Siedem lat później (4 lutego 1617) przyjrzał się dokładniej głównej gwieździe – θ¹ (Theta1) Oriona – i stwierdził, że jest gwiazdą potrójną. Wszystkie te gwiazdy należą do gromady Trapez.
Sama mgławica, choć widoczna gołym okiem, nie znalazła się ani w dziele "Almagest" Ptolemeusza, ani w spisie gwiazd Al Sufiego. Jako pierwszy M42 opisał Nicolas-Claude Fabri de Peiresc pod koniec 1610 roku. W następnym roku niezależnie zrobił to też jezuita Johann Baptist Cysatus z Lucerny. Opis zanotował w swojej książce na temat komety z 1618. Pierwszy znany rysunek mgławicy wykonał Giovanni Batista Hodierna, zawarł on na nim trzy gwiazdy (prawdopodobnie Theta1, Theta2A i Theta2B). Wyniki wszystkich tych obserwacji zaginęły, dlatego przez wiele lat jako odkrywcę M42 podawano Christiaana Huygensa (niezależnie odkrył ją w 1656). Taka informacja znalazła się między innymi na liście sześciu „mgławic” Edmunda Halleya (1716), posłużył się nią także Charles Messier, kiedy 4 marca 1769 roku dodał mgławicę do swojego katalogu.
Jest rzeczą niezwykłą, że M42 znalazła się w katalogu wraz z jasnymi gromadami Praesepe (M44) i Plejad (M45). Messier zazwyczaj dodawał tylko słabsze obiekty, które mogły być wzięte za komety. Jednak nocą 4 marca 1769 wyznaczył dokładne pozycje obu dobrze znanych gromad, aby powiększyć swoją listę dla "Memoires de l’Academie" (1771, opublikowana w 1774) do 45 pozycji. Najprawdopodobniej chciał pobić Lacaille’a, który w swoim katalogu obiektów nieba południowego z 1755 roku zawarł 42 wpisy. Messier zmierzył też pozycję mniejszej mgławicy M43 zauważonej przez de Mairana w 1731.
Nowe badania pokazują, że mgławica mogła być znana już przed 1610. M42 była pierwszym obiektem zaobserwowanym w 1774 przez Williama Herschela przy użyciu jego własnej konstrukcji teleskopu. Gazowe właściwości Wielkiej Mgławicy Oriona odkrył w 1865 przy pomocy spektroskopii William Huggins. 30 września 1880 M42 stała się pierwszą sfotografowaną mgławicą, dokonał tego Henry Draper.
W 1902 dwaj astronomowie, Vogel i Eberhard, odkryli, że poszczególne elementy mgławicy poruszają się z różnymi prędkościami. W 1917 potwierdzili to Campbell i Moore.
W roku 1931 Robert Trumpler zauważył, że gwiazdy w obrębie Trapezu tworzą gromadę. Zaproponował też dla niej nazwę. Na podstawie ich jasności i typów widmowych ustalił, że znajdują się około 1,8 tys. lat świetlnych od Ziemi. Była to wartość trzykrotnie wyższa od ówcześnie powszechnie przyjmowanej, jednak zdecydowanie bliższa dzisiejszym pomiarom.
W 1993 po raz pierwszy do obserwacji mgławicy użyto Teleskopu Hubble’a. Od tego momentu M42 była częstym obiektem badań teleskopu. W 2005 zakończono tworzenie najdokładniejszego do tej pory zdjęcia mgławicy. Znalazło się na nim ponad 3000 gwiazd o jasności powyżej 23m, w tym młode brązowe karły, a także przypuszczalnie ich układy podwójne. Rok później naukowcy pracujący z HST ogłosili, że udało im się obliczyć masy brązowych karłów w układzie podwójnym zaćmieniowym 2MASS J05352184–0546085. Według obliczeń masy wynoszą 0,054 i 0,034 M☉, a ich okres obiegu 9,8 dnia. Zaskakującym jest fakt, iż masywniejszy z karłów ma niższą temperaturę.
Badania z użyciem teleskopu Hubble’a.
M42 jest typowym miejscem gwiezdnych narodzin. Do tej pory w mgławicy odkryto około 700 gwiazd na różnych etapach procesu formowania.
Zdjęcia uzyskane przez Teleskop Hubble’a z listopada 1995 pozwoliły poznać dokładniej skomplikowane procesy gwiazdotwórcze zachodzące w mgławicy.
Mgławica Oriona jest, od początku misji, celem obserwacji Teleskopu Hubble’a. Jednym z największych odkryć było zaobserwowanie dysków protoplanetarnych wokół gwiazd mgławicy. Do tej pory odkryto ich ponad 150. Uważa się, że są to systemy w najwcześniejszych fazach procesu formowania się planet. Udowodniono w ten sposób, że procesy formowania systemów planetarnych są powszechne we Wszechświecie.
Badania przy użyciu teleskopu ze stycznia 1997 ukazały ciekawe oddziaływania pomiędzy młodymi, gorącymi gwiazdami z gromady Trapez a ich dyskami protoplanetarnymi. Emitowane przez nie promieniowanie UV dąży do zniszczenia dysków, więc mniej masywne gwiazdy mogą tracić materiał potrzebny do uformowania systemów planetarnych.
Charakterystyka mgławicy.
Mgławica znajduje się w odległości około 1345 ± 20 lat świetlnych (412 parseków) od Ziemi, jej wymiary wynoszą ok. 40 × 28 lat świetlnych. Odległość jest dokładnie znana dzięki dużej ilości gromad kulistych w tym obszarze.
Wielka Mgławica w Orionie jest niemal kulistą chmurą, której gęstość wzrasta w kierunku centrum. Jej temperatura sięga 10 tysięcy kelwinów, jednak wyraźnie spada na brzegach mgławicy. Prędkości części gromady sięgają 10 km/s (36 tys. km/h), lokalnie osiągając nawet 50 km/s lub więcej.
M42 wygląda na bardzo burzliwą chmurę gazu i pyłu pełną interesujących szczegółów. Większości z nich nadano nazwy zwyczajowe, np. ciemna mgławica oddzielająca M42 od M43 bywa nazywana „Rybim Pyskiem” (ang. Fish’s Mouth), a jasne rejony po obu stronach „skrzydłami”.
Aktualny model astronomiczny mgławicy zawiera zjonizowany region wokół gwiazdy θ¹ C Oriona, odpowiedzialnej za większość jonizującego promieniowania UV. Region ten jest otoczony przez nieregularną, bardziej obojętną zatokę gęstego pyłu z obłokami niezjonizowanego gazu na zewnątrz. Zatoka ta z kolei leży na granicy Obłoku Molekularnego w Orionie (OMC 1).
Wewnątrz mgławicy znajduje się gromada bardzo młodych gwiazd o szybko zmieniającej się jasności. Niektóre z nich potrafią zmienić jasność nawet o 20% w ciągu zaledwie kilku tygodni. Nie jest do końca znany mechanizm tak szybkiej zmiany jasności tych gwiazd, według obecnie przyjętych teorii tak duże zmiany w jasności młodych gwiazd powinny zajmować lata czy nawet stulecia.
Wiatr gwiazdowy.
Uformowane już gwiazdy mgławicy emitują strumienie naładowanych cząstek. Zjawisko to nosi nazwę wiatru gwiazdowego. Gwiazdy masywne oraz młode wytwarzają o wiele silniejszy wiatr niż Słońce. Kiedy zderza się on z gazem mgławicy, wytwarza falę uderzeniową. Odgrywa ona dużą rolę w formowaniu się gwiazd poprzez zagęszczanie chmur gazu, co prowadzi do ich grawitacyjnego kolapsu.
Gromada Trapez.
Na końcu Rybiego Pyska znajduje się gromada Trapez (C 0532-054). Jest jedną z najmłodszych znanych gromad otwartych. W tym regionie trwają ciągle procesy gwiazdotwórcze. Jako pierwszy gromadę zaobserwował Galileusz, uznał ją wtedy za gwiazdę potrójną. Odkrycie to nie było szeroko znane, więc w 1656 niezależnie zaobserwował ją Christiaan Huygens.
Te trzy gwiazdy są często oznaczane literami „A”, „C” i „D”. Czwarta gwiazda trapezu („B”) została odkryta w 1673 przez Abbe Jean Picarda, a w 1684 niezależnie przez Huygensa. Piątą zaobserwował Georg Wilhelm Struve w 1826 przy użyciu 9,5-calowego teleskopu obserwatorium w Dorpacie. Szóstą odkrył John Herschel 13 lutego 1830. Gwiazdę „G” zaobserwował jako pierwszy Alvab Clark w 1888 podczas testowania 36-calowego teleskopu w Obserwatorium Licka, ósma gwiazda – „H” została odkryta przez E.E. Barnarda w tym samym roku. Barnard odkrył później, że jest ona gwiazdą podwójną z dwoma składnikami o jasności ok. 16.
Dzisiaj wiemy, że „A” i „B” są gwiazdami zmiennymi zaćmieniowymi typu Algola.
Gromada Trapez może być częścią o wiele większej gromady w Mgławicy Oriona, skupiska około 2000 gwiazd w obszarze o średnicy 20 lat świetlnych. Przypuszcza się, że ok. dwóch milionów lat temu mogły się w niej narodzić trzy gwiazdy uciekające – AE Aurigae, 53 Arietis i Mi Columbae. Oddalają się one od mgławicy z prędkościami ponad 100 km/s.
Ewolucja mgławicy.
Międzygwiezdne chmury, takie jak Mgławica Oriona, znajdowane są powszechnie w galaktykach, takich jak Droga Mleczna. Zaczynają jako ograniczane grawitacją skupiska zimnego, obojętnego wodoru zmieszanego ze śladowymi ilościami innych pierwiastków. Takie obłoki mogą mieć masę rzędu setek tysięcy mas Słońca i rozciągać się na obszarze setek lat świetlnych. Słaba siła grawitacji jest równoważona przez znikome ciśnienie gazu w chmurze.
Jednak na skutek zderzeń z ramieniem galaktyki lub fal uderzeniowych wywołanych przez supernowe, dochodzi do fuzji atomów wodoru, w wyniku której powstają cięższe molekuły, co z kolei prowadzi do powstania obłoku molekularnego. Zapowiada to procesy tworzenia się gwiazd w chmurze, zazwyczaj w ciągu 10-30 milionów lat, kiedy to rejony obłoku przekraczają masę Jeansa i zdestabilizowane ugrupowania gazu zapadają się w dysk. Dysk koncentruje się w centrum, formując gwiazdę, która z kolei może być otoczona dyskiem protoplanetarnym. W tym właśnie stadium znajduje się teraz Mgławica Oriona. Ciągle tworzą się w niej gwiazdy z zapadającego się obłoku molekularnego. Najmłodsze i najjaśniejsze gwiazdy jakie możemy obserwować w mgławicy mają prawdopodobnie mniej niż 300 tysięcy lat.
Niektóre z zapadających się gwiazd mogą spowodować emisję dużej ilości jonizującego promieniowania UV. Przykład takiego zjawiska można zaobserwować w Gromadzie Trapez. Promieniowanie pochodzące od masywnych gwiazd w centrum mgławicy stopniowo „wypycha” otaczające gaz i pył. Proces ten nosi miano fotoewaporacji. To dzięki niemu centralne gwiazdy mgławicy mogą być obserwowane z Ziemi. Największe z tych gwiazd żyją krótko i kończą jako supernowe.
W przeciągu około 100 tysięcy lat większość gazu i pyłu zostanie wyrzucona. Pozostałości uformują młodą gromadę otwartą. Najbardziej znanym przypadkiem takiej gromady są Plejady.
Rejon Mgławicy Oriona.
Wielka Mgławica w Orionie jest najjaśniejszą i najciekawszą częścią wielokrotnie większej chmury gazu i pyłu rozciągającej się na obszarze ponad 10 stopni, zajmującej ponad połowę konstelacji Oriona. Wymiary liniowe chmury sięgają kilkuset lat świetlnych. Zawiera ona między innymi IC 434, czyli słynną Mgławicę Koński Łeb, małą jednak bardzo jasną M78 oraz ogromną Pętlę Barnarda.
W bliskim sąsiedztwie M42 i M43 znajdują się słabsze mgławice emisyjne, częściowo odbijające światło Wielkiej Mgławicy: NGC 1973, NGC 1975 i NGC 1977. Wszystkie były nieosiągalne dla aparatury Messiera, jednak ostatnia z nich została zaobserwowana przez Williama Herschela (w jego katalogu ma oznaczenie H V.30). Pozostałe dwie odkrył Heinrich Ludwig d’Arrest.
Obserwacje amatorskie.
Jasność obserwowana mgławicy wynosi 4, a jej rozmiary kątowe 85′ × 60′. Przy dobrych warunkach może być obserwowana gołym okiem jako słaby obłoczek wokół gwiazdy wielokrotnej Theta Orionis, znajdującej się pośrodku miecza Oriona.

</doc>
<doc id="432507" url="https://pl.wikipedia.org/wiki?curid=432507" title="Shimizu Hiroyasu">
Shimizu Hiroyasu



</doc>
<doc id="432508" url="https://pl.wikipedia.org/wiki?curid=432508" title="Cordillera Talamanca">
Cordillera Talamanca



</doc>
<doc id="432510" url="https://pl.wikipedia.org/wiki?curid=432510" title="Hiroyasu Shimizu">
Hiroyasu Shimizu

 – japoński łyżwiarz szybki, trzykrotny medalista olimpijski, wielokrotny medalista mistrzostw świata oraz trzykrotny zdobywca Pucharu Świata.
Pochodzi ze znanej z łyżwiarstwa miejscowości Obihiro na wyspie Hokkaido. Shimizu zaczął jeździć na łyżwach w wieku trzech lub czterech lat. Jego pierwszym trenerem był jego ojciec Hitoshi, który wyrobił w nim nawyk ciągłego i bardzo wymagającego treningu. Po ukończeniu szkoły średniej Shirakaba Gakuen, znanej z programu łyżwiarskiego, studiował na Uniwersytecie Nippon. W okresie studiów zaczął odnosić sukcesy międzynarodowe. Obecnie mieszka w Tokio. Shimizu jest niski, co w wybranej przez niego dyscyplinie jest niekorzystne, ale jego unikatowa technika i zaangażowanie sprawiły, że mimo to odniósł ogromy sukces, który uczynił z niego niemal bohatera narodowego.
Kariera sportowa.
Podczas zawodów Pucharu Świata w Calgary w 1996 Shimizu ustanowił rekord świata na dystansie 500 m: 35,39 s. Był to ostatni rekord ustanowiony przed powszechnym wprowadzeniem tzw. "clap skates". W 1998, używając "clap skates", pobił ten rekord o ponad pół sekundy, po raz pierwszy przekraczając barierę 35 s (34,82 s).
W czasie zimowych igrzysk olimpijskich w Nagano znalazł się pod wielką presją. Udało mu się spełnić oczekiwania, zdobywając złoty medal na dystansie 500 m. Został w ten sposób pierwszym japońskim mistrzem olimpijskim w łyżwiarstwie szybkim. Cztery lata później, podczas igrzysk w Salt Lake City, pomimo poważnych problemów z plecami będących wynikiem wypadku samochodowego w 2001, udało mu się wywalczyć srebrny medal, tracąc w stosunku do zwycięzcy (Casey FitzRandolph) zaledwie 0,03 s. Była to najmniejsza różnica wyników zanotowana podczas igrzysk na tym dystansie.
Shimizu nigdy nie został mistrzem świata w sprincie, ale trzykrotnie zdobywał srebrny medal (1995, 1996, 2001) oraz brązowy medal (1993, 1999, 2000). Został mistrzem świata podczas pierwszych mistrzostwach świata na dystansach w 1996 i od tego czasu niemal co roku znajduje się na podium: jako mistrz świata w 1998, 1999, 2000 i 2001, jako zdobywca srebrnego medalu w 2003 i 2005 oraz brązowego w 1997.
W 2001 został uhonorowany nagrodą Oscara Mathisena za ustanowienie rekordu świata na dystansie 500 m (34,32 s). Był to jego czwarty rekord świata na tym dystansie. Obecnie należy do niego rekord świata na dystansie 100 m (9,43 s), ustanowiony w 2003 w Salt Lake City. W Pucharze Świata odniósł 35 zwycięstw, łącznie 62 razy stawał na podium.

</doc>
<doc id="432512" url="https://pl.wikipedia.org/wiki?curid=432512" title="Wokoder">
Wokoder



</doc>
<doc id="432517" url="https://pl.wikipedia.org/wiki?curid=432517" title="Wieża Bismarcka">
Wieża Bismarcka



</doc>
<doc id="432523" url="https://pl.wikipedia.org/wiki?curid=432523" title="Podsędek">
Podsędek

Podsędek () – w dawnej Polsce początkowo był to urzędnik sądu dworskiego księcia, od XIV w. zastępca (ale nie podwładny) sędziego ziemskiego, wchodzący wraz z sędzią i pisarzem ziemskim w skład kompletu sądowego; w Wielkim Księstwie Litewskim urząd istniał w latach 1566–1764.
W Księstwie Warszawskim podsędek funkcjonował w oparciu o reskrypt z 13 maja 1808 r. „Organizacja sądownictwa w Księstwie Warszawskim” i reskrypt Ministra Sprawiedliwości z dnia 23 maja 1808 r. „względem postępowania w sprawach cywilnych”. Łączył funkcję notariusza i urzędnika sądowego. Do jego zadań należało sporządzanie aktów dobrej woli zawieranych przez strony, takich jak: akta kupna-sprzedaży, umowy, zapisy, cesje, legaty, intercyzy przedślubne, pełnomocnictwa.

</doc>
<doc id="432528" url="https://pl.wikipedia.org/wiki?curid=432528" title="Pisarz ziemski">
Pisarz ziemski

Pisarz ziemski – urzędnik, wchodzący w skład personelu sądu ziemskiego; do obowiązków jego należała troska o księgi ziemskie, zawierające tzw. akty wieczyste, dotyczące spraw majątkowych szlachty. Wraz z sędzią i podsędkiem wchodził w skład kompletu sądowego.

</doc>
<doc id="432529" url="https://pl.wikipedia.org/wiki?curid=432529" title="Oflag II C Woldenberg">
Oflag II C Woldenberg

Oflag II C Woldenberg – niemiecki obóz jeniecki w miejscowości Woldenberg (obecnie polski Dobiegniew), przeznaczony dla oficerów Wojska Polskiego (oflag) i ich ordynansów, istniejący podczas II wojny światowej.
Organizacja obozu.
Oflag II C był usytuowany ok. 1 km od miasta Woldenberg (dzisiejszy Dobiegniew w woj. lubuskim). Zajmował powierzchnię ok. 25 ha. Jego budowa, rozpoczęta na przełomie 1939 i 1940 r., została ostatecznie zakończona w II poł. 1941 r. Obóz budowało ok. 500 polskich żołnierzy, którzy pomimo ostrej zimy zostali zakwaterowani w drewnianych barakach i pod namiotami. Postawiono 25 murowanych baraków mieszkalnych, przedzielonych na 2 części niewielką prymitywną umywalnią, które były przeznaczone na kwatery dla jeńców oraz 6 budynków przewidzianych na sale wykładowe, pracownie, siedzibę polskiej administracji obozu itp. Ponadto powstały 2 kuchnie oraz budynki przeznaczone na kantynę, salę teatralną, kawiarnię, salę odczytową i zielarnię. Na terenie przedobozia znajdowała się izba chorych, warsztaty naprawcze różnego typu, łaźnia i areszt. Oddzielną część obozu stanowiły budynki komendantury obozu. Cały obóz otoczony był podwójnym płotem z drutu kolczastego o szerokości 2 m i wysokości 2,5 m. Dookoła obozu rozmieszczono 8 wież strażniczych z lekkimi i ciężkimi karabinami maszynowymi, ruchome reflektory oraz aparaty telefoniczne. Poszczególne części obozu także oddzielał od siebie płot z drutu kolczastego. Organizacyjnie Oflag II C Woldenberg dzielił się na 2 części: Obóz „Wschód” („Ost”) i Obóz „Zachód” („West”), a każda z nich na 3 bataliony (każdy liczący ok. 1 tys. jeńców), zaś te na kompanie (po 2 w każdym baraku). VII batalionem nazywano nieoficjalnie przyobozowy cmentarz.
Niemcy sukcesywnie zwozili polskich jeńców z wielu małych oflagów rozsianych po całym terytorium III Rzeszy i terenach do niej włączonych. Pierwsza grupa Polaków licząca 495 oficerów i 172 ordynansów przybyła do obozu 28 maja 1940 r. Koncentracja jeńców trwała do kwietnia 1942 r., kiedy przywieziono 804 oficerów z Oflagu X C Lubeka. Wówczas osiągnięto najwyższy stan osobowy w historii obozu – 6740 jeńców, w tym 5944 oficerów i 796 posiadających niższe stopnie wojskowe. W II poł. 1944 r. w obozie znalazło się 103 oficerów – uczestników Powstania Warszawskiego.
Działalność kulturalna.
Dla jeńców przybywających w tym i innych obozach z czasem jednym z podstawowych problemów stało się zagospodarowanie „czasu wolnego”. W skrajnych przypadkach mógł być jedną z przyczyn załamań psychicznych, obok naturalnej tęsknoty za wolnością, rodziną, domem. Stąd na tej bazie rozwinęła się w obozie bogata działalność kulturalno-oświatową (kursy nauczycielskie, biblioteki barakowe, koła zawodowe, kluby sportowe), która po pewnym czasie została podporządkowana Komisji Kulturalno–Oświatowej, powołanej przez najstarszego obozu. W jej skład wchodziły 4 Wydziały: Kursów i Kół Naukowych, Imprez Artystycznych, Bibliotek, Wychowania Fizycznego i Sportu. Zajmowała się ona m.in. organizowaniem poszczególnych kursów i zapewnieniem im sal wykładowych, koordynacją prac kół naukowych, przedstawiała plany zajęć niemieckiej komendzie obozu do zatwierdzenia. Naukowcy przebywający w obozie prowadzili seminaria, odczyty, wykłady, np. prof. Kazimierz Michałowski, który w ramach utworzonego przez siebie Instytutu Orientalistycznego prowadził seminarium egiptologiczne. Powstały 4 instytuty językowe, działały liczne koła środowiskowe, m.in. Koło Nauczycielskie, Koło Rolników, Koło Prawników, Koło Socjologów, Koło Spółdzielców, Koło Leśników, Koło Lekarzy Weterynarii. Zorganizowano również 2-letni Nauczycielski Instytut Pedagogiczny oraz Studium Dokształcania Politechnicznego. Ze względu na niedostateczną opiekę stomatologiczną zorganizowano kurs techników dentystycznych. Powstały trzy chóry, orkiestra, 5 drużyn piłki nożnej (Pogoń, Warta, Cracovia, Kresy, Polonia), zespoły siatkówki, koszykówki, boksu. Biblioteka – oprócz beletrystyki (liczącej ponad 10 000 tomów) – działy naukowe, religijny, rolniczy, obcojęzyczne – razem ponad 15 000 książek. Na terenie obozu powstały teatry (dwa dramatyczne i jeden kukiełkowy), w których występowali m.in. zawodowi aktorzy: Kazimierz Rudzki, Janusz Ziejewski, Jan Koecher. Działalność artystyczną rozwinęli plastycy, którzy wykonali wiele interesujących prac (znaczki poczty obozowej, obrazy, rzeźby, drzeworyty, biżuteria), prezentowanych następnie na licznych wystawach obozowych. W maju 1942 r. powołana została do życia Komisja Pocztowa i rozwinął się stały ruch pocztowy. W obozie wychodziła gazeta Za drutami, redagowana przez jeńców. Od jesieni 1940 r. wydawano też nielegalnie pismo pt. Zadrucie, a także Dziennik Obozowy. W 1944 jeńcy zorganizowali igrzyska olimpijskie.
Działalność konspiracyjna.
W obozie niemal od razu rozwinęła się działalność konspiracyjna. Z części dostarczonych przez niemieckich antyfaszystów lub przemyconych przez pracujących poza obozem jeńców zmontowano dwa konspiracyjne odbiorniki radiowe. Powstała konspiracyjna organizacja wojskowa, kierowana początkowo przez płk. I. Misiąga, a od 1942 r. – przez gen. bryg. Jana Chmurowicza, przybyłego z Oflagu VII A Murnau. Głównym jej celem było podtrzymywanie wśród jeńców woli walki oraz przygotowywanie ucieczek, których było ponad 20, m.in.:
28 czerwca 1940 r. kpt. Jan Mickunas i ppor. Jerzym Fularskim zdołali zbiec z obozu. Była to pierwsza udana ucieczka z Oflagu w Woldenbergu. Tuż przed zapadnięciem zmroku osłonięci sztucznym tłokiem wskoczyli do głębokiego rowu kanalizacyjnego, dochodząc niepostrzeżenie do ogrodzenia. Następnie podkopali się pod zwojami drutu kolczastego i płotem wychodząc na otwartą przestrzeń poza drutami. Teraz dopiero zauważyli ich wartownicy z wież strażniczych i otworzyli ogień z broni maszynowej. Zbiegli jeńcy posuwają się skokami. Znikają w zapadających ciemnościach. W ślad za nimi ruszają patrole z psami. Obława wraca bez rezultatu. W obozie ogólna radość: "„pierwsze zwycięstwo po kapitulacji Francji !”" „ . „Opuściliśmy obóz bez pożegnania towarzyskiego, za to żegnani ogniem trzech budek wartowniczych”, tak relacjonował kpt. Jan Mickunas ucieczkę z oflagu we wspomnieniach.
19 marca 1942 r. miała miejsce udana ucieczka 5 jeńców (kpt. Pacak-Kuźmirski, por. Jerzy Kleczkowski, por. Kazimierz Nowosławski, por. Edward Madej i ppor. Zugmunt Siekierski), których wyprowadził z obozu kpt. Zdzisław Pacak-Kuźmirski wraz z „konwojentem”, ppor. Siekierskim, który został przebrany w mundur wartownika i uzbrojony w drewnianą imitację karabinu typu Mauser.
Ogółem uciekło z obozu 34 oficerów i szeregowych. W marcu 1942 Niemcy odkryli podkop w baraku 24B, przygotowywany od kilku miesięcy przez grupę 66 oficerów i szeregowych. Podkop wykonywano na głębokości 4 metrów, zaopatrzono w oświetlenie elektryczne, szalunki i wentylację. Ze względu na groźbę zastosowania odpowiedzialności zbiorowej, jako organizatorzy podkopu ujawniło się 8 oficerów, wybranych losowo. Ponieśli oni odpowiedzialność jedynie za zniszczenie mienia (m.in. deski na szalunki z prycz) w postaci obostrzonego aresztu. W 1943 miała miejsce największa próba ucieczki. Wykopano tunel z najbliższego baraku w stronę drutów. Około 150 oficerów było przygotowanych do ucieczki, niestety tunel został odkryty na kilka metrów przed ukończeniem. 
W 1944 r. na terenie obozu zorganizowano w porozumieniu z jeńcami obozu II D Gross-Born konspiracyjny batalion wchodzący w skład organizacji Odra i składający się z jeńców pracujących poza obozem. W wypadku posuwania się ofensywy radzieckiej na zachód miał on organizować dywersję na tyłach wojsk niemieckich. W obozie rozwinęły podziemną działalność także różne ugrupowania polityczne, będące odpowiednikami działających w kraju przed wojną i podczas wojny partii politycznych. Nowym ugrupowaniem było natomiast Dobrowolne Zrzeszenie Wolnych Obywateli Nie Skompromitowanych Politycznie (DZWON).
Pod koniec 1944 r. podjęto tajne przygotowania do opanowania obozu w wypadku opuszczenia go przez Niemców z chwilą zbliżania się frontu. Jednakże nie doszło do tego. Niemcy ewakuowali obóz w dwóch grupach: 25 stycznia 1945 r. jeńcy z obozu Zachód i po tej dacie z obozu Wschód. Ci drudzy zostali wyzwoleni 30 stycznia przez wojska radzieckie w majątku Dziedzice pod Barlinkiem.
Na terenie obozu istniał tzw. „Uniwersytet Woldenberski”.
Ewakuacja.
24 stycznia niemieckie władze oflagu II C Woldenberg otrzymały zarządzenie o postawieniu obozu w stan gotowości marszowej. W godzinach porannych następnego dnia rozpoczęła się ewakuacja. Sformowano dwie kolumny: „Wschód” (I, II i III bataliony) i „Zachód” (IV, V i VI bataliony). Na miejscu pozostało 153 chorych pod opieką polskiego lekarza. Początkowym celem ewakuacji miał być Kostrzyn (Küstrin), ostatecznie skierowano się w kierunku Szczecina. Późnym wieczorem kolumna „Wschód” dotarła do Tuczna (Schönrade), a „Zachód” do Żabicka (Seegenfelde). Wskutek trudności aprowizacyjnych pozostawały tam przez dwa dni. 28 stycznia wieczorem kolumna „Wschód” osiągnęła kolejno Niesporowice (Hasselbusch), Barlinek (Berlinchen), by ostatecznie zatrzymać się w Dziedzicach (Deetz), gdzie 30 stycznia ok. 3 tys. jeńców odzyskało wolność.
Losy kolumny „Zachód” potoczyły się odmiennie. Z braku miejsca w Żabicku IV batalion skierowano do Bobrówka (Breitenstein), gdzie 30 stycznia po opuszczeniu go przez niemiecką eskortę doczekał wolności. Dwa pozostałe bataliony eskorta doprowadziła do Szczecina. Ostatecznie dotarły 10 marca w okolice Hamburga, do Oflagu X D Hamburg–Fischbeck z jeńcami belgijskimi, a następnie po 5 tygodniach, 27 kwietnia, była ewakuowana pod Lubekę, do miejscowości Pöhls, gdzie po trzech miesiącach jeńcy doczekali zakończenia wojny i wolności.
W czasie oswobadzania jeńców w Deetz przez Armię Czerwoną doszło do tragedii. Czołg z radzieckiej czołówki pancernej oddał strzał do stodoły, w której przebywała grupa jeńców. Od wybuchu rozpryskowego pocisku poległo i zostało rannych ok. 50 osób. Spoczywają w większości na cmentarzu w Dziedzicach, oraz w Barlinku i Gorzowie.
Jeńcy.
Lista polskich oficerów więzionych w Oflagu II C Woldenberg opracowana w maju 2010 roku przez Lubuskie Towarzystwo Genealogiczne zawiera 5391 nazwisk. Stowarzyszenie Woldenberczyków uzupełniło tę listę o kolejnych 66 nazwisk żołnierzy Wojska Polskiego.
Wybrani oficerowie przebywający w oflagu:
Duchowni
Inni
Oficerowie polegli lub zmarli z ran w miejscowości Deetz:
Upamiętnienie i muzeum oflagu Woldenberg.
Po wojnie powstał „Klub Woldenberczyków” przy Zarządzie Okręgowym ZBoWiD w Krakowie.
13 kwietnia 1967 Ministerstwo Obrony Narodowej PRL zatwierdziło odznaczenie Orderem Virtuti Militari jeńców obozu; pierwotnie o odznaczenie bojowe uczestników ucieczek z obozu II C wnioskował Najstarszy Obozu II C Woldenberg, płk. Wacław Szalewicz, kierując wniosek do gen. Juliusza Rómmla). Krzyż Złoty Orderu Virtuti Militari otrzymali: por. Zdzisław Pacak-Kuźmirski, ppor. Roman Okuszko; Krzyż Srebrny Orderu Virtuti Militari pośmiertnie otrzymali: por. Stanisław Bes, ppor. Kazimierz Ciarkowski, ppor. mar. Józef Grymaszewski, ppor. Jerzy Kleczkowski, ppor. Edward Madej, ppor. Kazimierz Nowosławski, kpt. mar. Zbigniew Przybyszewski, ppor. Zygmunt Siekierski, kpr. chor. Tadeusz Starzec; Krzyż Srebrny Orderu Virtuti Militari otrzymali żyjący: ppor. Władysław Bes, ppor. Jerzy Fularski, ppor. Julian Głuszek, ppor. lek. wet. Aleksander Gostyński, ppor. Józef Kaplinowski, ppor. Wacław Kotański, ppor. Zdzisław Kuraś, kpt. Jan Mickunas, ppor. Władysław Mosakowski, ppor. Roman Paszkowski, kpt. Jan Szatowski, por. Leszek Szopski, kpt. Bolesław Żarczyński, por. Karol Żywociński.
Pierwszym upamiętnieniem obozu Woldenberg był pomnik Czynu Żołnierskiego z 1979 roku na placu ppłk Starca.
W 1987, z inicjatywy byłych jeńców, zostało otwarte w Dobiegniewie „Muzeum Oflagu IIc Woldenberg”, które mieści się w jednym z byłych baraków niemieckiej komendantury obozu. Powierzchnia ekspozycji muzealnej wynosi ok. 400 m². W jego zbiorach znajdują się oryginalne pamiątki z czasu niewoli, podarowane przez Woldenberczyków (ok. 2459 eksponatów i kilkadziesiąt depozytów) oraz niektóre elementy wyposażenia obozowego m.in. drzwi pochodzące z aresztu obozowego, płyty nagrobne z cmentarza obozowego, prawa strona ołtarza z kaplicy obozowej – płaskorzeźba wykonana przez prof. Stanisława Horno-Popławskiego. 
Od 1994 działa w Dobiegniewie „Fundacja Woldenberczyków”, której zadaniami jest wspieranie działalności Muzeum Woldenberczyków w Dobiegniewie oraz szkół podstawowych mających za patronów woldenberczyków w Dobiegniewie i Dziedzicach oraz ochrona miejsc pamięci narodowej, związanych z działalnością i pobytem Woldenberczyków na Ziemi Gorzowskiej. Fundacja przyznaje też jednorazowe nagrody i stypendia dla młodzieży szkolnej i studentów z terenu Dobiegniewa i Dziedzic. 
Rodziny jeńców Oflagu II C oraz osoby sympatyzujące z patriotyczną spuścizną obozu zrzesza Stowarzyszenie Woldenberczyków. Jego cele są następujące:
Stowarzyszenie działa w oparciu o własny statut, jego Zarząd składa się z 7 osób. Stowarzyszenie prowadzi stronę internetową: www.woldenberczycy.pl 
We wrześniu 2008 roku w Dobiegniewie odbył się I Zjazd Rodzin Woldenberczyków, a we wrześniu 2009 roku postawiono na dobiegniewskim rynku Pomnik Woldenberczyka.

</doc>
<doc id="432538" url="https://pl.wikipedia.org/wiki?curid=432538" title="Gatunek przypadkowy">
Gatunek przypadkowy

Gatunek przypadkowy – gatunek o niskim stopniu stałości w danym zgrupowaniu czy syntaksonie (frekwencja 0-25%). Charakterystyka wykorzystywana w badaniach zoocenologicznych i fitosocjologicznych.
W ekologii termin odnosi się do gatunku nietypowego dla danego ekosystemu, siedliska itd., występującego zwykle w innym ekosystemie lub siedlisku. Obecność w nietypowym ekosystemie może wynikać z migracji, ekspansji lub innych czynników niezwiązanych z przystosowaniem.

</doc>
<doc id="432540" url="https://pl.wikipedia.org/wiki?curid=432540" title="Gatunek akcesoryczny">
Gatunek akcesoryczny

Gatunek akcesoryczny – typ stałości gatunku w zgrupowaniu wykorzystywany w badaniach zoocenologicznych. Odnosi się do gatunku o frekwencji mieszczącej się w przedziale 26-50%.

</doc>
<doc id="432541" url="https://pl.wikipedia.org/wiki?curid=432541" title="Jimmy Floyd Hasselbaink">
Jimmy Floyd Hasselbaink

Jerrel Floyd Hasselbaink (ur. 27 marca 1972 w Paramaribo) – holenderski piłkarz, reprezentant kraju, uczestnik mistrzostw świata we Francji (1998), dwukrotny król strzelców Premier League (1999, 2001). Występował na pozycji napastnika. Od lipca 2011 roku pełnił rolę trenera pierwszego zespołu w Nottingham Forest. Od 2021 roku trener Burton Albion.
Kariera klubowa.
Początkowo zawodnik Telstar Velsen-IJmuiden oraz AZ Alkmaar. Następnie występował w klubach portugalskich: Campomaiorense i Boaviście. W barwach tego drugiego zespołu w sezonie 1996/1997 strzelił 20 goli i zdobył puchar kraju. W latach 1997–1999 był graczem Leeds United, w sezonie 1998/1999 zdobył 18 bramek i wraz z Michaelem Owenem oraz Dwightem Yorkiem został królem strzelców Premier League.
W sezonie 1999/2000 występował w Atlético Madryt. Stanowił o sile ofensywnej hiszpańskiego zespołu – z dorobkiem 24 goli zajął drugie miejsce w klasyfikacji najlepszych strzelców Primera División. Ponadto zagrał w przegranym 1:2 finale Pucharu Króla z Espanyolem, w którym w 90 minucie zdobył honorową bramkę dla swojej drużyny.
W 2000 roku przeszedł do Chelsea za 15 milionów funtów. W nowym zespole zadebiutował 13 sierpnia w meczu z Manchesterem United o Tarczę Wspólnoty, w którym zdobył gola, przyczyniając się do zwycięstwa 2:0. W sezonie 2000/2001 strzelił w rozgrywkach ligowych 23 bramki (m.in. zdobył cztery gole w spotkaniu z Coventry City) i po raz drugi, tym razem już samodzielnie, został królem strzelców Premier League. W latach 2000–2004 rozegrał w Chelsea łącznie 177 meczów, w których zdobył 87 goli.
W 2004 roku przeszedł do Middlesbrough, z którym w sezonie 2005/2006 dotarł do finału Pucharu UEFA (wystąpił w nim przez pełne 90 minut). Następnie reprezentował barwy Charltonu Athletic. Karierę piłkarską zakończył w Cardiff City, a w swoim ostatnim sezonie występów (2007/2008) rozegrał 44 mecze i strzelił 9 goli.
Kariera reprezentacyjna.
Jest jednym z kilkunastu piłkarzy, którzy urodzili się w Paramaribo, a następnie występowali w reprezentacji Holandii. W kadrze zadebiutował 27 maja 1998 roku w meczu z Kamerunem, natomiast pierwszego gola strzelił w swoim następnym występie – 1 czerwca zdobył bramkę w pojedynku z Paragwajem, przyczyniając się do zwycięstwa 5:1. Również w 1998 uczestniczył w mistrzostwach świata we Francji. W turnieju tym pełnił rolę rezerwowego – zagrał w meczach grupowych: z Belgią oraz z Meksykiem, zaś Holendrzy zajęli czwarte miejsce.
W 2001 roku wystąpił w sześciu meczach eliminacji do mistrzostw świata w Korei i Japonii (2002), w których strzelił trzy gole. W 2002 zagrał w dwóch spotkaniach kwalifikacji do mistrzostw Europy w Portugalii (2004) i zdobył jedną bramkę. Po raz ostatni w barwach narodowych wystąpił 20 listopada 2002 w pojedynku z Niemcami, w którym strzelił gola, przyczyniając się do zwycięstwa 3:1.
Kariera trenerska.
28 maja 2013 roku został trenerem Royal Antwerp.
13 listopada 2014 roku został trenerem Burton Albion.
4 grudnia 2015 roku został trenerem Queens Park Rangers F.C..
4 września 2017 roku został trenerem Northampton.
1 stycznia 2021 roku ponownie został trenerem Royal Antwerp.

</doc>
<doc id="432542" url="https://pl.wikipedia.org/wiki?curid=432542" title="Gatunek stały">
Gatunek stały

Gatunek stały – gatunek osiągający frekwencję w zgrupowaniach mieszczącą się w zakresie 51-75%. Jest to typ stałości gatunku w zgrupowaniu wykorzystywany w badaniach zoocenologicznych.

</doc>
<doc id="432545" url="https://pl.wikipedia.org/wiki?curid=432545" title="Wielomian charakterystyczny">
Wielomian charakterystyczny

Wielomian charakterystyczny – wielomian zawierający informacje o niektórych własnościach macierzy kwadratowej, w szczególności jej wartościach własnych, wyznaczniku i śladzie.
Motywacja.
Zbiór wartości własnych macierzy możemy zakodować, tworząc wielomian, którego pierwiastki są tymi wartościami. Dla macierzy diagonalnej jest to łatwe do wyliczenia: jeśli na głównej przekątnej leżą wartości formula_1 to wielomian charakterystyczny ma postać:
(z dokładnością do znaku). Wynika to z faktu, że wartości na przekątnej są tu wartościami własnymi tej macierzy.
Dla dowolnej macierzy formula_3 sytuacja wygląda następująco: jeśli formula_4 jest wartością własną formula_5 to istnieje wektor własny formula_6 taki że
czyli
(gdzie formula_9 jest macierzą jednostkową). Ponieważ formula_10 jest niezerowy, oznacza to, że macierz formula_11 jest macierzą osobliwą (jej wyznacznik jest równy 0). Tym samym pierwiastki wielomianu formula_12 są wartościami własnymi formula_13
Definicja.
Niech formula_14 gdzie formula_15 jest pewnym ciałem (np. ciałem liczb rzeczywistych lub zespolonych).
Wielomian charakterystyczny formula_16 macierzy kwadratowej formula_3 definiuje się jako:
Przykład.
Dla obliczenia wielomianu charakterystycznego macierzy formula_19
należy obliczyć wyznacznik macierzy
Ma on postać
Własności.
Stopień wielomianu charakterystycznego macierzy formula_23 jest równy formula_24 Wyraz wolny tego wielomianu formula_25 jest równy formula_26 współczynnik przy formula_27 jest równy formula_28 (gdzie "tr" oznacza ślad macierzy).
Dla macierzy formula_29 zachodzi zatem:
Każdy wielomian rzeczywisty nieparzystego stopnia ma co najmniej jeden pierwiastek rzeczywisty, co oznacza że każda macierz stopnia nieparzystego ma co najmniej jedną rzeczywistą wartość własną.
Twierdzenie Cayleya-Hamiltona mówi, że podstawiając jako argument wielomianu charakterystycznego formula_3 samą macierz formula_5 otrzyma się macierz zerową: formula_33 A zatem każda macierz spełnia swoje równanie charakterystyczne. W konsekwencji, wielomian minimalny macierzy formula_3 musi dzielić jej wielomian charakterystyczny.
Macierze podobne mają te same wielomiany charakterystyczne. Zależność ta nie działa jednak w drugą stronę – macierze o identycznych wielomianach charakterystycznych nie muszą być podobne.
Macierz formula_3 jest podobna do macierzy trójkątnej wtedy i tylko wtedy, gdy jej wielomian charakterystyczny da się rozłożyć na czynniki liniowe nad formula_36

</doc>
<doc id="432547" url="https://pl.wikipedia.org/wiki?curid=432547" title="Środek odwoławczy">
Środek odwoławczy

Środek odwoławczy – środek prawny, podgrupa szerszego pojęcia środków zaskarżenia, służący stronie w postępowaniu sądowym lub administracyjnym, którego celem jest doprowadzenie do zmiany lub uchylenia orzeczenia. 
Podział i cechy.
Środki odwoławcze dzielone są na:
Wyróżniane w nauce prawa cechy środków odwoławczych: 
Sytuacja w Polsce.
W postępowaniu cywilnym do zwyczajnych środków odwoławczych zalicza się apelację i zażalenie. Apelacja przysługuje od orzeczeń merytorycznych – wyroków w procesie, postanowień orzekających co do istoty sprawy w postępowaniu nieprocesowym i postanowień o uznaniu orzeczenia sądu zagranicznego. Zażalenie co do zasady przysługuje od niemerytorycznych postanowień kończących postępowanie w sprawie. Wyjątkowo przysługuje od innych postanowień i zarządzeń sądu lub zarządzeń przewodniczącego, jeśli przepis szczególny to przewiduje. Ponadto na określone przez ustawę orzeczenia referendarza sądowego przysługuje skarga (także w postępowaniu nieprocesowym i egzekucyjnym). Nadzwyczajnymi środkami odwoławczymi w postępowaniu cywilnym są: skarga kasacyjna i skarga o stwierdzenie niezgodności z prawem prawomocnego orzeczenia. 
W postępowaniu karnym zwyczajnymi środkami odwoławczymi są apelacja i zażalenie, nadzwyczajnymi zaś kasacja, skarga na wyrok sądu odwoławczego.
W postępowaniu administracyjnosądowym środkami odwoławczymi są skarga kasacyjna, zażalenie, skarga o wznowienie postępowania i skarga o stwierdzenie niezgodności z prawem prawomocnego orzeczenia.
Historia.
W ujęciu historycznym w prawie polskim występowały następujące środki odwoławcze od wyroków sądowych: apelacja, mocja, gravamen, nagana sędziego, remisja, male obtentum, wznowienie procesu i nieświadomość procesowa.

</doc>
<doc id="432566" url="https://pl.wikipedia.org/wiki?curid=432566" title="Jboss">
Jboss



</doc>
<doc id="432570" url="https://pl.wikipedia.org/wiki?curid=432570" title="Wierzba wiciowa">
Wierzba wiciowa

Wierzba wiciowa, w. krzaczasta, w. krzewiasta, witwa, konopianka ("Salix viminalis" L.) – gatunek drzew lub krzewów z rodziny wierzbowatych. Popularnie nazywany też wierzbą energetyczną. Występuje naturalnie w środkowej Europie.
Biologia i ekologia.
Występuje w całym kraju, w wilgotnych miejscach nad rzekami i strumieniami. Gatunek ten łączy bardzo istotne cechy z punktu widzenia cech środowiska, tzn. odporność na skrajne warunki klimatyczne, choroby, małe wymagania glebowe, duża dynamika wzrostu w kolejnych sezonach wegetacyjnych. Nadaje się do nasadzeń nadwodnych, nieodpowiednia na suche gleby. Megafanerofit, nanofanerofit. W klasyfikacji zbiorowisk roślinnych gatunek charakterystyczny dla All. "Salicion albae". Kwitnie od marca nawet do maja, przed rozwojem liści.
Zmienność.
Czasami można spotkać różniące się od typowej formy, trudne do oznaczenia mieszańce z: wierzbą czerniejącą, wierzbą iwą, wierzbą kruchą, wierzbą lapońską, wierzbą migdałową, wierzbą purpurową, wierzbą rokitą, wierzbą trójpręcikową, wierzbą śląską, wierzbą uszatą, wierzbą śniadą, wierzbą szarą, wierzbą wawrzynkową.

</doc>
<doc id="432573" url="https://pl.wikipedia.org/wiki?curid=432573" title="Hokej na lodzie na Zimowych Igrzyskach Olimpijskich 1932">
Hokej na lodzie na Zimowych Igrzyskach Olimpijskich 1932

Hokej na lodzie na zimowych igrzyskach olimpijskich 1932 – 4. edycja turnieju olimpijskiego oraz 6. edycja mistrzostw świata organizowana przez IIHF, która odbyła się po raz pierwszy w Stanach Zjednoczonych. Turniej odbył się w dniach 4–13 lutego, a miastem goszczącym najlepsze drużyny świata był Lake Placid.
Formuła.
Turniej został rozegrany systemem kołowym, w którym zespoły rozegrały po dwa mecze z każdym przeciwnikiem. Mistrzem olimpijskim została reprezentacja Kanady, wicemistrzem olimpijskim reprezentacja Stanów Zjednoczonych, natomiast brązowy medal wywalczyła reprezentacja Rzeszy Niemieckiej, a reprezentacja Polski zakończyła turniej na ostatnim 4. miejscu, nie zdobywając medalu. W turnieju wzięły udział tylko cztery reprezentacje z powodu kryzysu gospodarczego, który nie pozwolił na rywalizację wielu europejskim reprezentacjom. Tylko reprezentacja Polski i reprezentacja Rzeszy Niemieckiej zdołały wysłać swoich zawodników na turniej, choć oni za część podróży zapłacili z własnej kieszeni.
Finał.
Wyniki
MISTRZ OLIMPIJSKI 1932
KANADA CZWARTY TYTUŁ

</doc>
<doc id="432574" url="https://pl.wikipedia.org/wiki?curid=432574" title="Henryk von Bobenhausen">
Henryk von Bobenhausen

Henryk von Bobenhausen (niem. "Heinrich von Bobenhausen"; ur. ok. 1514, zm. 21 marca 1595) – administrator urzędu wielkiego mistrza zakonu krzyżackiego w latach 1572–1590.
Życiorys.
Do zakonu krzyżackiego wstąpił w 1544 roku. W latach 1547–1549 zarządzał komturią w Mergentheim. Od 1549 komtur we Frankfurcie. W 1557 roku został komturem krajowym Frankonii.
Od 1565 pozbawiony urzędów i zdegradowany do roli zarządcy komturii Regensburga przez Wolfganga Schutzbara. W 1566 przywrócony do łask przez administratora urzędu wielkiego mistrza Jerzego von Weckheim i mianowany komturem Blumenthal. W 1572 roku wybrany administratorem urzędu wielkiego mistrza zakonu krzyżackiego. Tolerancyjny wobec reformacji przez co znalazł się w złych stosunkach z cesarzem Maksymilianem II Habsburgiem. Podejmował kroki w celu odzyskania Prus po śmierci Albrechta Hohenzollerna. W 1585 został zmuszony przez cesarza do uznania swoim koadiutorem arcyksięcia Maksymiliana Habsburga. Pozbawiony realnej władzy w zakonie przez swojego następcę wyjechał do Weißenburga. W 1590 pod przymusem zrezygnował z urzędu. Próbował jednak do śmierci odzyskać przywileje w zakonie.

</doc>
<doc id="432576" url="https://pl.wikipedia.org/wiki?curid=432576" title="JetAudio">
JetAudio

jetAudio – program do odtwarzania multimediów, rozwijany przez amerykański oddział firmy Cowon. Dostępne są dwie wersje – darmowa ("Basic") oraz "Plus" – oferująca dodatkowe opcję, rozpowszechniana za opłatą licencyjną oraz dodawany jest do odtwarzaczy Cowon iAUDIO. Program cieszy się dużym uznaniem ze względu na zauważalnie szybsze działanie od konkurencyjnego Winampa, oferującego podobny zakres opcji.
Możliwości.
jetAudio jest programem o możliwościach przekraczających zwykłe odtwarzanie plików multimedialnych.
Poniżej zebrano najważniejsze z nich:
Wymagania.
Minimalne wymagania:
Zalecane oprogramowanie zewnętrzne:

</doc>
<doc id="432577" url="https://pl.wikipedia.org/wiki?curid=432577" title="André Leducq">
André Leducq

André Leducq (ur. 27 lutego 1904 w Saint-Ouen-sur-Seine, zm. 18 czerwca 1980 w Marsylii) – francuski kolarz szosowy i torowy, złoty medalista szosowych mistrzostw świata.
Kariera.
Pierwszy sukces w karierze André Leducq osiągnął w 1924 roku, kiedy zdobył złoty medal w wyścigu ze startu wspólnego amatorów podczas szosowych mistrzostw świata w Paryżu. W zawodach tych wyprzedził bezpośrednio Szwajcara Otto Lehnera oraz swego rodaka Armanda Blanchonneta. Był to jednak jedyny medal wywalczony przez Leducqa na międzynarodowej imprezie tej rangi. W tej samej konkurencji był także szósty na rozgrywanych rok wcześniej mistrzostwach świata w Zurychu oraz piąty na mistrzostwach świata w Apeldoorn w 1925 roku. W międzyczasie wystartował na igrzyskach olimpijskich w Amsterdamie, gdzie był dziewiąty indywidualnie, a drużynowo był zawodnikiem nie punktującym (Francuzi zdobyli złoto, lecz Leducq jako najsłabszy w reprezentacji nie otrzymał medalu). Ponadto w 1923 roku wygrał wyścigu Paryż-Troyes, w 1924 roku był drugi w Paryż-Reims, w 1927 roku wygrał dwa etapy i zajął drugie miejsce w klasyfikacji generalnej Vuelta al País Vasco, w 1928 roku wygrał jeden etap i ponownie był drugi w Vuelta al País Vasco oraz wygrał Paryż-Roubaix, w 1930 roku wygrał Paryż-Caen, rok później Paryż-Tours, w 1933 roku był najlepszy w Critérium International, a w 1934 roku wygrał Critérium des As. Wielokrotnie startował w Tour de France, przy w latach 1930 i 1932 zwyciężał w klasyfikacji generalnej, w 1928 roku był drugi, a rok wcześniej zajął czwarte miejsce. Łącznie wygrał 25 etapów TdF, najwięcej w 1932 roku – sześć. Sześciokrotnie zdobywał medale szosowych mistrzostw Francji, w tym złoty w 1924 roku. Startował także w kolarstwie torowym, jednak bez większych sukcesów. Jako zawodowiec startował w latach 1926–1939.

</doc>
<doc id="432578" url="https://pl.wikipedia.org/wiki?curid=432578" title="Puerto Cabezas">
Puerto Cabezas



</doc>
<doc id="432583" url="https://pl.wikipedia.org/wiki?curid=432583" title="Hokej na lodzie na Zimowych Igrzyskach Olimpijskich 1948">
Hokej na lodzie na Zimowych Igrzyskach Olimpijskich 1948

Hokej na lodzie był jedną z konkurencji rozgrywanych podczas igrzysk olimpijskich w Sankt Moritz. W turnieju wzięło udział 9 zespołów, które rozgrywały mecze każdy z każdym. Drużyna Stanów Zjednoczonych została zdyskwalifikowana. Oficjalnie sklasyfikowano osiem drużyn. Najlepiej punktującym zawodnikiem został Kanadyjczyk Walter Halder zdobywca 21 bramek i 8 asyst (29 punktów).
Tabela końcowa.
Wyniki

</doc>
<doc id="432584" url="https://pl.wikipedia.org/wiki?curid=432584" title="Centrum Pompidou">
Centrum Pompidou



</doc>
<doc id="432588" url="https://pl.wikipedia.org/wiki?curid=432588" title="Neureclipsis bimaculata">
Neureclipsis bimaculata

Neureclipsis bimaculata – chruścik ("Insecta: Trichoptera") z rodziny Polycentropodidae. Larwy budują sieci łowne, połączone z mieszkalną norką (schronieniem). Są drapieżne, zjadają drobne zwierzęta wodne, które wpadną w sieć. Larwy najliczniej występują w rzekach nizinnych, w odcinkach poniżej wypływu z jezior. Wraz z wodami jeziornymi do rzeki przedostaje się unoszony z wodą plankton (fitoplankton, zooplankton). Sieci łowne larw umieszczone są na roślinności wodnej, na dnie lub gałęziach. Workowata sieć jest zakrzywiona w kształcie litery 'U', szerszą, wlotową częścią skierowana pod prąd wody. Dorosłe owady spotkać można w pobliżu rzek.
Występuje w całej Europie, gatunek holarktyczny, larwy występują we wszystkich typach wód (Botosaneanu i Malicky 1978, Klima et al. 1994), preferują hyporhitral, potamal i wypływy jezior (Robert i Wichard 1994). Limneksen w jeziorach Polski może sporadycznie pojawiać się w pobliżu ujść rzek.
Jedną larwę złowiono w Jeziorze Żarnowieckim (Pojezierze Pomorskie) w pobliżu ujścia rzeki. W Śniardwach kilkanaście larw złowiono na dnie piaszczystym wśród trzcin, larwy spotykane także w innych dużych jeziorach Pojezierza Mazurskiego, głównie w elodeidach, trochę nimfeidach i na dnie niezarośniętym. Imagines poławiane nad jez. Kośno i Żarnowieckim. W Wielkopolsce larwy spotykane w przepływach między jeziorami (Jaskowska 1961).
W Finlandii występuje bardzo licznie w szybko płynących rzekach, rzeczkach, potokach, czasami w jeziorach i zalewach morskich. W norweskim eutroficznym jeziorze Borrevann larwy licznie poławiane, lecz tylko w najpłytszym litoralu na dnie kamienistym wystawionym na falowanie. W Estonii spotykano larwy na dnie kamienistym w jeziorze Vorstjarvi. Na Łotwie imagines spotykane nad jeziorami, lecz gatunek uważany jest za reofilny, niektóre dane sugerują występowanie larw w jeziorach Karelii. Na Litwie imagines złowiono nad dużym jeziorem mezotroficznym. Gatunek podawany z jezior Niemiec. Nad Balatonem imagines spotykane rzadko.

</doc>
<doc id="432590" url="https://pl.wikipedia.org/wiki?curid=432590" title="Bilwi">
Bilwi

Bilwi (znane również jako Puerto Cabezas) – miasto w północno-wschodniej Nikaragui, położone na wybrzeżu atlantyckim (na tzw. Wybrzeżu Moskitów) niedaleko ujścia rzeki Wawa. Współrzędne geograficzne: . Ośrodek administracyjny regionu autonomicznego Atlántico Norte. Drugi pod względem liczby ludności (po Bluefields) ośrodek miejski atlantyckiego wybrzeża Nikaragui; zamieszkuje je 22,6 tys. (1995). Większość ludności stanowią Indianie Miskito.
Miasto zostało założone w 1929 na obszarze zwanym Bilwi. Zostało wówczas nazwane Puerto Cabezas na cześć nikaraguańskiego generała Rigoberto Cabezasa, który za czasów prezydenta Zelayi przyłączył Wybrzeże Moskitów do Nikaragui. W 1961 zgromadziły się tu okręty amerykańskie przez inwazją w Zatoce Świń. W 1967 miasto zostało poważnie zniszczone przez pożar.
W 1996 zmieniono oficjalną nazwę miasta na Bilwi, ale gmina ("municipio"), której ośrodkiem administracyjnym jest Bilwi nosi nadal nazwę Puerto Cabezas. W języku potocznym obie nazwy używane są zamiennie.
Gospodarka miasta opiera się na rybołówstwie, głównie połowie langust. Z przemysłu na większą skalę rozwinął się jedynie przemysł drzewny. Bilwi to także jeden z głównych portów morskich kraju, przez który wywozi się banany i drewno. Miasto posiada port lotniczy obsługujący połączenia krajowe.

</doc>
<doc id="432592" url="https://pl.wikipedia.org/wiki?curid=432592" title="Kosów (obwód iwanofrankiwski)">
Kosów (obwód iwanofrankiwski)

Kosów (, "Kosiw") – miasto na Ukrainie, w obwodzie iwanofrankiwskim, nad Rybnicą, siedziba rejonu kosowskiego i hromady Kosów.
Historia.
Wzmiankowany w 1424 jako własność księcia Świdrygiełły. Prawa miejskie otrzymał w 1654. 
Do Kosowa w 1740 r. przybyli franciszkanie konwentualni. Jednak już w 1787 r. ich klasztor został skasowany w ramach kasaty józefińskiej. 
W 1771 Tadeusz Dzieduszycki ufundował kościół rzymskokatolicki w Kosowie pw. Matki Bożej Różańcowej. W 1881 r. kościół spłonął. Sześć lat później na jego miejscu wzniesiono nowy. Drugi kościół kosowski mieścił się na polskim cmentarzu. Była to duża kaplica, zbudowana w 1866 r., pełniąca od 1911 r. funkcję kościoła. W miejscowości wzniesiono także dwie cerkwie drewniane: jedną pw. św. Bazylego Wielkiego (1895 r.), drugą pw. Narodzenia św. Jana Chrzciciela. (1912 r.), zaprojektowaną w stylu huculskim. 
W 1907 r. Wydział Krajowy zbudował szpital w Kosowie. Pracę w nim podjęły siostry służebniczki starowiejskie. 
Zakład przyrodoleczniczy.
W latach 1891–1939 z przerwami w Kosowie działał zakład przyrodoleczniczy prowadzony przez doktora Apolinarego Tarnawskiego, pioniera i propagatora medycyny naturalnej, który zasłynął ze stosowania niekonwencjonalnych metod leczenia i wyjątkowej intelektualnej i artystycznej atmosfery. Sprawiła ona, że w pierwszej połowie XX wieku Kosów stał się drugą – po Zakopanem – stolicą polskiej bohemy. W 1911 w zakładzie Tarnawskiego powstał jeden z pierwszych zastępów późniejszego ZHP, utworzony przez Kazimierza Lutosławskiego oraz Olgę Drahonowską. 
W Kosowie wypoczywały i leczyły się popularne osoby życia artystycznego, politycznego i literackiego przedwojennej Polski m.in.: Roman Dmowski, Ignacy Daszyński, Wojciech Korfanty, Gabriela Zapolska, Juliusz Osterwa, Maria Dąbrowska, Melchior Wańkowicz, Xawery Dunikowski, Karol Adwentowicz, Leon Schiller, Stanisław Dygat, Józef Pankiewicz, Lucjan Rydel. 
Okres II Rzeczypospolitej.
W II Rzeczypospolitej Kosów był siedzibą powiatu kosowskiego w województwie stanisławowskim. W 1937 roku zmieniono nazwę miasta na "Kosów Huculski". W tym samym roku do Kosowa powrócili ojcowie franciszkanie, obejmując tutejszą parafię. W 1938 roku parafia ta liczyła 1282 parafian. W okresie międzywojennym Polacy w Kosowie byli właścicielami m.in. spółdzielni tkackich, wytwórni kilimów, wytwórni wody sodowej, młynów, zakładów fotograficznych oraz restauracji, sklepów, piekarni i taksówek. W 1937 otwarto w Kosowie Huculskim polskie gimnazjum.
Okupacja niemiecka.
Po agresji ZSRR na Polskę w nocy z 17/18 września 1939 rząd polski przekroczył granicę z Rumunią w Kutach, opodal Kosowa, na rzece Czeremosz.
Podczas niemieckiej okupacji Kosowa (1941–1944) naziści wymordowali tutejszych Żydów. Od 1941 do 1942 istniało tutaj getto, dochodziło też do masowych egzekucji. Z kolei w latach 1944–1945 ukraińscy nacjonaliści zamordowali 140 polskich mieszkańców miasteczka. Część z nich spoczywa w zbiorowej mogile na cmentarzu katolickim.
Po II wojnie światowej.
W 1945 pozostali polscy mieszkańcy "Kosowa Huculskiego" opuścili swoją rodzinną miejscowość. Wielu z nich zostało przymusowo wysiedlonych, trafiając w czerwcu 1945 do Namysłowa na Ziemiach Odzyskanych. 
W listopadzie 1945 r. Ukraińcy zniszczyli kościół franciszkanów, którzy w kwietniu 1946 r. ostatecznie opuścili miejscowość. Wyjechała także ostatnia siostra służebniczka. W latach 1970–1971 władze radzieckie zburzyły resztki kościoła. W 1991 r. zaczęto ponownie odprawiać nabożeństwa rzymskokatolickie w kaplicy cmentarnej. W 2009 r. wzniesiono w Kosowie nowy kościół pod tym samym wezwaniem. 
W miejscowości są orgaznizowane festiwale: Malowany Dzban oraz Ludyne-Fest. 
Ceramika kosowska.
Pod koniec XIX wieku w Kosów stal się ośrodkiem garncarstwa. Sprzyjały temu znajdujące się w pobliżu bogate pokłady gliny garncarskiej oraz białego krzemionkowego piasku. W mieście działało około 20 garncarzy. Najwybitniejszym ich przedstawicielem był Aleksander Bachmiński żyjący w latach 1820–1882. Jego wyroby zostały zauważone już podczas wystawy krajowej we Lwowie w 1877 roku. Podczas wystawy etnograficznej w Kołomyi prezentowana przez niego ceramika zainteresowała cesarza Franciszka Józefa, który nie tylko kupił od niego piec kaflowy, ale także przekazał mu „znaczny datek pieniężny”. Twórcą rywalizującym z Bachmińskim był Piotr Baranowski. Pozostali naśladowali styl prac Bachmińskiego lub Baranowskiego. Cześć garncarzy wytwarzała niepolerowaną ceramikę lub dekorowaną w proste geometryczne wzory. 
W 1969 roku powstał oddział działającego w Kołomyi Muzeum Sztuki Ludowej Huculszczyzny i Pokucia im. J. Kobrynskiego noszący nazwę Muzeum Sztuki Ludowej Huculszczyzny. Jego zbiory zawierają: rzeźby, ceramikę, wyroby ze skóry i metalu, odzież i haft huculski. 
W 2019 roku tradycje związane z wyrobem malowanej ceramiki w Kosowie zostały wpisane na listę niematerialnego dziedzictwa UNESCO. 
Sport.
Do 1939 roku w mieście funkcjonowały kluby piłkarskie Rybnica Kosów i Strzelec Kosów.

</doc>
<doc id="432598" url="https://pl.wikipedia.org/wiki?curid=432598" title="Kuty (województwo warmińsko-mazurskie)">
Kuty (województwo warmińsko-mazurskie)

Kuty (niem. "Kutten", litw. "Kutai") – wieś w Polsce położona w województwie warmińsko-mazurskim, w powiecie węgorzewskim, w gminie Pozezdrze, na Mazurach. Leży nad jeziorem Czarna Kuta.
Do 1954 roku siedziba gminy Kuty. W latach 1954–1972 wieś należała i była siedzibą władz gromady Kuty. 
Historia.
Wieś powstała w 1550, a dokument lokacyjny spisano 10 lipca 1553. Kuty lokowane były na pięćdziesięciu włókach, które zasiedlone były w 1560. W 1581 proboszczem luterańskim w Kutach był Mateusz Myślenta. Myślenta był absolwentem Albertyny w Królewcu. Wcześniej współpracował z Radziwiłłami, a później jako dworzanin króla Stefana Batorego załatwiał różne misje dyplomatyczne w Europie. Od 1597 był właścicielem pobliskiego majątku Gąsewo. Żoną Mateusza Myślenty była Eufrozyna z Wiercińskich. Z tego związku urodził się w 1588 Celestyn Myślenta, polski teolog luterański i orientalista, wieloletni rektor Uniwersytetu w Królewcu. W latach 1772-1780 rektorem szkoły luterańskiej w Kutach był Michał Pogorzelski (1737-1798), który później został proboszczem w Kalinowie. W 1774 na terenie parafii mieszkało 1482 Polaków i 90 Niemców. W 1885 w Kutach mieszkało 409 osób, a w 1939 413 osób.
Od 18 listopada 1945 Kuty były siedzibą gminy, do której należało 7 wsi sołeckich. W roku 1954 Kuty były siedzibą gromady. W 1967 r. przewodniczącym GRN w Kutach był Antoni Kossakowski. W latach 1975–1998 miejscowość administracyjnie należała do województwa suwalskiego.
Kościół.
Pierwsza wzmianka o kościele w Kutach pochodzi z 1567. Parafia luterańska obejmowała wsie: Brożówkę, Gębałkę, Grodzisko, Jakunówko, Piłaki Wielkie, Przerwanki, Przytuły, Stręgielek i Żabinki. Kościół zniszczony został w II poł. XVII w., a odbudowano go w 1887. Kościół został spalony w 1945.
Kościół pw. Błogosławionego Maksymiliana Kolbego odbudowany został w latach 70. XX w. Po remoncie odnowiona świątynia odzyskała dawną krasę. W kościele znajduje się gotycki krucyfiks z XV w. i barokowa rzeźba Matki Boskiej z Dzieciątkiem.

</doc>
<doc id="432599" url="https://pl.wikipedia.org/wiki?curid=432599" title="Wierzba energetyczna">
Wierzba energetyczna



</doc>
<doc id="432601" url="https://pl.wikipedia.org/wiki?curid=432601" title="Kapitał zakładowy spółki akcyjnej">
Kapitał zakładowy spółki akcyjnej

Kapitał zakładowy spółki akcyjnej – kapitał zakładowy w spółce akcyjnej, w obowiązującym do 2000 roku kodeksie handlowym nazywany kapitałem akcyjnym. Termin ten odnoszony jest również do kapitału zakładowego spółek komandytowo-akcyjnych. Stanowi podstawę majątkową działalności spółki i odpowiedzialności wobec wierzycieli. W statucie spółki wymienia się go jako kwotę pieniężną wpłacaną przez jej akcjonariuszy. Musi być pokryty poprzez wniesienie wkładów w postaci gotówkowej, wkładami niepieniężnymi albo w jeden i drugi sposób łącznie. Kapitał zakładowy dzieli się na akcje o równej wartości nominalnej. Wysokość kapitału zakładowego musi być kwotowo wskazana w statucie spółki.
Kapitał zakładowy spółki akcyjnej musi wynosić minimum 100 tysięcy złotych. Przepisy szczególne mogą ten wymóg zaostrzać. Przykładowo, od 7 października 2016 spółka akcyjna prowadząca giełdę zobowiązana jest posiadać kapitał zakładowy na poziomie minimum 10 mln złotych. Kapitał zakładowy jest niepodzielny. Spółka musi utrzymywać go w całości i nie może rozdzielać pomiędzy akcjonariuszy. Kapitał akcyjny nie powinien być wykorzystywany na zaspokojenie roszczeń ubezpieczeniowych.
Zmiana kapitału zakładowego.
Każdorazowa zmiana kapitału zakładowego wymaga skomplikowanej procedury. Ma to służyć realizacji zasady stałości kapitału zakładowego. Kapitał zakładowy spółki akcyjnej może być podwyższony lub obniżony. 
Podwyższenie kapitału zakładowego.
Może zostać – według kodeksu spółek handlowych przeprowadzone na cztery sposoby:
Każde podwyższenie kapitału zakładowego wymaga zgłoszenia tego do Krajowego Rejestru Sądowego. 
Obniżenie kapitału zakładowego.
Wymaga zmiany statutu powziętą przez walne zgromadzenie, większością co najmniej 3/4 głosów. Kapitał można obniżyć w drodze zmniejszenia wartości nominalnej akcji, połączenia akcji lub umorzenia akcji. Granicą do której można obniżyć kapitał jest kwota 100 tys. zł.

</doc>
<doc id="432602" url="https://pl.wikipedia.org/wiki?curid=432602" title="Fiolka Najdenowicz">
Fiolka Najdenowicz

Wioletta Stefania „Fiolka” Najdenowicz (ur. 25 grudnia 1963 w Nowej Dębie) – polska wokalistka pochodzenia bułgarskiego. Członkini Akademii Fonograficznej ZPAV. Była nazywaną „polską Björk”. 
Życiorys.
Wczesne lata.
Urodziła się w Nowej Dębie jako córka Polki i Bułgara. Dzieciństwo spędziła w Bułgarii. Do Polski powróciła w wieku 11 lat, dopiero po przyjeździe nauczyła się poprawnie mówić po polsku pod kierunkiem ciotki w Tarnobrzegu.
Przed rozpoczęciem kariery muzycznej pracowała w radiowej „Trójce” w audycji "Zapraszamy do Trójki", to wówczas Marek Niedźwiecki wymyślił dla niej pseudonim „Fiolka”. Była też redaktorką naczelną magazynu erotycznego „Wamp”.
Kariera.
W 1985 zaśpiewała utwór „Zatoka spokojnych głów” w duecie z Wojciechem Waglewskim i zespołem Voo Voo, z którym odbyła także trasę koncertową po Związku Radzieckim i Szwecji. W 1988 wraz ze Sławomirem Starostą założyła zespół Balkan Electrique, grający elektroniczny pop z elementami folkloru bułgarskiego. Pierwsze koncerty duetu odbyły się w Niemczech, a ich oprawa plastyczna została opracowana przez Kaina Maya. 
Współpracowała ze szwedzką formacją Army of Lovers, a także zespołami muzycznymi – Tubylcy Betonu, Closterkeller i Wilki. Można ją także było zobaczyć w teledysku grupy Golden Life, poświęconego ofiarom tragicznego pożaru w hali Stoczni Gdańskiej. 
W 2000 nagrała pierwszy album solowy, zatytułowany po prostu "Fiolka", który na rynku ukazał się 12 marca 2001. Producentem i autorem muzyki z tej płyty był Leszek Biolik z zespołu Republika, teksty pisali m.in. Grzegorz Ciechowski i Lech Janerka, a na płycie gościnnie zaśpiewali Renata Przemyk i Wojciech Seweryn. Płyta zapewniła piosenkarce Fryderka 2001 w kategorii „Album roku - techno/elektronika/dance”.
Wspólnie z Michałem Bajorem i Małgorzatą Walewską nagrała utwór „Dove Vai” do ekranizacji powieści Henryka Sienkiewicza "Quo Vadis?" (2001) w reżyserii Jerzego Kawalerowicza. Wykonała piosenkę „Dziewczyna hakera” do komedii sensacyjnej Janusza Zaorskiego "Operacja Koza" (2002). Z kolei w komedii fantastycznonaukowej Jerzego Gruzy "Yyyreek!!! Kosmiczna nominacja" (2002) zaśpiewała utwór „Komu ja”.
W 2004 zakończyła karierę muzyczną. Zarabiała jako opiekunka do zwierząt, zarobkowo dbała o ogrody, poza tym pracowała jako agentka ubezpieczeniowa, była pomocą domową i kelnerką.
W 2013 zamieszkała w Londynie, gdzie podjęła pracę w restauracji jako kelnerka. W 2015 wydała autobiografię pt. "Głośny śmiech. Byłam gwiazdą, zostałam bezdomną wolontariuszką". Rok potem ukazała się druga książka o jej życiu pt. "Trup w szparagach", w której opisała swoje dwuletnie doświadczenie jako wolontariuszka "Workaway". Obie okazały się bestsellerami w Polsce.

</doc>
<doc id="432603" url="https://pl.wikipedia.org/wiki?curid=432603" title="Fiolka">
Fiolka

Fiolka (łac. "phiola") – szklany pojemnik do przechowywania leków do wstrzykiwań, o ściankach grubszych niż ampułka, o pojemności 10-50 ml. Zamykana jest gumową zatyczką, dodatkowo zabezpieczoną metalowym kapslem. Środek zatyczki nie jest zakryty kapslem i ma zmniejszoną grubość, co ułatwia wkłucie igły do pobrania zawartości. Fiolka powinna być obojętna fizycznie i chemicznie.
Pobieranie i rozpuszczanie leku w fiolce powinno odbywać się z użyciem igły z otworem bocznym, której konstrukcja zapobiega dostawaniu się do igły skrawków gumowych z zatyczki fiolki podczas wkłuwania i zanieczyszczeniu leku tymi skrawkami.

</doc>
<doc id="432606" url="https://pl.wikipedia.org/wiki?curid=432606" title="Kuty (obwód iwanofrankiwski)">
Kuty (obwód iwanofrankiwski)

Kuty () – osiedle typu miejskiego na Ukrainie, w obwodzie iwanofrankiwskim, w rejonie kosowskim, nad Czeremoszem. W 2018 roku liczyło 4080 mieszkańców. Miejscowość jest uzdrowiskiem klimatycznym oraz ośrodkiem przemysłu drzewnego i lokalnego rzemiosła artystycznego (tkactwo, hafciarstwo, garncarstwo).
Od nazwy miejscowości pochodzi nazwa regionu Pokucie, którego de facto są stolicą. Kuty znajdują się też w południowo-wschodniej części Galicji (a dokładniej w Galicji Wschodniej).
Historia.
Kuty otrzymały prawa miejskie w r. 1715 od króla Augusta II Mocnego, za sprawą Józefa Potockiego, kasztelana krakowskiego i wojewody kijowskiego. Wcześniej, wraz z okolicznymi wsiami stanowiły starostwo niegrodowe. Ludność zajmowała się uprawą roli, sadownictwem, kupiectwem, produkcją safianu, garncarstwem, rękodziełem artystycznym. Do końca XVIII w. były tu warzelnie soli. Od XIX wieku Kuty stały się znanym letniskiem dzięki malowniczemu położeniu nad dużą rzeką, otoczeniu górami (nad miasteczkiem góra Owidiusz), ciepłemu klimatowi i bogactwu owoców, a także dobrej bazie mieszkaniowej (liczne dworki w ogrodach). Corocznie w dniu 13 czerwca odbywały się tu sławne odpusty ormiańskie, ściągające Ormian z Polski, Bukowiny, Mołdawii, a nawet Armenii.
Po I rozbiorze Polski w 1772 r. Kuty znalazły się pod zaborem austriackim, w Galicji.
Zabytki Kut to kościół rzymskokatolicki z przełomu XVIII/XIX w., malowniczo położony kościół ormiańskokatolicki z XIX w. i cerkiew greckokatolicka, rynek z ratuszem i uliczki z ładną zabudową z przełomu wieków, a także cmentarz XIX-wieczny, którego najciekawsza część to kilkadziesiąt zachowanych dotąd nagrobków rodzin ormiańskich (napisy wyłącznie polskie). Kuty liczyły w latach 30. XX w. ok. 7 tys. mieszkańców, z czego obok rdzennych Polaków dużą część stanowili polscy Ormianie (Polacy pochodzenia ormiańskiego, katolicy obrządku ormiańskiego, przybyli tu od XVI w. z Mołdawii). Kuty stanowiły największe skupisko Ormian w Polsce. Żyli tu także Żydzi i Rusini, w okolicy Huculi. W latach 1857–1862 burmistrzem miasta Kuty był pochodzący z ormiańskiego rodu szlacheckiego baron Piotr Romaszkan.
W okresie międzywojennym miejscowość znalazła się ponownie w granicach państwa polskiego i była siedzibą komisariatu Straży Celnej „Kuty”. Ulokowano tu też placówkę Straży Celnej, a następnie po reorganizacji stacjonowała tu placówka Straży Granicznej I linii „Kuty”. Przez Kuty we wrześniu 1939 r. ewakuowali się do Rumunii żołnierze Wojska Polskiego oraz wysocy urzędnicy RP, w tym prezydent Ignacy Mościcki i wódz naczelny Edward Rydz-Śmigły.
Od września 1939 do czerwca 1941 r. Kuty znajdowały się pod okupacją sowiecką, a potem do 1944 r. pod niemiecką.
Żydzi podczas okupacji niemieckiej zostali eksterminowani. Według sowieckich danych zabito 2239–2350 mieszkańców Kut narodowości żydowskiej.
Po II wojnie światowej Polacy (w tym Ormianie) zostali wysiedleni, miasteczko mimo napływu nowej ludności liczy mniej mieszkańców. W 1956 r. w Kutach zmarł ostatni polski proboszcz ormiańskokatolicki Samuel Manugiewicz, który do wybuchu wojny piastował również funkcje burmistrza miasta i senatora II RP.
Kościół rzymskokatolicki, bardzo zniszczony, został zwrócony wiernym w r. 1990 i zabezpieczony dzięki funduszom zebranym przez warszawską TV. Z kolei kościół ormiański został przekształcony w cerkiew prawosławną.
W 1989 liczyło 4698 mieszkańców.
W 2013 liczyło 4073 mieszkańców.

</doc>
<doc id="432607" url="https://pl.wikipedia.org/wiki?curid=432607" title="Franciszek Wielopolski (zm. 1732)">
Franciszek Wielopolski (zm. 1732)

Franciszek Wielopolski (ur. ok. 1665 roku, zm. 8 kwietnia 1732 roku) – wojewoda krakowski w latach 1728-1732, wojewoda sieradzki w latach 1720-1728, wielkorządca krakowski z nadania Stanisława Leszczyńskiego od 1 lipca 1702 roku do 30 czerwca 1705 roku, starosta krakowski w latach 1688-1732, starosta żarnowiecki w 1699 roku, starosta przemykowski w 1700 roku, starosta lanckoroński w latach 1703-1710, starosta bocheński w 1704 roku, margrabia pińczowski w 1704 roku, VIII ordynat Ordynacji Myszkowskich, hrabia, założyciel Węgierskiej Górki.
Życiorys.
Syn Jana Wielopolskiego i Konstancji Krystyny Komorowskiej, prawnuczki Zygmunta Myszkowskiego założyciela Ordynacji Myszkowskich.
Żonaty dwukrotnie. Pierwsza żona, Teresa Magdalena Tarło córka kanclerza wielkiego koronnego Karola Tarły, urodziła mu 2 synów: Karola i Jana.
Druga żona, Anna Lubomirska (zm. 1736), córka hetmana wielkiego koronnego Hieronima Lubomirskiego z którą ożenił się w 1711, urodziła mu syna Hieronima.
Marszałek sejmku województwa krakowskiego w 1696 roku. W 1697 roku był elektorem Augusta II Mocnego z województwa krakowskiego. Poseł na sejm 1701 roku i sejm z limity 1701-1702 roku z księstw oświęcimskiego i zatorskiego. W styczniu 1702 roku podpisał akt pacyfikacji Wielkiego Księstwa Litewskiego. Poseł na sejm 1703 roku z województwa krakowskiego. Był członkiem konfederacji sandomierskiej 1704 roku. 
W 1708 roku król Stanisław Leszczyński wysłał go do Wiednia, by wybadał nastawienie dworu wiedeńskiego, względem jego panowania w Polsce.
Był posłem województwa krakowskiego na sejm 1724 roku. Był posłem na sejm 1729 roku z województwa krakowskiego. Poseł województwa krakowskiego na sejm 1730 roku. 
Hrabia na Żywcu i Pieskowej Skale, właściciel zamku de Lankoruna Alias de Brzese, margrabia i VIII ordynat. Był także starostą bocheńskim, żarnowieckim (od 1704 r., z nadania królewskiego po Stefanie Bidzińskim), lanckrońskim (od 1704 r., po zakupie od Józefa Władysława Myszkowskiego, ostatniego ordynata pińczowskiego z rodu Myszkowskich, za kwotę 200 080 zł) i lipińskim.

</doc>
<doc id="432608" url="https://pl.wikipedia.org/wiki?curid=432608" title="Pistolet Colt Delta Elite">
Pistolet Colt Delta Elite

Colt Delta Elite – amerykański pistolet samopowtarzalny, zmodyfikowana wersja pistoletu Colt M1911, przystosowana do zasilania amunicją 10 mm Auto.
Historia.
W 1983 roku kalifornijska firma "Dornaus &amp; Dixon" opracowała pistolet Bren Ten. Strzelał on nową amunicją 10 mm Auto, produkowaną na zamówienie firmy Dornaus &amp; Dixon przez szwedzką firmę "Norma AB".
Nowy nabój miał łączyć zalety naboi 9 mm Parabellum i .45 ACP. Dzięki większemu kalibrowi i energii pocisku miał mieć zdolność obalającą wyższą od pocisków 9 mm, natomiast mniejsza średnica niż naboi .45 ACP umożliwiała skonstruowanie magazynków o dużej pojemności.
Produkcję pistoletu Bren Ten zakończono, a firma Dornaus &amp; Dixon zbankrutowała. Na rynku znalazły się jednak na tyle duże ilości amunicji 10 mm Auto że w drugiej połowie lat 80. Colt zdecydował się rozpocząć produkcję wersji pistoletu Colt M1911 kalibru 10 mm.
Produkcję nowego pistoletu rozpoczęto w 1987 roku. Charakterystyczną cechą nowego pistoletu był medalion z czerwonym trójkątem umieszczony na chwycie pistoletowym (większość modeli Colta ma na medalionie symbol tej firmy, stojące na tylnych nogach źrebię).
W następnych latach Colt Delta Elite był produkowany w małych liczbach, broń nie odniosła sukcesu rynkowego a produkcję zakończono w 1998 roku.
Opis techniczny.
Colt Delta Elite jest bronią samopowtarzalną. Zasada działania oparta o krótki odrzut lufy, zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniają dwa występy ryglowe wchodzące w wyżłobienia w zamku. Odryglowanie zapewniał ruchomy łącznik. Podwójna sprężyna powrotna (wewnątrz standardowej sprężyny powrotnej pistoletu M1911 umieszczono drugą, krótszą o mniejszej średnicy) umieszczona pod lufą.
Mechanizm spustowy bez samonapinania z kurkowym mechanizmem uderzeniowym. Skrzydełko bezpiecznika znajduje się na szkielecie po lewej stronie.
Colt Delta Elite zasilany jest z wymiennego, jednorzędowego magazynka pudełkowego o pojemności 8 (pierwsze serie) lub 7 naboi, umieszczonego w chwycie. Zatrzask magazynka po lewej stronie chwytu pistoletowego.
Lufa gwintowana. Skok gwintu wynosił 406 mm.
Przyrządy celownicze stałe (muszka i szczerbinka).

</doc>
<doc id="432620" url="https://pl.wikipedia.org/wiki?curid=432620" title="Walter von Cronberg">
Walter von Cronberg

Walter von Cronberg (ur. 1477 w Kronberg im Taunus, zm. 4 kwietnia 1543 w Mergentheim) – administrator urzędu wielkiego mistrza i mistrz krajowy niemiecki zakonu krzyżackiego w latach 1527-1543.
Życiorys.
Pochodził z rodu ubogich rycerzy. Do zakonu krzyżackiego wstąpił w 1493 r. Od 1499 r. pełnił urząd poborcy czynszów w komturii Mergentheim, w 1504 r. został komturem domowym we Frankfurcie. Za czasów Albrechta Hohenzollerna był posłem krzyżackim w misjach do króla polskiego Zygmunta Starego. W 1517 r. ufundował w ramach zakonu bractwo pobożnościowe św. Sebastiana. W 1526 r. wybrano go mistrzem krajowym niemieckim. Z uwagi na ekskomunikę Albrechta Hohenzollerna i jego konwersję na luteranizm, Walter von Cronberg uznał się za zwierzchnika zakonu krzyżackiego. Swoje roszczenia do tego urzędu argumentował statutami Wernera von Orselna z XIV wieku, które stanowiły, że w razie braku wielkiego mistrza jego funkcję pełni mistrz krajowy. Początkowo napotkał na opór mistrza krajowego inflanckiego Waltera von Plettenberga, który również uznał się za administratora urzędu wielkiego mistrza. Do sporu włączył się jednak cesarz Karol V, który w 1529 r. uregulował sprawę dalszego istnienia zakonu na korzyść gałęzi niemieckiej. Od 1530 r. Walter von Cronenberg całkowicie poświęcił się misji ratowania katolickiego charakteru zakonu. Nie udało mu się jednak zapobiec dalszej sekularyzacji tej organizacji w Rzeszy i łamania ślubów zakonnych przez braci rycerzy.
Zmarł i pochowany został w Mergentheim. 

</doc>
<doc id="432630" url="https://pl.wikipedia.org/wiki?curid=432630" title="Wały Chrobrego">
Wały Chrobrego

Wały Chrobrego, przedtem znany jako Taras Hakena (niem.: "Hakenterrasse") – taras widokowy o długości ok. 500 m w Szczecinie na skarpie wzdłuż Odry. Słynne założenie urbanistyczno-architektoniczne współtworzące, wraz z Muzeum Narodowym w Szczecinie, Zamkiem Książąt Pomorskich i katedrą pw. św. Jakuba, nadodrzańską sylwetę miasta, widoczną z głównych tras dojazdowych od wschodu biegnących przez mosty i wiadukty. Zaprojektowane i wzniesione według koncepcji Wilhelma Meyera-Schwartau w latach 1902–1921 z inicjatywy nadburmistrza Hermanna Hakena, na cześć którego został taras pierwotnie nazwany.
Historia.
W 1873 rozpoczęło się wyburzanie XVIII-wiecznych fortyfikacji Szczecina. Pierwsza koncepcja zabudowy terenów likwidowanego "Fortu Leopold" na wyniosłym brzegu Odry powstała w 1876. Od 1878 do 1907 urząd nadburmistrza Szczecina sprawował Hermann Haken. Dzięki jego wielkiemu zaangażowaniu kolejną koncepcję opracowano w 1894, a w 1901 podjęto decyzję o realizacji. W latach 1902–1907 uformowano, na wysokości 19,3 m n.p.m. (19 m nad poziomem Odry Zachodniej), taras widokowy według projektu urbanistycznego Wilhelma Meyera-Schwartau. Na szczycie nasypów ziemnych wzdłuż Odry powstała wysadzana drzewami aleja spacerowa, zakończona na krańcach półokrągłymi placykami. Tuż pod nimi znajdują się dwie symetryczne drogi zjazdowe biegnące w dół wzdłuż ziemnych skarp, ku środkowi założenia. Na osi poprzecznej promenady zbudowano nieco niższy półokrągły taras centralny, wsparty rustykowanym murem oporowym, flankowany dwoma mniejszymi tarasami, nad którymi wznoszą się pawilony widokowe, w kształcie owalnych kopuł wspartych na jońskich kolumnach. Pośrodku tarasu centralnego postawiono kamienną rzeźbę przedstawiającą walkę człowieka z centaurem dłuta Ludwiga Manzla. Na osi, w murze oporowym wydrążono półkolistą niszę, ujętą w dwa ryzality po bokach, z niszami na posągi. U ich podnóża umieszczono półkonchowe baseniki. Kompozycja ta stanowi tło dla rozległej fontanny. W koronie muru, pod kamienną balustradą znajdują się herby miast pomorskich. Przed fontanną zbudowano dwie wieże oświetleniowe stylizowane na latarnie morskie. Kompleks tarasów połączono z nabrzeżem Odry dwoma biegami schodów biegnących po łukach wzdłuż muru oporowego centralnego tarasu.
W latach 1906–1912 w północnej części tarasu zbudowano według projektu Paula Kieschke kompleks architektoniczny dla ówczesnej rejencji szczecińskiej, w którym obecnie ma swoją siedzibę Urząd Wojewódzki. W centrum rozpoczęto budowę gmachu Muzeum Miejskiego według projektu Wilhelma Meyera-Schwartau – obecnie Muzeum Narodowe w Szczecinie. Zbudowano skrzydło od strony od strony Odry i elewacje boczne. Budowę przerwano w 1913 – planowanego skrzydła od strony miasta nigdy nie wzniesiono. Dalej na południe od muzeum zbudowano dwa gmachy: w latach 1902–1905 Zakład Ubezpieczeń Społecznych projektowany przez Emila Drewsa oraz Naczelna Dyrekcję Ceł zaczętą przez K. Hinckledeyna, zakończoną w latach 1918–1921 przez Osterwolda. Planowano na skraju nigdy nie zbudowaną wieżę. Dzisiaj obydwa połączone gmachy są siedzibą Akademii Morskiej. Za muzeum rozciąga się w kierunku miasta regularny, prostokątny plac, z kompleksem tarasów wyrównujących różnicę między placem a wyżej położonym terenem miasta. Na ich szczycie znajduje się Park im. Stefana Żeromskiego o nieregularnym planie. W centrum tarasu znajdował się pierwotnie pomnik cesarza Fryderyka III. Obecnie wznosi się tam betonowy pomnik Adama Mickiewicza dłuta Sławomira Lewińskiego, odsłonięty w 1960.
Hakenterrasse przetrwało działania wojenne bez większych uszkodzeń. Powojenne ingerencje dotyczyły przede wszystkim wnętrz budynków. Część gmachu Muzeum adaptowano na potrzeby Teatru Współczesnego, zmieniono zwieńczenia wieży i zlikwidowano narożne pawiloniki na dachu. W niszach po obu stronach fontanny postawiono figury Jana z Kolna i Wyszaka. Nazwy miast zachodniopomorskich zamieniono na polskie. Od zachodniej strony Akademii Morskiej dobudowano salę gimnastyczną. W podziemia północnego pawilonu i przylegającą skarpę wbudowano restaurację Chrobry. Na krańcach promenady mieszczą się drewniane budynki restauracji Columbus i Colorado. Po 1989 oczyszczono zszarzałe elewacje tarasów, latarń i Gmachu Głównego Muzeum Narodowego w Szczecinie oraz Urzędu Wojewódzkiego oraz częściowo zrekonstruowano dawne malatury hallów w obydwu budynkach. Odrestaurowano też w murze oporowym tarasu tablicę dedykacyjną ku czci Hermanna Hakena.
Całe założenie jest jednym z najciekawszych i najbardziej monumentalnych kompleksów urbanistyczno-architektonicznych z początku XX w. w tej części Europy. W centrum znajduje się symetryczna osiowa kompozycja łącząca taras centralny, gmach Muzeum i plac miejski. Budynki po bokach Muzeum mają już mniej regularne rzuty. Ich historyzujące neorenesansowe elewacje, nawiązujące do renesansu niderlandzkiego, z czerwonej cegły i bielą kamiennych obramień otworów, kontrastują z wczesnomodernistycznym budynkiem Muzeum, i murem oporowym tarasu, wyłożonych piaskowcem. Najbardziej na południe wysunięty budynek dawnego Zakładu Ubezpieczeń zbudowano w stylu neobarokowym. Od strony miasta kompozycję zamyka swobodnie zakomponowany park. Dawne Hakenterasse zostały więc zaprojektowane jako kompleks różnorodny stylowo łączący nowoczesność z tradycją. Symetryczny rygor centrum jest stopniowo łagodzony przez flankującą zabudowę i park o coraz bardziej rozluźnionej kompozycji, płynnie łączącej centralne założenie osiowe z typową zabudową miejską.
Zespół tarasów widokowych Wały Chrobrego znajduje się w rejestrze zabytków nieruchomych pod nr rej. A-1326 z 18.12.1996 r.

</doc>
<doc id="432632" url="https://pl.wikipedia.org/wiki?curid=432632" title="Główne Archiwum Indii">
Główne Archiwum Indii

Główne Archiwum Indii – budynek w Sewilli w Hiszpanii. Utworzono w 1785 z woli króla Hiszpanii Karola III, w celu zgromadzenia w jednym miejscu dokumentów dotyczących hiszpańskich kolonii, do tej pory rozproszonych w trzech miastach: Simancas, Kadyksie i Sewilli. Za realizację projektu odpowiedzialny był ówczesny minister ds. kolonii José de Gálvez y Gallardo, który na głównego wykonawcę wyznaczył historyka Juana Bautistę Muñoza.
Na siedzibę archiwum wybrano Giełdę Handlową w Sewilli, zbudowaną w latach 1584-1598, za panowania Filipa II przez Juana de Mijares, według planów Juana de Herrera. Archiwum mieści się tam do dziś.
Za utworzeniem nowego archiwum przemawiały dwa argumenty. Po pierwsze, przepełnienie Głównego Archiwum w Simancas, centralnego archiwum Korony. Z drugiej strony, zgodna z duchem Oświecenia potrzeba opisania historii konkwisty i kolonizacji hiszpańskiej, która byłaby odpowiedzią na niehiszpańskie próby podjęcia tego tematu.
W październiku 1785 do Archiwum zaczęły napływać pierwsze dokumenty. Od tej chwili w różnych transzach do Sewilli docierały źródła z najważniejszych instytucji związanych z koloniami, a już wkrótce archiwum stało się najważniejszym zbiorem dokumentów dotyczących administracji hiszpańskiej w Nowym Świecie i na Filipinach. Rok 1760 przyjęto jako cezurę podziału dokumentacji na część administracyjną i historyczną – wszelkie akta sprzed tej daty musiały być wysłane do Sewilli, pozostałe zaś dokumenty instytucje mogły zachować dla celów bieżącego zarządzania.
Dziś archiwum przechowuje ponad 9 km bieżących dokumentacji. To ponad 43 tys. jednostek archiwalnych liczących ok. 80 milionów stron. Wszystkie dokumenty pochodzą z najważniejszych instytucji związanych z hiszpańskimi koloniami:
Tylko niektóre spośród dokumentów pochodzą bezpośrednio z instytucji kolonialnych (Generalna Kapitania Kuby, z XVIII-XIX w., przeniesionych do Hiszpanii po klęsce w wojnie amerykańsko-hiszpańskiej) albo od osób fizycznych związanych z kolonizacją (np. dokumentów z XV-XVIII w. otrzymanych w 1930 r. od 15. diuka de Veragua, bezpośredniego potomka Krzysztofa Kolumba, a także od jednego z ostatnich zarządców Filipin, generała Polavieja czy wicekróla Peru José Abascala).
Archiwum w Sewilli wciąż jest największym zbiorem dokumentów o hiszpańskiej aktywności w Ameryce i na Filipinach. Akta są wyjątkowym źródłem informacji o historii politycznej, społecznej i ekonomicznej, dziejach Kościoła i historii sztuki, a także geografii tych terytoriów. Wiele spośród dokumentów ma bezcenną wartość historyczną: w zbiorach znajdują się m.in. rękopisy Kolumba, Ferdynanda Magellana, Vasco Núñeza de Balboa, Ferdynanda Cortesa, Francisco Pizarro. Co roku tysiące badaczy korzystają ze zgromadzonej tu dokumentacji.
W 1987 Archiwum (wraz z katedrą, alkazarem i wieżą Giralda w Sewilli) zostało wpisane na listę światowego dziedzictwa UNESCO.

</doc>
<doc id="432638" url="https://pl.wikipedia.org/wiki?curid=432638" title="OpenMP">
OpenMP

OpenMP (ang. "Open Multi-Processing") – wieloplatformowy interfejs programowania aplikacji (API) umożliwiający tworzenie programów komputerowych dla systemów wieloprocesorowych z pamięcią dzieloną. Może być wykorzystywany w językach programowania C, C++ i Fortran na wielu architekturach, m.in. Unix i Microsoft Windows. Składa się ze zbioru dyrektyw kompilatora, bibliotek oraz zmiennych środowiskowych mających wpływ na sposób wykonywania się programu.
Dzięki temu, że standard OpenMP został uzgodniony przez głównych producentów sprzętu i oprogramowania komputerowego, charakteryzuje się on przenośnością, skalowalnością, elastycznością i prostotą użycia. Dlatego może być stosowany do tworzenia aplikacji równoległych dla różnych platform, od komputerów klasy PC po superkomputery.
OpenMP można stosować do tworzenia aplikacji równoległych działających na wieloprocesorowych węzłach klastrów komputerowych. W tym przypadku stosuje się rozwiązanie hybrydowe, w którym programy są uruchamiane na klastrach komputerowych pod kontrolą alternatywnego interfejsu MPI, natomiast do zrównoleglenia pracy węzłów klastrów wykorzystuje się OpenMP. Alternatywny sposób polegał na zastosowaniu specjalnych rozszerzeń OpenMP dla systemów pozbawionych pamięci współdzielonej (np. Cluster OpenMP Intela).
Wprowadzenie.
Celem OpenMP jest implementacja wielowątkowości, czyli metody zrównoleglania programów komputerowych, w której główny „wątek programu” (czyli ciąg następujących po sobie instrukcji) „rozgałęzia” się na kilka „wątków potomnych”, które wspólnie wykonują określone zadanie. Wątki pracują współbieżnie i mogą zostać przydzielone przez środowisko uruchomieniowe różnym procesorom.
Fragment kodu, który ma być wykonywany równolegle, jest w kodzie źródłowym oznaczany odpowiednią dyrektywą preprocesora. Tuż przed wykonaniem tak zaznaczonego kodu główny wątek rozgałęzia się na określoną liczbę nowych wątków. Każdy wątek posiada unikatowy identyfikator (ID), którego wartość można odczytać funkcją codice_1 (w C/C++) lub codice_2 (w Fortranie). Identyfikator wątku jest liczbą całkowitą, przy czym identyfikator wątku głównego równy jest 0. Po zakończeniu przetwarzania zrównoleglonego kodu wątki „włączają się” z powrotem do wątku głównego, który samotnie kontynuuje działanie programu i w innym miejscu może ponownie rozdzielić się na nowe wątki.
Domyślnie wszystkie wątki przetwarzają zrównolegloną część kodu niezależnie od siebie. Do podziału zadania pomiędzy wątki służą specjalne „konstrukcje podziału zadania”. Posługując się nimi można w OpenMP osiągnąć zarówno zrównoleglenie na poziomie zadań (ang. "task parallelism"), jak i na poziomie danych (ang. "data parallelism").
Za przydział wątków do poszczególnych procesorów odpowiada środowisko uruchomieniowe, które stosuje algorytm uwzględniający m.in. aktualne obciążenie poszczególnych procesorów oraz całej maszyny. Liczba nowych wątków może być określona tuż przed uruchomieniem programu za pośrednictwem zmiennych środowiskowych lub w kodzie źródłowym za pomocą specjalnych funkcji. Deklaracje funkcji biblioteki OpenMP dla języków C i C++ znajdują się w pliku nagłówkowym "omp.h").
Historia.
Specyfikacje kolejnych wersji standardu OpenMP publikowane są przez "OpenMP Architecture Review Board" (ARB). Pierwsza z nich, tzw. "OpenMP for Fortran v. 1.0", została opublikowana w październiku 1997 roku i dotyczyła wyłącznie języka Fortran. Miesiąc później opublikowano wersję Fortran 1.1. Pierwszy standard dla języków C i C++ ("OpenMP for C/C++ 1.0") został opublikowana w październiku następnego roku. W 2000 roku opublikowano wersję 2.0 dla języka Fortran, a w 2002 wersję 2.0 dla języków C/C++. Pierwszą wspólną specyfikacją dla języków C, C++ i Fortran jest opublikowana w 2005 wersja 2.5.
Najnowszą wersją standardu jest OpenMP 3.0 z maja 2008 roku. Do nowych cech tego standardu należy konstrukcja codice_3. Szczegółowy wykaz nowych cech standardu 3.0 znajduje się w Dodatku F specyfikacji OpenMP 3.0.
Kompilacja i uruchomienie programu OpenMP.
Przykład kompilacji dla kompilatora Intel C++:
 $ icc -openmp program.cpp -o program
Przykład kompilacji dla kompilatora GCC:
 $ g++ -fopenmp program.cpp -o program
Uruchomienie programu dla czterech wątków:
 $ env OMP_NUM_THREADS=4 ./program
Podstawowe elementy.
Podstawowymi elementami OpenMP są konstrukcje służące do tworzenia wątków, rozdzielania (współdzielenia) pracy, zarządzania środowiskiem danych, synchronizacji wątków, procedury czasu wykonania (poziomu użytkownika) i zmienne środowiskowe.
Dyrektywa kompilatora C/C++ "pragma" (ang. "pragmatic information"), przy użyciu OpenMP jest zapisywana w kodzie następująco:
 #pragma omp &lt;reszta "pragmy"&gt;
Specyficzne dla OpenMP "pragmy":
Tworzenie wątku.
"omp parallel". Jest używana do przydzielenia dodatkowych wątków do równoległego wykonania pracy zawartej w konstrukcji. Oryginalny proces zostanie oznaczony jako główny wątek z ID równym 0.
Przykład: Wyświetl "Hello, world" przy użyciu wielu wątków.
 int main(int argc, char* argv[])
 #pragma omp parallel
 printf("Hello, world!\n");
 return 0;
 
Konstrukcje związane ze współdzieleniem pracy.
Konstrukcje te są używane do ustalenia, jak przyporządkować niezależną pracę do jednego lub wszystkich wątków.
Przykład: równoległa inicjalizacja wartości dużej tablicy, każdy wątek wykonuje część pracy:
 int main(int argc, char **argv) {
 const int N = 100000;
 int i, a[N];
 #pragma omp parallel for
 for (i = 0; i &lt; N; i++)
 a[i] = 2 * i;
 return 0;
 
Klauzule OpenMP.
Ponieważ OpenMP jest modelem programowania ze współdzieloną pamięcią, większość zmiennych w OpenMP jest domyślnie widoczna dla wszystkich wątków. Ponieważ czasami prywatne zmienne są niezbędne, aby zapobiec błędnemu stanowi przy przesyłaniu wartości pomiędzy sekwencyjną a równoległą częścią programu (blokiem kodu wykonywanym równolegle), środowisko zarządzania danymi jest realizowane za pomocą "klauzul atrybutów współdzielenia danych" poprzez dołączenie ich do dyrektyw OpenMP.
Różne typy warunków:
Klauzule planowania.
 $ export OMP_SCHEDULE="dynamic"
 $ export OMP_SCHEDULE="guided,4"
Procedury poziomu użytkownika.
Używane do edycji/sprawdzania ilości wątków, wykrywania czy kontekst jest w zrównoleglonym regionie, ile procesów jest dostępnych w systemie, ustawienia zamków, funkcji czasowych itd.
Zmienne środowiskowe.
Metoda zmiany właściwości przetwarzania aplikacji OpenMP. Używane do kontroli planowania iteracji pętli, domyślnej ilości wątków itd. Na przykład OMP_NUM_THREADS jest używana do określenia ilości wątków dla aplikacji.
Przykładowe programy.
W tej sekcji przedstawione zostaną przykładowe programy ilustrujące wytłumaczone wyżej koncepcje.
Hello world.
Jest to prosty program wykorzystujący dyrektywy "parallel", "private" i "barrier" oraz funkcje codice_4 i codice_5.
C.
 #include &lt;omp.h&gt;
 #include &lt;stdio.h&gt;
 int main (int argc, char *argv[]) {
 int th_id, nthreads;
 #pragma omp parallel private(th_id)
 th_id = omp_get_thread_num();
 printf("Hello World from thread %d\n", th_id);
 #pragma omp barrier
 if ( th_id == 0 ) {
 nthreads = omp_get_num_threads();
 printf("There are %d threads\n",nthreads);
 return 0;
C++.
int main (int argc, char *argv[]) {
 int th_id, nthreads;
 th_id = omp_get_thread_num();
 std::cout « "Hello World from thread" « th_id « "\n";
 if ( th_id == 0 ) {
 nthreads = omp_get_num_threads();
 std::cout « "There are " « nthreads « " threads\n";
 return 0;
Fortran 77.
 PROGRAM HELLO
 INTEGER ID, NTHRDS
 INTEGER OMP_GET_THREAD_NUM, OMP_GET_NUM_THREADS
C$OMP PARALLEL PRIVATE(ID)
 ID = OMP_GET_THREAD_NUM()
 PRINT *, 'HELLO WORLD FROM THREAD', ID
C$OMP BARRIER
 IF ( ID .EQ. 0 ) THEN
 NTHRDS = OMP_GET_NUM_THREADS()
 PRINT *, 'THERE ARE', NTHRDS, 'THREADS'
 END IF
C$OMP END PARALLEL
 END
Fortran 90 (format swobodny).
 program hello90
 use omp_lib
 integer:: id, nthreads
 !$omp parallel private(id)
 id = omp_get_thread_num()
 write (*,*) 'Hello World from thread', id
 !$omp barrier
 if ( id == 0 ) then
 nthreads = omp_get_num_threads()
 write (*,*) 'There are', nthreads, 'threads'
 end if
 !$omp end parallel
 end program
Klauzule w konstrukcjach współdzielących pracę (w C/C++).
Wykorzystanie klauzul OpenMP jest zilustrowane prostymi przykładami w tej sekcji.
Schedule – język C.
Zachowanie wszystkich typów klauzul schedule można w prosty sposób zobrazować, wykorzystując klauzule schedule z parametrem runtime. Pozwoli to na kontrolowanie zachowania klauzuli za pomocą zmiennej środowiskowej OMP_SCHEDULE.
/*defines the total amount of iterations*/
int main(void)
 int i,id,chunk_size,numit;
 int array[N_ITER];
 memset(array,0,sizeof(array));
 numit=0;
 id = omp_get_thread_num();
 printf ("Thread no %d starting... \n", id);
 srand(time(0)*(1+id));
 for (i = 0; i &lt; N_ITER; ++i)
 id = omp_get_thread_num();
 usleep(rand()%(10000*(1+id)));
 array[i]=id;
 numit++;
 printf("Thread %d performed %d iterations\n",id,numit);
 for (i = 0; i &lt; N_ITER; ++i)
 printf("%d",array[i]);
 puts("");
 return 0;
Przykład użycia:
$ env OMP_SCHEDULE="static,8" ./schedule
Thread no 1 starting...
Thread no 3 starting...
Thread no 0 starting...
Thread no 2 starting...
Thread 3 performed 256 iterations
Thread 0 performed 256 iterations
Thread 2 performed 256 iterations
Thread 1 performed 256 iterations
0000000011111111222222223333333300000000111111112222222233333333000000001111111
1222222223333333300000000111111112222222233333333000000001111111122222222333333
3300000000111111112222222233333333000000001111111122222222333333330000000011111
1112222222233333333000000001111111122222222333333330000000011111111222222223333
3333000000001111111122222222333333330000000011111111222222223333333300000000111
1111122222222333333330000000011111111222222223333333300000000111111112222222233
3333330000000011111111222222223333333300000000111111112222222233333333000000001
1111111222222223333333300000000111111112222222233333333000000001111111122222222
3333333300000000111111112222222233333333000000001111111122222222333333330000000
0111111112222222233333333000000001111111122222222333333330000000011111111222222
2233333333000000001111111122222222333333330000000011111111222222223333333300000
0001111111122222222333333330000000011111111222222223333333300000000111111112222
2222333333330000000011111111222222223333333300000000111111112222222233333333
$ env OMP_SCHEDULE="dynamic,8" ./schedule
Thread no 2 starting...
Thread no 0 starting...
Thread no 1 starting...
Thread no 3 starting...
Thread 3 performed 120 iterations
Thread 0 performed 480 iterations
Thread 1 performed 256 iterations
Thread 2 performed 168 iterations
2222222200000000111111113333333300000000111111110000000000000000222222220000000
0111111113333333300000000000000001111111122222222000000000000000011111111000000
0022222222000000003333333311111111000000000000000022222222000000001111111100000
0003333333300000000111111110000000022222222000000001111111133333333000000001111
1111222222220000000011111111000000002222222200000000333333331111111100000000222
2222200000000000000001111111100000000111111110000000011111111222222223333333300
0000001111111100000000000000002222222211111111000000003333333300000000111111110
0000000222222220000000011111111000000002222222200000000333333331111111100000000
0000000000000000111111112222222200000000111111113333333300000000222222220000000
0111111110000000033333333000000001111111100000000222222220000000011111111000000
0033333333000000002222222211111111000000001111111100000000222222223333333300000
0000000000011111111000000002222222200000000111111110000000022222222333333330000
0000111111110000000022222222111111110000000033333333000000001111111100000000
$ env OMP_SCHEDULE="guided,8" ./schedule
Thread no 0 starting...
Thread no 2 starting...
Thread no 3 starting...
Thread no 1 starting...
Thread 2 performed 192 iterations
Thread 0 performed 454 iterations
Thread 1 performed 234 iterations
Thread 3 performed 144 iterations
0000000000000000000000000000000000000000000000000000000000000000000000000000000
0000000000000000000000000000000000000000000000000000000000000000000000000000000
0000000000000000000000000000000000000000000000000000000000000000000000000000000
0000000000000000000222222222222222222222222222222222222222222222222222222222222
2222222222222222222222222222222222222222222222222222222222222222222222222222222
2222222222222222222222222222222222222222222222222222233333333333333333333333333
3333333333333333333333333333333333333333333333333333333333333333333333333333333
3333333333333333333333333333333333333331111111111111111111111111111111111111111
1111111111111111111111111111111111111111111111111111111111111111111111111111111
1111111111111111111111111111111111111111111111111111111111111111111111000000000
0000000000000000000000000000000000000000000000000000000000000000000000000000000
0000000000000000000000000000000000000000000000000000011111111111111111111111111
0000000000000000000000000000000000111111111110000000011111111000000000000000
$ env OMP_SCHEDULE="auto" ./schedule
Thread no 0 starting...
Thread no 1 starting...
Thread no 3 starting...
Thread no 2 starting...
Thread 3 performed 256 iterations
Thread 2 performed 256 iterations
Thread 1 performed 256 iterations
Thread 0 performed 256 iterations
0000000000000000000000000000000000000000000000000000000000000000000000000000000
0000000000000000000000000000000000000000000000000000000000000000000000000000000
0000000000000000000000000000000000000000000000000000000000000000000000000000000
0000000000000000000111111111111111111111111111111111111111111111111111111111111
1111111111111111111111111111111111111111111111111111111111111111111111111111111
1111111111111111111111111111111111111111111111111111111111111111111111111111111
1111111111111111111111111111111111111122222222222222222222222222222222222222222
2222222222222222222222222222222222222222222222222222222222222222222222222222222
2222222222222222222222222222222222222222222222222222222222222222222222222222222
2222222222222222222222222222222222222222222222222222222223333333333333333333333
3333333333333333333333333333333333333333333333333333333333333333333333333333333
3333333333333333333333333333333333333333333333333333333333333333333333333333333
3333333333333333333333333333333333333333333333333333333333333333333333333333
Reduction(operator:zmienna) – język C.
Kolejny fragment kodu przedstawia typowy przykład użycia klauzuli „reduction” do zrównoleglenia obliczania sumy. W tym konkretnym przykładzie za pomocą pętli "for" wyznaczamy sumę elementów tablicy „a” mnożonych przez wagi zależne od zmiennej „i”. Do zrównoleglenia pętli używamy dyrektyw OpenMP i klauzuli redukcji. Klauzula codice_6 jest opcjonalna.
 #define N 10000 /*size of a*/
 void calculate(int); /*The function that calculates the elements of a*/
 int i;
 long w;
 long a[N];
 calculate(a);
 long sum = 0;
 /*forks off the threads and starts the work-sharing construct*/
 #pragma omp parallel for private(w) reduction(+:sum) schedule(static,1)
 for(i = 0; i &lt; N; i++)
 w = i*i;
 sum = sum + w*a[i];
 printf("\n %li",sum);
Równoważna, acz mniej elegancka implementacja polega na zastosowaniu (lokalnej i prywatnej w każdym wątku) zmiennej przechowującej sumę częściową wyznaczoną w każdym wątku (codice_7). Po wyznaczeniu wszystkich sum częściowych są one dodawane do zmiennej codice_8. Operacja ta wykonywana jest w sekcji krytycznej zadeklarowanej dyrektywą „critical” .
 ...
 long sum = 0, loc_sum = 0;
 /*forks off the threads and starts the work-sharing construct*/
 #pragma omp parallel for private(w,loc_sum) schedule(static,1)
 for(i = 0; i &lt; N; i++)
 w = i*i;
 loc_sum = loc_sum + w*a[i];
 #pragma omp critical
 sum = sum + loc_sum;
 printf("\n %li",sum);
Implementacje.
OpenMP zostało zaimplementowane w wielu komercyjnych kompilatorach. Na przykład w Visual C++ 2005 (w edycjach Professional i Team System, w Intel Parallel Studio dla różnych procesorów oraz w kompilatorach z Sun Studio wspierających ostatnie specyfikacje OpenMP z udoskonaleniami dla Solarisa (UltraSPARC i x86/x64) i Linuksa. Kompilatory Fortranu, C i C++ z The Portland Group także wspierają OpenMp 2.5, GCC wspiera OpenMP od wersji 4.2.
Kilka kompilatorów posiada wczesną implementację OpenMp 3.0:
Sun Studio 12 update 1 posiada pełną implementację OpenMP 3.0.
Spodziewane wyniki działania.
Można się spodziewać otrzymać N razy mniejszy czas wykonania (lub N-krotne przyspieszenie) podczas przetwarzania równoległego przy użyciu OpenMP na N-procesorowej platformie. W praktyce rzadko ma to miejsce z następujących powodów:
Przynależność wątków.
Niektórzy producenci zalecają ustawianie koligacji procesorów na wątki OpenMP, w celu przyporządkowania ich do poszczególnych rdzeni procesora. Minimalizuje to migrowanie wątków między procesorami i koszt przełączania kontekstu. Dodatkowo, poprawia dostęp do danych poprzez zredukowanie dostępu do cache procesora, na którym wątek nie jest uruchomiony.

</doc>
<doc id="432640" url="https://pl.wikipedia.org/wiki?curid=432640" title="Erinome (księżyc)">
Erinome (księżyc)

Erinome (Jowisz XXV) – mały zewnętrzny księżyc Jowisza, odkryty przez grupę astronomów z Uniwersytetu Hawajskiego pod przewodnictwem Scotta Shepparda, w 2000 roku.
Nazwa.
Nazwa pochodzi od imienia postaci z mitologii greckiej – Erinome (gr. Ερινομη), jednej z kochanek Zeusa (Jowisza).
Charakterystyka fizyczna.
Erinome jest jednym z najmniejszych księżyców Jowisza, jego średnicę ocenia się na około 3 km. Średnia gęstość tego ciała ma wartość ok. 2,6 g/cm3, a składa się przeważnie z krzemianów. Powierzchnia Erinome jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 22,8 magnitudo.
Erinome obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Karme.

</doc>
<doc id="432641" url="https://pl.wikipedia.org/wiki?curid=432641" title="Tipitapa (miasto)">
Tipitapa (miasto)

Tipitapa – miasto w Nikaragui, w departamencie Managua, położone na wschodnim wybrzeżu jeziora Managua, nad rzeką Tipitapa, łączącą jezioro Managua z jeziorem Nikaragua. Leży na wysokości 40 m n.p.m. Ludność: około 100,2 tys. (2012).
W mieście znajdują się gorące źródła.

</doc>
<doc id="432643" url="https://pl.wikipedia.org/wiki?curid=432643" title="Tipitapa">
Tipitapa



</doc>
<doc id="432646" url="https://pl.wikipedia.org/wiki?curid=432646" title="Diecezja włocławska">
Diecezja włocławska

Diecezja włocławska () – jedna z trzech diecezji obrządku łacińskiego w metropolii gnieźnieńskiej w Polsce. Ustanowiona w XII wieku, jako jedna z pierwszych na ziemiach polskich.
Historia.
Początkowo biskupi rezydowali w Kruszwicy. Wolbórz był miastem rezydencjonalnym biskupów włocławskich, wzniesiono tam Pałac Biskupów Kujawskich.
Stolicę biskupią do Włocławka przeniesiono prawdopodobnie 4 kwietnia 1148 r. Wówczas diecezja otrzymała bullę protekcyjną papieża Eugeniusza III, wystawiona dla biskupa włocławskiego Warnera. Do XIX wieku nazywana diecezją kujawską lub kujawsko-pomorską. 16 sierpnia 1569 r. przez bpa Stanisława Karnkowskiego erygowane zostało pierwsze w Królestwie Polskim – Wyższe Seminarium Duchowne we Włocławku.
W latach 1818–1925 tradycje diecezji kujawskiej przejęła diecezja kujawsko-kaliska. W 1925 r. została przywrócona jako diecezja włocławska. 25 marca 1992 r. bullą papieża Jana Pawła II "Totus Tuus Poloniae populus", wyłączającą pięć dekanatów z miastem Kalisz, utworzono diecezję kaliską.
Na przestrzeni wieków administracyjnie należała do:
Wśród świętych i błogosławionych związanych z diecezją włocławską znajdują się:
Patroni diecezji.
Od 1818 roku na terenie diecezji znalazł się Kalisz ze swoim sanktuarium św. Józefa. Łaskami słynący obraz Świętej Rodziny, gdzie św. Józef był szczególnie czczony, został ozdobiony koronami papieskimi już w 1796 r. To zdaniem historyków było przyczyną obrania tego świętego za patrona diecezji. Dzięki staraniom bpa Wincentego Popiela, w 1880 roku Stolica Apostolska wydała dekret ustanawiający głównym patronem diecezji św. Józefa. Chociaż od 1992 roku sanktuarium św. Józefa jest już poza diecezją włocławską, św. Józef pozostał nadal jej głównym patronem. Drugim patronem został obrany błogosławiony Bogumił z Dobrowa.
Podział administracyjny.
Diecezja włocławska podzielona jest na 33 dekanaty:

</doc>
<doc id="432647" url="https://pl.wikipedia.org/wiki?curid=432647" title="Krompachy">
Krompachy

Krompachy (niem. "Krompach, Krombach", węg. "Korompa") – miasto położone w środkowej Słowacji, w dolinie rzeki Hornad. 8758 mieszkańców (2011), mniejszości narodowe Romów i Czechów. Samochodem 386 kilometrów od Bratysławy (stolicy kraju), 48 kilometrów od Koszyc (miasta okręgowego).
Pierwsze wzmianki o miejscowości pochodzą z dokumentu króla Władysława IV z 1282 r. W tym czasie należała ona do Zamku Spiskiego. Od początku XIV w. w kolejnych zapiskach pojawiają się informacje o górnictwie i handlu miedzią.
Początek przemysłowego rozwoju miasta nastąpił w 1841 r., kiedy Ľudovít Trangus wraz z innymi przedsiębiorcami zaczęli budować miejscową hutę żelaza wraz z walcownią. Rozwój przyspieszył po 1848 r., kiedy to miasto uwolniło się od feudalnych zależności na rzecz dotychczasowego pana, A. V. Csáky'ego. W rozwoju huty zasłużył się m.in. Czech Viktor Lorenc, który w latach 1870-1889 był w niej głównym inżynierem. Największy rozmach huta osiągnęła na przełomie XIX i XX w., kiedy była w niej zatrudniona ponad połowa mieszkańców miasta (3,5 z 6,5 tys.). Jej produkcja osiągała wówczas rocznie 85 tys. ton surowego żelaza i ok. 100 tys. ton wyrobów stalowych, co czyniło ją największą hutą na Węgrzech. Upadek hutnictwa nastąpił w wyniku kryzysu ekonomiczno-socjalnego w latach międzywojennych.
W 1889 r. w Krompachach powstała pierwsza na terenie dzisiejszej Słowacji elektrownia wodna o mocy 22 kW. Od 1951 r. ponownie pracuje tu huta miedzi. Ostatnio miasto znane również z rozwijanego tu od 1948 r. przemysłu elektrotechnicznego.
Największym atutem miasta jest turystyka, nieopodal położone są góry (Góry Wołowskie, Góry Lewockie, Branisko). Kilka kilometrów od miejscowości, w Plejsach, działa ośrodek narciarski, znajduje się tam kolej krzesełkowa.
W Krompachach urodził się Ludwig von Tetmajer (1850-1905), syn dyrektora huty Władysława Tetmajera, późniejszy profesor zuryskiego Polytechnikum i założyciel słynnego dziś szwajcarskiego Federalnego Instytutu Badań Materiałowych "Empa".

</doc>
<doc id="432651" url="https://pl.wikipedia.org/wiki?curid=432651" title="Pałac pod Głowami w Szczecinie">
Pałac pod Głowami w Szczecinie

Pałac pod Głowami w Szczecinie przy pl. Żołnierza Polskiego 2 (ul. Staromłyńska 1) – klasycystyczny budynek z końca XVIII wieku składający się z 2 budowli połączonych ze sobą w 1889 roku.
Od roku 1889 aż do końca II wojny światowej pałac służył władzom wojskowym.
Po powojennej odbudowie, w 1958 roku został przekazany instytucjom kulturalnym.
W części zachodniej mieści się obecnie Klub 13 Muz (założony przez Gałczyńskiego podczas jego krótkiego szczecińskiego epizodu), w części wschodniej – Muzeum Sztuki Współczesnej, Oddział Muzeum Narodowego w Szczecinie.
Nazwa pałacu pochodzi od dziewięciu głów zdobiących szczyty jego okien. Przed II wojną światową w nadprożach okien pierwszego piętra widniały głowy antycznych herosów. W czasie powojennej odbudowy (oraz późniejszego remontu) zamiast antycznych popiersi umieszczono głowy szczecinian związanych z kulturą (Władysław Filipowiak, Zofia Krzymuska-Fafius, Stefan Kwilecki, Jan Papuga, Bohdan Skłodowski, Janina Kosińska-Brzozowska, Józef Barecki, Antoni Huebner, Józef Gruda). W ten sposób ich twórca, Sławomir Lewiński, chciał podkreślić młodą jeszcze polskość miasta.
Wewnątrz budynku w kilku pomieszczeniach zachowały się pierwotne sztukaterie.

</doc>
<doc id="432655" url="https://pl.wikipedia.org/wiki?curid=432655" title="Dekanat kolski I">
Dekanat kolski I

Dekanat kolski I – jeden z dekanatów rzymskokatolickiej diecezji włocławskiej, istniejący w latach 1994–2015.
Historia.
Dekanat kolski I utworzony został 1994 r., po powstaniu nowych parafii w Kole i Ochlach. Wówczas dokonano podziału dekanatu kolskiego na dwie części. Południowa część znalazła się w dekanacie kolskim I, a północno-wschodnia w dekanacie kolskim II. W skład dekanatu wchodziło osiem parafii z terenu powiatu kolskiego i tureckiego.
Dekretem z 2 lutego 2015 r. został zlikwidowany. Pięć parafii zostało włączonych w skład utworzonego dekanatu kościeleckiego, a pozostałe trzy – do przywróconego dekanatu kolskiego.
Parafie.
W skład dekanatu kolskiego I wchodziły następujące parafie:
Władze dekanatu.
Dziekani dekanatu kolskiego I
Wicedziekani dekanatu kolskiego I

</doc>
<doc id="432656" url="https://pl.wikipedia.org/wiki?curid=432656" title="Tipitapa (rzeka)">
Tipitapa (rzeka)

Tipitapa (hiszp. "Río Tipitapa") – rzeka w zachodniej Nikaragui, wypływająca z jeziora Managua i łącząca je z położonym bardziej na zachód jeziorem Nikaragua. W środku biegu rzeki znajduje się niewielkie jezioro Tisma ("Laguna de Tisma"). Wypływa na wysokości 37,5 m n.p.m., a uchodzi na wysokości 34 m n.p.m.
Nad rzeką leży miasto Tipitapa.

</doc>
<doc id="432660" url="https://pl.wikipedia.org/wiki?curid=432660" title="Radio Gorzów">
Radio Gorzów

Radio Gorzów, dawniej Radio RMG 95,6 FM (RMG to skrót od Radio Miejskie Gorzów) – lokalne radio nadające w Gorzowie Wielkopolskim na częstotliwości 95,6 MHz z obiektu nadawczego RON Podmiejska. Jest stacją miejską działająca w strukturach Polskiego Radia – Radia Zachód mającego siedzibę w Zielonej Górze. 
Historia.
Radio Miejskie Gorzowa rozpoczęło emisję programu 18 grudnia 2000 roku jako oddział Radia Zachód. Od początku stacja miała nadawać program lokalny kierowany do mieszkańców Gorzowa Wielkopolskiego. Początkowo RMG nadawało codziennie 8 godzin własnego programu, a w pozostałym czasie antenowym retransmitowany był program Radia Zachód. Od 20 kwietnia 2007 Radio Gorzów nadaje swój program 24 godziny na dobę.
Nazwa.
Pierwotnie radio funkcjonowało pod nazwą Radio Miejskie Gorzowa, następnie pod nazwą RMG 95,6 FM. Spowodowane to było faktem, iż we wcześniejszych latach pod nazwą "Radio Gorzów" funkcjonowała w mieście inna (diecezjalna) rozgłośnia, obecnie będąca częścią sieci Radia Plus. 
21 kwietnia 2012 w piątą rocznicę uruchomienia całodobowego programu RMG 95,6 FM zmieniło nazwę na Radio Gorzów. Zmiana ta miała na celu poprawę identyfikacji radia jako lokalnego medium dla Gorzowa Wielkopolskiego. Zmienił się także adres strony internetowej: z "www.rmg.fm" na "www.radiogorzow.fm"
Charakter.
Radio Gorzów jest stacją radiową kierowaną do słuchaczy w przedziale wiekowym 15-49 lat. Gorzowianie znajdą tutaj lokalne serwisy informacyjne, informacje drogowe, pogodę.

</doc>
<doc id="432666" url="https://pl.wikipedia.org/wiki?curid=432666" title="Jean Francois Chalgrin">
Jean Francois Chalgrin



</doc>
<doc id="432667" url="https://pl.wikipedia.org/wiki?curid=432667" title="Dekanat kolski II">
Dekanat kolski II

Dekanat kolski II - jeden z dekanatów rzymskokatolickiej diecezji włocławskiej, istniejący w latach 1994 - 2015. 
Historia.
30 czerwca 1818 r. na mocy bulli "Ex imposita Nobis" papieża Piusa VII utworzono diecezję kujawsko-kaliską. W jej ramach utworzono dekanat Koło, do którego należało do niego 11 parafii.
W 1994 r., w wyniku powstawania nowych parafii w Kole i Ochlach, dokonano podziału dekanatu na dwie części. Południowa część znalazła się w dekanacie kolskim I, a północno-wschodnia w dekanacie kolskim II. W skład dekanatu kolskiego II wchodziło siedem parafii z terenu powiatu kolskiego.
Dekretem z 2 lutego 2015 r. został zlikwidowany. Większość parafii zostało włączonych w skład przywróconego dekanatu kolskiego.
Parafie.
W skład dekanatu kolskiego II wchodziły następujące parafie:
Władze dekanatu.
Dziekan dekanatu kolskiego II: 
Wicedziekan:

</doc>
<doc id="432668" url="https://pl.wikipedia.org/wiki?curid=432668" title="Live Killers">
Live Killers

Live Killers – podwójny album koncertowy brytyjskiego zespołu rockowego Queen, nagrany w trakcie europejskiej trasy Jazz Tour, promującej album "Jazz", wydany rok wcześniej. Cieszył się dużą popularnością, szczególnie w USA, gdzie był podwójnie platynowy (sprzedano ponad 2 mln sztuk). Na albumie zawarto cały repertuar koncertowy grupy podczas trasy. W Polsce nagrania uzyskały status platynowej płyty.
Roger Taylor i Brian May nie cenią albumu "Live Killers" ze względu na jego ostateczne miksowanie, co zresztą – tuż po jego wydaniu – ogłosili publicznie.

</doc>
<doc id="432670" url="https://pl.wikipedia.org/wiki?curid=432670" title="Rivas (miasto w Nikaragui)">
Rivas (miasto w Nikaragui)

Rivas – miasto w południowej Nikaragui, położone niedaleko zachodniego wybrzeża jeziora Nikaragua. Ośrodek administracyjny departamentu Rivas.
Miasto położone jest przy Drodze Panamerykańskiej.

</doc>
<doc id="432672" url="https://pl.wikipedia.org/wiki?curid=432672" title="Brzeziny (gmina wiejska w województwie łódzkim)">
Brzeziny (gmina wiejska w województwie łódzkim)

Brzeziny – gmina wiejska w województwie łódzkim, w powiecie brzezińskim. W latach 1975–1998 gmina położona była w województwie skierniewickim.
Siedziba gminy to Brzeziny.
Według danych z 31 grudnia 2007 gminę zamieszkiwały 5404 osoby.
Struktura powierzchni.
Według danych z roku 2007 gmina Brzeziny ma obszar 106,64 km², w tym:
Gmina stanowi 29,74% powierzchni powiatu brzezińskiego.
Rezerwaty przyrody.
Na terenie gminy znajduje się rezerwat przyrody Parowy Janinowskie chroniący las bukowy z kompleksem erozyjnych parowów charakterystycznych dla krawędzi Wyżyny Łódzkiej.
Demografia.
Dane z 31 grudnia 2007:
Wsie sołeckie.
Adamów, Bielanki, Bronowice, Buczek, Dąbrówka Duża, Dąbrówka Mała, Eufeminów, Gaj, Gałkówek-Kolonia, Grzmiąca, Helenów, Jaroszki, Jordanów, Kędziorki, Małczew, Marianów Kołacki, Paprotnia, Poćwiardówka, Polik, Przanówka, Przecław, Rozworzyn, Syberia, Szymaniszki, Teodorów, Tworzyjanki, Witkowice, Zalesie.
Pozostałe miejscowości.
Bielanki (kolonia), Bogdanka, Bogdanka (osada), Czyżyków, Eufeminówek, Helenówka, Henryków, Ignaców, Jabłonów, Janinów, Janinów (leśniczówka), Michałów, Pieńki Henrykowskie, Rochna, Sadowa, Stare Koluszki, Strzemboszewice, Ścibiorów, Tadzin, Żabieniec
Sąsiednie gminy.
Andrespol, Brzeziny (miasto), Koluszki, Nowosolna, Rogów, Stryków, Dmosin

</doc>
<doc id="432682" url="https://pl.wikipedia.org/wiki?curid=432682" title="Bojszowy (gmina)">
Bojszowy (gmina)

Bojszowy – gmina wiejska w Polsce w województwie śląskim, w powiecie bieruńsko-lędzińskim. W latach 1975–98 gmina administracyjnie należało do województwa katowickiego.
Siedziba gminy to Bojszowy.
Według danych GUS z 31 grudnia 2021 roku gminę zamieszkiwało 8269 osób.
Sołectwa:
W latach 1973–1977 gmina obejmowała 7 sołectw: Bojszowy, Jankowice, Jedlina, Międzyrzecze, Nowe Bojszowy, Studzienice i Świerczyniec. W latach 1977–1991 dzielnica Tychów. Od 2 kwietnia 1991 roku ponownie reaktywowana (nie obejmując już Jankowic i Studzienic).
Struktura powierzchni.
Według danych z roku 2004 gmina Bojszowy ma obszar 34 km², w tym:
Gmina stanowi 21,7% powierzchni powiatu.
Demografia.
Dane z 31 marca 2016 roku:
Piramida wieku mieszkańców gminy Bojszowy w 2014 roku:
Sąsiednie gminy.
Bieruń, Kobiór, Oświęcim, Miedźna, Pszczyna, Tychy

</doc>
<doc id="432689" url="https://pl.wikipedia.org/wiki?curid=432689" title="Lipsko (gmina)">
Lipsko (gmina)

Lipsko – gmina miejsko-wiejska w województwie mazowieckim, w powiecie lipskim. W latach 1975–1998 gmina położona była w województwie radomskim.
Siedziba gminy to Lipsko.
Według danych z 31 grudnia 2012 gminę zamieszkiwało 11 607 osób. Dochód na mieszkańca w 2005: 1712.03 zł.
Według danych z 31 grudnia 2019 roku gminę zamieszkiwało 10 970 osób.
Za Królestwa Polskiego gmina należała do powiatu iłżeckiego w guberni radomskiej. 13 stycznia 1870 do gminy przyłączono obszar zniesionego miasta Lipsko.
Struktura powierzchni.
Według danych z roku 2004 gmina Lipsko ma obszar 135,21 km², w tym:
Gmina stanowi 18,1% powierzchni powiatu.
Sołectwa.
Babilon, Borowo, Boży Dar, Dąbrówka, Długowola Druga, Długowola Pierwsza, Gołębiów, Gruszczyn, Helenów, Huta, Jakubówka, Jelonek, Józefów, Katarzynów, Krępa Górna, Krępa Kościelna, Leopoldów, Leszczyny, Lucjanów, Lipa-Krępa, Lipa-Miklas, Małgorzacin, Maruszów, Maziarze, Nowa Wieś, Poręba, Ratyniec, Szymanów, Śląsko, Tomaszówka, Walentynów, Wiśniówek, Wola Solecka Druga, Wola Solecka Pierwsza, Wólka, Zofiówka.
Pozostałe miejscowości:
Części miejscowości:
Sąsiednie gminy.
Chotcza, Ciepielów, Sienno, Solec nad Wisłą, Tarłów

</doc>
<doc id="432690" url="https://pl.wikipedia.org/wiki?curid=432690" title="Grzymkowa Wola">
Grzymkowa Wola



</doc>
<doc id="432697" url="https://pl.wikipedia.org/wiki?curid=432697" title="Wagga Wagga">
Wagga Wagga

Wagga Wagga – miasto w Australii, w stanie Nowa Południowa Walia, nad rzeką Murrumbidgee (dopływ Murray). Około 47 tys. mieszkańców.
W mieście rozwinął się przemysł mleczarski, mięsny, młynarski, drzewny, metalowy oraz materiałów budowlanych.

</doc>
<doc id="432701" url="https://pl.wikipedia.org/wiki?curid=432701" title="Jiujiang">
Jiujiang

Jiujiang (chiń. 九江; pinyin: "Jiǔjiāng") – miasto o statusie prefektury miejskiej we wschodnich Chinach, w prowincji Jiangxi, port nad rzeką Jangcy. W 2010 roku liczba mieszkańców miasta wynosiła 253 448. Prefektura miejska w 1999 roku liczyła 4 483 456 mieszkańców. Ośrodek przemysłu maszynowego, chemicznego, ceramicznego i włókienniczego.

</doc>
<doc id="432702" url="https://pl.wikipedia.org/wiki?curid=432702" title="Nadprzestrzeń">
Nadprzestrzeń



</doc>
<doc id="432706" url="https://pl.wikipedia.org/wiki?curid=432706" title="Niepołomice (gmina)">
Niepołomice (gmina)

Niepołomice – gmina miejsko-wiejska w województwie małopolskim, w powiecie wielickim. Siedzibą gminy są Niepołomice. 
W latach 1976–1998 gmina położona była w województwie krakowskim. Do 1976 na obszarze obecnej gminy Niepołomice, istniało miasto Niepołomice oraz gminy: Podłęże i Zabierzów Bocheński.
Według danych z 10 listopada 2021 gminę zamieszkiwało 29 917 osób.
Struktura powierzchni.
Według danych z roku 2004 gmina Niepołomice ma obszar 95,1 km², w tym:
Gmina stanowi 22,2% powierzchni powiatu.
Sołectwa.
Chobot, Ochmanów, Podłęże, Słomiróg, Staniątki, Suchoraba, Wola Batorska, Wola Zabierzowska, Zabierzów Bocheński, Zagórze, Zakrzowiec, Zakrzów.
Sąsiednie gminy.
Biskupice, Drwinia, Gdów, Igołomia-Wawrzeńczyce, Kłaj, Kraków, Wieliczka

</doc>
<doc id="432707" url="https://pl.wikipedia.org/wiki?curid=432707" title="Gisborne">
Gisborne

Gisborne (maor. "Te Tai-rāwhiti") – miasto portowe w Nowej Zelandii, na wschodnim wybrzeżu Wyspy Północnej, nad zatoką Poverty. Około 45,2 tys. mieszkańców.
Miasto Gisborne.
Miasto Gisborne jest położone na północnym krańcu zatoki Poverty. Cypel w formie białego klifu nazywany Young Nick's Head na drugim końcu zatoki jest widoczny z samego miasta. Klify widać na zdjęciu satelitarnym po lewej stronie.
Natomiast po prawej stronie na zdjęciu satelitarnym na drugim końcu zatoki znajduje się Wzgórze Kaiti. Z tego wzgórza rozciąga się wspaniały widok na całe miasto.
Wzniesienie to było pierwszą rzeczą jaką dostrzegła załoga statku kapitana Jamesa Cooka. Statek „Endeavour” dopłynął do wyspy 8 października 1769 roku. Zatoka, nad którą leży miasto, nazwano na cześć dwunastoletniego członka załogi, Nicka Younga.
Miasto wciąż posiada swój urok i jest popularnym punktem wakacyjnym. Do lokalnych gałęzi przemysłu zalicza się rolnictwo, ogrodnictwo, hodowla zwierząt i leśnictwo. Produkcja wina również zalicza się do lokalnej gospodarki.
Czasami Gisborne jest znane jako ‘Miasto rzek’, ponieważ w centrum miasta spotykają się trzy różne rzeki.
Gisborne ma cztery szkoły średnie: Gisborne Boys’ High, Gisborne Girls’ High, Lytton High i Campion College.
Dawniej w porcie cumowało bardzo wiele statków. Obecnie port jest domem dla wielu niewielkich kutrów rybackich.
Dużym walorem miasta jest to, że jest w pobliżu piaszczystych plaż takich jak Waikanae czy Midway. Niedaleko od miasta znajduje się plaża Wainui, popularna wśród serfujących.
Głównymi corocznymi wydarzeniami w mieście są Dawn Raid Beach Day Out, który jest koncertem na otwartej przestrzeni i przyciąga wiele hiphopowych gwiazd oraz drugi z okazji Nowego Roku koncert Rhytmes&amp;Vines, który jest ogromnym koncertem znanych nowozelandzkich zespołów odbywający się w winnicy.
W mieście rozwinął się przemysł spożywczy, wełniarski, maszynowy oraz chemiczny.
Ogrody.
Gisborne ma własny ogród botaniczny: Gisborne Botanical Gardens
W okolicach Gisborne są jeszcze dwa ważne arboreta:

</doc>
<doc id="432708" url="https://pl.wikipedia.org/wiki?curid=432708" title="Sępnik czarny">
Sępnik czarny

Sępnik czarny, urubu czarny ("Coragyps atratus") – gatunek dużego ptaka padlinożernego z rodziny kondorowatych (Cathartidae), jedyny przedstawiciel rodzaju Coragyps. Zamieszkuje teren obu Ameryk: południowe i wschodnie stany USA, Meksyk, Amerykę Centralną i prawie całą Amerykę Południową, poza jej południową częścią. Z reguły osiadły. Nie jest zagrożony.
Taksonomia.
Takson po raz pierwszy formalnie opisał niemiecki przyrodnik Johann Matthäus Bechstein w 1793 roku, nadając mu nazwę "Vultur atratus". Autor zaczerpnął tę nazwę z tekstu Williama Bartrama z 1791 roku, który wymienił ten gatunek (jako „Vultur atratus, black vulture or carrion crow”) wśród ptaków zamieszkujących Florydę i Karolinę, nie zamieszczając jednak żadnego opisu. Bechstein jako miejsce typowe wskazał rzekę St. Johns na Florydzie. Gatunek ten jest jedynym przedstawicielem rodzaju "Coragyps" utworzonego przez Emmanuela Le Maouta w 1853 roku.
Etymologia.
Nazwa rodzajowa: "korax", κορακος "korakos" „kruk” (tj. czarny), od κρωζω "krōzō" „krakać”; γυψ "gups", γυπος "gupos" „sęp”.
Epitet gatunkowy: „ubrany w żałobę”, od "ater" „czarny”.
Podgatunki.
Międzynarodowy Komitet Ornitologiczny (IOC) uznaje "C. atratus" za gatunek monotypowy, z kolei autorzy "Handbook of the Birds of the World" wyróżniają trzy podgatunki:
Status i ochrona.
Międzynarodowa Unia Ochrony Przyrody (IUCN) uznaje sępnika czarnego za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji lęgowej, według szacunków organizacji Partners in Flight z 2017 roku, wynosi około 20 milionów osobników. Globalny trend liczebności populacji uznawany jest za wzrostowy.
Mimo braku naturalnych wrogów, w wielu regionach stał się rzadki głównie ze względu na brak odpowiednich miejsc gniazdowania. W Kanadzie, Meksyku i Stanach Zjednoczonych jest objęty ochroną gatunkową.

</doc>
<doc id="432710" url="https://pl.wikipedia.org/wiki?curid=432710" title="Pistolet HK4">
Pistolet HK4

HK4 – niemiecki pistolet samopowtarzalny, modyfikacja pistoletu Mauser HSc. Pierwszy pistolet samopowtarzalny produkowany przez firmę Heckler und Koch.
Firma Heckler und Koch została założona po wojnie przez byłych pracowników firmy Mauser. Kiedy w latach 50. zniesiono zakaz produkcji broni palnej w Niemczech rozpoczęła ona produkcję pistoletu HK4. Jego konstruktor Alex Seidel zmodyfikował swój przedwojenny pistolet Mauser HSc, przystosowując go do łatwej zmiany kalibru. Poprzez wymianę lufy można było uzyskać broń kalibru 6,35, 7,65 lub 9 mm. Wymiana lufy, iglicy i wyciągu przekształcała HK4 w broń kalibru .22 LR.
Pistolet HK4 był produkowany w latach 1952-1984. W tym czasie wyprodukowano 47 650 tych pistoletów. 8700 z nich zostało sprzedane w USA przez firmę Harrington &amp; Richardson pod jej marką. Pistolety sprzedawane przez H&amp;R były sprzedawane w zestawach zawierających lufy kalibru 9 mm i .22 LR.
Opis.
HK4 był bronią samopowtarzalną. Zasada działania oparta o odrzut zamka swobodnego. Sprężyna powrotna umieszczona wokół lufy.
Mechanizm spustowy z samonapinaniem, kurkowy. Skrzydełko bezpiecznika znajdowało się na szkielecie po lewej stronie.
HK4 był zasilany z wymiennego, jednorzędowego magazynka pudełkowego o pojemności 8 (naboje .22 LR, 6,35 mm i 7,65 mm) lub 7 naboi (naboje 9 mm), umieszczonego w chwycie. Zatrzask magazynka na spodzie chwytu pistoletowego.
Lufa gwintowana.
Przyrządy celownicze stałe (muszka i szczerbinka).

</doc>
<doc id="432711" url="https://pl.wikipedia.org/wiki?curid=432711" title="Berbérati">
Berbérati

Berbérati – miasto w południowo-wschodniej części Republiki Środkowoafrykańskiej, ośrodek administracyjny prefektury Mambéré-Kadéï. Około 59,4 tys. mieszkańców. Czwarte co do wielkości miasto kraju.
Miasto jest obsługiwane przez lotnisko Berbérati.

</doc>
<doc id="432716" url="https://pl.wikipedia.org/wiki?curid=432716" title="Changsha">
Changsha

Changsha (chiń. upr. 长沙; chiń. trad. 長沙; pinyin: "Chángshā") – miasto o statusie prefektury miejskiej w Chinach, ośrodek administracyjny prowincji Hunan, port nad rzeką Xiang Jiang (uchodzi do jeziora Dongting Hu).
Historia.
Na początku XX wieku mieszkała tu niewielka grupa kupców i misjonarzy z Zachodu.
Do końca lat 70. XX wieku przyjeżdżały tu tłumy osób, by zobaczyć stolicę prowincji Hunan, skąd pochodził przewodniczący Mao Zedong.
Gospodarka.
Ośrodek szkolnictwa wyższego, przemysłu bawełnianego, spożywczego, elektrotechnicznego, hutniczego i maszynowego oraz hafciarstwa.

</doc>
<doc id="432717" url="https://pl.wikipedia.org/wiki?curid=432717" title="Silwana">
Silwana

Silwana (wcześniej Zakłady Przemysłu Jedwabniczego "Silwana") – nieistniejące polskie przedsiębiorstwo z Gorzowa Wielkopolskiego, dzielnicy Górczyn. Było znane głównie z produkcji tkanin ze sztucznego jedwabiu.
Historia.
Zakłady Przemysłu Jedwabniczego "Silwana" powstały w 1949 roku na bazie fabryki juty i worków znanego przedwojennego przemysłowca - Maxa Bahra. W latach 1967-1972 wybudowano nowoczesny wydział wykańczalni znajdujący się przy ul. Walczaka. W czasach swej świetności zakład zatrudniał ponad 3400 osób i był jednym z największych zakładów przemysłowych Gorzowa Wielkopolskiego. 
W okresie transformacji rynkowej zakład zaczął mieć poważne problemy ze zbytem towaru. Starano się sprywatyzować zakład przekształcając go w spółkę akcyjną i wciągając do programu Narodowych Funduszy Inwestycyjnych jednak nie przyniosło to pożądanych efektów. Załamanie się rynku branży jedwabniczej spowodowało problemy finansowe przedsiębiorstwa. 
W 2004 roku zakład zakupili przedsiębiorcy z Wrocławia. Przedsiębiorstwo upadło w 2014. 
Produkcja.
Silwana specjalizowała się w produkcji głównie tkanin podszewkowych i specjalnych m.in.:

</doc>
<doc id="432722" url="https://pl.wikipedia.org/wiki?curid=432722" title="Olszyna (gmina)">
Olszyna (gmina)

Olszyna – gmina miejsko-wiejska w Polsce położona w województwie dolnośląskim, w powiecie lubańskim. W latach 1975–1998 gmina administracyjnie należała do województwa jeleniogórskiego.
Siedziba gminy to Olszyna.
Według danych z 20 sierpnia 2009 gminę zamieszkiwały 6742 osoby. W tym:
miasto: 4739
obszar wiejski: 2003
Według danych z 30 czerwca 2020 roku gminę zamieszkiwało 6496 osób.
Struktura powierzchni.
Według danych z roku 2004 gmina Olszyna ma obszar 47,16 km², w tym:
Gmina stanowi 11,0% powierzchni powiatu.
Miejscowości w gminie.
Olszyna, Olszyna Dolna, Biedrzychowice, Bożkowice, Grodnica, Zapusta, Kałużna, Karłowice, Nowa Świdnica, Krzewie Małe.
Sąsiednie gminy.
Gryfów Śląski, Leśna, Lubań.
Historia.
Pierwsze wzmianki o Olszynie pochodzą z roku 1254, wymieniana jest wówczas nazwa Olsna.
Sport.
Kluby sportowe w Olszynie:
Herb i flaga.
Herb Gminy Olszyna.
Tarcza herbowa posiada kształt „w słup”. Pionowo podzielona jest na dwie równe części. Lewa strona przedstawia ułożone pionowo obok siebie deski.Prawa część podzielona jest poziomo na trzy pola, patrząc od góry w kolorach: czerwonym, białym i zielonym. Na tym tle przedstawione jest drzewo olcha, którego pień bierze początek od dolnej części herbu i biegnie środkiem między polami pionowymi. Na obu polach znajdują się gałęzie z liśćmi. W dolnej części symetrycznie umieszczony jest rysunek piły, na którym wielkimi drukowanymi literami wpisano nazwę OLSZYNA. Tarcza herbowa okolona jest obwódką w kolorze czerwonym.30 grudnia 1997 roku uchwałą Rady Gminy Olszyna Nr VIII/76/97 został nadany i zatwierdzony herb gminy Olszyna.
Flaga Gminy Olszyna.
Flaga Gminy Olszyna barwami nawiązuje do herbu. Flaga jest prostokątem podzielonym na trzy poziome pasy: czerwony, biały, zielony, symbolizujące odpowiednio: czerwień - siłę i odwagę, biel - czyste środowisko, zieleń - rolnictwo i lasy. W centralnym położeniu flagi widnieje umieszczony herb gminy Olszyna.

</doc>
<doc id="432728" url="https://pl.wikipedia.org/wiki?curid=432728" title="Ustrój polityczny Liechtensteinu">
Ustrój polityczny Liechtensteinu

Ustrój polityczny Liechtensteinu określa Konstytucja Liechtensteinu ustanowiona w 15 października 1921. Według Konstytucji Liechtenstein jest związkiem państwowym (niem. "Staatsverband") dwóch regionów, obejmujących jedenaście gmin. Liechtenstein formalnie jest konstytucyjną monarchią dziedziczną, demokratyczną i parlamentarną, w której podmiotem władzy są razem Książę i Naród.
Pomimo formalnej niepodległości i niezależności, księstwo połączone jest ze Szwajcarią unią celną, walutową i gospodarczą (od 1923 roku).
Monarcha.
Panujący monarcha sprawuje w Liechtensteinie władzę zwierzchnią i jest przedstawicielem państwa we wszystkich stosunkach międzynarodowych. Monarchą Liechtensteinu jest książę (niem. "Fürst"), a od 1989 roku jego funkcję pełni Jan Adam II Liechtenstein.
Panujący Książę może powierzyć władzę zwierzchnią pełnoletniemu następcy tronu z Domu Książęcego jako swojemu zastępcy (regentowi), jeżeli sam nie może jej tymczasowo sprawować lub w celu przygotowania go do objęcia tronu. Od roku 2004 funkcję regenta pełni najstarszy syn Jana Adama II – Alojzy. Tron księcia jest dziedziczony wyłącznie w linii męskiej, a szczegółowy sposób sukcesji jest ustalany przez Dom Książęcy w formie ustawy sukcesyjnej.
Książę nie podlega władzy sądowniczej oraz nie ponosi odpowiedzialności prawnej. Dotyczy to również każdego członka rodziny książęcej, który pełni funkcję regenta. Monarcha mianuje sędziów i może skorzystać z przysługującego mu prawa łaski, złagodzenia lub zmienienia prawomocnie orzeczonej kary.
Wszystkie ustawy, aby zyskać ważność, wymagają sankcji przez księcia, a odmowa podpisania ustawy oznacza weto absolutne. Panujący Książę ma prawo do zwoływania, zamykania i odraczania obrad Landtagu, a także do jego rozwiązania.
Książę powołuje premiera i rząd na wniosek Landtagu. Ponadto jeżeli rząd utraci zaufanie księcia, monarcha ma prawo do odwołania rządu i powołania rządu tymczasowego, który aby kontynuować swoje prace przed upływem czterech miesięcy musi uzyskać od Landtagu o wotum zaufania.
Obywatele (co najmniej 1500 osób) mogą zgłosić do Landtagu umotywowany wniosek o wotum nieufności dla panującego monarchy. Landtag powinien na najbliższym posiedzeniu podjąć uchwałę dotyczącą tego wniosku i zarządzić referendum. Jeżeli wniosek o wotum nieufności zostanie przyjęty w drodze referendum, jest on przekazywany księciu do rozpatrzenia zgodnie z ustawą sukcesyjną.
14 marca 2003 roku w Liechtensteinie odbyło się referendum, w którym jedną z podejmowanych spraw była zmiana w konstytucji, prowadząca do znacznego wzmocnienia pozycji księcia w państwie. Ponad 64% obywateli zagłosowało wówczas za poszerzeniem praw monarchy i od tamtej pory uważa się, że książę Liechtensteinu posiada najszerszy zakres władzy pośród koronowanych głów Europy (nie licząc Watykanu)[1].
1 lipca 2012 roku odbyło się natomiast referendum dotyczące ograniczenia prawa weta księcia, jednak proponowane zmiany zostały odrzucone większością – 76% głosów, a uprawnienia księcia pozostały niezmienione.[2]
Parlament.
Parlament Liechtensteinu – Landtag, jest jednoizbowy. Landtag jest organem reprezentującym wszystkich obywateli państwa.
W skład Landtagu wchodzi dwudziestu pięciu deputowanych, którzy są wybierani w głosowaniu powszechnym, równym, tajnym i bezpośrednim, w proporcjonalnej ordynacji wyborczej. Regiony Unterland i Oberland tworzą oddzielne okręgi wyborcze, w których wystawiani są różni kandydaci zameldowani w tych regionach. Ze wszystkich deputowanych 15 przypada na Oberland i 10 na Unterland. Próg wyborczy wynosi 8%. Wybory zgodnie z konstytucją, muszą być organizowane w lutym lub marcu, ostatniego roku kadencji Landtagu, która trwa cztery lata. Deputowany może zostać wybrany do Landtagu wielokrotnie.
Uroczystej inauguracji nowego Landtagu dokonuje monarcha (osobiście lub przez pełnomocnika). Wszyscy nowo wybrani członkowie składają na jego ręce przysięgę. Podczas pierwszego posiedzenia każdego roku, któremu przewodniczy najstarszy wiekiem deputowany, Landtag, wybiera ze swego grona Przewodniczącego i jego zastępcę, na dany rok, których celem będzie kierowanie pracami Landtagu.
Zwyczajne posiedzenia Landtagu są zwoływane na początku każdego roku, na podstawie zarządzenia książęcego wskazującego miejsce, dzień i godzinę zgromadzenia. W ciągu roku posiedzenia Landtagu zarządza jego Przewodniczący. W przypadku objęcia tronu przez następcę, Landtag jest zobowiązany w ciągu trzydziestu dni zwołać nadzwyczajne posiedzenie w celu przyjęcia przysięgi Księcia, oraz złożenia mu przysięgi wierności.
Członkowie Landtagu głosują jedynie w zgodzie z przysięgą i przekonaniem. Nigdy nie ponoszą odpowiedzialności za swoje głosowanie, a za wypowiedzi na posiedzeniach Landtagu lub jego komisji odpowiadają wyłącznie przed Landtagiem i nigdy nie mogą zostać za nie pociągnięci do odpowiedzialności sądowej. Aby uchwała Landtagu była ważna, konieczna jest obecność co najmniej 2/3 deputowanych oraz bezwzględna większość głosów obecnych członków parlamentu.
Deputowani otrzymują z kasy państwa uposażenie oraz zwrot kosztów podróży określone ustawą.
Do najważniejszych funkcji parlamentu należą:
Landtag odpowiada za kontrolę całej administracji, z wyłączeniem wymierzania sprawiedliwości przez sądy i uprawnień Księcia. Za kontrolę odpowiada między innymi powoływana przez parlament komisja kontroli. Parlament ma prawo powoływania komisji śledczych i jest do tego zobowiązany, jeżeli utworzenia takiej komisji zażąda co najmniej 1/4 deputowanych.
Parlament powołuje komisję finansów, która może zostać uprawniona do podejmowania uchwał w sprawie nabywania lub sprzedaży gruntów i nieruchomości wchodzących w skład majątku państwowego, jak również do udziału w zarządzaniu jego aktywami finansowymi.
Bez współudziału Landtagu nie może zostać uchwalona, zmieniona lub wejść w życie żadna ustawa. Jeżeli ustawa nie stanowi inaczej, wchodzi ona w życie po upływie ośmiu dni od ogłoszenia w dzienniku ustaw.
Landtag musi skontrolować potwierdzić roczny plan budżetowy rządu, obejmujący całość wydatków i dochodów, związanych z administracją państwową. Rząd zarządza majątkiem finansowym państwa zgodnie z zasadami ustalanymi w porozumieniu z Landtagiem i składa przed nim z tego sprawozdanie.
Inicjatywa ustawodawcza.
Inicjatywę ustawodawczą (prawo do wnoszenia projektów ustaw) w Liechtensteinie posiadają:
Komisja Krajowa.
Komisja Krajowa jest organem powoływanym na okres, w którym Landtag nie obraduje, z powodu zamknięcia obrad, odroczenia obrad lub rozwiązania Landtagu. Funkcjonuje ona do ponownego zebrania się Landtagu. W skład Komisji Krajowej wchodzą dotychczasowy Przewodniczący Landtagu (czasem również zastępca) oraz czterej członkowie Landtagu wybierani w równych proporcjach spośród deputowanych Oberlandu i Unterlandu, podczas ostatniego posiedzenia zgromadzenia.
Rząd.
Rząd Liechtensteinu kieruje administracją państwową i ponosi odpowiedzialność przed Księciem i Landtagiem, jednak Landtag nie może wyrazić mu wotum nieufności. Rząd może tworzyć komisje specjalne rozstrzygające skargi dot. rządu, a także przekazywać część określonych zadań do wykonania funkcjonariuszom państwowym, urzędom państwowym lub komisjom specjalnym.
W skład rządu wchodzą Premier i czterech radców rządowych (ministrów). Rząd powoływany jest przez Księcia na wniosek Landtagu. Razem ze składem rządu powoływani są także zastępca premiera i zastępcy każdego z radców rządowych, którzy zastępują ich w przypadku niemożności uczestnictwa w posiedzeniu rządu. Jeden z czterech radców rządowych jest mianowany przez księcia wicepremierem.
Członkowie rządu muszą być obywatelami Liechtensteinu i muszą mieć prawo kandydowania do Landtagu. Rząd musi być powoływany w taki sposób, aby każdy z regionów (Unterland i Oberland) posiadał co najmniej dwóch przedstawicieli w rządzie. Kadencja rządu wynosi cztery lata.
Rząd część swoich funkcji sprawuje jako organ kolegialny, a część w ramach resortów. Wszystkie ważniejsze sprawy przekazane rządowi do rozpatrzenia, a w szczególności rozpatrzenie spornych spraw administracyjnych są przedmiotem obrad i uchwał rządu. Żeby uchwała rządu był ważna wymagana jest obecność co najmniej czterech członków rządu i większość głosów członków kolegium. W wypadku równości głosów, decyzję ostateczną podejmuje Premier. Posiedzenia rządu są protokołowane przez wyznaczonego sekretarza rządu. Rząd ma obowiązek realizacji wszystkich ustaw oraz zgodnych z prawem poleceń Księcia lub Landtagu.
Do zadań rządu należy:
Premier.
Premier przewodniczy rządowi i pełni funkcje powierzone mu bezpośrednio przez monarchę, kontrasygnuje dekrety i rozporządzenia Księcia (także regenta), podpisuje opracowane kolegialnie dekrety i zarządzenia wydawane przez rząd oraz bezpośrednio kontroluje pracę rząd. Premier składa przysięgę na ręce Księcia, a pozostali członkowie rządu są zaprzysięgani przez Premiera.
Premier realizuje wszystkie uchwały rządu. Jedynie w przypadku, jeżeli uważa, iż uchwała narusza obowiązujące ustawy lub rozporządzenia, ma prawo wstrzymać jej wykonanie, jednakże ma przy tym obowiązek niezwłocznego powiadomienia Trybunału Administracyjnego, który rozstrzyga o wykonaniu uchwały.
Od 2021 roku funkcję Premiera Liechtensteinu pełni Daniel Risch, z ugrupowania VU.
Władza sądownicza.
Wymiar sprawiedliwości jest sprawowany w imieniu Księcia i Narodu, przez sędziów.
Sędziowie w granicach swej władzy określonej prawem i w postępowaniu sądowym są niezależni w sprawowaniu swojego urzędu. Są zobowiązani do przedstawienia uzasadnień do swoich orzeczeń i wyroków.
Sposób wyboru sędziów.
Książę i Landtag tworzą wspólną komisję wybierającą sędziów, której przewodniczy z głosem rozstrzygającym monarcha. Landtag mianuje po jednym deputowanym z każdej partii posiadające reprezentantów w Landtagu i taką samą liczbę przedstawicieli w komisji mianuje Książę. Obrady komisji są tajne.
Kandydaci mogą być rekomendowani przez komisję Landtagowi tylko za zgodą Księcia. Jeżeli Landtag poprze rekomendowanego kandydata, jest on mianowany przez monarchę na sędziego.
Sędzia mianowany na czas określony sprawuje urząd aż do zaprzysiężenia swojego następcy.
Większość sędziów posiada obywatelstwo Liechtensteinu, jednak z powodu niewielkiej liczby ludności państwa istnieje możliwość powołania na sędziego zagranicznych prawników (najczęściej ze Szwajcarii i Austrii)
Sądy powszechne.
Postępowanie w sprawach cywilnych należy prowadzić według zasad: ustności, bezpośredniości oraz swobodnej oceny dowodów. W sprawach cywilnych sądownictwo powszechne w pierwszej instancji jest sprawowane w jednoosobowych składach sędziowskich wybieranych spośród sędziów. W Wyższym Sądzie Krajowym i Sądzie Najwyższym sprawy rozpatrywane są w kolegialnych składach sędziowskich.
Postępowanie w sprawach cywilnych należy prowadzić według zasad: ustności, bezpośredniości, swobodnej oceny dowodów i oskarżenia publicznego. W sprawach karnych wymiar sprawiedliwości sprawowany jest w pierwszej instancji przez Sąd Krajowy.
Prezes Sądu Krajowego, sprawuje nadzór nad działalnością sędziów Sądu Krajowego. Prezes Sądu Wyższego sprawuje nadzór na Prezesem Sądu Krajowego oraz nad działalnością sędziów Sądu Wyższego. Prezes Sądu Najwyższego sprawuje nadzór nad Prezesem Sądu Wyższego oraz nad działalnością sędziów Sąd Najwyższego, a także władzę dyscyplinarną nad wszystkimi sędziami. Specjalna Izba Sądowa, składająca się z trzech sędziów Sądu Najwyższego, sprawuje nadzór i władzę dyscyplinarną nad Prezesem Sądu Najwyższego.
Trybunał Administracyjny.
Trybunał administracyjny jest sądem administracyjnym. Składa się z pięciu sędziów oraz pięciu zastępców. Okres sprawowania funkcji sędziów oraz zastępców sędziów Trybunału Administracyjnego wynosi 5 lat. Pięciu sędziów wybiera corocznie ze swojego grona przewodniczącego i jego zastępcę.
Wszystkie decyzje lub zarządzenia rządu oraz komisji specjalnych działających w zastępstwie rządu mogą zostać zaskarżone do Trybunału Administracyjnego.
Trybunał Państwowy.
Jest to organ złożony z prezydenta i 4 członków wybieranych przez parlament na 5 lat. Na wybór danej osoby na stanowisko prezydenta Trybunału Państwa, zgodę wyrazić musi Książę. Trybunał jest sądem konstytucyjnym i jego najważniejsze zadanie to badanie zgodności ustaw z konstytucją oraz aktów prawnych niższego stopnia z aktami wyższego stopnia. Poza tym orzeka:
Władze lokalne.
Zgromadzenie gminne, czyli zgromadzenie obywateli danej gminy, wybiera spośród swoich członków naczelnika gminy (burmistrza) oraz radę gminy. Gmina samodzielnie zarządza majątkiem gminnym oraz kieruje gminną policją pod nadzorem rządu.
Każdy obywatel, który ukończył 18. rok życia i nie został pozbawiony praw wyborczych, może głosować w sprawach gminnych, swojej gminy.
Referendum.
Referendum krajowe dotyczące zwykłej ustawy może zostać zarządzone przez Landtag na wniosek co najmniej 1000 obywateli lub trzech zgromadzeń gminnych. Referendum zmieniające Konstytucję lub ratyfikowane umowy międzynarodowe, wymaga wniosku podpisanego przez co najmniej 1500 obywateli lub czterech zgromadzeń gminnych.
Zmiana ustroju.
Co najmniej 1500 obywatelom państwa przysługuje prawo do zgłoszenia inicjatywy zniesienia monarchii. W przypadku przyjęcia takiej inicjatywy przez naród, Landtag ma obowiązek opracowania nowej konstytucji opartej na zasadzie republikańskiej oraz poddania jej najwcześniej po roku, a najpóźniej po dwóch latach, pod referendum. Panującemu Księciu przysługuje prawo do przedłożenia pod to samo referendum własnego projektu nowej konstytucji.
Główne siły polityczne.
Liechtenstein jest od początku istnienia systemu partyjnego (od 1920 roku) zdominowany przez dwa ugrupowania:
W obecnej kadencji Landtagu znalazły się jeszcze dwa młodsze ugrupowania:
Ponadto w Liechtensteinie funkcjonuje jeszcze ugrupowanie Niezależni (skr. "DU", niem. "Die Unabhängigen") – prawicowa partia, założona w 2013 roku, która posiadała reprezentantów w Landtagu w latach 2013-2021, ale w wyborach w 2021 roku nie przekroczyła progu wyborczego.

</doc>
<doc id="432729" url="https://pl.wikipedia.org/wiki?curid=432729" title="Witkowice (Kraków)">
Witkowice (Kraków)

Witkowice – obszar Krakowa wchodzący w skład Dzielnicy IV Prądnik Biały, dawna wieś.
Przez Witkowice przepływa Prądnik (Białucha) i Bibiczanka oraz znajduje się Park Leśny Witkowice.
Pierwsza informacja o wsi Witkowice pochodzi z kroniki Jana Długosza, w której jest napisane, iż ówczesną wieś zwaną wtedy Prądnikiem, podarował kapitule krakowskiej proboszcz krakowski Wit (łac. Witus), żyjący w pierwszej połowie XIII wieku. Kazimierz IV Jagiellończyk w 1464 r. przeniósł wieś z prawa polskiego na prawo magdeburskie. W ogrodzie dworu kapituły krakowskiej ok. 1677 r. wystawiono zachowaną do dziś murowaną ośmioboczną kaplicę św. Magdaleny; zachowała się także pochodząca z 1632 r. przydrożna figura Męki Pańskiej. 
W połowie XIX wieku na terenie wsi zlokalizowano umocnienia ziemne zewnętrznego pierścienia Twierdzy Kraków oraz prochownię, którą w 1927 r. zniszczył wraz z częścią zabudowy wsi potężny wybuch amunicji. 
W 1918 wraz z Kazimierz Majewski i Emil Godlewski założyli w Witkowicach Zakład Leczniczo-Wychowawczy dla Dzieci Chorych na Jaglicę, działający do 1950.
W latach 90. nad doliną Prądnika wzniesiono Osiedle Witkowice Nowe.
W Witkowicach urodził się znany aktor Jerzy Bińczycki, odtwórca roli m.in. Bogumiła Niechcica w filmie "Noce i dnie" w reżyserii Jerzego Antczaka. Jego imię nosi znajdująca się w Witkowicach Szkoła Podstawowa nr 68.

</doc>
<doc id="432730" url="https://pl.wikipedia.org/wiki?curid=432730" title="Arak (miasto)">
Arak (miasto)

Arak (perski: اراک, Arāk, dawniej Sultanabad) – miasto w środkowym Iranie, u podnóża gór Zagros, ośrodek administracyjny ostanu Markazi. Około 511,1 tys. mieszkańców (2005).

</doc>
<doc id="432731" url="https://pl.wikipedia.org/wiki?curid=432731" title="Wolnobieg rowerowy">
Wolnobieg rowerowy

Wolnobieg – mechanizm zębatkowo-zapadkowy lub cierny w rowerze, łączący koła zębate i przekładnię łańcuchową z kołem. Celem montowania tego mechanizmu jest umożliwienie jazdy przy zatrzymanych pedałach. Mechanizm ten z technicznego punktu widzenia jest sprzęgłem jednokierunkowym, które umożliwia przeniesienie napędu z przekładni na koło oraz swobodny obrót koła w kierunku jazdy przy zatrzymanej lub nawet kręcącej się w przeciwnym kierunku zębatce.
Wolnobieg montuje się na piastę rowerową. Są dwa systemy montażu wolnobiegu:
Współcześnie, zwłaszcza w konstrukcjach wyczynowych, częściej spotyka się wolnobiegi wmontowane w piastę, gdyż rozwiązanie to obniża koszt wymiany zębatek.
Wolnobieg jest niezbędnym elementem napędu w rowerach z przerzutkami wewnętrznymi, gdyż przy stale kręcących się zębatkach nie można skutecznie dokonywać zmian przełożenia.
Istnieją też wersje wolnobiegu, zwane torpedo, umożliwiające jazdę bez stałego kręcenia pedałami, ale blokujące tylne koła przez kręcenie pedałami w drugą stronę. Mechanizm taki działa jednocześnie jako hamulec. Napędy rowerowe nieposiadające żadnego mechanizmu wolnobiegowego nazywane są ostrym kołem.

</doc>
<doc id="432732" url="https://pl.wikipedia.org/wiki?curid=432732" title="Aiglos">
Aiglos



</doc>
<doc id="432733" url="https://pl.wikipedia.org/wiki?curid=432733" title="Azory (Kraków)">
Azory (Kraków)

Azory – osiedle Krakowa, należące do Dzielnicy IV Prądnik Biały. Jest to jedno z największych osiedli mieszkaniowych w Krakowie. Do głównych ulic Azorów należą: ul. Makowskiego, ul. Stachiewicza, ul. Chełmońskiego, ul. Radzikowskiego, ul. Weissa, ul. Czerwieńskiego i ul. Jaremy oraz do mniejszych np.: ul. Różyckiego, ul. Pużaka, ul. Gnieźnieńska, ul. Elsnera, ul. Wysockiego, ul. Niska, ul. Palacha, ul. Lentza.
Historia.
Azory zostały zbudowane na terenie Bronowic Wielkich, dawnego przedmieścia Krakowa. Jego zabudowę rozpoczęto w 1932 roku. Powstało wtedy osiedle tanich, murowanych domków jednorodzinnych, zbudowanych przez rzemieślników i kolejarzy. Nazwa osiedla pochodzi od archipelagu Azory, znanego głównie z powodu katastrofy lotniczej w 1929 roku, w której podczas próby przelotu przez Atlantyk zginął major Ludwik Idzikowski. Obecnie tak na Prądniku Białym jak i na Azorach powstały po drugiej wojnie światowej wielkie osiedla mieszkaniowe. Wśród tej monotonnej architektury wyróżnia się na Azorach Kościół Niepokalanego Poczęcia Najświętszej Maryi Panny (ul. Chełmońskiego 41), którego podwaliny powstały pod koniec lat 30. XX wieku. Na przełomie 1939 i 1940 roku została przeniesiona kaplica z ul. Niskiej (obecnie myjnia samochodowa) do niewykończonego budynku kościoła. Władze komunistyczne po wielu zabiegach społeczeństwa wydały zgodę na rozbudowę kościoła.
W latach 1962–1977 wzniesiono tu według projektu M. Turskiego i J. Chamuczyńskiego budynki pięcio- i jedenastokondygnacyjne, powstałe technologii wielkopłytowej. Mniejsze z nich znajdują się w znacznej mierze przy ulicy Makowskiego, Stachiewicza, Czerwieńskiego, Jaremy i Weissa, a te 11-kondygnacyjne przy ulicy Różyckiego, Chełmońskiego, Jaremy i Stachiewicza. Domy jednorodzinne położone są w pobliżu ulic Chełmońskiego, Radzikowskiego i Murarskiej.
Położenie.
W obecnym kształcie Azory usytuowane są między ul. Radzikowskiego, parkiem Wyspiańskiego powstałym na miejscu dawnego fortu nr 9, ul. Opolską oraz torami kolejowymi.
Komunikacja.
Od 1974 na osiedlu, przy ulicy Wojciecha Weissa i Marii Jaremy, znajduje się pętla autobusowa MPK Kraków, oferująca niewielką liczbę połączeń. Pomimo dość znacznej odległości mieszkańcy korzystają również z przystanku tramwajowego Bronowice.
Tutaj swoją trasę kończą autobusy o numerach: 130 – Dworzec Główny Zachód, 138 – Kombinat, 173 – Nowy Bieżanów Południe. Kursują tu także linie: 140 – Radzikowskiego Osiedle i Nowy Kleparz, 168 – Krowodrza Górka i Chełmońskiego Pętla oraz autobus nocny: 904 – Wieliczka i Prądnik Biały.
Najbliżej Azorów kursują także tramwaje (przystanek Bronowice):
4 – Wzgórza Krzesławickie, 8 – Borek Fałęcki, 13 – Nowy Bieżanów, 14 – Mistrzejowice, 24 – Kurdwanów, 44 – Kopiec Wandy,
oraz tramwaj nocny 64 – Osiedle Piastów (stan komunikacji zbiorowej na styczeń 2018).
Postoje taxi znajdują się przy ul. Jaremy i ul. Makowskiego.
Osiedle boryka się od wielu lat z problemami komunikacyjnymi. Na nielicznych ulicach łączących os. Azory z innymi częściami miasta tworzą się zatory drogowe. Z tego względu planowana jest budowa linii tramwajowej, łączącej Azory z pętlą tramwajową na Krowodrzy Górce i Krakowskim Szybkim Tramwajem. Linia ta ma być gotowa w 2024. Linia zakończona będzie tzw. przejazdówką służącą do zmiany kierunku jazdy, a tradycyjna pętla będzie zbudowana przy Galerii Bronowice w ramach dalszego etapu prac zakładającego przedłużenie linii na zachód.

</doc>
<doc id="432735" url="https://pl.wikipedia.org/wiki?curid=432735" title="Kitwe">
Kitwe

Kitwe – miasto w Zambii położone w prowincji Copperbelt, na obszarze Pasa Miedzionośnego. Ważny ośrodek górnictwa i hutnictwa miedzi, kobaltu oraz przemysłu metalowego, chemicznego, drzewnego, samochodowego, odzieżowego, papierniczego i spożywczego, a zarazem drugie co do liczby ludności miasto kraju.
Do zespołu miejskiego Kitwe należy miasto Kalulushi.

</doc>
<doc id="432737" url="https://pl.wikipedia.org/wiki?curid=432737" title="Śpiączka afrykańska">
Śpiączka afrykańska

Śpiączka afrykańska, trypanosomatoza afrykańska, trypanosomoza afrykańska (ang. "sleeping sickness", "African trypanosomiasis") – choroba zakaźna, którą wywołuje pasożyt świdrowiec gambijski ("Trypanosoma gambiense") oraz świdrowiec rodezyjski ("Trypanosoma rhodesiense") należące do protistów z rodziny świdrowców. Występują w Afryce. Świdrowiec ten przenoszony jest z człowieka chorego lub chorych antylop lub innych chorych ssaków na człowieka zdrowego przez muchę tse-tse. Wprowadzany jest do układu krwionośnego, gdzie się rozmnaża. Następnie przedostaje się do naczyń i węzłów chłonnych i po upływie 2–3 miesięcy trafia do płynu rdzeniowo-mózgowego, powoduje skrajne wycieńczenie organizmu i sen, który bez leczenia kończy się śmiercią.
Epidemiologia.
Choroba szerzy się w Afryce równikowej w postaci endemicznej i czasami epidemicznej.
Patogeneza i patofizjologia.
Etapy 1–4 odbywają się w ciele człowieka, etapy 5–8 w organizmie muchy tse-tse.
Objawy i przebieg.
W przebiegu śpiączki afrykańskiej stwierdza się trzy fazy choroby:
Śpiączka wywoływana przez T. rhodesiense i T. gambiense różnią się między sobą pod względem objawów i przebiegu klinicznego.
Śpiączka „rodezyjska” wywołuje ostre lub podostre
zapalenie mózgu. A najczęstsze objawy to: 
Bez leczenia do zgonu dochodzi w ciągu kilku tygodni lub miesięcy, rzadziej do ok. 3 lat.
Śpiączka „gambijska” wywołuje wolno postępujące zapalenie mózgu, a najczęstszy objaw to
powiększenie węzłów chłonnych (objaw Winterbottoma – powiększenie węzłów karkowych).
Bez leczenia do zgonu dochodzi po wielu miesiącach lub latach.
W miejscu ukąszenia owada i zakażenia pasożytem powstaje guzek zapalny ("chancre"), który jest bolesny i zwykle ulega owrzodzeniu.
W ciągu 1–2 tygodni guzek ustępuje.
Następnie występuje cykliczna parazytemia z cyklicznie pojawiająca się gorączką, która trwa 1–2 dni.
Przy zakażeniach świdrowcem T. gambiense początek objawów może być latentny.
W późniejszej fazie zakażenia mogą wystąpić:
Pod koniec przebiegu choroby stupor przechodzi w śpiączkę.
Bez leczenia śmiertelność praktycznie równa się 100%.
Rozpoznanie.
Rozpoznanie choroby stawiane jest po stwierdzeniu obecności pasożyta w badaniu mikroskopowym rozmazu krwi, osadu płynu mózgowo-rdzeniowego, bioptatu szankra lub węzła chłonnego. Świdrowce wykrywa się na podstawie badania serologicznego (lateksowe testy aglutynacji, metody immunofluorescencyjne, ELISA).
Leczenie.
Lekiem stosowanym w późnej, neurologicznej fazie choroby jest głównie melarsoprol, będący toksycznym związkiem arsenu, powodującym śmierć 1–5% leczonych nim pacjentów.
Profilaktyka.
Aby ustrzec się przed tą chorobą należy podczas podróży po Afryce nosić odpowiednią odzież, używać moskitiery podczas snu. Najważniejsze jest wczesne wykrycie i odizolowanie chorych, aby nie doprowadzić do epidemii.
Występowanie choroby.
Choroba występuje regularnie w regionach Afryki Subsaharyjskiej, gdzie zagrożona nią populacja sięga około 70 milionów osób w 36 krajach. W 2010 choroba przyniosła śmierć 9 000 osób, co stanowi spadek w stosunku do roku 1990, kiedy śmiertelnych przypadków było 34 000. Szacuje się, że obecnie zainfekowanych jest 30 000 osób, w tym do 7 000 nowych infekcji doszło w 2012.
Ponad 80% tych przypadków ma miejsce w Demokratycznej Republice Konga. Trzy największe wybuchy epidemii miały miejsce w ostatnich dwóch stuleciach: jeden w latach 1896-1906, głównie na terenie Ugandy i Niecki Konga, oraz dwa w okresie od 1920 do 1970 roku, pokrywając zasięgiem kilka krajów afrykańskich. Chorobę mogą przenosić, jak również na nią zapadać niektóre zwierzęta, w szczególności narażone są krowy.

</doc>
<doc id="432738" url="https://pl.wikipedia.org/wiki?curid=432738" title="Konstantyna (miasto)">
Konstantyna (miasto)

Konstantyna (arab. قسنطينة; w starożytności "Cirta") – trzecie co do wielkości miasto w północno-wschodniej Algierii, ośrodek administracyjny wilajetu Konstantyna, nad rzeką Wadi ar-Rumal (fr. Rhummel) uchodzącą do Morza Śródziemnego. Około 465 tys. mieszkańców.
W starożytności stolica Numidii. W V w. biskupem miasta był donatysta Petylian (ur. po 354, zm. przed 419/422). Nim przystąpił do donatystów był adwokatem katolików. Prowadził polemikę z Augustynem z Hippony. Prawdopodobnie przed 411 r. Augustyn odwiedził miasto, a jego pobyt zaowocował odejściem mieszkańców od schizmy donatystycznej i powrotem do jedności z Kościołem. Augustyn pisał o tym w swym liście 144.
Urodzili się tutaj lekkoatletka Hassiba Boulmerka – zdobywczyni pierwszego złotego medalu olimpijskiego dla Algierii, i Claude Cohen-Tannoudji – francuski fizyk, laureat Nagrody Nobla.

</doc>
<doc id="432740" url="https://pl.wikipedia.org/wiki?curid=432740" title="Škoda 706">
Škoda 706

Škoda już przed wojną produkowała autobusy i ciężarówki pod nazwą 706. Pod koniec lat 40. wówczas czechosłowackie przedsiębiorstwo rozpoczęło produkcję nowych modeli o tej nazwie z nadwoziem na licencji również czechosłowackiej Karosy.
Produkowano także ciężarówkę o nazwie Škoda 706 R.
Škoda 706 / 706 N / 706 ND.
Škoda 706 – samochód ciężarowy produkowany przez przedsiębiorstwo Škoda w latach 1939-1943. W pojeździe montowano czterocylindrowy silnik OHV o pojemności 8554 cm³ i mocy 110 KM (80,9 kW), który napędzał tylne koła. Maksymalna prędkość, jaką mógł osiągnąć ten pojazd wynosiła 52 km/h. Na podwoziu samochodu ciężarowego montowano także nadwozia autobusów.
Škoda 706 R.
Škoda 706 R – samochód ciężarowy wytwarzany pod marką Škoda w latach 1946-1951 w fabryce Avia w Letňanach (dzielnicy Pragi). W pojeździe montowano silnik o pojemności 11782 cm³ i mocy 145 KM (106,6 kW), który rozpędzał go do prędkości maksymalnej 55 km/h.
Wymiary Škody 706 R:
Wyprodukowano 7877 egzemplarzy Škoda 706 R. W roku 1951 produkcję pojazdu przejęły zakłady LIAZ, które pod własną marką wyprodukowały do 1957 roku jeszcze 20 531 pojazdów.
Škoda 706 RO.
Škoda 706 RO (Rámový Osobní) – autobus produkowany w Czechosłowacji od roku 1947 na bazie ciężarowego samochodu Škoda 706 R. Produkcję zakończono w roku 1958 kiedy na rynku pojawił się następca modelu – Škoda 706 RTO.
Autobus był wytwarzany w trzech wersjach: miejskiej, międzymiastowej i dalekobieżnej.
Škoda 706 RT.
Škoda 706 RT ("Rámový Trambusový") – samochód ciężarowy skonstruowany na bazie powojennej ciężarówki Škoda 706 R. Następcą tego modelu był pojazd oznaczony symbolem 706 MT ("Modernizovaný Trambusový") produkowany już wyłącznie pod marką LIAZ.
Škoda 706 RTO.
Škoda 706 RTO ("Rámový Trambusový Osobní") Karosa – autobus produkcji czechosłowackiej, będący również przedmiotem zawartej 6 grudnia 1958 roku umowy licencyjnej z Czechosłowacją na produkcję w Polsce autobusów tego typu z nadwoziem Karosa (w ramach przygotowań do tej produkcji Zakłady Budowy Nadwozi Samochodowych połączyły się z Zakładami Naprawy Samochodów w Jelczu, a powstałe w ten sposób przedsiębiorstwo przyjęło nazwę Jelczańskie Zakłady Samochodowe).
Pod koniec roku 1959 wyprodukowano zmontowano z części nadesłanych z fabryki Karosa pierwszą serię 20 sztuk autobusów międzymiastowych pod nazwą Jelcz 043. W następnym roku wykonano już 200 egzemplarzy, a produkcja systematycznie wzrastała dążąc do docelowej wielkości 1500 sztuk rocznie. Stopniowo eliminowano import elementów nadwozi, natomiast kompletne podwozia nadal były sprowadzane z Czechosłowacji.
W 1963 roku Jelczańskie Zakłady Samochodowe przystąpiły do produkcji odmiany miejskiej autobusu Jelcz na licencji Škoda 706 RTO MEX (czes. "mestský exportní"). Nową odmianę oznaczono symbolem Jelcz 272 MEX.
Zakłady Karosa produkowały karoserię w czterech wersjach:
Następcą modeli 706 RTO była seria pojazdów: Karosa ŠM 11 (Škoda Městská), ŠL 11 (Škoda Linková) a ŠD 11 (Škoda Dálková).
Autobus w wersji międzymiastowej CAR miał 41 miejsc siedzących. Do napędu pojazdu służył sześciocylindrowy silnik ZS typu Škoda 706 RT z bezpośrednim wtryskiem, który zawieszony był nad osią przednią. Objętość skokowa silnika wynosiła 11,8 litrów, a stopień sprężania 16,5. Silnik ten osiągał moc znamionową 117,6 kW (160 KM) przy 1900 obr./min. W żeliwnym kadłubie osadzono składany wał korbowy podparty na siedmiu łożyskach rolkowych.
Instalacja elektryczna o napięciu znamionowym 24 V zasilana była prądnicą prądu stałego o mocy 800 W.
Układ napędowy autobusu rozwiązano w sposób klasyczny. Zastosowano dwutarczowe suche sprzęgło cierne sterowane mechanicznie oraz pięciobiegową skrzynkę przekładniową. Bieg V był biegiem bezpośrednim. Przeniesienie napędu na tylny most zrealizowano za pomocą dwuczęściowego wału napędowego zaopatrzonego w przeguby krzyżakowe. Przekładnię główną podwójną tworzyły dwie pary kół zębatych: stożkowa i walcowa. Całkowite przełożenie przekładni głównej wynosiło 5,62.
Szkielet samochodu tworzyła nitowana rama podłużnicowa. Sztywna przednia oś oraz tylny most napędowy wsparte były na wzdłużnych, półeliptycznych resorach piórowych. Zastosowano składane koła jezdne typu Trilex, odlewane z żeliwa oraz ogumienie o wymiarach 11.00 – 20".
W układzie kierowniczym użyto przekładni ślimakowej współpracującej z pneumatycznym nadciśnieniowym mechanizmem wspomagającym.
Bębnowe hamulce wszystkich kół uruchamiane były pneumatycznie. Jednoobwodowa instalacja hamulcowa miała wyprowadzenie do podłączenia hamulców przyczepy. Wyposażenie pojazdu w hamulec silnikowy ułatwiało jego eksploatację w terenie górzystym.
Nadwozie wagonowe konstrukcji szkieletowej miało elastyczną i nowoczesną jak na owe czasy sylwetkę. Obłe kształty ściany przedniej z dużymi giętymi szybami poprawiały właściwości aerodynamiczne pojazdu. We wnętrzu zbudowano stałe fotele ze szkieletem rurowym dla 41 pasażerów oraz 7 fotelików składanych (patrz fotografia). Autobus wyposażony był w bagażnik wewnętrzny w formie półek nad oknami oraz w bagażnik dachowy.
Dobre ogrzewanie zapewniały dwie nagrzewnice. Jedna z nich połączona została z układem chłodzenia silnika, druga niezależna zasilana była olejem napędowym. Długość całkowita autobusu wynosiła 10 800 mm, natomiast wysokość wnętrza 1900 mm. Przy masie własnej 8700 kg i dopuszczalnym obciążeniu ok. 4000 kg, maksymalna prędkość wynosiła 85 km/h. Zużycie paliwa określone było na 25 l/100 km.

</doc>
<doc id="432742" url="https://pl.wikipedia.org/wiki?curid=432742" title="Neve Campbell">
Neve Campbell

Neve Adrianne Campbell (ur. 3 października 1973 w Guelph) – kanadyjska aktorka filmowa i telewizyjna.
Życiorys.
Wczesne lata.
Urodziła się w miejscowości w Guelph, w kanadyjskiej prowincji Ontario w rodzinie katolickiej jako córka Marnie (z domu Neve) Campbell, psycholożki z Amsterdamu, i Gerry’ego Campbella, nauczyciela gry aktorskiej w Lorne Park Secondary School w Mississauga. Jej matką była wolontariuszką osób zarażonych HIV i AIDS. Miała trzech braci: Christiana, Alexa i Damiana.
Jej rodzice rozwiedli się, kiedy miała dwa lata. W wieku sześciu lat zobaczyła występ "Dziadka do orzechów" i zainteresowała się baletem, zapisując się do Erinvale School of Dance. Później przeniosła się do rezydencji w National Ballet School of Canada, trenując i występując w przedstawieniach "Dziadka do orzechów" i "Śpiącej królewny". Ambicje taneczne pokrzyżowała jej kontuzja, która następnie przyczyniła się do załamania nerwowego, którego aktorka doznała mając czternaście lat. Jako 15-latka wystąpiła w musicalu "Upiór w operze" w Canon Theatre w Toronto, uczęszczając do John F. Ross Collegiate Vocational Institute w Guelph.
Kariera.
W 1991 wzięła udział w reklamie Coca-Coli, promującej i sponsorującej koncerty Bryana Adamsa „Waking Up the Nation Tour” (1991–1992). Wkrótce otrzymała rolę Daisy w kanadyjskim serialu dla młodzieży "Catwalk" (1992–1994), za którą była nominowana do Teen Choice Awards w kategorii „najlepsza aktorka w serialu dramatycznym”. Na początku 1994 Campbell pojechała do Los Angeles, aby znaleźć menedżera i była na kilku przesłuchaniach. W rezultacie zagrała rolę osieroconej nastolatki Julii Salinger w serialu "Ich pięcioro" (1994–2000), po czym przeniosła się do Stanów Zjednoczonych.
Zasłynęła dzięki roli protagonistki Sidney Prescott w horrorze Wesa Cravena "Krzyk" (1996), która przyniosła jej nagrodę Saturna w kategorii „najlepsza aktorka drugoplanowa” oraz nominację do MTV Movie Award i Online Film &amp; Television Association Award. Film okazał się sukcesem, zarabiając w amerykańskich kinach niemal 55 mln dolarów z budżetem 15 mln dolarów. Powstawały sequele - "Krzyk 2" (1997; Nagroda Główna MTV Movie Award – najlepsza aktorka 1998), "Krzyk 3" (2000) i "Krzyk 4" (2011). Znalazła się na ósmym miejscu zestawienia „Najgorętszych kobiet filmowego horroru” magazynu „Maxim”. W 2000 trafiła na listę pięćdziesięciu najpiękniejszych ludzi świata według magazynu „People”.
Wystąpiła w głównej roli jako Julie Black w dramacie Marka Christophera "Klub 54" (1998) z udziałem Ryana Phillippe’a, Mike’a Myersa, Salmy Hayek i Marka Ruffalo. Za występ w dreszczowcu "Dzikie żądze" (1998) zdobyła nominację do MTV Movie Award w kategorii „najlepszy pocałunek” z Mattem Dillonem i Denise Richards. Podkładała głos jako Kiara w filmie animowanym wytwórni Walt Disney "" (1998). Napisała również scenariusz do dramatu "The Company" (2003). W miniserialu BBC "Burn Up" (2008) u boku Ruperta Penry-Jonesa wystąpiła jako Holly Dernay.
Życie prywatne.
3 kwietnia 1995 poślubiła Jeffreya Colta, aktora i byłego barmana. Jednak 8 maja 1998 doszło do rozwodu. 5 maja 2007 wyszła za mąż za aktora Johna Lighta. 6 maja 2011 rozwiodła się. W marcu 2012 związała się z Johnem Josephem „JJ” Feildem, z którym ma dwóch synów.

</doc>
<doc id="432743" url="https://pl.wikipedia.org/wiki?curid=432743" title="Utica (Nowy Jork)">
Utica (Nowy Jork)

Utica – miasto w Stanach Zjednoczonych, w stanie Nowy Jork, nad rzeką Mohawk (dopływ rzeki Hudson). Około 59,9 tys. mieszkańców.

</doc>
<doc id="432744" url="https://pl.wikipedia.org/wiki?curid=432744" title="Ustrój polityczny San Marino">
Ustrój polityczny San Marino

Państwo to od 1400 roku określa siebie jako "republikę". Ustrój opiera się m.in. na Statucie z 1600 roku, którego unormowania obowiązują do dziś, a także innych ustawach i zwyczajach konstytucyjnych. Choć formalnie niezależna i niepodległa, Republika San Marino związana jest z Włochami od 1862 roku traktatem o przyjaźni, a od 1954 roku unią celną i walutową.
Parlament.
Jest jednoizbowy – Wielka Rada Generalna (wł. "Consiglio Grande e Generale"), złożona z 60 deputowanych, wybieranych w wyborach powszechnych na 5 lat.
Rząd.
Wyłaniany jest przez parlament, spośród własnych członków. Składa się z 10 ministrów i dwóch kapitanów – regentów ("Cappitani Regenti"), z których każdy po pół roku stoi na czele rządu i zarazem państwa. Wszelkie decyzje w rządzie muszą być podejmowane jednomyślnie, ponieważ każdy z jego członków może używać weta, które posiada moc unieważniania ustaleń rządowych.
Rada Dwunastu.
Rada Dwunastu ("Consiglio dei XII") jest najwyższym organem władzy sądowniczej w państwie. Składa się z dwunastu sędziów powoływanych przez parlament, na okres jego kadencji. Dodatkowo w skład Rady wchodzą również dwaj inspektorzy rządowi, reprezentujący państwo w kwestiach m.in. finansowych.

</doc>
<doc id="432746" url="https://pl.wikipedia.org/wiki?curid=432746" title="Park Narodowy Garajonay">
Park Narodowy Garajonay

Park Narodowy Garajonay zajmuje powierzchnię 3986 ha, co stanowi ponad 10% powierzchni wyspy La Gomera. Został założony 25 marca 1981 roku, a już w 1986 wpisany na listę światowego dziedzictwa UNESCO.
Park zajmuje centrum i północną część wyspy i znajduje się na terytorium wszystkich gmin, na jakie podzielona jest La Gomera. Jego nazwa wzięła się od wzgórza Garajonay (1487 m n.p.m.), najwyższego punktu wyspy. Najniżej położonym obszarem parku jest osada Cedro, na wysokości 650 m. Park słynie z największego na świecie lasu wawrzynowego – formacji leśnej, która w trzeciorzędzie pokrywała niemal całą Europę. Las przetrwał dzięki wyjątkowym warunkom klimatycznym panującym na Wyspach Kanaryjskich: niewielkiej amplitudzie rocznej temperatur, obfitym opadom i stałej wilgotności utrzymywanej przez gęste mgły.
Lasy wawrzynowe, wraz z lasami wrzoścowo-woskownicowymi zajmują ok. 90% powierzchni parku. Pozostałe 10% to skupiające się na południu lasy sosny kanaryjskiej i gatunków egzotycznych.
Park jest również obszarem o bogatej faunie. Żyje tu ponad 1000 gatunków bezkręgowców, z czego 150 gatunków to endemity. Badacze naliczyli 38 gatunków kręgowców, głównie gadów i ptaków, spośród których warto wymienić gołębia laurowego i gołębia kanaryjskiego, gatunki endemiczne. Spotyka się także krogulca, mysikrólika kanaryjskiego, ziębę czy słonkę, a spośród gadów i płazów jaszczurkę gomerską, scynkę gomerską i rzekotkę śródziemnomorską.
Na terenie parku nie ma osiedli ludzkich, choć istnieją takie na jego granicach. Las przecinają liczne szlaki turystyczne. Na obszarze parku jest rejon wypoczynkowy, zwany "Laguna Grande", zaś na terenie gminy Agulo usytuowano centrum turystyczne.

</doc>
<doc id="432748" url="https://pl.wikipedia.org/wiki?curid=432748" title="Oaxaca (miasto)">
Oaxaca (miasto)

Oaxaca (właśc. Oaxaca de Juárez) – miasto w południowym Meksyku, w górach Sierra Madre Południowa, na wysokości około 1500 metrów, przy Drodze Panamerykańskiej. Jego populacja wynosi 263 357 mieszkańców (2010).
W mieście rozwinął się przemysł włókienniczy, spożywczy oraz drzewny.
Historia.
Kilka lat przed przybyciem Hiszpanów (1486) władca aztecki Ahuitzotl założył w tym miejscu obóz wojskowy o nazwie Huaxyacac. Przebywało w nim na stałe kilka oddziałów. Obóz zdobył Francisco de Orozco na Boże Narodzenie 1521. W kwietniu 1532, jako jedna z pierwszych osad na terenie Nowej Hiszpanii, otrzymała prawa miejskie (z nadania króla Karola V). W pobliżu miasta (we wsi San Pablo Gualateno) urodził się w 1806 Benito Juárez. Od 4 października 1872, po śmierci Juáreza, miasto nosi rozbudowaną nazwę "Oaxaca de Juárez". 
Zabytki.
W 1987 roku historyczne centrum miasta zostało wraz ze stanowiskiem archeologicznym w Monte Albán wpisane na listę światowego dziedzictwa UNESCO. Na szczególną uwagę zasługują zabytki sztuki sakralnej:
Galeria zdjęć.
Oaxaca
Monte Albán

</doc>
<doc id="432753" url="https://pl.wikipedia.org/wiki?curid=432753" title="Dynamo rowerowe">
Dynamo rowerowe

Dynamo (z języka niemieckiego) – dawna nazwa prądnicy, aktualnie rzadko używana. Obecnie, jako nazwa urządzenia, nazwa stosowana potocznie tylko dla prądnic rowerowych napędzanych przez obracające się koło rowerowe.
Dynamo rowerowe jest prądnicą, w której wirnik jest magnesem trwałym, a w stojanie znajduje się uzwojenie otoczone magnetowodem przełączającym kierunek pola magnetycznego przy obrocie magnesu. To zmienne względem uzwojenia obwodu elektrycznego pole magnetyczne indukuje siłę elektromotoryczną, która jest przyczyną płynięcia prądu elektrycznego powodującego świecenie żarówki w lampce rowerowej. Dynama montowane są też w piaście koła, co powoduje znaczną poprawę sprawności przetwarzania energii mechanicznej na elektryczną, a tym samym mniejszy opór i większy komfort jazdy rowerzysty.
Jasność świecenia lampki zależy od prędkości obrotów koła (prędkości jazdy roweru). W przypadku zatrzymania roweru dynamo nie wytwarza prądu, a lampka rowerowa gaśnie, co jest wadą najprostszej instalacji elektrycznej opartej na dynamie. Odpowiednimi układami elektronicznymi można ten efekt zniwelować.

</doc>
<doc id="432756" url="https://pl.wikipedia.org/wiki?curid=432756" title="Boarder Cross">
Boarder Cross



</doc>
<doc id="432757" url="https://pl.wikipedia.org/wiki?curid=432757" title="Katastrofa autokaru w Jeżewie">
Katastrofa autokaru w Jeżewie

Wypadek autokaru – miał miejsce 30 września 2005 w pobliżu miejscowości Jeżewo Stare na drodze krajowej nr 8 z Białegostoku do Warszawy. Zginęło 13 osób, w tym 9 maturzystów z I Liceum Ogólnokształcącego w Białymstoku oraz jeden z Zespołu Szkół Elektrycznych im. prof. Janusza Groszkowskiego w Białymstoku, którzy jechali na pielgrzymkę do Częstochowy. Pozostałymi ofiarami byli dwaj kierowcy autokaru oraz kierowca ciężarówki.
Wypadek.
Autokar, którym jechali licealiści, podczas wyprzedzania zderzył się z innymi pojazdami i stanął w płomieniach. Do wypadku doszło na odcinku drogi krajowej nr 8 między miejscowościami Mężenin i Jeżewo Stare, gdzie zdarzało się wiele wypadków. Droga na tym odcinku była w złym stanie i zapewniała znacznie gorsze warunki, niż aktualnie istniejąca droga ekspresowa z Białegostoku do Warszawy. Pobocze na tym odcinku było wąskie, uniemożliwiające wyprzedzanie „na trzeciego”, występowały koleiny, a także liczne niewielkie łuki poziome (niewielkie dolinki) ograniczające widoczność w sposób skuteczny, ale ignorowany przez niektórych kierowców. Autokar spłonął doszczętnie jeszcze przed przybyciem straży pożarnej.
Tego samego dnia minister edukacji narodowej Mirosław Sawicki poprosił dyrektorów szkół w kraju o godne uczczenie pamięci ofiar. W poniedziałek w Białymstoku odbył się marsz milczenia ku czci ofiar wypadku. Wzięło w nim udział ponad 8 tysięcy osób. W Białymstoku ogłoszona została 3-dniowa żałoba. 9 października zmarła przebywająca do tej pory w szpitalu w stanie ciężkim maturzystka, która uczestniczyła w wypadku. Tym samym liczba ofiar wzrosła do 13. Niedaleko miejsca wypadku, kilkadziesiąt metrów od drogi, postawiono kapliczkę upamiętniającą to tragiczne wydarzenie.
Proces.
Podczas śledztwa ustalono, iż przedsiębiorstwo Kosmos – z którego wynajęto autokar – dopuściło się wielu niedopatrzeń w trakcie swej działalności. Ostatecznie ustalono przebieg wypadków tego ranka: o godzinie 6:44, nieopodal Jeżewa Starego (we wsi Sikory-Wojciechowięta) kierowca autokaru zaczął wyprzedzanie samochodu osobowego w zupełnie nieodpowiednim momencie. W ostatniej chwili kierowca ciężarówki jadącej z naprzeciwka próbował usunąć się na pobocze. Jednak nie udało się – na długości prawie połowy autokaru, w ścianie powstała wyrwa. Tam też znajdowały się zbiorniki z paliwem, które wydostało się zarówno na zewnątrz autokaru, jak i do jego wnętrza. Rozgrzane, trące o siebie metalowe części pojazdów i zwarcia w instalacjach elektrycznych autobusu wywołały pożar. W tej samej chwili w naczepę rozbitej ciężarówki uderzył jadący za nią samochód dostawczy.
W marcu 2009 roku zakończył się proces sześciu osób związanych z wypadkiem. Pracownicy przedsiębiorstwa transportowego Kosmos, specjaliści BHP i lekarka medycyny pracy usłyszeli wyroki skazujące ich na kary od sześciu miesięcy do półtora roku pozbawienia wolności w zawieszeniu.
Istniała hipoteza, że manewr wyprzedzania został podjęty w czasie, gdy kierowca autokaru miał napad epilepsji. Jednak w 2013 roku biegli uznali, ze choć nie są w stanie wykluczyć tego jednoznacznie, jednak – w ich ocenie – dowody nie potwierdzają takiego stanu rzeczy.

</doc>
<doc id="432760" url="https://pl.wikipedia.org/wiki?curid=432760" title="Estelí (miasto)">
Estelí (miasto)

Estelí - miasto w północno-zachodniej Nikaragui, położone w górzystej części kraju, w dolnie rzeki Estelí (dopływ Coco). Współrzędne geograficzne: . Ośrodek administracyjny departamentu Estelí. Ludność: 99 tys. (2010).
W mieście rozwinął się przemysł skórzany, drzewny oraz rzemieślniczy.

</doc>
<doc id="432770" url="https://pl.wikipedia.org/wiki?curid=432770" title="Katastrofa autobusu w Gdańsku">
Katastrofa autobusu w Gdańsku

Katastrofa autobusu w Gdańsku Kokoszkach – wypadek drogowy, który wydarzył się 2 maja 1994 w Gdańsku. W wypadku autobusu, który zjechał wówczas na pobocze i uderzył w przydrożne drzewo, zginęło 25 osób, w szpitalu zmarło 5 osób, w drodze do szpitala zmarły 2 osoby, łącznie 32. 43 osoby były ranne. Jest to wypadek drogowy z największą liczbą ofiar śmiertelnych, jaki wydarzył się na terytorium Polski.
Charakterystyka katastrofy.
Autobus biorący udział w zdarzeniu.
Autobus Autosan H9-21, należący do PKS Gdańsk, wyprodukowany w 1983, w chwili katastrofy miał 11 lat, pół roku wcześniej przeszedł kapitalny remont. Wypadek wydarzył się podczas popołudniowego kursu relacji Zawory – Kartuzy – Gdańsk. W momencie wypadku przepełniony, zamiast przepisowych 51 pasażerów, na pokładzie było 75 osób. Autosan był kierowany przez 39-letniego Jerzego Marczyńskiego.
Miejsce zdarzenia.
Do wypadku doszło na prostym odcinku drogi nr 219 (obecnie droga krajowa nr 7), 500 metrów przed przystankiem w Gdańsku Kokoszkach. W tym miejscu prędkość była wówczas ograniczona do 50 km/godz.
Przebieg zdarzenia.
Poniedziałek 2 maja 1994 r., mimo że wypadł pomiędzy świętami majowymi, był normalnym dniem roboczym. PKS Gdańsk kursował jednak według rozkładu sobotniego. Tego dnia Jerzy Marczyński miał tylko dwa kursy popołudniowe Gdańsk – Kartuzy – Zawory i Zawory – Kartuzy – Gdańsk.
Feralny kurs rozpoczął się o 17.50 w Zaworach nad Jeziorem Kłodno, chętnie odwiedzanym przez mieszkańców Gdańska. Tłok w autobusie zaczął się już od miejscowości Chmielno, lecz największy tłum pasażerów wsiadł w Kartuzach. Z Kartuz autobus jechał przepełniony, stan ten jednak, mimo że naruszał przepisy przewozowe, był normą na liniach podmiejskich. Od Kartuz kierowca nie chciał już wpuszczać więcej pasażerów, jednak uległ prośbom i w Żukowie do autobusu weszły jeszcze dwie osoby. Na ostatnim przystanku przed Gdańskiem do autobusu wsiadło jeszcze ośmioro pasażerów. Następnym przystankiem miał być Gdańsk-Kokoszki.
Około 500 metrów przed przystankiem, zaraz za zakrętem, kierowca przepełnionego autobusu zdecydował się na manewr wyprzedzania ciężarówki Jelcz. Autobus zdaniem prokuratury jechał z prędkością około 60 km/godz., kierowca jednak zeznał, że prędkościomierz pokazywał 40–45 km/godz. W momencie powrotu na prawy pas doszło do pęknięcia prawej przedniej opony. Spowodowało to niekontrolowane zniesienie autobusu na pobocze, na którym rosło drzewo, w które Autosan wbił się czołowo na długość 4 metrów.
Akcja ratunkowa.
Akcję ratunkową rozpoczęli przejeżdżający kierowcy oraz lżej ranni pasażerowie, próbując dostać się do poszkodowanych, rozcinając lub rozrywając wrak autobusu. Pierwszy zastęp straży pożarnej dojechał na miejsce z Żukowa po dwudziestu minutach. Na miejscu stwierdzono 25 zgonów, przed przybyciem do trójmiejskich szpitali zmarły dwie osoby, kolejne trzy podczas nadchodzącej nocy. Po tygodniu ostateczny bilans wzrósł do 32 zabitych i 43 rannych – wielu wyszło z wypadku z ciężkimi obrażeniami.
Wyroki.
Sąd Rejonowy w Gdańsku wydał wyrok w styczniu 1999 roku. Kierowca autobusu - Jerzy Marczyński - został skazany na karę dwóch lat pozbawienia wolności z warunkowym zawieszeniem wykonania kary na okres próby czterech lat za umyślne sprowadzenie niebezpieczeństwa katastrofy i nieumyślne jej spowodowanie. Za dopuszczenie autobusu do ruchu mistrz stacji obsługi został skazany na karę jednego roku pozbawienia wolności, a zastępca dyrektora do spraw technicznych – na karę 10 miesięcy pozbawienia wolności. Wykonanie tych kar warunkowo zawieszono na okres próby dwóch lat.
Ofiary śmiertelne.
Lista ofiar z tablicy pamiątkowej ustawionej w miejscu katastrofy:

</doc>
<doc id="432772" url="https://pl.wikipedia.org/wiki?curid=432772" title="Wyżnia Pańszczycka Przełączka">
Wyżnia Pańszczycka Przełączka



</doc>
<doc id="432774" url="https://pl.wikipedia.org/wiki?curid=432774" title="Katastrofa drogowa pod Żywcem">
Katastrofa drogowa pod Żywcem

Katastrofa drogowa pod Żywcem – katastrofa autobusowa, która wydarzyła się 15 listopada 1978 w Wilczym Jarze – wąwozie schodzącym do Jeziora Żywieckiego na terenie Oczkowa. Jest to druga pod względem liczby ofiar (po katastrofie autobusu pod Gdańskiem w 1994) katastrofa drogowa w powojennej historii Polski – zginęło 30 osób.
Okoliczności katastrofy.
O godzinie 4:50, autobus PKS marki Autosan H9-03 o numerze rejestracyjnym BBA 020E, kierowany przez Józefa Adamka wpadł w poślizg i spadł z wysokości 18 m z mostu w Wilczym Jarze blisko brzegu Jeziora Żywieckiego. Przyczyna wpadnięcia w poślizg do dzisiaj rodzi wiele spekulacji, włączając w to skutek wcześniejszego zderzenia lub próbę ominięcia innego samochodu stojącego wówczas na moście, brak jednak jednoznacznych dowodów na te hipotezy. Na pomoc poszkodowanym ruszyli pasażerowie innych pojazdów, którym udało się wydobyć z rozbitego autobusu 9 żywych osób. 
O godzinie 5:15, drugi autobus PKS marki Autosan H9-03 o numerze rejestracyjnym KX 5579, kierowany przez Bolesława Zonia wpadł w poślizg, po czym runął z wysokości 18 m z mostu w Wilczym Jarze wprost do Jeziora Żywieckiego i zatonął na głębokości 5 metrów. Do zdarzenia doszło, pomimo iż kilka osób machało do kierowcy, usiłując ostrzec go przed zagrożeniem. Prawdopodobnie w ciemnościach, kierowca nie zauważył usiłujących go ostrzec ludzi. Służby ratunkowe przyjechały na miejsce zdarzenia, po spadnięciu drugiego autobusu. 
W wypadkach obu autobusów śmierć poniosło trzydzieści osób, dziewięć udało się uratować.
Autobusami podróżowali górnicy zmierzający do kopalni KWK „Brzeszcze”, KWK „Mysłowice” oraz lędzińskiej KWK „Ziemowit”. Zginęło 27 górników, wdowa po zmarłym dwa tygodnie wcześniej w wypadku drogowym górniku kopalni „Brzeszcze” oraz dwóch kierowców PKS.
Przyczyny katastrofy.
W oficjalnym komunikacie Polskiej Agencji Prasowej, w oświadczeniu, pod którym podpisał się prokurator prokuratury wojewódzkiej w Bielsku-Białej, czytamy: […] "przyczyną katastrof drogowych było niezachowanie przez kierowców prędkości bezpiecznej (poniżej 30 km/godz.) w chwili wjazdu na most i właściwej techniki jazdy," […] "co miało miejsce w szczególnie niekorzystnych warunkach atmosferycznych. W nocy temperatura spadła do minus 6 st. Celsjusza. Świadkowie mówili, że na drogach w pobliżu zbiorników wodnych „tworzyły się białe osady zamarzniętych kropel rosy”".
Historyk Paweł Zyzak uważa, że śledztwo od początku było prowadzone pod z góry ustaloną tezę narzuconą przez Komisję Rządową, że winę za katastrofę ponoszą kierowcy. Według jego przypuszczeń na moście doszło do zderzenia z innym pojazdem, być może z radiowozem Milicji Obywatelskiej.
Upamiętnienie.
Dziś tragedię upamiętnia pamiątkowa tablica, postawiona tuż przy moście. Alfabetyczną listę zabitych otwierają i zamykają kierowcy: prowadzący pierwszy autobus – Józef Adamek – ojciec boksera Tomasza Adamka i drugi pojazd – Bolesław Zoń. Trzy najmłodsze ofiary miały po 18 lat, najstarsza – 48. 
W 2013, w 35. rocznicę katastrofy, ukazała się bardzo obszerna monografia pt. "Tajemnica Wilczego Jaru" autorstwa Pawła Zyzaka.

</doc>
<doc id="432777" url="https://pl.wikipedia.org/wiki?curid=432777" title="Aston Martin DB4">
Aston Martin DB4

Aston Martin DB4 – model produkowany przez Aston Martin w latach 1958-1963. Otrzymał nową bryłę nadwozia a serce tego samochodu zostało stworzone przez Polaka Tadeusza Marka. Był to bardzo udany samochód. Nowy silnik sprawił, że Aston odnosił liczne sukcesy w rajdach i wyścigach.

</doc>
<doc id="432782" url="https://pl.wikipedia.org/wiki?curid=432782" title="Akcja Katolicka w II Rzeczypospolitej">
Akcja Katolicka w II Rzeczypospolitej

Akcja Katolicka w II Rzeczypospolitej – Akcja Katolicka, która działała w Polsce w latach 1930-1939 jako element składowy międzynarodowego ruchu społeczno-politycznego zmierzającego do klerykalizacji życia w poszczególnych krajach w sferze społecznej, politycznej i kulturalnej.
Powstawanie Akcji Katolickiej.
Początki.
Po odzyskaniu niepodległości rozpoczęło się na ziemiach polskich tworzenie Akcji Katolickiej. Sytuacja była niezwykle trudna. Lata niewoli spowodowały znaczne różnice pod względem gospodarczym, społecznym i kulturalnym poszczególnych regionów. Jednak już w 1919 r. w niektórych diecezjach rozpoczęto prace duszpasterskie nad włączenie świeckich do pracy apostolskiej w skomplikowanym okresie początków niepodległego państwa polskiego.
Odbywało się to przede wszystkim w ramach Zjednoczenia Młodzieży Polskiej oraz w Lidze Katolickiej, powołanej przez ówczesnego biskupa krakowskiego księcia Adama Stefana Sapiehę. Ta pierwsza organizacja powstała jeszcze przed I wojną światową, a jej głównym celem było religijne wychowanie młodzieży i troska o jej poziom moralny. Natomiast Liga działalność swoją rozpoczęła w 1920 r. i zajmowała się budzeniem katolickiej świadomości oraz stosowaniem zasad katolickich w życiu poprzez np. popieranie prasy i wydawnictw katolickich, czuwanie nad duchem szkolnictwa i ustawodawstwa. Liga nie zdołała jednak wytworzyć jednego ośrodka centralnego i jednolitości organizacyjnej w całej Polsce.
Dopiero encyklika papieża Piusa XI "Ubi arcano Dei" wskazała na Akcję Katolicką jako organizację zdolną przeciwstawić się wrogom wiary i Kościoła katolickiego. Apostolstwo świeckich stało się wówczas ważnym elementem w działaniach polskiego Kościoła. W rezultacie w sierpniu 1926 r. w Warszawie miał miejsce Zjazd Katolicki, poświęcony wychowaniu młodzieży i kształtowaniu rodziny chrześcijańskiej. Skierował on do Episkopatu Polski petycję o zorganizowanie w całym kraju Ligi Polskiej. Apel ten motywowano faktem, że „Akcja Katolicka dotychczas w Polsce jeszcze nie jest jednolicie prowadzona i nie jest zespolona”. W odpowiedzi poszczególni biskupi polscy wydali listy pasterskie, powołujące Ligę Katolicką w swoich diecezjach.
We wrześniu 1928 r. utworzona została Komisja Episkopatu dla Akcji Katolickiej. W jej skład wszedł m.in. wówczas już arcybiskup krakowski Sapieha. Jej celem była koordynacja spraw związanych z powstaniem i rozwojem Akcji. Konferencja Episkopatu przeanalizowała stan religijny w Polsce i na początku 1929 r. był już gotowy tymczasowy projekt ustroju AK (brano pod uwagę typ włoski).
Ostatecznie decyzję utworzenia Akcji Katolickiej w Polsce przyspieszył list watykańskiego Sekretarza Stanu kardynała Pietro Gasparriego do kardynała Augusta Hlonda z kwietnia 1929 r. Gasparri podkreślał w nim rolę i konieczność powołania tej organizacji na ziemiach polskich. Wreszcie po dyskusji podczas Konferencji Episkopatu Polski w tym samym miesiącu, zadecydowano o utworzeniu AK w Polsce.
Na posiedzeniu we wrześniu 1929 r. Komisja Prawna Episkopatu Polski postanowiła założyć w Poznaniu główną centralę polskiej Akcji Katolickiej. W czerwcu 1930 r. otrzymała ona jednolity Statut konstytucyjny dla całego kraju, który w listopadzie zatwierdził papież Pius XI.
Także w listopadzie prymas August Hlond utworzył Naczelny Instytut Akcji Katolickiej (NIAK) z siedzibą w Poznaniu. Naczelnym asystentem został biskup Walenty Dymek, patronem obrano św. Wojciecha, a główną doroczną uroczystość wyznaczono na święto Chrystusa Króla. Na początku 1931 r. zaczął się ukazywać centralny organ Akcji – miesięcznik „Ruch Katolicki”. W latach 1930-1932 w poszczególnych diecezjach utworzono Diecezjalne Instytuty Akcji Katolickiej.
Formowanie struktur.
Utworzenie w latach 1930-1932 diecezjalnych instytutów Akcji Katolickiej było dopiero początkiem pracy nad formowaniem struktur i ludzi. Należało wprowadzić w życie idee AK, przekonać do niej wielu ludzi, nawet z kręgów hierarchii kościelnej, a także odpowiednio pokierować zapałem tych, którzy od wielu lat należeli do grona świeckich i aktywnie włączali się w życie Kościoła i stawali się prekursorami Akcji.
W lutym 1932 r. w Warszawie odbyła się Konferencja Plenarna Episkopatu poświęcona AK. Wziął w niej udział nuncjusz apostolski w Polsce arcybiskup Franciszek Marmaggi. Podkreślił on podczas obrad konieczność istnienia tutaj Akcji jako muru ochronnego przed masonerią i nawałą bolszewicką. Jednocześnie uczestnicy Konferencji zgodnie podkreślali trudności organizacyjne, a zarazem możliwości jej dalszego rozwoju i wprowadzenia jednakowej struktury organizacyjnej. Komisji Episkopatu do spraw AK zlecono opracowanie statutów i regulaminów dla asystentów kościelnych.
Równocześnie rząd polski przygotowywał ustawę, która mocno krępowała aktywność organizacji i związków społecznych, dając państwu szerokie prerogatywy w zakresie nadzoru nad ich działalnością. Uderzało to w Akcję Katolicką, a zwłaszcza Stowarzyszenie Młodzieży Polskiej. Mimo protestów ustawa weszła w życie w październiku 1932 r. Episkopat świadomy, jakie trudności i zagrożenia niosło nowe prawo, rozpoczął rozmowy ze stroną rządową w celu uregulowania podstaw prawnych organizacji katolickich. W ciągu 1933 r. trwały pertraktacje z rządem, w wyniku których udało się złagodzić negatywną wymowę ustawy. W styczniu 1934 r. wyszło rozporządzenie Rady Ministrów „O stowarzyszeniach służących katolickim celom religijnym i wyznaniowym”, które dawało znacznie szersze uprawnienia AK w stosunku do innych stowarzyszeń. Nowe ustalenia ułatwiały także stworzenie jednolitych organizacji krajowych z oddziałami diecezjalnymi i parafialnymi.
To wydarzenie przyspieszyło prace nad procesem centralizacji Akcji w Polsce. W dniu 19 czerwca 1934 r. Episkopat Polski zatwierdził statuty dla nowych organizacji, dokonując w ten sposób ujednolicenia organizacji AK na ziemiach polskich. W oparciu o nie powołano wkrótce, nawiązując do wzorca włoskiego, cztery związki ogólnokrajowe (zwane kolumnami):
Organizacje te były trzystopniowe: związki obejmowały cały kraj, stowarzyszenia działały w poszczególnych diecezjach, a w parafiach istniały oddziały stowarzyszeń.
Akcję Katolicką zorganizował także Kościół greckokatolicki w Polsce. Siedziba Generalnego Instytutu Akcji Katolickiej mieściła się we Lwowie. Nie różniła się ona od AK w obrządku łacińskim. Także obrządek ormiański w Polsce posiadał Akcję Katolicką, której główną siedzibą był również Lwów.
Podejmowano ciągłe próby takiej modyfikacji AK, aby jak najlepiej mogła służyć katolikom świeckim. W 1936 r. AK liczyła już ok. 660 tys. członków. Przed wybuchem II wojny światowej, która przerwała jej działalność, liczba ta wzrosła do 750 tys.
Liczne pisma wydawane przez młodzież szkolną w II Rzeczypospolitej, stanowiły jeden z elementów procesu wychowawczego. Oprócz dużych miast, gdzie działały bardziej znaczące szkoły, pisma takie ukazywały się także w mniejszych ośrodkach. W Świeciu nad Wisłą uczniowie gimnazjum zaczęli wydawać od 13 stycznia 1931 r. miesięcznik „Gregorianum”, który ukazywał się do 1939 r. Opiekunem grupy młodych osób tworzących pisemko był ksiądz Maksymilian Dunajski. Na łamach „Gregorianum” przedstawiano aktualne sprawy z działalności gimnazjum, przede wszystkim wyniki w kształceniu, działalność licznych kół zainteresowań, wyniki wyborów do samorządu szkolnego, przebieg i rezultaty różnorodnych zawodów sportowych. Swoje miejsce zajmowała również tematyka religijna. Prezentowane zagadnienia poruszały życie religijne miasta i powiatu oraz lokalnych organizacji i stowarzyszeń katolickich (KSMM i KSMŻ)
Działania abpa Adama Sapiehy.
Głównym protektorem AK był metropolita krakowski Adam Stefan Sapieha. Wnikliwie obserwował on sytuację religijną, polityczną i społeczną w Polsce i na świecie. Zdawał sobie sprawę, że wojna zburzyła stary porządek i trzeba budować nowy, który nie może być wrogi Kościołowi katolickiemu. W 1928 r. wszedł w skład powstałej Komisji Episkopatu Polski dla Akcji Katolickiej. Dzięki temu mógł na bieżąco czuwać nad pracami związanymi z AK i wpływać na jej kształt. Wielokrotnie wypowiadał się na ten temat na posiedzeniach Konferencji Plenarnej Episkopatu, w listach pasterskich, wystąpieniach, referatach. Z nich wyłaniał się jasny obraz Akcji, jej zadań i działalności.
W lutym 1932 r. podczas obrad specjalnej Konferencji Episkopatu Polski, poświęconej Akcji, nakreślił jej podstawy organizacyjne i zadania. Zwracał uwagę, że AK powinna uwzględniać charakter narodów i społeczeństw oraz stosunki miejscowe kraju. Za wzór stawiał włoski model Akcji. Podkreślał doniosłość współpracy ludzi świeckich z hierarchią kościelną w ramach AK. Wspólnym zadaniem miała być obrona i popieranie zasad wiary i Kościoła katolickiego. Przedstawił też własną definicję nowego stowarzyszenia: „jest to działalność zorganizowana, religijno – społeczna ludzi świeckich, jako współpraca z apostolstwem biskupów i kapłanów dla pogłębienia i szerzenia zasad wiary w sobie i w społeczeństwie; [jest] obroną religii i Kościoła”. Podkreślał, że członkowie Akcji muszą być wzorowymi, głęboko wierzącymi katolikami, a działacze katoliccy muszą przede wszystkim być wyrobieni duchowo i prowadzić życie prawdziwie chrześcijańskie.
W Akcji Katolickiej widział Sapieha ogromną szansę na zorganizowanie pracy nad młodzieżą. Na przykład w liście pasterskim na temat wychowania chrześcijańskiego z 1930 r. bardzo mocno podkreślał prawa Kościoła i rodziców do wychowania dzieci i młodzieży. Wskazywał też na obowiązek czuwania, aby wychowanie szkolne odpowiadało ich przekonaniom religijnym oraz sumieniu. Sapieha widział w Akcji niezwykłą szansę na zaktywizowanie laikatu i włączenie go do pracy ewangelizacyjnej Kościoła.

</doc>
<doc id="432783" url="https://pl.wikipedia.org/wiki?curid=432783" title="Miasta Gwatemali">
Miasta Gwatemali

Według danych oficjalnych pochodzących z 2005 roku Gwatemala posiadała ponad 100 miast o ludności przekraczającej 10 tys. mieszkańców. Stolica kraju Gwatemala jako jedyne miasto liczyło ponad pół miliona mieszkańców; 3 miasta z ludnością 100÷500 tys.; 8 miast z ludnością 50÷100 tys.; 21 miasto z ludnością 25÷50 tys. oraz reszta miast poniżej 25 tys. mieszkańców.
W 1988 ludność miejska stanowiła 34,3% ogółu ludności Gwatemali.
Największe miasta w Gwatemali.
Największe miasta w Gwatemali według liczebności mieszkańców (stan na 01.01.2005):
Alfabetyczna lista miast w Gwatemali.
Spis miast Gwatemali powyżej 10 tys. mieszkańców według spisu ludności z 2005 roku:

</doc>
<doc id="432791" url="https://pl.wikipedia.org/wiki?curid=432791" title="Campo de’ Fiori">
Campo de’ Fiori

Campo de’ Fiori – rzymski plac (wł. "piazza") położony w pobliżu placu Navona.
Plac znajduje się na pograniczu rejonów Rzymu Parione i Regola. Nazwa "Campo de’ Fiori" oznacza "pole kwiatów" – plac aż do wieków średnich zachował charakter łąki. Prawdopodobnie nieuzasadnione są próby łączenia tej nazwy z kochanką Pompejusza imieniem "Flora" pomimo faktu wybudowania przez niego niedaleko "Campo de’ Fiori" słynnego teatru. Na środku placu znajduje się pomnik Giordana Bruna.
Historia.
W starożytnym Rzymie miejsce placu było wolną przestrzenią pomiędzy Teatrem Pompejusza a rzeką Tyber. W XIII wieku na południu placu zamieszkała rodzina Orsini, niemniej aż do XV wieku plac zachował polny charakter. Pierwszym kościołem położonym przy nim był wybudowany podczas pontyfikatu Bonifacego IX (1394–1404) "Kościół Świętej Brygidy", co rozpoczęło proces przekształcania tego obszaru w teren zabudowany. W roku 1456 podczas pontyfikatu papieża Kaliksta III plac został wybrukowany, co było częścią większego projektu inwestycji w rejonie Parione. Był to skutek rozbudowy budynków przy nim stojących, stało się to również przyczyną kolejnych prac architektonicznych. Przebudowano wówczas pałac rodziny Orsini, powstał przy nim także pierwszy nowo wybudowany w Rzymie pałac renesansowy Palazzo della Cancelleria (widoczny poniżej w prawym rogu na rycinie Giuseppe Vasi). 
Plac od średniowiecza był miejscem targowym oraz miejscem rozwoju kultury ulicznej. Otaczające go ulice noszą nazwy zaczerpnięte od nazwisk znanych rodzin kupieckich i rzemieślniczych – "Via dei Balestrari" (wytwórców kusz), "Via dei Baullari" (handlarzy kawą), "Via dei Cappellari" (wytwórców kapeluszy), "Via dei Chiavari" (ślusarzy) i "Via dei Giubbonari" (stolarzy). Podczas pontyfikatu Sykstusa IV plac stał się elementem drogi łączącej bazylikę św. Jana na Lateranie z Watykanem (łącznie z "Via Florea" i "Via Pellegrino"). Skutkiem tego był napływ znaczących osobistości i dalszy rozwój placu: dwa razy w tygodniu (w poniedziałki i soboty) odbywał się tutaj przynoszący znaczne zyski handel końmi. W tym okresie powstało także wiele zajazdów, hoteli i sklepów usytuowanych przy "Campo de’ Fiori". 
Plac był także miejscem egzekucji; na rycinie Giuseppe Vasi widoczny jest stały szafot. To tutaj 17 lutego 1600 roku został spalony na stosie przez inkwizycję filozof dominikanin Giordano Bruno z powodu głoszonych przez siebie heretyckich poglądów. Aby upamiętnić tę tragedię, w roku 1887 Ettore Ferrari stworzył poświęcony mu pomnik, stojący w centrum placu. Giordano Bruno przedstawiony jest na nim stojący twarzą w stronę Watykanu; w czasach Zjednoczenia Włoch interpretowano to jako zaakcentowanie martyrologii walki o wolność słowa i opór przeciwko państwu kościelnemu.
Wyburzenie części kamienic w roku 1858 przyczyniło się do powiększenia placu. Od roku 1869 znajduje się tutaj targ z warzywami oraz kwiatami. Znajdująca się na nim antyczna fontanna służy jako źródło wody dla kwiatów. Inskrypcja na niej, ("Pomagaj i pozwól rozmawiać"), wpisuje się w legendę miejsca. Wieczorami plac staje się popularnym miejscem spotkań.
"Campo de’ Fiori" w kulturze.
Plac i wykonana na nim egzekucja Giordano Bruno upamiętnione zostały w wierszu Czesława Miłosza "Campo di Fiori" (1943). Poeta zestawił w nim egzekucję filozofa z zagładą żydowskich powstańców w warszawskim getcie.

</doc>
<doc id="432796" url="https://pl.wikipedia.org/wiki?curid=432796" title="Campo di Fiori">
Campo di Fiori



</doc>
<doc id="432800" url="https://pl.wikipedia.org/wiki?curid=432800" title="Renfri">
Renfri



</doc>
<doc id="432805" url="https://pl.wikipedia.org/wiki?curid=432805" title="Puerto Barrios">
Puerto Barrios

Puerto Barrios – miasto w północno-wschodniej Gwatemali, położone nad Zatoką Amatique (część Zatoki Honduraskiej). Miasto położone jest 300 km na północny zachód od stolicy kraju Gwatemali. Ośrodek administracyjny departamentu Izabal. 
Według danych szacunkowych w 2012 roku liczba ludności miasta wyniosła 86 390 mieszkańców.
Miasto zostało założone w 1895. Zostało nazwane na cześć prezydenta Gwatemali Justo Barriosa. W 1974 miasto i port zostały poważnie zniszczone przez trzęsienie ziemi. Część przeładunku została wówczas przeniesiona do sąsidniego portu Santo Tomás de Castilla.
Puerto Barrios to największy port morski Gwatemali. Miasto rozwinęło się głównie jako port wywozu bananów, ale również kawy i chicle. Puerto Barrios to końcowa stacja linii kolejowej łączącej port ze stolicą kraju i dalej z pacyficznym portem San José. Odnoga tej linii biegnie do sąsiedniego Salwadoru. Zarówno port, jak i linia kolejowa, kontrolowane były przez amerykańską firmę United Fruit Company (obecnie Chiquita Brands International). Do niej należy również większość plantacji bananów w Gwatemali.
Gmina Puerto Barrios.
Miasto jest siedzibą władz gminy o tej samej nazwie, która w 2012 roku liczyła 104 584 mieszkańców. Gmina jak na warunki Gwatemali jest dość duża, a jej powierzchnia obejmuje 1292 km².
Większość obszaru gminy pokrywa las deszczowy, a na terenie gminy znajduje się Park Narodowy "Cuevas de Silvino" oraz 2 rezerwaty biosfery o łącznej powierzchni ponad 1265 ha

</doc>
<doc id="432809" url="https://pl.wikipedia.org/wiki?curid=432809" title="Twórcy Łodzi Przemysłowej">
Twórcy Łodzi Przemysłowej

Twórcy Łodzi Przemysłowej – pomnik łódzkich fabrykantów, twórców „Łodzi Przemysłowej”, znajdujący się przy ul. Piotrkowskiej 30/32, postawiony we wrześniu 2002 roku.
Przy stole w stylu lat dwudziestych zasiadają trzej łódzcy fabrykanci nazywani królami polskiej bawełny – Izrael Poznański, Karol Scheibler i Henryk Grohman. Pomnik jest częścią Galerii Wielkich Łodzian, zespołu pomników ustawionych przy ulicy Piotrkowskiej, tworzonej przez Marcela Szytenchelma.
Początkowo "Fabrykanci" „stanęli” tylko na 5 godzin. Po załatwieniu wszystkich formalności, pod koniec października 2002 roku, pomnik ponownie został zainstalowany przed sklepem „Magda”.

</doc>
<doc id="432811" url="https://pl.wikipedia.org/wiki?curid=432811" title="Galeria Wielkich Łodzian">
Galeria Wielkich Łodzian

Galeria Wielkich Łodzian – grupa plenerowych rzeźb z brązu, upamiętniających sławne osoby związane z Łodzią. Ustawiane są one od 1999 roku przy ulicy Piotrkowskiej w Łodzi. Pomysłodawcą Galerii jest związany z Łodzią animator kultury Marcel Szytenchelm.
Pomniki tworzące Galerię Wielkich Łodzian są ławkami pomnikowymi – zaprojektowano je tak, aby zwiedzający mogli usiąść obok wyrzeźbionych postaci. Galeria powstaje z pieniędzy zebranych od sponsorów oraz z prywatnych środków Marcela Szytenchelma.
Galeria.
W skład Galerii wchodzą rzeźby:
Kontrowersje.
Galeria przyczyniła się do utrwalenia wśród mieszkańców Łodzi pamięci o postaciach, którym jest poświęcona. Według opinii Bartłomieja Wojdaka, dyrektora Biura Promocji Urzędu Miasta Łodzi, stanowi także atrakcję turystyczną. Wygląd rzeźb budzi kontrowersje.
Od lat toczy się dyskusja-spór na temat jakości pomników, których autorem lub współautorem jest Marcel Szytenchelm (czyli wszystkich oprócz „Ławeczki Tuwima”). Środowiska związane z plastyką twierdzą, że rzeźby są nieudane i amatorskie. Według słów Jarosława Suchana, dyrektora Muzeum Sztuki w Łodzi, w sposób „bardzo nieudolny” odwołują się one do estetyki XIX-wiecznego realizmu.
Eva Rubinstein wystosowała w imieniu rodziny Artura Rubinsteina pisma protestacyjne do Urzędu Miasta Łodzi i Kancelarii Premiera RP, twierdząc, że forma pomnika i jego niska wartość artystyczna obraża pamięć jej ojca. Córka pianisty ze względu na obecność pomnika odmawiała przez sześć lat przyjazdu do Łodzi na uroczystości poświęcone Arturowi Rubinsteinowi. Jak twierdzi Marcel Szytenchelm, przed postawieniem pomnika prosił on łódzkich urzędników o umożliwienie mu kontaktu z Evą Rubinstein, ale prośby te okazały się bezskuteczne.
W 2013 roku, przy okazji kończącego się pierwszego etapu remontu ulicy Piotrkowskiej (2012–2014), Prezes Fundacji Ulicy Piotrkowskiej Włodzimierz Adamiak zainicjował skierowany do prezydent Łodzi Hanny Zdanowskiej „wniosek obywatelski”, pod którym zbierał podpisy członków łódzkiego środowiska artystycznego. Podpisani (m.in. wyż.wym. Jarosław Suchan i architekt miasta Marek Janiak) wyrażali prośbę o zajęcie przez prezydent miasta stanowiska w sprawie usunięcia pomników i o wydanie decyzji, która uniemożliwiłaby rzeźbom powrót na ulicę Piotrkowską. Argumentowali że „przedstawione postaci są nieudolnymi karykaturami osób ważnych dla historii Łodzi i tożsamości mieszkańców” a „obiekty stanęły na ulicy Piotrkowskiej w wyniku decyzji administracyjnych, mimo protestów środowisk artystycznych Łodzi i negatywnych opinii służb ochrony konserwatorskiej”.
18 czerwca 2013 w Centralnym Muzeum Włókiennictwa w obecności prezydent Hanny Zdanowskiej odbyła się debata w sprawie przyszłości Galerii Wielkich Łodzian. Wśród przeciwników pomysłu usunięcia pomników znalazło się m.in. liczne grono łódzkich przewodników Polskiego Towarzystwa Turystyczno-Krajoznawczego. Tydzień później, 25 czerwca 2013, prezydent Łodzi wydała oficjalne oświadczenie, w którym poinformowała, że Galeria Wielkich Łodzian powróci na ulicę Piotrkowską. Uzasadniając tę decyzję, napisała m.in. że Galeria „przez lata wpisała się w przestrzeń najważniejszej ulicy miasta” a sami łodzianie utożsamiają się z tymi rzeźbami i w większości nie chcą usunięcia Galerii z Piotrkowskiej. Wyraziła także otwartość na możliwość zamiany w przyszłości niektórych pomników – o ile powstaną ciekawe, niebudzące kontrowersji projekty oraz zostaną zebrane fundusze na ich realizacje.

</doc>
<doc id="432815" url="https://pl.wikipedia.org/wiki?curid=432815" title="Biblioteka Bodlejańska">
Biblioteka Bodlejańska

Biblioteka Bodlejańska, Biblioteka Bodleiańska (, ) – główna biblioteka Uniwersytetu Oksfordzkiego założona w 1602 roku.
Historia.
Pierwsza biblioteka uniwersytecka powstała w Oksfordzie ok. 1320 roku. Do dziś zachowały się pomieszczenia stanowiące wówczas tę instytucję – jest to zakrystia i sala spotkań dla kościoła uniwersyteckiego św. Marii Dziewicy.
Przez dziesięciolecia gromadzono rękopisy i kopie dzieł klasycznych, wśród nich bezcenny zbiór ponad 281 rękopisów, zawierający m.in. kilka ważnych tekstów klasycznych podarowanych bibliotece przez Humphreya, księcia Gloucester i młodszego brat króla Henryka V. Około 1550 roku zniszczono je, na podstawie decyzji dziekana Kościoła Chrystusowego, podczas oczyszczenia angielskiego kościoła ze wszystkich śladów katolicyzmu, w tym „zabobonnych książek i obrazów”.
W 1598 roku stara biblioteka została odnowiona sumptem sir Thomasa Bodleya (1545–1613), członka Merton College i dyplomaty w służbie królowej Elżbiety I. Umieszczono w niej zbiór około 2500 książek (niektóre z nich zostały wydane przez samego Bodleya). Thomas James został mianowany bibliotekarzem, a biblioteka została ostatecznie otwarta 8 listopada 1602 roku.
W 1610 roku Bodley zawarł umowę (obowiązującą do dziś) ze Stationers' Company of London, na mocy której kopia każdej książki wydanej w Anglii i zarejestrowanej w Stationers' Hall zostanie zdeponowana w nowej bibliotece.
Zbiory.
Jest to jedna z najstarszych bibliotek europejskich, której księgozbiór wraz z wchodzącymi w jej skład bibliotekami liczy ponad jedenaście mln książek. Zbiory zajmują biblioteczne półki o łącznej długości 180 km (około 17 mln woluminów). Wśród zbiorów są także "libri polonici", od XVI w., ok. 1600 woluminów. W Wielkiej Brytanii pod względem wielkości księgozbioru Biblioteka Bodlejańska ustępuje jedynie Bibliotece Brytyjskiej.

</doc>
<doc id="432817" url="https://pl.wikipedia.org/wiki?curid=432817" title="Stefania Grimaldi">
Stefania Grimaldi

Księżniczka Stefania z Monako, I voto Ducruet, II voto Lopez Peres ("Stephanie Marie Elizabeth Grimaldi", ur. 1 lutego 1965 w Monte Carlo) – monakijska księżniczka z dynastii Grimaldich, córka Rainiera III, księcia Monako i jego małżonki, księżnej Grace, piosenkarka, projektantka mody; od kwietnia 2018 zajmuje dwunaste miejsce w linii sukcesji monakijskiego tronu.
Stefania urodziła się w Monte Carlo jako trzecie dziecko Rainiera III, księcia Monako i Grace, księżnej Monako.
W 1995 poślubiła Daniela Ducrueta, z którym ma dwoje dzieci: Ludwika Ducrueta (ur. 1992) i Paulinę Ducruet. Małżeństwo zostało zakończone rozwodem w 1996. W 2003 wyszła za Adansa Lopeza Peresa, a w 2004 para rozwiodła się.
Księżniczka Stefania pracowała jako modelka, piosenkarka i projektantka ubrań. Zaangażowana jest w działalność charytatywną. Jest prezydentem Międzynarodowego Festiwalu Cyrkowego Monte Carlo. W 2004 założyła fundację "Fight AIDS Monaco". Regularnie uczestniczy w oficjalnych wydarzeniach w Księstwie Monako i reprezentuje w nich swojego brata.
Poprzez swojego przodka, Jana Wilhelma Friso, księcia Oranii spokrewniona jest ze wszystkimi rodzinami królewskimi i książęcymi panującymi w Europie.
Powiązania rodzinne i edukacja.
W sierpniu 1964 roku Pałac Książęcy podał do wiadomości, że księżna Grace spodziewa się narodzin swojego trzeciego dziecka na początku przyszłego roku. Księżniczka Stefania przyszła na świat 1 lutego 1965 godzinie 17:00 w Monte Carlo, ważyła 3 kg i mierzyła 50 cm. O godzinie 18:25 wystrzelono dwadzieścia jeden strzałów, aby uczcić narodziny nowej członkini rodziny książęcej.
Jej rodzicami byli Rainier III, książę Monako od 1949 do 2005 roku i Grace, księżna Monako, amerykańska aktorka, zdobywczyni Nagrody Akademii Filmowej w 1954 roku dla Najlepszej Aktorki za rolę Georgie Elgin w filmie "Dziewczyna z prowincji".
Jej dziadkami są ze strony ojca Pierre, książę Valentinois, hrabia Polignac i jego małżonka, Charlotte, księżna Valentinois; natomiast ze strony matki John Brendan Kelly, amerykański mistrz olimpijski w wioślarstwie, i Margaret Kelly.
Ma dwoje starszego rodzeństwa, Karolinę, księżną Hanoweru i Alberta II, księcia Monako.
Księżniczka otrzymała imiona Stefania Maria Elżbieta, z których pierwsze na cześć swojej przodkini, Stefanii, wielkiej księżnej Badenii.
Została ochrzczona w maju 1965 w katedrze w Monako. Jej rodzicami chrzestnymi zostali brat matki, John Brendan Kelly młodszy i jej cioteczna siostra, Elżbieta de Massy.
Edukacja.
Księżniczka pobierała nauki w Dames de Saint-Maur w Monako, a następnie w szkole Dupanloup w Paryżu. Maturę zdała w 1982 roku. Szczególnie interesował ją taniec klasyczny, gra na fortepianie, gimnastyka i jazda konna. mówi biegle po francusku, monagesku, angielsku i włosku.
Wypadek samochodowy.
13 września 1982 księżniczka razem ze swoją matką wracały do Monako z jednej z francuskich posiadłości Grimaldich. Niedaleko miasta ich samochód wypadł z drogi, zaczął dachować, spadł w przepaść i zapalił się. Stefania została wyciągnięta z pojazdu przez 62-letniego ogrodnika, świadka zdarzenia, który następnie zadzwonił po służby medyczne, by pomóc uwięzionej za kierownicą księżnej Grace. Obydwie poszkodowane zostały przewiezione do kliniki imienia księżnej Grace, a Pałac Książęcy podał informację o zdarzeniu dodając, że są ranne, ale nie w stanie krytycznym. Grace miała liczne złamania kości. Obrażenia Stefanii nie były niebezpieczne dla jej zdrowia i szybko wróciła do Pałacu Książęcego.
Księżna Grace zmarła następnego dnia wieczorem, jak podał rzecznik rodziny książęcej, z powodu krwawienia mózgowego. Informacja była szokująca dla opinii publicznej, przekonanej o tym, że władczyni opuści szpital po około dziesięciodniowej hospitalizacji.
Media długo próbowały odtworzyć okoliczności, w jakich doszło do wypadku. Obydwie podróżujące samochodem nie miały zapiętych pasów bezpieczeństwa, oskarżano też księżniczkę o to, że to ona prowadziła pojazd, mimo iż była o rok za młoda, by uzyskać prawo jazdy. Ostatecznie stwierdzono, że księżna doznała ataku apopleksji, co sprawiło, że straciła kontrolę nad samochodem.
Księżniczka Stefania nie uczestniczyła w pogrzebie matki, który miał miejsce kilka dni później.
Kariera modelki.
Księżniczka próbowała swoich sił w modelingu, ale wobec niezadowolenia ojca z tej profesji, zajęła się projektowaniem ubrań.
W 1983 zaczęła współpracę w domu mody Christiana Diora pod opieką głównego projektanta, Marka Bohana. W 1984 uczestniczyła w spotkaniu prezydenta Francji, François Mitteranda z projektantami mody, które odbyło się na Polach Elizejskich. W 1986 zaprojektowała we współpracy z Alix de la Comble kolekcję strojów pływackich, które zaprezentowano w styczniu w Monte Carlo. W 1989 stworzyła własną linię perfum.
W 1984 i 1990 znalazła się na okładce hiszpańskiego magazynu "Hola" w roli modelki. W 1985 gościła na okładkach niemieckiego "Vogue" i amerykańskiego "Vanity Fair".
W 2008 pomagała w redagowaniu i wystąpiła na okładce francuskiego "Vogue".
Kariera muzyczna.
W 1986 roku wydała swoją pierwszą singlową piosenkę pt. "Ouragan" ("Huragan"), która błyskawicznie zajęła miejsce na liście dziesięciu najlepszych utworów i sprzedała się w pięciu milionach egzemplarzy. Wkrótce wydała debiutancki album "Besoin" (nazywany w niektórych krajach "Stephanie"). W 1987 nagrała piosenkę "Young Ones Everywhere", wspierającą UNICEF.
W 1987 wyjechała do Los Angeles, by całkowicie poświęcić się muzyce. Mieszkała ze swoim ówczesnym chłopakiem, Mario Olivierem, który był już dwukrotnie żonaty i miał konflikt z prawem. Po pięciu latach ukazał się długo oczekiwany album, ale sprzedał się słabo.
W maju 1992 nagrała piosenkę "In the Closet" w duecie Michaelem Jacksonem.
W 2006, wraz z grupą francuskich piosenkarzy, wzięła udział w nagraniu piosenki "L'or de nos Vies".
Księżniczka Monako.
W chwili narodzin księżniczka została wpisane na trzecie miejsce linii sukcesji monakijskiego tronu, za swoim bratem i siostrą, przed ciotką, księżniczką Antoinette.
Jest prezydentem kilku organizacji, między innymi "Monaco Youth Center" i "Princess Stephanie Activity Center" oraz honorowym członkiem amerykańskiej fundacji księżnej Grace. Jest patronem Międzynarodowego Festiwalu Cyrkowego w Monte Carlo, w którym regularnie uczestniczy jako gość honorowy; również organizacji "AMADE", założonej przez jej matkę w 1963. Od 1985 jest prezydentem "Monte Carlo Magic Grand Prix" i "Międzynarodowego Festiwalu Teatru Amatorskiego". Każdego roku bierze udział w obchodach Narodowego Dnia Monako.
Działalność w Monako.
18 października 2012 reprezentowała księcia w ceremonii wręczenia "Golden Food Award" w Monako.
13 lipca 2018 reprezentowała księcia Alberta w obchodach Narodowego Dnia Francji we francuskiej ambasadzie w Monako.
Oficjalne wizyty zagraniczne.
25 kwietnia 2008 uczestniczyła w oficjalnej wizycie do Monako prezydenta Francji Nicolasa Sarkozy’ego.
4 października 2017 wzięła udział w odsłonięciu pomnika księcia Rainiera III w Parku Cyrkowym w Bukareszcie. Została przyjęta w audiencji przez Małgorzatę, księżną koronną Rumunii i jej męża.
W marcu 2019 uczestniczyła w oficjalnej wizycie przewodniczącego Chińskiej Republiki Ludowej do Księstwa Monako.
Fight AIDS Monaco.
W 2004 księżniczka Stefania założyła organizację "Fight AIDS Monaco", w działalność której jest czynnie zaangażowana. Celem jest szerzenie wiedzy na temat zakażenia wirusem HIV, choroby AIDS i skłonienie ludzi do profilaktyki i przeprowadzania regularnych badań krwi.
Jedną z akcji organizowanych w ramach Fight AIDS jest "Test in the City". Odbywa się to przy współpracy Kliniki imienia Księżnej Grace i Monakijskiego Czerwonego Krzyża. Każda osoba może wówczas poddać się szybkiemu badaniu krwi na wykrycie w organizmie przeciwciał anty HIV-1 lub anty HIV-2. Wyniki otrzymuje się po około dziesięciu minutach.
Kolejne przedsięwzięcie to "Jungle Fight", w ramach którego przez cały listopad księżniczka Stefania i zaproszeni goście na antenie Radia Monaco opowiadają o tym, jak radzić sobie z wirusem HIV i AIDS.
"AIDS Memory Quit" to specjalna uroczystość upamiętniająca osoby zmarłe z powodu tej choroby.
Księżniczka organizuje również aukcje charytatywne i specjalne konferencje, także z udziałem studentów. Co roku 1 grudnia bierze udział w obchodach Światowego Dnia AIDS.
Międzynarodowy Festiwal Cyrkowy.
W wieku dziewięciu lat Stefania doznała kontuzji podczas jednego z występów w ramach Międzynarodowego Festiwalu Cyrkowego w Monte Carlo. Od roku 2005 jest prezydentem i gościem honorowym tej imprezy. Zajmuje się wyborem kostiumów, choreografii, świateł i dekoracji. Pojawia się na trybunach podczas każdego występu, często w towarzystwie swojego brata i dzieci.
Religia.
Zgodnie z tradycją obowiązującą w dynastii Grimaldich, księżniczka Stefania została ochrzczona i wychowana w wierze katolickiej.
25 marca 1974 razem z rodzicami i rodzeństwem uczestniczyła w prywatnej audiencji u papieża Pawła VI.
Jest matką chrzestną przynajmniej dwóch osób.
Życie prywatne.
Najmłodsza członkini rodziny książęcej była przed media kojarzona między innymi z Robem Lowe i Paulem Belmondo, któremu zadedykowała jedną ze swoich pierwszych piosenek.
22 kwietnia 1990 ogłosiła swoje zaręczyny z francuskim biznesmenem Jeanem-Yves Le Fur. Wydarzenie miało miejsce w jednej z paryskich restauracji podczas kolacji z udziałem pięćdziesięciu zaproszonych gości. Zaręczyny zerwała księżniczka dwa miesiące później, gdy dowiedziała się, że jej narzeczony spędził pięć tygodni w więzieniu w 1985 roku, ponieważ był zamieszany w aferę finansową.
W 1988 nowym ochroniarzem księżniczki został Daniel Ducruet, Francuz urodzony w Monako. Był rozwiedziony ze swoją poprzednią żoną w połowie lat osiemdziesiątych, a z relacji z Martine Malbouvier miał kilkumiesięcznego syna Michaela. W październiku 1991 przestał pełnić swoją funkcję na dworze książęcym, zamieszkał ze Stefanią i otworzył firmę zajmującą się dystrybucją żywności, szczególnie owoców morza.
Pod koniec maja 1992 włoskie media podały, że Grimaldi jest w ciąży ze swoim chłopakiem i planuje ślub, ale w późniejszym czasie. Informacje zdementowała rzecznik Pałacu Książęcego, jednak kilkanaście dni później potwierdziła je sama zainteresowana.
26 listopada 1992 w klinice imienia księżnej Grace księżniczka, w obecności swojego partnera, urodziła syna, który otrzymał imiona Ludwik Robert Paweł. Chłopiec, ponieważ był dzieckiem nieślubnym, nie został wpisany do linii sukcesji monakijskiego tronu.
4 maja 1994, również w towarzystwie Ducrueta, urodziła w Monte Carlo swoje drugie dziecko, córkę Paulinę Grace Maguy. Podobnie jak jej brat, dziewczynka nie uzyskała miejsca w kolejce do dziedziczenia rodzinnego tronu.
W styczniu 1995 rzecznik rodziny książęcej poinformował, że cywilny ślub Grimaldi i Ducrueta odbędzie się w Monako z przyjęciem weselnym w Hotel Loews. Para wstąpiła w związek małżeński 1 lipca. Świadkami ceremonii zostali cioteczna siostra panny młodej i jej matka chrzestna, Elżbieta de Massy, oraz brat pana młodego, Alain Ducuret. Media zwróciły uwagę, że ślub zakończył czteroletni spór księżniczki z ojcem. Książę Rainier nie chciał wyrazić zgody na związek córki, ponieważ jej partner był rozwodnikiem i miał już jedno nieślubne dziecko. W przypadku braku jego przyzwolenia, Stefania utraciłaby wszystkie swoje tytuły, miejsce w linii sukcesji tronu i wsparcie finansowe. Poinformowano również, że Ducruet stara się o kościelne stwierdzenie nieważności jego poprzedniego małżeństwa. Teść nie przyznał mu żadnego tytułu szlacheckiego, nie uczynił tego wobec żadnego ze swoich zięciów.
Z chwilą zawarcia małżeństwa przez Daniela i Stefanię ich dzieci wedle prawa monakijskiego zostały uznane za legalnych potomków i wpisane odpowiednio na siódme (Ludwik) i ósme (Paulina) miejsce w kolejce do tronu, za swoim wujem Albertem, ciotką Karoliną, kuzynami Andreą, Pierre’em i Charlotte oraz za matką.
We wrześniu 1996 pojawiły się pierwsze doniesienia na temat kryzysu w małżeństwie księżniczki. Ducruet został sfotografowany przez włoskich dziennikarzy w dwuznacznej sytuacji z belgijską modelką i przyznał się do zdrady. Stefania złożyła pozew rozwodowy 16 września i uzyskała rozwód 5 października.
W 1998 roku okazało się, że księżniczka ponownie jest w ciąży. 15 lipca 1998 urodziła swoją drugą córkę, która otrzymała imiona Kamila Maria Kelly. Dziewczynce w akcie urodzenia wpisano nazwisko Grimaldi i jako potomkini nieślubna nie została dodana do linii sukcesji monakijskiego tronu. Po kilku dniach media poinformowały, że ojcem kolejnej wnuczki księcia Rainiera jest Jan Raymond Gottlieb, dawny ochroniarz Stefanii, z którym była w związku, ale rozstała się kilka miesięcy wcześniej. Mężczyzna pochodził z Nicei i był synem komendanta żandarmerii francuskiej. Nazwisko Kamili dopiero po kilku latach zostało zmienione na Gottlieb. Gdyby Jan i Stefania zawarli legalny związek małżeński, ich córkę wpisano by na ostatnie miejsce listy sukcesji.
W 2001 opuściła Monako i razem z dziećmi oraz dwoma psami dołączyła do cyrku. Tam nawiązała romans z Franco Knie, dyrektorem narodowego cyrku szwajcarskiego. Mężczyzna miał 47 lat i od czternastu lat był żonaty z kobietą o imieniu Claudine. Księżniczka zakończyła tę relację w marcu 2002.
16 września 2003 Pałac Książęcy ogłosił, że księżniczka Stefania poślubiła w czasie prywatnej ceremonii w Genewie Adansa Lopez Peres, portugalskiego akrobatę cyrkowego. Para rozwiodła się w listopadzie 2004.
21 lutego 2018 ogłosiła zaręczyny swojego syna z Marią Chevallier.

</doc>
<doc id="432820" url="https://pl.wikipedia.org/wiki?curid=432820" title="Lucjan Kaszycki">
Lucjan Kaszycki

Lucjan Marian Kaszycki, ps. „Jean Clero” (ur. 27 września 1932 w Krakowie, zm. 5 maja 2021 w Warszawie) – polski kompozytor, aranżer, publicysta muzyczny, pedagog, profesor sztuk muzycznych.
Życiorys.
Ukończył szkołę muzyczną I stopnia w Nowym Targu w klasie Heleny Szkielskiej. W 1951 zdał maturę w Liceum im. Seweryna Goszczyńskiego w Nowym Targu. Następnie ukończył studia na Wydziale Kompozycji Państwowej Wyższej Szkole Muzycznej w Krakowie, w klasie Stanisława Wiechowicza. Już w trakcie studiów rozpoczął pracę jako kierownik muzyczny w krakowskim Teatrze Groteska (1954–1958). Tworzył też własne kompozycje, otrzymał wyróżnienie za utwór "Scherzo symfoniczne" na Międzynarodowym Konkursie Kompozytorskim, a także drugą nagrodę za kompozycję "Passacaglia", którą napisał na wielką orkiestrę symfoniczną. Po ukończeniu studiów pracował jako nauczyciel w liceum muzycznym, a potem wykładał kompozycję muzyczną w krakowskiej PWSM. Wykształcił takich muzyków jak Jan Jarczyk, Ryszard Szeremeta, Andrzej Zarycki, Andrzej Zieliński i inni. Okazjonalnie występował jako ekspert w zakresie tematów muzycznych w "Wielkiej grze". W 1976 wykładał na warsztatach jazzowych „Radost '76” w Mąchocicach koło Kielc; był współscenarzystą poświęconego temu wydarzeniu filmu dokumentalnego "Gramy standard!" w reżyserii Andrzeja Wasylewskiego.
W 1974 zamieszkał w Warszawie, na tamtejszej Akademii Muzycznej obejmował stanowiska docenta (1983), a następnie profesora (1990). W 2002 otrzymał tytuł profesora sztuk muzycznych. W latach 1974–1977 pracował jako kierownik Redakcji Muzycznej Programu III Polskiego Radia. W 1985 zajął się realizacją muzyki rozrywkowej, elektronicznej i komputerowej we własnym studiu. W 1992 założył pierwszą w Polsce Szkołę Zawodową Muzyki Rozrywkowej.
Był twórcą muzyki do około 150 spektakli teatralnych (wystawianych m.in. w teatrach Krakowa, Warszawy, Gdyni, Poznania), do ponad 40 filmów, m.in. do "Pożegnania" (1958), "Gangsterów i filantropów" (1962) i "Jak być kochaną" (1962), a także do pieśni do wierszy George’a Byrona, Williama Shakespeare’a, François Villona oraz Tadeusza Gajcego. W latach 1967–1972 prowadził Zespół Organowy Rozgłośni Polskiego Radia w Krakowie. Jego piosenki śpiewali m.in. Sława Przybylska, Hanna Rek, Piotr Szczepanik, Ewa Demarczyk, Joanna Rawik i Irena Santor.
Odznaczenia i wyróżnienia.
Odznaczony m.in. Krzyżem Kawalerskim (2002) i Oficerskim (2011) Orderu Odrodzenia Polski. W 2013 został odznaczony Srebrnym Medalem „Zasłużony Kulturze Gloria Artis”.

</doc>
<doc id="432826" url="https://pl.wikipedia.org/wiki?curid=432826" title="Palestyna (państwo)">
Palestyna (państwo)

Palestyna, Państwo Palestyna (patrz: Autonomia Palestyńska) – państwo częściowo uznawane, znajdujące się na terenie historycznej Palestyny. Terytorialnie ma obejmować obszar Strefy Gazy i Zachodniego Brzegu Jordanu. Sąsiaduje z Izraelem, Jordanią oraz Egiptem przez Strefę Gazy.
Jeszcze jako Autonomia Palestyńska uzyskała 29 listopada 2012 roku status nieczłonkowskiego państwa obserwatora ONZ (138 głosów za, 9 przeciw, 41 wstrzymujących się od głosu, 5 nieobecnych na głosowaniu), czyli status taki sam jaki w ONZ posiada Stolica Apostolska. Nazwa „Państwo Palestyna” określa byt polityczny, postulowany przez palestyński ruch narodowy, obejmujący całość lub część historycznej Palestyny.
Geneza.
Początki dążeń arabskiej ludności Palestyny do utworzenia własnego państwa wiążą się z powstaniem brytyjskiego mandatu Palestyny. Przed rokiem 1920 region ten był uznawany przez miejscowych działaczy arabskich za część arabskiej Syrii, zaś miejscowa ludność arabska za południowych Syryjczyków. Rezolucja II Kongresu Syryjskiego z 7 marca 1920 roku, w którym brali udział delegaci z Palestyny, deklarowała niepodległość Syrii w granicach, obejmujących także obszar późniejszego mandatu brytyjskiego. Koncept odrębnego arabskiego państwa palestyńskiego jest między innymi rezultatem podziału Bliskiego Wschodu i utworzenia przez Ligę Narodów odrębnego „terytorium mandatowego Palestyny”, powierzonego Wielkiej Brytanii.
Bezpośrednio po utworzeniu mandatu brytyjskiego Arabowie palestyńscy zaczęli się domagać nadania niepodległości dla terytorium Palestyny, które obejmowało pierwotnie także obecną Jordanię. Dążenia autochtonicznych Arabów Palestyńskich stały w sprzeczności z aspiracjami syjonistów, czyli Żydów, którzy dążyli do zwiększenia udziału Żydów w ludności mandatu Palestyny poprzez imigrację z innych krajów oraz do ustanowienia na terytorium mandatu Palestyny państwa żydowskiego. Rosnąca liczebność społeczności żydowskiej, wykupywanie przez syjonistów ziemi pod osadnictwo żydowskie połączone z usuwaniem stamtąd dotychczasowych najemców, a także świadomość konfliktu interesów doprowadziły do ataków Arabów Palestyńskich na Żydów (na które niektóre organizacje żydowskie odpowiadały analogiczną przemocą) i do wymierzonych w siły Imperium brytyjskiego powstań, co skłoniło Wielką Brytanię do zmiany polityki i ograniczenia imigracji żydowskiej. To z kolei spowodowało rozgoryczenie Żydów, którzy uważali deklarację Balfoura za zobowiązanie Wielkiej Brytanii do urzeczywistnienia ich celów. Skłoniło to organizacje żydowskie do wspierania nielegalnej imigracji, a niektóre z nich, takie jak Irgun i Lechi do terrorystycznych ataków na siły Imperium brytyjskiego. Wrogość obu stron oraz niezdolność do wypracowania podziału mandatu Palestyny między Palestyńczyków a Żydów spowodowały, że Brytyjczycy, zwalczani przez obie strony, postanowili zrezygnować z administrowania krajem i przekazali decyzję dotyczącą kraju Organizacji Narodów Zjednoczonych. 29 listopada 1947 roku Zgromadzenie Ogólne ONZ przyjęło rezolucję o podziale mandatu na część arabską, żydowską i strefę międzynarodową (Jerozolimę z okręgiem). O ile Żydzi nominalnie zaakceptowali rezolucję, o tyle Arabowie palestyńscy oraz sąsiednie państwa arabskie ją otwarcie odrzucili.
Ze względu na wybuch wojny arabsko-izraelskiej rezolucja ONZ nie została wcielona w życie, a Palestyna została podzielona na państwo Izrael, włączony do Transjordanii Zachodni Brzeg oraz Strefę Gazy pod administracją Egiptu. W wyniku działań Izraela większość autochtonicznej ludności arabskiej na terenach zajętych przez Izrael została usunięta ze swoich ziem i pozbawiona prawa powrotu.
Obecny status.
Obecnie pojęcie Państwa Palestyna dotyczy przede wszystkim struktury politycznej in statu nascendi proklamowanej na podstawie deklaracji niepodległości ogłoszonej przez Palestyńską Radę Narodową 15 listopada 1988 roku. Palestyna, jako niepodległy organizm polityczny, nie jest formalnie uznawana przez Izrael, ale została uznana za państwo przez ONZ. Szereg państw utrzymuje kontakty dyplomatyczne z Autonomią Palestyńską, czyli władzami Palestyny. Również Liga Państw Arabskich przyjęła Palestynę jako swojego członka pod nazwą „Państwo Palestyna”.
Państwo Palestyna nie ma obecnie uznanej międzynarodowo suwerenności na żadnym obszarze. Zgodnie z palestyńską konstytucją Palestyna obejmuje dwa dystrykty (arab. "mintakat") zajęte przez Izrael w 1967 r.: Strefę Gazy i Zachodni Brzeg znany również pod nazwą historyczną Cisjordania. Część Palestyńczyków oraz niektóre państwa (Syria, Iran) uważają jednak, że suwerenność państwa palestyńskiego powinna rozciągać się na całe terytorium zajmowane przez Izrael, którego istnienia nie uznają.
Tereny Zachodniego Brzegu i Strefy Gazy są w większości zamieszkiwane przez Palestyńczyków (ok. 3,8 mln) stanowiących 95% mieszkańców (wyznających głównie islam sunnicki, liczni są też chrześcijanie) oraz ludność żydowska – obywatele Izraela – zamieszkująca oddzielne, nielegalne w świetle prawa międzynarodowego, osiedla (ok. 200 tys.). Palestyńczycy domagają się, by stolicą niezależnego państwa palestyńskiego była Jerozolima.
Zgodnie z porozumieniami w Oslo terytoria Zachodniego Brzegu i Strefy Gazy podzielono na obszary o różnym statusie:
Obecnie obie strony oskarżają się o niedotrzymywanie zobowiązań. Sytuacje komplikuje stan wojny domowej i dwuwładzy panujący na terytorium Autonomii, zamachy terrorystyczne i porwania żołnierzy izraelskich przez organizacje palestyńskie, liczne interwencje militarne Izraela, więzienie wielu działaczy palestyńskich oraz rozbudowa nielegalnych, w świetle prawa międzynarodowego, osiedli żydowskich.
W 2007 roku w Annapolis Izrael i Autonomia Palestyńska zobowiązały się do nawiązania rokowań, które do końca 2008 miały doprowadzić strony do porozumienia w sprawie utworzenia państwa palestyńskiego.
W 2009 po wyborach parlamentarnych i utworzeniu rządu Binjamina Netanjahu, minister spraw zagranicznych Izraela Awigdor Lieberman powiedział, że jego kraju nie obowiązują uzgodnienia z Annapolis. W odpowiedzi przedstawiciel prezydenta Autonomii Palestyńskiej Mahmuda Abbasa, Nabil Abu Rudeina wezwał Stany Zjednoczone, by przeciwstawiły się postawie Liebermana w sprawie państwa palestyńskiego. Następnie Liberman złagodził swoją wypowiedź stwierdzając, że jest zobowiązany planem działań przyjętym przez gabinet izraelski w 2003 roku.
Uznanie międzynarodowe Palestyny.
W 1988 niepodległą Palestynę uznał ZSRR. W lutym 2008 r. niepodległość Palestyny została uznana przez Kostarykę. W 2010 Palestynę uznały Argentyna, Brazylia Boliwia i Ekwador. W 2011 zrobiły to Chile, Gujana, Paragwaj, Cypr, Syria, Honduras, Salwador, Belize i Islandia. Według władz palestyńskich w połowie 2011 roku Palestynę za państwo uznawały 122 państwa członkowskie ONZ. Informacje te jednak są niewiarygodne, brak w nich potwierdzeń uznania przez zainteresowane państwa, a w niektórych wypadkach podano nieprawdę – m.in. Polska dotychczas nie uznała Państwa Palestyna. Z drugiej strony, Ambasada Palestyny istnieje w Warszawie, a w roku 1988 w trakcie dyskusji w Zgromadzeniu Ogólnym ONZ nad rezolucją 43/177 wiceminister spraw zagranicznych PRL Jan Majewski uznał
"suwerenny akt parlamentu palestyńskiego dotyczący deklaracji o stworzeniu państwa".
31 października 2011 roku Palestyna oficjalnie została 194. członkiem UNESCO (107 państw zagłosowało za, 14 było przeciw, a 52, w tym Polska, wstrzymało się od głosu).
17 grudnia 2014 roku Parlament Europejski przyjął uchwałę o uznaniu „w zasadzie” ("in principle") państwowości palestyńskiej. Rezolucja ta o numerze RC8-0277/2014 została przyjęta większością głosów 498 przeciwko 88. Jak wyjaśnili dwaj główni negocjatorzy, Gilles Pargneaux i Cristian Dan Preda, rezolucja ta była kompromisem, polegającym na warunkowym przyjęciu zasady uznania dwóch państw – Izraela i Palestyny, których stolice znajdowałyby się w Jerozolimie, pod warunkiem, że wszystkie strony konfliktu uznają się nawzajem. Nakłada to na palestyńską organizację Hamas obowiązek uznania państwa Izrael. Zgłoszony wcześniej projekt uchwały o bezwarunkowym uznaniu Państwa Palestyńskiego został natomiast odrzucony.
26 czerwca 2015 roku Stolica Apostolska podpisała z Państwem Palestyna układ ogólny dotyczący zasad działania Kościoła katolickiego w tym państwie. W dokumencie Stolica Apostolska po raz pierwszy oficjalnie uznała Państwo Palestyna (poprzednie porozumienie z 15 lutego 2000 zawarła z Organizacją Wyzwolenia Palestyny).

</doc>
<doc id="432829" url="https://pl.wikipedia.org/wiki?curid=432829" title="Piotr Czerniawski">
Piotr Czerniawski

Piotr Mikołaj Czerniawski (ur. 20 czerwca 1976 we Wrocławiu) – polski poeta i krytyk literacki, redaktor działu poetyckiego „Rity Baum”, były polityk partii Razem.
Życiorys.
Jego poezja jest porównywana do twórczości Marcina Sendeckiego, Filipa Zawady, Grzegorza Wróblewskiego. Publikował w czasopismach literackich (m.in. „Fa-Art”, „Odra”, „Lampa i Iskra Boża”, „Topos”; także recenzje twórczości oraz publikacje).
W 2007 roku otrzymał II nagrodę w XVII edycji Turnieju Jednego Wiersza im. Rafała Wojaczka, organizowanym przez wrocławski oddział Stowarzyszenia Pisarzy Polskich. Był jednym z administratorów wortalu poetyckiego Nieszuflada.pl.
W latach 2007–2011 był wiceprezesem Stowarzyszenia Wikimedia Polska.
W wyborach samorządowych w 2014 kandydował z ramienia Partii Zieloni do rady miejskiej Wrocławia, jednak nie uzyskał mandatu (otrzymał 10 głosów).
W latach 2015–2019 był politykiem Partii Razem, początkowo w radzie okręgu wrocławskiego partii, a następnie od 2016 do 2019 w radzie krajowej (w czerwcu 2019 ugrupowanie przyjęło nazwę Lewica Razem), w grudniu 2019 zrezygnował z członkostwa w partii.

</doc>
<doc id="432831" url="https://pl.wikipedia.org/wiki?curid=432831" title="Zatoka Honduraska">
Zatoka Honduraska

Zatoka Honduraska (hiszp. "Golfo de Honduras", ang. "Gulf of Honduras") – otwarta zatoka Morza Karaibskiego, położona u wybrzeży Belize, Gwatemali i Hondurasu. W zachodniej części znajduje się mniejsza zatoka Amatique. Maksymalna głębokość zatoki wynosi 54 m. Temperatura wód powierzchniowych wynosi 27 °C, a średnie zasolenie – 36‰. Wysokość pływów dochodzi do 70 cm. Na wodach Zatoki Honduraskiej znajdują się liczne wyspeki, skały i rafy, z których najbardziej znane są Pelican Cays. Zatoka graniczy z drugą pod względem długości rafą koralową na świecie Wielką Mezoamerykańską Rafą Koralową.
Do zatoki uchodzi 12 rzek w tym Dulce, Motagua i Ulúa o łącznym symulowanym przepływie 1232 m³/s. Rozwój rolnictwa i przemysłu doprowadził, że rzeki nanoszą coraz więcej osadów, składników odżywczych oraz zanieczyszczeń, które mogą zagrażać rafie koralowej. Ważniejsze porty nad Zatoką Honduraską to: Belize (Belize), Puerto Barrios (Gwatemala), Puerto Cortés i La Ceiba (Honduras).
Wody zatoki zamieszkują takie ryby jak: Lucjanowate (w tym Lutjanus buccanella, Lutjanus cyanopterus, Lutjanus analis) Epinephelus (w tym Epinephelus itajara, Epinephelus guttatus), tarpon atlantycki, anchoa, karita, żaglica. 
Część obszarów zatoki wchodzi w skład kilku rezerwatów w tym rezerwatu morskiego Port Honduras Marine Reserve mającego powierzchnię 409 km² i chroniącego przybrzeżny ekosystem zatoki oraz rezerwatu półwyspu Punta de Manabique.

</doc>
<doc id="432833" url="https://pl.wikipedia.org/wiki?curid=432833" title="Jeździec z Bambergu">
Jeździec z Bambergu



</doc>
<doc id="432836" url="https://pl.wikipedia.org/wiki?curid=432836" title="Polska Akademia Aikido">
Polska Akademia Aikido

Polska Akademia Aikido jest organizacją skupiającą kluby aikido z następujących miast:
Od początku swego istnienia ściśle współpracuje z Mistrzem André Cognard 8° Dan stojącym na czele francuskiej organizacji AAA. Mistrz Cognard jest kontynuatorem Aikido, jakie prezentował i nauczał Mistrz Kobayashi Hirokazu 8° Dan, uczeń O'Senseia Ueshiby, który przebywał z O Sensei-em podczas ostatniego okresu jego życia.
Dyrektorem technicznym Polskiej Akademii Aikido jest Matoian shihan z Francji.

</doc>
<doc id="432840" url="https://pl.wikipedia.org/wiki?curid=432840" title="Adam Pluszka">
Adam Pluszka

Adam Pluszka (ur. 12 sierpnia 1976 w Zabrzu) – polski poeta, prozaik, tłumacz, redaktor oraz krytyk literacki i filmowy. 
Studiował kulturoznawstwo na Uniwersytecie Śląskim (specjalność filmoznawstwo).
Laureat II Tyskiej Zimy Poetyckiej 2002. W 2015 roku nominowany do Nagrody Literackiej Gdynia oraz do Wrocławskiej Nagrody Poetyckiej „Silesius” za tom poetycki "Zestaw do besztań" (Wydawnictwo WBPiCAK, Poznań 2014). W latach 2001–2006 mieszkał w Krakowie. Od 2006 mieszka w Warszawie.

</doc>
<doc id="432843" url="https://pl.wikipedia.org/wiki?curid=432843" title="Wesoła (Kraków)">
Wesoła (Kraków)

Wesoła – obszar Krakowa, według współczesnego podziału administracyjnego Krakowa wchodzący częściowo w skład Dzielnicy I Stare Miasto, a częściowo w skład Dzielnicy II Grzegórzki. Wesoła położona jest pomiędzy Starym Miastem na zachodzie, Warszawskim na północy, Grzegórzkami na wschodzie oraz Kazimierzem i Stradomiem na południu. Dawna VI dzielnica katastralna Krakowa. Granicami Wesołej są ulice: św. Gertrudy, Westerplatte, Pawia, tunel tramwajowy pod Dworcem Głównym, Wita Stwosza, Lubomirskiego, al. Powstania Warszawskiego, południowa część Ogrodu Botanicznego, Śniadeckich, Grzegórzecka, Dietla, Sarego. Osią przedmieścia był dawny trakt handlowy z Krakowa przez Mogiłę do Sandomierza i na Ruś, czyli dzisiejsza ulica Kopernika.
Na Wesołej znajduje się kilka zabytkowych kościołów, zabudowań, wiaduktów i ogrodów. Oto one:

</doc>
<doc id="432848" url="https://pl.wikipedia.org/wiki?curid=432848" title="Flintshire">
Flintshire

Flintshire (wal. "Sir y Fflint") – hrabstwo w północnej Walii. Graniczy od południa z hrabstwem Denbighshire i hrabstwem miejskim Wrexham, a od wschodu z hrabstwem Cheshire w Anglii. Ośrodkiem administracyjnym jest Mold.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="432850" url="https://pl.wikipedia.org/wiki?curid=432850" title="Charlie Cykor">
Charlie Cykor

Charlie Cykor (ang. "Gun Shy") – amerykańska komedia z 2000 roku w reżyserii Erica Blakeneya, w której główne role zagrali Liam Neeson, Sandra Bullock i Oliver Platt.
Fabuła.
Charlie (Liam Neeson) jest agentem do zadań specjalnych, który podczas akcji staje w obliczu śmierci. Przed kolejnym poważnym zadaniem nagle traci nerwy. Wiarę w siebie pomaga mu odzyskać pielęgniarka (Sandra Bullock).

</doc>
<doc id="432851" url="https://pl.wikipedia.org/wiki?curid=432851" title="Andy van der Meyde">
Andy van der Meyde

Andy van der Meyde (ur. 30 września 1979 w Arnhem) – holenderski piłkarz występujący na pozycji skrzydłowego.
Kariera klubowa.
Andy van der Meyde zawodową karierę rozpoczynał w 1997 roku w Ajaksie Amsterdam, w barwach którego zadebiutował 12 listopada tego samego roku w przegranym 0:1 meczu z FC Twente. W czasie 2 pierwszych sezonów spędzonych w tym klubie rozegrał tylko pięć meczów w Eredivisie, a w 1998 roku razem z drużyną zdobył mistrzostwo Holandii. Następnie latem 1999 roku van der Meyde został wypożyczony do Twente. W nowym klubie wywalczył sobie miejsce w podstawowej jedenastce i rozegrał 32 ligowe pojedynki. Razem z ekipą „Tukkers” zajął szóste miejsce w ligowej tabeli, a po zakończeniu sezonu powrócił do Ajaksu. W Amsterdamie zaczął grywać już znacznie częściej niż przed wypożyczeniem do Enschede, a w 2002 roku sięgnął po drugi w karierze tytuł mistrza kraju. Łącznie dla Ajaksu van der Meyde rozegrał 90 spotkań w Eredivisie i strzelił 18 bramek, regularnie grywał także w Pucharze UEFA oraz Lidze Mistrzów.
W 2003 roku Holender podpisał kontrakt z Interem Mediolan, który zapłacił za niego 4 miliony funtów. Z powodu dużej rywalizacji o miejsce w wyjściowej jedenastce tego zespołu, przez 2 sezony van der Meyde rozegrał tylko 32 mecze w Serie A i zapowiedział, że po zakończeniu rozgrywek 2004/2005 zamierza odejść z Interu. Mimo spekulacji łączących go z przenosinami do AS Monaco i Tottenhamu Hotspur, wychowanek Ajaksu za 2 miliony funtów przeniósł się ostatecznie do Evertonu. Z powodu niewyleczonej kontuzji sprawa jego transferu jednak się przeciągnęła i na Goodison Park van der Meyde zawitał dopiero 31 sierpnia 2005 roku. Po wyleczeniu urazu Holender systematycznie zaczął był wprowadzany do zespołu przez Davida Moyesa. 25 marca 2006 roku został ukarany czerwoną kartką w derbowym meczu z Liverpoolem za faul na Xabim Alonso.
Kolejna kontuzja spowodowała, że holenderski zawodnik sezon 2006/2007 spędził głównie na leczeniu urazu oraz rehabilitacji i wziął udział tylko w 8 pojedynkach Premier League. Piłkarz opuszczał także dużą liczbę treningów oraz zaczęły pojawiać się u niego problemy z alkoholem. Van der Meyde nie przestrzegał klubowego regulaminu, w efekcie czego na początku rozgrywek 2007/2008 został wyłączony z kadry drużyny. Ostatecznie nie rozegrał ani jednego meczu w sezonie, jednak mimo wszystko pozostał w Evertonie. W maju van der Meyde został wyrzucony z klubu, na miesiąc przed końcem jego kontraktu.
Na początku marca 2010 roku działacze PSV Eindhoven poinformowali, że van der Meyde został zawodnikiem ich klubu. Kontrakt został podpisany do końca sezonu 2009/2010 z opcją przedłużenia go o kolejne 2 lata. Po zakończeniu sezonu 2009/2010 przeniósł się do klubu WKE, tam zagrał jednak w zaledwie 6 meczach sezonu 2010/2011 nie strzelając bramki. 1 lipca 2012 oficjalnie ogłosił zakończenie kariery po tym, gdy od dłuszego czasu nie mógł znaleźć nowego pracodawcy.
Kariera reprezentacyjna.
W reprezentacji Holandii van der Meyde zadebiutował 19 maja 2002 roku w wygranym 2:0 meczu przeciwko Stanom Zjednoczonym, w którym strzelił 1 gola. Następnie Dick Advocaat powołał go do 23-osobowej kadry na Euro 2004. Na mistrzostwach van der Meyde był podstawowym zawodnikiem swojego zespołu, wystąpił w pierwszych 4 pojedynkach, jednak przegrane 1:2 spotkanie półfinałowe przeciwko Portugalii przesiedział na ławce rezerwowych. Po tym jak selekcjonerem „Oranje” został Marco van Basten, van der Meyde nie otrzymał już żadnego powołania do drużyny narodowej. Dla reprezentacji swojego kraju rozegrał łącznie 18 meczów i zdobył 1 bramkę.

</doc>
<doc id="432852" url="https://pl.wikipedia.org/wiki?curid=432852" title="Gaj palmowy w Elche">
Gaj palmowy w Elche

Gaj palmowy w Elche (, ) – duży obszar porośnięty palmami w granicach miasta Elche w prowincji Alicante w Hiszpanii. Jest to największe skupisko palm w Europie, jedynie niektóre gaje palmowe w krajach arabskich przewyższają go rozmiarami.
W Elche rośnie ponad pół miliona palm. Przypuszczalnie zasadzili je Kartagińczycy, którzy zwrócili uwagę na odpowiednie warunki do uprawy tych roślin. Rzymianie kontynuowali ich uprawę, zaś Arabowie znacznie ją rozszerzyli. Za Abd ar-Rahmana I zbudowano sieć kanałów melioracyjnych. W średniowieczu uchwalono kilka dekretów w celu ochrony gaju, od tej pory pozostaje on pod nieustanną ochroną prawną.
Najstarsze i najwspanialsze okazy rosną w tzw. "Księżym Ogrodzie" (hiszp. "Huerta del Cura"). Niektóre z drzew liczą ponad 300 lat (warto pamiętać, że palma rośnie średnio od 250 do 300 lat). Większość gatunków to palmy daktylowe, owocujące w grudniu. Najsłynniejszym okazem jest "Palma Cesarska", nazwana tak na cześć Elżbiety Bawarskiej, która w 1894 odwiedziła Elche. 7 olbrzymich pni przypomina kształtem kandelabr – cesarzowa Sissi miała o drzewie powiedzieć, że godne jest cesarskiego tytułu.
Głównym drzewem w gaju w Elche jest palma daktylowa, chociaż spotyka się też inne drzewa charakterystyczne dla klimatu śródziemnomorskiego: drzewka pomarańczowe, cytrynowe czy granatowce.
W 2000 roku gaj palmowy w Elche został wpisany na listę światowego dziedzictwa UNESCO.
Obecnie drzewa w gaju zagrożone są owadem z gatunku "Rhynchophorus ferrugineus". To przypominający skarabeusza chrząszcz, który składa jaja wewnątrz pnia palmy. Larwy owada żywią się następnie tkanką drzewa.

</doc>
<doc id="432853" url="https://pl.wikipedia.org/wiki?curid=432853" title="Vive Kielce">
Vive Kielce

KS Industria Kielce – polski męski klub piłki ręcznej, założony w 1965 w Kielcach jako sekcja Iskry Kielce. Dziewiętnastokrotny mistrz Polski, siedemnastokrotny zdobywca Pucharu Polski, zwycięzca Ligi Mistrzów w sezonie 2015/2016.
Historia.
Sekcja męska.
Historia klubu zaczyna się w 1965 roku, kiedy to z zawodników SHL-u Kielce utworzono sekcję piłki ręcznej w Iskrze Kielce – wielosekcyjnym klubie powstałym w 1952 pod nazwą Stal Zakłady Metalowe Kielce i noszącym tę nazwę do 1957 r. Sezon 1969/1970 zakończył awansem do III ligi centralnej, a rok później wywalczył prawo do gry w II lidze. Pierwszy awans do ekstraklasy wywalczył 16 marca 1975 roku pod nazwą MKS Korona. Z racji braku własnej hali mecze ligowe jako gospodarz piłkarze rozgrywali w Mielcu, co miało duży wpływ na wyniki osiągane przez zespół, który po sezonie spadł klasę niżej. W sezonie 1978/1979 klub ponownie awansował do ekstraklasy i po sezonie zajął 8. lokatę. W następnym sezonie osiąga pierwszy sukces: brązowy medal mistrzostw Polski. W ekstraklasie kielczanie utrzymywali się aż do końca sezonu 1982/1983, w którym klub został mocno osłabiony. Jednym z najlepszych zawodników klubu był wtedy Zbigniew Tłuczyński, który został powołany do odbycia zasadniczej służby wojskowej w drużynie Śląska Wrocław.
Ponowny awans do ekstraklasy klub uzyskał w sezonie 1983/1984 i od tego momentu pozostają w niej aż do chwili obecnej. W 1985 roku, podczas finałowego turnieju w Płocku, kielczanie wywalczyli Puchar Polski, który był największym ówczesnym sukcesem w historii klubu.
Od 1985 do połowy 2006 roku mecze piłki ręcznej były rozgrywane w hali sportowej przy ul. Krakowskiej mieszczącej około 1600 osób. Pierwsza bramka w nowej hali została zdobyta przez Jacka Szulca podczas meczu z Hutnikiem Kraków. Sezon kielczanie zakończyli na miejscu czwartym. W kolejnych sezonach zajęli miejsca odpowiednio: piąte, dziewiąte, siódme i czwarte.
W 1991 roku doszło do podziału i z dotychczasowego klubu MKS Korona Kielce została wydzielona sekcja piłki ręcznej, której nadano nazwę Iskra Kielce.
Lata 90. XX wieku były okresem największych sukcesów klubu. 1 maja 1993 roku, na dwie kolejki przed końcem rozgrywek, Iskra zapewniła sobie pierwsze mistrzostwo w historii klubu mając 44 punkty na koncie i wyprzedzając Petrochemię Płock i Warszawiankę Warszawa. Rok później zajęli drugie miejsce, by w następnym sezonie znowu sięgnąć po złoto, które wywalczyli dopiero w ostatnim piątym meczu z drużyną z Płocka (rozgrywki toczą się systemem play-off) wygrywając 29:25. Kolejny sezon Iskra zakończyła na trzecim miejscu, by znów sięgnąć po złoto rok później uzyskując przewagę 11 punktów nad drugim Śląskiem Wrocław. W sezonie 1998/1999 obroniła wywalczone rok wcześniej Mistrzostwo Polski.
W 2000 roku klub musiał zadowolić się Pucharem Polski, a rok później 3 miejscem w walce o mistrzostwo kraju. Sezon 2001/2002], w którym siódemka z Kielc występowała pod nazwą Kolporter, był słabszy od poprzednich. Ligę zakończyła na piątym miejscu, a w Pucharze Polski przegrała złoto z Warszawianką, w zaciętym meczu, do rozstrzygnięcia którego potrzebne były dwie dogrywki.
Klub notował także spore sukcesy w europejskich rozgrywkach. W roku 1995 przegrał walkę o ćwierćfinał Pucharu Zdobywców Pucharów. Dwa lata później w Pucharze Federacji przegrali dwumecz o półfinał z THW Kiel – późniejszym zdobywcą Pucharu. Pierwszy mecz zakończył się wynikiem 28:27 dla kielczan, co było sensacją zarówno w Polsce jak i w Niemczech, natomiast drugi różnicą 5 bramek na korzyść niemieckiego zespołu.
W 1999 roku klub osiągnął największy dotychczasowy sukces awansując do Ligi Mistrzów wygrywając z mistrzem Szwecji. Była to pierwsza męska drużyna z Polski, która wystąpiła w tych najbardziej prestiżowych rozgrywkach w tej dyscyplinie. Rozgrywki zakończyła na trzecim miejscu zdobywając 6 punktów. Kolejny występ w Lidze Mistrzów miał miejsce w roku 2003, w którym drużynie zabrakło tylko jednej bramki by wyjść z grupy.
W 2002 roku klub został przejęty przez mającego holenderskie korzenie i mieszkającego w Kielcach biznesmena – właściciela VIVE Textile Recycling – Bertusa Servaasa. Już rok później klub pod nazwą Vive Kielce zdobył pierwszy w swojej historii dublet: Mistrzostwo i Puchar Polski. Pod prezesurą nowego właściciela w klubie nastąpiły liczne zmiany organizacyjne oraz postawiono na rozwój i szkolenie młodzieży. Rozpoczęto także sukcesywne budowanie drużyny, która ma się liczyć na europejskich parkietach. Od 2008 roku drużyną kierował Bogdan Wenta – trener reprezentacji Polski, z którą zdobył dwa medale podczas mistrzostw świata: srebrny w 2007 i brązowy w 2009. Już po roku prowadzenia drużyny Wencie udało się powtórzyć sukces klubu z 2003 – Vive po raz drugi zdobyło mistrzostwo i Puchar Polski 2009. Drużynę wzmocniło także kilku klasowych zawodników z Polski i zagranicy występujących m.in. w Bundeslidze. 11 sierpnia 2009 roku Vive Kielce podpisało z Targami Kielce pięcioletnią umowę o sponsoring jednocześnie zmieniając logo i nazwę na Vive Targi Kielce.
Kolejny sezon: 2009/2010 to okres dominacji klubu na krajowych parkietach. Zarówno w lidze jak i Pucharze Polski Vive Targi Kielce, jako pierwszy klub w historii polskiego szczypiorniaka, wygrało wszystkie mecze i drugi raz z rzędu zapewniło sobie dublet: Mistrzostwo Polski oraz Puchar Polski.
W tym też sezonie, wygrywając eliminacje znaleźli się w fazie grupowej, elitarnych rozgrywek Ligi Mistrzów. Do grupy B trafili z zespołami , , , i HC Bosna Gas Sarajewo. Powrotem do Ligi Mistrzów po 6 latach był mecz zagrany w Hali Legionów z drużyną zakończony wygraną 23:21. Bohaterami meczu zostali rozgrywający Henrik Knudsen – który zdobył dla swojego zespołu aż 15 bramek – oraz obrotowy Rastko Stojković z czterema trafieniami. Rozgrywki grupowe Vive zakończyło na trzecim miejscu zdobywając 9 punktów i w 1/8 finału zmierzyło się z bardzo mocną ekipą . Pierwszy mecz u siebie kielczanie przegrali różnicą 6 bramek, w rewanżowym meczu w Hamburgu wygrali 3 bramkami, jednakże z dalszego awansu cieszyli się zawodnicy niemieckiego klubu. Była to najwyższa lokata jaką osiągnął Polski zespół po zmianie systemu rozgrywek w Lidze Mistrzów.
Jak donosiły media, do sezonu 2010/2011, Kielczanie przystąpili z bardzo dużym jak na warunki polskie budżetem, wynoszącym około 10 milionów złotych. Jeszcze przed sezonem, z klubu odszedł za obopólną zgodą, Mark Bult, holenderski zawodnik, wcześniej grający w Bundeslidze. Bult w wywiadzie prasowym udzielonym Gazecie Wyborczej, winą za rozstanie obarczył trenera Vive Targi Kielce Bogdana Wentę, a także zasugerował, że powodem niechęci Wenty do niego był fakt, że jest on obcokrajowcem. Po ukazaniu się wywiadu prezes zarządu klubu Bertus Servaas w oświadczeniu wydanym przez niego w imieniu zarządu klubu zdementował twierdzenia Bulta.
17 listopada 2010 roku klub Vive Targi Kielce został wyróżniony nagrodą biznesu sportowego DEMES w kategorii Drużyna Roku. Jego konkurentami były: Lech Poznań, Skra Bełchatów, Asseco Prokom Gdynia, Unia Leszno.
Sezon 2010/2011 nie należał do zbyt udanych dla kieleckich szczypiornistów. W Lidze Mistrzów los przydzielił kielczan do grupy A zgodnie określanej najsilniejszą grupą w historii tych rozgrywek. W tak zwanej "grupie śmierci" oprócz Kielc znalazły się: THW Kiel, Barcelona Borges, Rhein-Neckar Löwen, Celje Pivovarna Laško i Chambéry Savoie HB. Pomimo wielkich oczekiwań podopieczni Bogdana Wenty zajęli ostatnią lokatę w grupie zdobywając zaledwie 4 punkty. Inaczej było na krajowych parkietach – od maja 2009 roku kielczanie zaliczyli serię 53 meczów bez porażki. Tak też było 20 marca 2011 gdzie w Orlen Arenie odbywał się Finał Pucharu Polski pomiędzy Vive Targi Kielce i Orlen Wisłą Płock. Mistrzowie Polski nie dali żadnych szans gospodarzom wygrywając aż 35:22 (19:9). Nic nie wskazywało na to, co się później stało – 3 kwietnia 2011 roku doszło do pierwszej przegranej po prawie dwóch latach – porażka 29:32 z odwiecznym rywalem Orlen Wisłą Płock we własnej hali w ostatnim meczu rundy zasadniczej. Następnie przyszedł czas na finały Mistrzostw Polski, w których pierwszy mecz przed własną publicznością kielczanie rozstrzygnęli na swoją korzyść natomiast w drugim, ulegli podopiecznym Larsa Walthera po dogrywce 30:32. Drużyna Vive pojechała do Płocka z nastawieniem, że przynajmniej jeden mecz musi wygrać, jednak nie przełożyło się to na wyniki spotkań i w rezultacie przegrała rywalizację o Mistrzostwo Polski w stanie 1:3.
Władze klubu z prezesem Bertusem Servaasem na czele nie pozostały obojętne wobec zaistniałej sytuacji. Już trzy dni po ostatnim meczu finałowym podjęto ostre decyzje. Rafał Gliński, Witalij Nat, Paweł Podsiadło, Henrik Knudsen, Kazimierz Kotliński, Daniel Żółtak i Mirza Džomba znaleźli się w grupie zawodników, którzy mieli poszukać sobie nowych klubów, a tym, którzy pozostali obniżono kontrakty – według nieoficjalnych źródeł o 15%. Jedyną osobą, która nie zgodziła się warunki postawione przez klub był Mariusz Jurasik. Prezes podjął zatem decyzję o sprowadzeniu nowego prawoskrzydłowego, którym okazał się Islandczyk – Þórir Ólafsson z niemieckiego TuS Nettelstedt-Lübbecke. Po kilku dniach doszło ponownie do rozmów Bertusa Servaasa z Mariuszem Jurasikiem, który zgodził się grać dalej w VTK za połowę wartości kontraktu.
Do sezonu 2011/2012 Vive Targi Kielce przystąpiło z kadrą liczącą 16 zawodników. Do zespołu oprócz Ólafssona dołączyli uprzednio zakontraktowani: Denis Buntić (), Grzegorz Tkaczyk (), Sławomir Szmal () i Bartłomiej Tomczak (). Kadrę uzupełnił wychowanek kieleckiego klubu – dwudziestoletni Mateusz Przybylski.
Pierwszy sprawdzian umiejętności podopiecznych Bogdana Wenty miał miejsce 3 i 4 września 2011 w Hali Legionów, gdzie odbywał się turniej o Dziką Kartę Velux EHF Champions League. Tylko zwycięzca miał prawo zagrać w fazie grupowej tych rozgrywek. W sobotę pierwszy mecz kielczanie stoczyli z hiszpańskim Cuatro Rayas Valladolid wygrywając go 21:19 i awansując do finału, w którym kilkadziesiąt minut wcześniej znalazł się zespół Rhein-Neckar Löwen pokonując po dogrywce francuską Dunkierkę 36:30. Bardzo wyrównany, niedzielny mecz finałowy zakończył się dogrywką, w której ostatecznie kielczanie okazali się lepsi wygrywając z "Lwami" 32:30. Było to także pierwsza wiktoria kielczan nad tą drużyną. Dzięki temu zwycięstwu i awansowi do Ligi Mistrzów po raz pierwszy w historii w fazie grupowej tych rozgrywek znalazły się dwa polskie zespoły. Jednocześnie Vive Targi Kielce zostały pierwszą polską drużyną, która trzy razy z rzędu zakwalifikowała się do Ligi Mistrzów.
8 stycznia 2014 Bogdana Wentę na stanowisku trenera zastąpił Tałant Dujszebajew.
W 2014 r. klub otrzymał Odznakę Honorową Województwa Świętokrzyskiego. We wrześniu 2014 zmienił nazwę z "Vive Targi Kielce" na "Vive Tauron Kielce".
Po wygraniu w maju 2016 EHF Ligi Mistrzów jest pierwszym polskim zespołem, który we wrześniu 2016 wystąpił w Klubowych Mistrzostwach Świata IHF Super Globe.
3 czerwca 2018 po zwycięstwie w dwumeczu 33:28 i 33:29 z zespołem zrównał się w liczbie tytułów Mistrza Polski z zespołem . 25 maja 2019 po zwycięstwie w drugim meczu finałowym 32:25 z zespołem (pierwszy mecz zakończył się remisem 26:26) jest samodzielnym liderem Mistrzostw Polski w piłce ręcznej mężczyzn. Ze względu na panującą epidemię koronawirusa, 23 marca 2020 władze PGNiG Superligi postanowiły przedwcześnie zakończyć rozgrywki i na podstawie spotkań rozegranych do 12 marca (wszystkich do 24. kolejki i jednego meczu 25. serii), Vive zdobyło siedemnasty tytuł Mistrza Polski.
Sekcja żeńska.
W swojej historii klub miał także sekcję żeńską piłki ręcznej. Po raz pierwszy została utworzona w 1968 roku. W jej skład wchodziła większość piłkarek ręcznych z Żaka Kielce. a ich trenerem został Marian Grzesik. W okresie od 1968 do 1973 roku zawodniczki występowały w II lidze. W 1971 roku zajęły pierwsze miejsce w rozgrywkach, jednak nie awansowały do najwyższego szczebla rozgrywek. W 1973 sekcja została przejęta przez Koronę Kielce. W jej barwach występowała tylko przez sezon 1973/1974, po którym drużyna została przekazana do Budowlanych Kielce.
Po raz kolejny sekcja powstała przed sezonem 2004/2005, kiedy to klub przejął sekcję kobiet od klubu Łysogór Kielce. Klub Vive Targi w sezonie 2005/2006 awansował do ekstraklasy kobiet. Z uwagi na przebudowę zespołu mężczyzn, wymagającą znacznych nakładów finansowych, drużyna kobiet została wycofana z rozgrywek i w lipcu 2006 roku połączona z sekcją kobiecą KSS Kielce, do której przeszły zawodniczki.
Europejskie puchary.
W dotychczasowej historii występów w europejskich pucharach Vive uczestniczyło w dziewięciu edycjach Ligi Mistrzów, siedmiu edycjach Pucharu Zdobywców Pucharów, czterech edycjach Pucharu EHF oraz jednej edycji Pucharu Challenge. Z łącznej liczby 114 rozegranych meczów 58 zakończyły się wygraną, 8 zostało zremisowanych i 48 przegranych. Do sezonu 2012/13 największym sukcesem było dojście do 1/8 EHF Liga Mistrzów 2009/2010, 1/4 Pucharu Zdobywców Pucharów 1995/1996 oraz 1/4 Pucharu EHF 1997/1998 i 2005/2006.
Sezon 2012/13 był bardzo udanym dla drużyny Vive Targi Kielce, która jako druga drużyna w historii, po hiszpańskim Ciudad Real awansowała do 1/8 rozgrywek z kompletem zwycięstw. Kilka tygodni później kielczanie mogli cieszyć się z kolejnego historycznego wyczynu, jako pierwsza polska drużyna piłkarzy ręcznych awansowali do Final Four EHF Liga Mistrzów 2012/2013. 1 czerwca 2013 drużyna żółto-biało-niebieskich w półfinale Ligi Mistrzów musiała uznać wyższość zespołu , przegrywając z nią 23:28. W niedzielę 2 czerwca, Vive Targi Kielce pokonując 31:30, w dramatycznych okolicznościach. Dzięki temu zwycięstwu Vive zostało pierwszą polską klubową drużyną w XXI wieku która osiągnęła po raz pierwszy najniższe podium Pucharu Mistrzów w piłce ręcznej.
Podobnego wyczynu kielczanie dokonali w sezonie 2014/15 po raz drugi awansując do 1/8 EHF Liga Mistrzów 2014/2015 z kompletem zwycięstw. 30 maja 2015 w półfinale Final Four los znów przydzielił ekipie Vive zespół , z którą ponownie przegrali 28:33. 31 maja 2015 w meczu o trzecie miejsce kielczanie powtórzyli sukces sprzed dwóch lat i po raz kolejny pokonali faworyzowaną ekipę 28:26. W głosowaniu kibiców do Drużyny Gwiazd nie zostali wybrani zawodnicy Vive Tauronu, natomiast najlepszym trenerem został Tałant Dujszebajew.
W sezonie 2015/2016 Vive wygrało ligę mistrzów.
W sezonie 2018/2019 zespół po raz czwarty awansował do Final Four Ligi Mistrzów pokonując w dwumeczu ćwierćfinałowym 60:59, wygrywając pierwszy mecz różnicą 10 bramek 34:24.
W sezonie 2021/2022 drużyna z Kielc po raz piąty awansowała do Final Four, a ostatecznie zakończyła rozgrywki na drugim miejscu, ulegając Barcelonie po rzutach karnych. 
Hala.
W latach 1986-2006 klub rozgrywał mecze w hali sportowej przy ul. Krakowskiej 72. Hala miała pojemność ok. 1600 miejsc. 25 sierpnia 2006 roku oddano do użytku nowoczesną wielofunkcyjną halę sportową mającą 3030 stałych miejsc siedzących, która stała się areną rozgrywek Vive Targi Kielce – Halę Legionów mieszczącą się przy ulicy Leszka Drogosza 2. W celu powiększenia widowni istnieje możliwość dostawienia dodatkowych trybun i krzeseł przy parkiecie, dzięki czemu pojemność zwiększa się do 4200 miejsc.

</doc>
<doc id="432860" url="https://pl.wikipedia.org/wiki?curid=432860" title="Kabaret Olgi Lipińskiej">
Kabaret Olgi Lipińskiej

Kabaret Olgi Lipińskiej – najdłuższy cykl telewizyjnych programów kabaretowych Olgi Lipińskiej. Bezpośredni następca poprzedniego cyklu autorki, który w powszechnej świadomości oraz w niektórych opracowaniach znany jest jako "Kurtyna w górę" (1977–1984), ale oficjalnie nosił tytuł "Kabaret Olgi Lipińskiej".
Kabaret po 1990 to cykl zapoczątkowany przez autorkę po wieloletniej przerwie (nie licząc dwóch specjalnych wydań sylwestrowych w 1986 i 1987), mówiący o gwałtownych zmianach społeczno-ustrojowych, jakie zaszły po transformacji systemowej w Polsce (1989).
Geneza i charakter Kabaretu.
Cykl kabaretowy został rozpoczęty decyzją prezesa TVP Andrzeja Drawicza w 1990 roku, zakończony wbrew woli autorki w 2005 roku za kadencji Jana Dworaka, liczył 112 wydań. Premiera pierwszego kabaretu pt. "Kablowa" nastąpiła 16 kwietnia 1990 roku o godz. 21:50. Ukazywał się średnio sześć razy w roku, a od 2000 roku regularnie co miesiąc z wyjątkiem wakacji. W zależności od okresu emisji trwał od trzydziestu kilku do pięćdziesięciu minut. Kabaret był emitowany przez cały czas swojego istnienia w Programie Pierwszym TVP, jednakże pierwszy (i ostatni) program po pięcioletniej przerwie pt. "Burak czy pietruszka?", ukazał się w telewizyjnej Dwójce 11 czerwca 2010 roku o godz. 21:10.
W stale zmieniającej się rzeczywistości III RP kabaret wyszydzał głupotę światka politycznego, naiwność i wady narodowe Polaków. W opinii zwolenników prawej strony politycznej, te parodie niejednokrotnie przechodziły granice dobrego smaku, np. w stosunku do Kościoła katolickiego, który był w kabarecie stałym punktem ataku.
Program Lipińskiej nie oszczędzał i widzów – coraz bardziej idącej na łatwiznę i żądnej taniej rozrywki publiczności. Autorka broniła, w niezwykle starannie dopracowanej artystycznie formie, etosu inteligenta i człowieka kulturalnego. Wymowa oświatowa, a wręcz oświeceniowa i publicystyczna Kabaretu, była, według wielu, jego najmocniejszą stroną.
Obsada.
Do atutów programu należał też znakomity, choć podlegający silnej rotacji, zespół aktorski. Trzon zespołu stanowili: Iwona Biernacka, Dorota Furman, Izabella Olejnik, Agnieszka Suchora, Hanna Śleszyńska, Irena Tyl, Elżbieta Zającówna, Andrzej Blumenfeld, Władysław Grzywna, Krzysztof Jaroszyński, Czesław Majewski, Wojciech Pokora, Janusz Rewiński, Robert Rozmus, Marek Siudym, Jan Tadeusz Stanisławski, Krzysztof Stroiński, Krzysztof Tyniec, Paweł Wawrzecki, Grzegorz Wons, Jacek Wójcicki.
W kolejnych latach dołączyli młodsi aktorzy: Monika Dryl, Anna Gajewska, Beata Jankowska, Edyta Jungowska, Agata Kulesza, Dorota Marczyk, Agnieszka Matysiak, Dorota Nikiporczyk, Agnieszka Piotrowska, Małgorzata Puzio, Sybilla Rostek, Anna Sroka, Monika Wierzbicka, Przemysław Branny, Sebastian Gonciarz, Sławomir Jóźwik, Klaudiusz Kaufmann, Michał Konarski, Kacper Kuszewski, Piotr Makowski, Tomasz Pałasz, Robert Płuszka i inni.
W późniejszych wydaniach częstymi gośćmi byli również Jan Kobuszewski i Piotr Fronczewski. Okazjonalnie pojawiali się aktorzy dawnych cykli kabaretowych autorki m.in. Barbara Wrzesińska (w stałej obsadzie do 1991 roku), Krystyna Sienkiewicz, Marek Kondrat i Janusz Gajos, również sama Olga Lipińska. Do rzadkości należały występy znanych aktorów, którzy nie byli związani z programami reżyserki, jak np. Zbigniew Zamachowski czy Zbigniew Buczkowski, występujący w programie „Każdemu za swoje” z czerwca 1999 roku.
Miejsce akcji Kabaretu.
Akcja kabaretu dzieje się w telewizji kablowej działającej pod nazwą Kaba 3 (jednocześnie nazwa cyklu kabaretów po roku 1990 używana przez autorkę, nazwa nie pojawiała się w czołówce programu). Dialogi aktorów (tutaj grających jako artyści i pracownicy "Kaby 3") przeplatane były piosenkami nawiązującymi do polskiej literatury, a także tekstami współczesnymi. W ostatnich latach część z nich była powtarzana.
Cykle.
W każdym programie było kilka minicykli, najpopularniejszy z nich i najbardziej charakterystyczny to "„Chata rozśpiewana”" z rodziną Ściekliców oraz z ich sąsiadami i kumami. Przez wiele lat ta część Kabaretu kończyła się wezwaniem: „Idźta przez zboże, we wsi Moskal stoi” (wbrew obiegowej opinii nie jest to cytat z klasyki literatury polskiej, Olga Lipińska wymyśliła go sama, w 1993 roku użyła go zresztą jako refrenu jednej z najbardziej znanych swoich piosenek po 1990 roku).
Przez kilka lat (od 1993 roku) obecny był również w Kabarecie prowadzony przez Pawła Wawrzeckiego "tok-szoł", ośmieszający płytkość nowych programów telewizyjnych i ukazujący w krzywym zwierciadle próbujące dostosować się na siłę do „nowoczesności” społeczeństwo i „publisię”.
Tematyka.
Można się w Kabarecie doszukiwać wielu wątków stricte politycznych, choć (w zależności od okresu: czy po, czy przed 1989 rokiem) dominowały te światopoglądowe, kulturowe i społeczne.
Wśród poruszanych wprost tematów polityczno-społecznych w Kabarecie najbardziej dało się odczytać nawiązania do przemian zainicjowanych przez rządy Rakowskiego i Mazowieckiego, np. planu Balcerowicza (m.in. głęboko ironiczna piosenka satyryczna z refrenem „a Balcerowicz wyciął nam numer...” autorstwa Wojciecha Kejnego, często błędnie interpretowana jak krytyka reformy balcerowiczowskiej), krytykę niekompetencji i arogancji elit wywodzących się z „Solidarności” oraz PZPR, wciąż tkwiącej w Polakach peerelowskiej mentalności (por. piosenka autorstwa Michała Błażejewskiego i Olgi Lipińskiej "„I komu to przeszkadzało?”"). Przede wszystkim kabaret wyszydzał bezmyślność i absurdalną ideowość różnych stron polskiej rzeczywistości społecznej i politycznej.
Olga Lipińska jawnie kpiła z polskich kompleksów narodowych, z fanatyzmu i uprzedzeń (por. piosenkę-wiersz Mikołaja Olejnikowa "„Żuk-antysemita”" z 1993 roku), czego przejawem jest m.in. słynne hasło „idźcie przez zboże...”, naiwności politycznej sympatyków „nowego” („jeśli nie teraz to kiedy/jeśli nie my, no to kto/wyciągnie Polskę z tej biedy/bo pójdzie ona na dno”), którzy – jak zdawała się sugerować autorka Kabaretu – tak naprawdę pragną nie wolnego rynku i demokracji, a „socjalizmu z ludzką twarzą”.
W programie dostawało się także zadufanym polskim politykom, mimo zmiany systemu, wciąż odczuwającym wyższość nad „przypadkowym społeczeństwem” („z daru Boga politycy, przypadkowe społeczeństwo” – piosenka Marka Piechoty) oraz Kościołowi katolickiemu nazwanemu przewrotnie w jednej z piosenek Michała Błażejewskiego „nową siłą przewodnią”. Autorka krytykowała aspiracje „urzędników pana B.” do nadmiernej ingerencji we wszystkie dziedziny życia oraz ich bezduszność.
Krytyka i kontrowersje.
Czasy PRL.
W czasach PRL kabaret budził szczególną niechęć u publicystów związanych z betonowym skrzydłem PZPR (m.in. Bożeny Krzywobłockiej). Do osób nieprzychylnych twórczości Lipińskiej zaliczali się także Stanisława Gierkowa i Zofia Gomułkowa. Zarzucano jej podważanie sukcesów PRL (por. kurtyna ciągle opadająca w dół), naigrawanie się z socjalizmu i promowanie „zgnilizny moralnej” w swoim programie.
W 1978 kabaret Lipińskiej zdjęto z anteny na osiem miesięcy za opowiedziany przez Jana Kobuszewskiego dowcip o pierogach: „Kto zamawiał ruskie? Nikt, same przyszli” – stało się to za interwencją ambasady radzieckiej, która dopatrzyła się w dowcipie aluzji do obecności wojsk radzieckich w Polsce.
Lata 1990–2005.
Gdy w 1990 kabaret wrócił na antenę w wolnej Polsce, Lipińska wywołała oburzenie swą ostrą krytyką instytucji Kościoła katolickiego (krytykowali ją za to m.in. Stefan Niesiołowski i Hanna Gronkiewicz-Waltz), m.in. przez piosenkę "„Urzędnicy Pana B.”." Kabaret ganili też przedstawiciele duchowieństwa, zarzucając mu atak na tradycyjne wartości etyczne, obronę relatywizmu moralnego oraz straszenie Polaków widmem państwa wyznaniowego (por. częste nawiązania do podpisanego w 1993 konkordatu). Lipińska usiłowała odpierać te zarzuty twierdząc, że nie walczy z żadną religią, a jedynie z kołtunerią i przejawami arogancji Kościoła.
Przez wielu kwestionowana była także deklarowana często przez samą autorkę neutralność polityczna kabaretu. W pewnych latach dawało się zauważyć, że prawa strona sceny politycznej krytykowana jest częściej i gorliwiej niż przedstawiciele SLD, które to wrażenie potęgowało jeszcze pojawienie się Olgi Lipińskiej w komitetach wyborczych Aleksandra Kwaśniewskiego i Włodzimierza Cimoszewicza w latach 2000 i 2005.
Lipińskiej zarzucano też w 2001 (m.in. na łamach „Rzeczpospolitej”) udział w zmontowanej przez SLD i ekipę Roberta Kwiatkowskiego kampanii wymierzonej w PiS (piosenka z refrenem „hej, jadą z forsą wory/hej, a na nich kaczory/jadą po raz drugi, jadą po raz drugi/znów się forsa zgubi”).
Krytykę budziła także formuła programu nazwana przez jednego z publicystów „Gazety Wyborczej” stylistyką wrzasku.
Strona artystyczna Kabaretu.
Od początku istnienia programu Olga Lipińska czerpała pełną garścią z bogatego dorobku literatury polskiej XIX i XX wieku, np. cykl o Ścieklicach nawiązuje bezpośrednio do twórczości Stanisława Witkiewicza. W programie często wykorzystywano też twórczość Adama Mickiewicza, Juliusza Słowackiego czy Stanisława Wyspiańskiego.
Teksty piosenek
Jednak twórcą, z którym Lipińska czuła się najbardziej związana, był Konstanty Ildefons Gałczyński – jego autorstwa jest większość z piosenek do Kabaretu (np. słynne "„Do góry uszy!”", "„Skumbrie w tomacie”", "„Zjeżdżanie endeków”", "„Krucjata”", "„Wróci wiosna baronowo”", "„Serwus, Madonna”" czy "„W sprawie zakonu oo. regulantów”").
Z twórców współczesnych teksty do programu pisali:
Współautorką niektórych tekstów jest również sama Olga Lipińska ("„Daj se luz!”", "„Nie musimy iść przez zboże...”", "„Czerwony blask latarni...”" czy "„W imieniu całego narodu...”").
Muzyka
Również w innych dziedzinach z autorką "KOL" współpracowało wiele znanych osób. Muzykę do tekstów piosenek pisali Włodzimierz Korcz, Ewa Kornecka, Antoni Kopff, Adam Sadowski, Jarosław Abramow-Newerly, Andrzej Korzyński, a od 1995 roku aż do zakończenia emisji programu również Ryszard Poznakowski.
Choreografia, scenografia i montaż
Za choreografię odpowiedzialna była z początku Dorota Furman, a potem Zofia Rudnicka (w międzyczasie z programem współpracowała również Małgorzata Potocka). Autorkami scenografii do programów były Iwona Wesoły i Tatiana Kwiatkowska, a za montaż odpowiedzialna była Wiesława Liszewska, a w początkowych latach również Ryszard Czopowik.
Zastrzeżenia co do strony artystycznej.
W ostatnich latach uważano, że słabą stroną programu było odejście od tak niegdyś charakterystycznego dla autorki absurdalnego poczucia humoru, które łączyło ją z Gałczyńskim (zarzucano Oldze Lipińskiej, że w swych programach przestała nawiązywać do jego twórczości, zastępując ją piosenkami autorstwa współczesnych autorów). W ostatnich latach reżyserka wróciła jednak do tradycyjnej poezji Gałczyńskiego.
Znaczenie społeczne i edukacyjne.
Przez 15 lat III RP Kabaret Olgi Lipińskiej wzbudzał krańcowe emocje, prowokował do myślenia, tępił narodowe przywary. W opinii wielu był jednym z najważniejszych programów publicznej telewizji. Był skierowany do widzów wykształconych, którzy świetnie bawili się przewrotnymi cytatami z klasyki literatury polskiej, zwłaszcza z Wyspiańskiego.
Kulisy likwidacji programu.
Został zdjęty z anteny decyzją szefa TVP1 Macieja Grzywaczewskiego w 2005 roku po tym, jak nie powiodły się negocjacje o „liftingu” programu. Sama autorka zarzuciła telewizji publicznej motywacje polityczne, a także sugerowała zakulisowe działania Kościoła katolickiego zmierzające do wyrzucenia jej programu z ekranu (por. wywiad z lutego 2006 dla „Przeglądu” oraz wypowiedzi dla programu "Uwaga" w TVN).
Koncerty estradowe Kabaretu.
17 kwietnia 2010 roku, w Sali Kongresowej PKiN, miał odbyć się koncert prowadzony przez Olgę Lipińską i Andrzeja Poniedzielskiego pt. "„Przeboje z kabaretów Olgi Lipińskiej”." Artystów śpiewających na nim, wspomagać miał dwunastoosobowy Jazz City Choir pod kierownictwem Małgorzaty Korczyńskiej. Nigdy się nie odbył.
8 sierpnia 2015 roku w leśniczówce Pranie – Muzeum K.I. Gałczyńskiego w Praniu odbył się premierowy koncert "„Olga Lipińska i przyjaciele. Gwiazdy kabaretu”". W koncercie udział wzięli: Monika Dryl, Kacper Kuszewski, Robert Rozmus, Anna Sroka-Hryń, Hanna Śleszyńska, Łukasz Borkowski oraz muzycy: Czesław Majewski, Robert Obcowski, Ryszard Poznakowski. Koncert prowadzili Olga Lipińska i Paweł Wawrzecki. Koncert wystawiono także w Mińsku Mazowieckim podczas 7. Festiwalu im. P. Skrzyneckiego (3 listopada 2015 r.) oraz w Warmińsko-Mazurskiej Filharmonii w Olsztynie (3 stycznia 2016 r.). Koncert w dużej mierze był poświęcony twórczości Konstantego Ildefonsa Gałczyńskiego – jego twórczości poetyckiej oraz satyrycznej (skecze i fragmenty Teatrzyku Zielona Gęś). W programie koncertu znajdują się też wybrane piosenki z Kabaretu Olgi Lipińskiej.
Piosenki z Kabaretu Olgi Lipińskiej.
W latach 1991–1993 oprócz samego kabaretu ukazywały się także "Piosenki z Kabaretu Olgi Lipińskiej". Pierwszy cykl to rozmowy reżyserki ze znanymi postaciami życia kulturalnego Polski (m.in. Kazimierzem Kutzem, Jerzym Dudą-Graczem i Agnieszką Osiecką), przeplatane piosenkami oraz fragmentami dawnych programów, ukazujące się kilka razy do roku. W drugim cyklu z podtytułem "Teraz ja!" (w 1993 roku) występowali sami aktorzy programu.
Olga Lipińska zaprasza.
Olga Lipińska zaprasza – 14-odcinkowy cykl rozmów autorki z Tomaszem Raczkiem mówiący o kulisach powstawania programów, zrealizowany w latach 2015–2016 dla TVP Rozrywka. Reżyserka opowiada w nim anegdoty z planu i wyjaśnia z perspektywy lat konteksty historyczne tworzenia najsłynniejszych scenek i piosenek prezentowanych w jej audycjach. Rozmowy są ilustrowane fragmentami kabaretów: "Gallux Show", "Kurtyna w górę", "Kabaret Olgi Lipińskiej". Premierowo emitowano go co tydzień w niedzielę, z wyjątkiem wydań okolicznościowych.

</doc>
<doc id="432862" url="https://pl.wikipedia.org/wiki?curid=432862" title="Egeria (pątniczka)">
Egeria (pątniczka)

Egeria (także Eteria, Aetheria, Heteria) – pątniczka, która w latach 381-384 nawiedziła Ziemię Świętą pozostawiając opis swojej podróży – "Itinerarium". Tekst pamiętnika odnalazł w roku 1884 w bibliotece w Arezzo J. F. Gamurrini (publikacja w 1887). Egeria pochodziła najprawdopodobniej z Półwyspu Iberyjskiego (być może z Galicji) lub z południowej Galii. Musiała być osobą zamożną, być może pochodziła z jakiejś znanej rodziny. Przypuszczano nawet, że była krewną cesarza Teodozjusza Wielkiego. W swoim "Itinerarium" użyła dość typowej łaciny późnoantycznej – "latina vulgaris", "cotidiana". Musiała doskonale znać Pismo Święte i pisma apokryficzne. Posługiwała się łacińskim przekładem "Onomastikonu" Euzebiusza z Cezarei. Pamiętnik Egerii jest niezastąpionym źródłem dla badaczy zajmujących się historią monastycyzmu, liturgii, dla archeologów i językoznawców.
Dziełko Egerii składa się z dwóch części. W pierwszej części autorka opisuje cztery podróże: na górę Synaj, na górę Nebo, do Carneas oraz drogę powrotną do Konstantynopola przez Edessę, Carrhae i Seleucję Izauryjską. Druga część jest sprawozdaniem z nabożeństw i uroczystości odbywających się w Jerozolimie. Początkowa część dzieła zaginęła. Wiemy o jej istnieniu z przesłanek istniejących w zachowanym tekście. Być może, że brakująca część zawierała opis Konstantynopola oraz opis pierwszej podróży do Tebaidy. Z "Itinerarium" bez wątpienia korzystał autor "De locis sanctis", który w 1137 skompilował swój opis Ziemi Świętej.

</doc>
<doc id="432863" url="https://pl.wikipedia.org/wiki?curid=432863" title="Trzyszczowate">
Trzyszczowate

Trzyszczowate (Cicindelinae) – podrodzina owadów z rzędu chrząszczy licząca ok. 2600 gatunków, wcześniej klasyfikowana jako rodzina Cicindelidae, obecnie zaliczana do biegaczowatych (Carabidae).
Członkowie tej podrodziny to średniej wielkości chrząszcze będące zajadłymi drapieżnikami, uparcie ścigającymi swą zdobycz. Dzięki smukłym nogom i wydłużonym stopom mogą się bardzo szybko poruszać i są to najszybsze owady biegające po ziemi. Potrafią też stosunkowo dobrze latać. Poruszają się jakby krótkimi skokami, a największą sprawność ruchu osiągają w czasie upału. Swoją zdobycz tropią dzięki bardzo dobremu wzrokowi w dużych wypukłych oczach. Głowa jest szersza od przedplecza. Szczeciniaste długie czułki wychodzą znad żuwaczek. Mocne i ostro uzębione żuwaczki mają sztyletowate trzy ząbki na wewnętrznej krawędzi. Ubarwienie pokryw jest zielone lub brunatne o metalicznym połysku. Na tym tle występują jasne plamy w formie poprzecznych niepełnych pasków.
Ich larwy także są drapieżnikami, które na swoją zdobycz czekają w wydrążonych w glebie pionowych norkach. Dzięki dwóm mocnym haczykom wyrastającym na piątym segmencie ich odwłoka silnie trzymają się ścianek norki i mogą wciągnąć do niej nawet dość dużą zdobycz. 
Zarówno larwy jak i dorosłe są pod całkowitą ochroną, gdyż jako drapieżne polifagi niszczą wiele szkodników roślin. Z ok. 2600 gatunków w Polsce żyje tylko kilka, a w tym trzyszcz leśny ("Cicindela silvatica"), trzyszcz polny ("Cicindela campestris"), trzyszcz piaskowy ("Cicindela hybrida") i rzadki trzyszcz górski ("Cicindela sylvicola").
Trzyszczowate żyją przede wszystkim w regionach tropikalnych, polują głównie na mrówki, ich ofiary mogą być kilkukrotnie większe od nich. Niektóre gatunki wykorzystują organ tympanalny do odbierania dźwięków wydawanych przez nietoperze w ramach echolokacji.
Zobacz też.
systematyka chrząszczy

</doc>
<doc id="432870" url="https://pl.wikipedia.org/wiki?curid=432870" title="Wojciech Jastrzębiec">
Wojciech Jastrzębiec

Wojciech Jastrzębiec herbu własnego (ur. ok. 1362 w Łubnicach, zm. 1436 w Mnichowicach) – arcybiskup gnieźnieński i prymas Polski od 1423–1436, biskup krakowski 1412–1423 i poznański 1399–1412, kanclerz koronny w latach 1412-1423, kanclerz królowej w 1397 roku, starosta Konina w latach 1403-1409.
Życiorys.
Syn Dzierżsława i Krystyny, stryj Marcina z Rytwian.
Po ukończeniu Seminarium Duchownego w Krakowie w 1384 otrzymał święcenia kapłańskie. Będąc członkiem kapituły metropolitalnej (podobnie jak większość jej członków) nie uznał papieskiej nominacji Jana Kropidły na arcybiskupa gnieźnieńskiego, co spowodowało, że został wyklęty. Ostatecznie jednak ekskomunikę zdjął z niego 16 sierpnia 1396 arcybiskup Dobrogost.
Pracował na dworze Władysława Jagiełły, kanclerz królowej Jadwigi. W 1399 w imieniu papieża Bonifacego IX trzymał do chrztu córkę Władysława Jagiełły i Jadwigi – Elżbietę.
W 1401 roku był sygnatariuszem unii wileńsko-radomskiej. W latach 1404 i 1408 był rozjemcą w sporach z Krzyżakami. Był świadkiem pokoju w Raciążku w 1404 roku. 
Około 1405 roku prowadził spór z mieszczanami położonego wtedy w Nowej Marchii miasta Landsberg (Gorzów Wielkopolski) o świętopietrze ze wsi Deszczno, Borkowo, Glinik, Karnin, Sommerlate i Ulim, w związku z czym biskup obłożył mieszkańców miasta ekskomuniką. W 1408 i 1409 roku wziął udział w spotkaniu ustalającym granicę państwową Królestwa Polskiego w okolicach Gorzowa.
Podpisał pokój toruński 1411 roku.
Uczestniczył także w akcie unii horodelskiej zawartej w dniu 2 października 1413 roku, którą podpisał. Do swojego herbu adoptował wówczas Jana Niemirę.
W 1416 roku postawił w Rytwianach zamek oraz kościółek modrzewiowy św. Wojciecha. W 1421 roku obsadził paulinów w klasztorze w Beszowej.
Był obecny przy wystawieniu przez Władysława II Jagiełłę przywileju czerwińskiego w 1422 roku. Był sygnatariuszem pokoju mełneńskiego 1422 roku. Był obecny przy wystawieniu przez Władysława II Jagiełłę przywileju jedlneńskiego w 1430 roku.
25 lipca 1434 roku koronował w katedrze wawelskiej Władysława III Warneńczyka na króla Polski. 31 grudnia 1435 roku podpisał akt pokoju w Brześciu Kujawskim.
Na dworze biskupim w Krakowie, posiadał licznych dworzan, m.in.: Jakuba Szydłowieckiego.
Autor traktatów teologiczno-prawnych.
W 1422 roku według Jana Długosza biskup założył małe miasto nieopodal Szydłowca nazwane od jego imienia Jastrząb.
Brał udział w zawarciu pokoju z Krzyżakami nad jeziorem Melno w 1422 roku i w Brześciu Kujawskim w 1435.
Został pochowany w kapitularzu części przykościelnej klasztoru w Beszowej.
Bibliografia.
 

</doc>
<doc id="432871" url="https://pl.wikipedia.org/wiki?curid=432871" title="Robert Bednarek">
Robert Bednarek

Robert Bednarek (ur. 23 lutego 1979 w Bydgoszczy) – polski piłkarz grający na pozycji lewego obrońcy.
Kariera.
Robert Bednarek piłkarską karierę rozpoczynał w Chemiku Bydgoszcz. W przerwie zimowej sezonu 2000/2001 trafił do Amiki Wronki. W jej barwach 17 marca 2001 roku zadebiutował w I lidze w zremisowanym 1:1 spotkaniu przeciwko Zagłębiu Lubin. Szybko wywalczył sobie miejsce w podstawowym składzie i wiosną regularnie występował w pierwszym składzie. Od początku następnych rozgrywek nie mógł wywalczyć miejsca w podstawowej jedenastce, do 2004 roku zagrał jedynie w dwóch ligowych meczach. Jesienią sezonu 2002/2003 i wiosną sezonu 2003/2004 był zawodnikiem trzecioligowych rezerw Amiki.
W 2004 roku Bednarek został zawodnikiem Korony Kielce. W nowym zespole zadebiutował 31 lipca w wygranym 1:0 meczu z Jagiellonią Białystok, a w sezonie 2004/2005 wraz z kieleckim klubem wywalczył awans do I ligi. 1 maja 2007 roku wystąpił przez 62. minuty w przegranym 0:2 z Dyskobolią Grodzisk Wlkp. finale pucharu Polski. W sezonie 2008/2009, po karnej degradacji drużyny do nowo utworzonej I ligi, pozostał w zespole. Przez pięć lat, które spędził w Koronie, rozegrał 153 mecze; był ważną postacią, podstawowym lewym obrońcą, a także kapitanem kieleckiego klubu.
Bednarek nie zdecydował się na przedłużenie wygasającego z końcem czerwca 2009 roku kontraktu z Koroną. Miał propozycje z klubów zagranicznych, lecz zdecydował się podpisać dwuletnią umowę z Arką Gdynia. Jesienią i wiosną sezonu 2009/2010 był jej podstawowym zawodnikiem, choć obie rundy kończył przedwcześnie z powodu kontuzji. We wrześniu 2011 roku został piłkarzem Nielby Wągrowiec.

</doc>
<doc id="432881" url="https://pl.wikipedia.org/wiki?curid=432881" title="Satif">
Satif

Satif (arab. سطيف; fr. "Sétif"; łac. "Sitifis") – miasto w północno-wschodniej Algierii, ośrodek administracyjny wilajetu Satif. Liczy około 325 tys. mieszkańców. Działa w nim przemysł spożywczy, cementowy oraz odzieżowy.

</doc>
<doc id="432882" url="https://pl.wikipedia.org/wiki?curid=432882" title="Pańszczyckie Czuby">
Pańszczyckie Czuby

Pańszczyckie Czuby () – dwa garby w północnej grani Skrajnego Granatu, odchodzącej w kierunku Żółtej Turni. Grań ta oddziela od siebie Dolinę Gąsienicową i Pańszczycę. Od zwornikowego wierzchołka Skrajnego Granatu (2225 m) oddziela je Pańszczycka Przełączka Wyżnia (ok. 2145 m), a od Wierchu pod Fajki (2135 m) Pańszczycka Przełęcz (2115 m).
Południowy wierzchołek Pańszczyckich Czub nosi nazwę Zadnia Pańszczycka Czuba (ok. 2150 m), a wierzchołek północny – Skrajna Pańszczycka Czuba (ok. 2140 m). Czuby rozdziela siodełko – Pańszczycka Przełączka Pośrednia (ok. 2130 m).
Pierwsze znane przejście turystyczne – granią z Pańszczyckiej Przełęczy, przez wierzchołki Pańszczyckich Czub – Walenty Gadowski, Franciszek Zbyszycki w sierpniu 1903 r.
Przez W.H. Paryskiego Pańszczyckie Czuby były traktowane jako część Skrajnego Granatu, z dalsza bowiem zlewają się z jego masywem. W nowszym ujęciu Władysława Cywińskiego Granaty kończą się na Pańszczyckiej Przełączce Wyżniej, Pańszczyckie Czuby nie należą więc już do Granatów.
Przez Pańszczyckie Czuby nie prowadzi żaden znakowany szlak turystyczny, są one natomiast dopuszczone do uprawiania wspinaczki skalnej.

</doc>
<doc id="432884" url="https://pl.wikipedia.org/wiki?curid=432884" title="Puerto Plata (miasto)">
Puerto Plata (miasto)

Puerto Plata (właściwie San Felipe de Puerto Plata) – miasto w północno-zachodniej Dominikanie, nad Oceanem Atlantyckim, ośrodek administracyjny prowincji Puerto Plata. Największe miasto północnego wybrzeża.
Historia.
Swoją nazwę (w tłumaczeniu "Srebrny Port") zawdzięcza Krzysztofowi Kolumbowi, który pojawił się w tym miejscu 11 stycznia 1493 roku. Osadę założył 9 lat później gubernator Nicolás de Ovando. W 1605 roku Hiszpanie nakazali ją zniszczyć, a jej mieszkańców wygnać za zajmowanie się przemytnictwem. Miasto zostało odbudowane w 1737 roku.
Komunikacja.
W pobliżu miasta znajduje się port lotniczy Gregorio Luperón.
Religia.
W mieście znajdują się kościoły rzymskokatolickie oraz obiekty religijne innych wspólnot: mormonów, Świadków Jehowy (16 zborów), adwentystów i zielonoświątkowców.

</doc>
<doc id="432887" url="https://pl.wikipedia.org/wiki?curid=432887" title="Pańszczycka Turnia">
Pańszczycka Turnia

Pańszczycka Turnia (, , ) – wierzchołek w rejonie północnej grani Skrajnego Granatu w polskich Tatrach Wysokich. Wznosi się na wysokość 2106 m w bocznej grani odbiegającej na północny wschód, poprzez Przełączkę pod Fajki (2101 m). W kierunku północno-wschodnim z wierzchołka Pańszczyckiej Turni opada do Pańszczycy duża grzęda o deniwelacji około 250 m. Jej północno-zachodnie zbocze jest względnie łagodne, południowo-wschodnie urwiste. Obydwa opadają do żlebów. Żleb po południowo-wschodniej stronie kończy się w piarżysku Zadnich Usypów. Na zachód Pańszczycka Turnia opada ścianką. Oglądana od tej strony jest tylko skalistym odcinkiem grani, od wschodu ma postać urwistej iglicy.
Wierzchołek Pańszczyckiej Turni to spory blok skalny. Od północnej strony są to pionowe, popękane, czarne bloki litej skały. Skały od południowej strony mają żółtawe zabarwienie. Pańszczycka Turnia opada tu pionowym urwiskiem będącym skutkiem obrywu. W miesięczniku "Tatry" (nr 4/30) Jan Krupski podaje, że powstał on wskutek zrzucenia bomb, których tutaj pozbył się w czasie II wojny światowej mający kłopoty amerykański bombowiec. Według Władysława Cywińskiego to raczej mit – obryw mógł nastąpić samorzutnie. Poniżej wielkiego piarżyska Zadnich Usypów na dnie Pańszczycy leżą wielkie bloki skalne, które oderwały się od Pańszczyckiej Turni.
Na wierzchołek nie prowadzą żadne oznakowane szlaki turystyczne. Bywa odwiedzana przez taterników podczas przechodzenia granią na Wierch pod Fajki (nie wznosi się bezpośrednio w tej grani, lecz w jej sąsiedztwie). Istnieją na niej też inne drogi wspinaczkowe. Obecnie znajduje się ona poza obszarem udostępnionym do uprawiania taternictwa. Wspinaczka skalna dozwolona jest na niedalekiej grani Wierchu pod Fajki oraz jego ścianach, ale tylko od strony Doliny Gąsienicowej (zachodniej).
Pierwsze znane wejście na szczyt Pańszczyckiej Turni: Witold Henryk Paryski 10 września 1931 r. (najłatwiejszą drogą z Przełączki pod Fajki, 0 stopień trudności w skali tatrzańskiej, 5 min.). Pozostałe drogi wspinaczkowe:

</doc>
<doc id="432889" url="https://pl.wikipedia.org/wiki?curid=432889" title="Przełączka pod Fajki">
Przełączka pod Fajki

Przełączka pod Fajki (, , ) – niewielkie siodełko (2101 m) w rejonie północnej grani Skrajnego Granatu pomiędzy północno-zachodnim wierzchołkiem Wierchu pod Fajki (2135 m) a Pańszczycką Turnią (2106 m). Znajduje się w bocznej grani odbiegającej od Wierchu pod Fajki na północny wschód, do Pańszczycy. W kierunku północno-wschodnim (niżej północnym) do Pańszczycy opada z niej duży i kruchy żleb łączący się ze żlebem z Żółtej Przełęczy. Również po stronie wschodniej opada spod przełączki żleb kończący się w piarżysku Zadnich Usypów.
Pierwsze odnotowane wejście turystyczne – Janusz Chmielowski, Jan Bachleda Tajber, 17 lipca 1895 r.
Przez przełęcz nie prowadzi żaden szlak turystyczny, znajduje się ona również poza obszarem udostępnionym do uprawiania taternictwa. Wspinaczka skalna dozwolona jest na niedalekiej grani Wierchu pod Fajki oraz jego ścianach, ale tylko od strony zachodniej (nad Doliną Gąsienicową). Drogi wspinaczkowe:

</doc>
<doc id="432891" url="https://pl.wikipedia.org/wiki?curid=432891" title="Suchodrzew">
Suchodrzew



</doc>
<doc id="432892" url="https://pl.wikipedia.org/wiki?curid=432892" title="Watford">
Watford

Watford – miasto i dystrykt w Anglii, w hrabstwie Hertfordshire, nad rzeką Colne. W 2011 roku dystrykt liczył 90 301 mieszkańców.
Dzielnice:
Na terenie miasta Watford od 1881 r. funkcjonuje klub piłkarski Watford F.C.

</doc>
<doc id="432893" url="https://pl.wikipedia.org/wiki?curid=432893" title="Johnny Weir">
Johnny Weir

John Garvin Weir, znany jako Johnny Weir (ur. 2 lipca 1984 w Coatesville) – amerykański łyżwiarz figurowy startujący w konkurencji solistów. Dwukrotny uczestnik igrzysk olimpijskich (2006, 2010), brązowy medalista mistrzostw świata (2008) i finału Grand Prix (2008, 2009), mistrz świata juniorów (2001) oraz trzykrotny mistrz Stanów Zjednoczonych (2004–2006). Zakończył karierę amatorską 23 października 2013 r.
Weir jest znany ze swojego charakterystycznego, "miękkiego" i baletowego stylu jazdy, którym nadrabiał brak regularnie powtarzalnego skoku poczwórnego.
Życie prywatne.
W styczniu 2011 r. oficjalnie ujawnił się jako gej w oświadczeniu "Welcome to My World". Na jego decyzję wpłynęła seria samobójstw homoseksualnych nastolatków w Stanach Zjednoczonych: "Jeżeli ludzie robią sobie krzywdę z powodu strachu i siedzenia w szafie [be in the closet, tj. nieujawniania swojej orientacji homoseksualnej] to mam nadzieję, że chociaż jedna osoba nabierze sił z mojej historii". 31 grudnia 2011 r. wziął ślub cywilny ze swoim partnerem Wiktorem Woronowem, który ma pochodzenie rosyjsko-żydowskie podczas ceremonii w Nowym Jorku. Para rozwiodła się w 2014 r. powołując się na "wewnętrzne trudności".

</doc>
<doc id="432895" url="https://pl.wikipedia.org/wiki?curid=432895" title="Królestwo Rumunii">
Królestwo Rumunii

Królestwo Rumunii (rum. "Regatul României") – państwo rumuńskie w latach 1881–1947.
Od 1859 do 1877 roku Rumunia ewoluowała z unii personalnej dwóch hospodarstw (Wołoszczyzny i Mołdawii) rządzonych przez jednego władcę do w pełni niezależnego, niepodległego królestwa z monarchą z rodu Hohenzollernów. W 1918 roku, po zakończeniu I wojny światowej, Siedmiogród, część Kriszany, część Marmaroszu, większość Banatu, Besarabia i Bukowina zostały włączone do państwa, w rezultacie tworząc "România Mare" ("Wielką Rumunię"). W 1940 część Siedmiogrodu, Kriszany oraz Marmarosz oddano Węgrom, Besarabię – ZSRR, a południową Dobrudżę – Bułgarii (drugi arbitraż wiedeński). Tylko ziemie odłączone na rzecz Węgier wróciły do Rumunii po II wojnie światowej. W 1947 roku monarchia została zastąpiona reżimem komunistycznym.
Zjednoczenie i monarchia.
Objęcie władzy w 1859 roku w Mołdawii i Wołoszczyźnie przez Aleksandra Jana Cuzę pod nominalnym zwierzchnictwem Imperium osmańskiego połączyło naród rumuński pod kontrolą jednego człowieka. 5 lutego 1862 oba państwa zostały formalnie połączone w Księstwo Rumunii, z Bukaresztem jako stolicą.
23 lutego 1866 koalicja konserwatystów i radykalnych liberałów zmusiła Cuzę do abdykacji. Niemiecki książę Karol Hohenzollern-Sigmaringen został osadzony na tronie Rumunii. Jego potomkowie rządzili krajem aż do komunistycznego przewrotu w 1947.
W 1877 roku, podczas wojny Imperium Rosyjskiego i Księstwa Rumunii z Imperium Osmańskim, niepodległość kraju została zauważona na arenie międzynarodowej i potwierdzona na kongresie berlińskim w 1878. Kraj zyskał całą niemal Dobrudżę, musiał jednak odstąpić Budziak Rosji. Karol został koronowany w 1881 roku na pierwszego króla Rumunii.
Nowe państwo, położone między Imperium Osmańskim, Monarchią Austro-Węgierską i Cesarstwem Rosji, ze słowiańskimi sąsiadami na południu i północy oraz węgierskimi na zachodzie, obserwowało zachód, głównie Francję, aby wypróbować na swoim terenie tamtejsze kulturalne, edukacyjne i administracyjne modele.
W 1916 Rumunia, po pewnych wahaniach, dołączyła do I wojny światowej po stronie Ententy. Rumunia wojnę przegrała – niemal cały kraj został zajęty przez wojska niemieckie, austro-węgierskie i bułgarskie. Zmuszona do podpisania traktatu pokojowego w Bukareszcie została uratowana przez ogólną klęskę państw centralnych. Organizacje zarządzające w Siedmiogrodzie, Besarabii i Bukowinie zadecydowały o połączeniu z Rumunią (choć nierzadko trzeba było tłumić niezadowolenie nierumuńskich mieszkańców) – ich decyzję potwierdził podpisany w 1920 roku traktat z Trianon.
Okres międzywojenny.
Rumunia uchwalając konstytucję w 1923 stała się monarchią konstytucyjną. W pierwszych latach po I wojnie światowej politykę zdominowała Narodowa Partia Liberalna. W 1928 do władzy doszła Narodowa Partia Chłopska.
W 1927 zmarł król Ferdynand I. Kolejnym władcą został jego wnuk, koronowany na króla jako Michał I. Jego ojciec, późniejszy Karol II, został pozbawiony praw do tronu i wyjechał. Wrócił w 1930 i został koronowany na króla po tym, jak pozbawienie jego praw do tronu uznano za nieważne.
Wielki kryzys z 1929 miał poważny wpływ na Rumunię. Początek lat trzydziestych XX w. charakteryzowały niepokoje społeczne, konflikty polityczne, wysokie bezrobocie i strajki. Kilkakrotnie władze siłą tłumiły niepokoje społeczne jak strajk górników z Valea Jiului. Gospodarka zaczęła wychodzić z zapaści w połowie lat trzydziestych. Doszło też do radykalizacji w działalności ugrupowań politycznych i destabilizacji sytuacji politycznej. Rządy zaczęły być zdominowane przez partie o orientacji nacjonalistycznej. Narodowa Partia Liberalna stawała się coraz bardziej nacjonalistyczna. Narodowa Partia Chłopska połączyła się z Rumuńskim Frontem by utworzyć Narodową Partię Chrześcijańską. Wreszcie w siłę rosła Żelazna Gwardia, ugrupowanie nacjonalistyczne i faszystowskie. Ugrupowania rządzące nie ufały królowi Karolowi II, z wzajemnością. Na dodatek rumuńska konstytucja z 1923 dawała królowi prawo do rozwiązywania parlamentu i zwoływania nowych wyborów. W efekcie w ciągu zaledwie dekady, Rumunią rządziło 25 rządów.
Mimo tego w 1937, Karol II mianował Octaviana Gogę na stanowisko premiera. W tym samym czasie, Karol II spotkał się z Kanclerzem Rzeszy Adolfem Hitlerem. A.Hitler stwierdził, że życzyłby sobie rządu złożonego z Żelaznej Gwardii. Karol II nie spełnił jego życzenia, ponieważ zdymisjonował 10 lutego 1938 rząd Gogi, wprowadzając dyktatorskie rządy. Zostały one usankcjonowane nową konstytucją, uchwaloną siedemnaście dni później. Dawała ona prawo królowi do mianowania nie tylko premiera, ale również ministrów. Przywódca Żelaznej Gwardii, Corneliu Zelea Codreanu, został aresztowany, a w listopadzie 1938 zamordowany.
Dyktatura królewska była krótkotrwała. 7 marca 1939 został powołany nowy rząd pod kierownictwem Armanda Călinescu. 21 września Calinescu został zamordowany przez bojowników Żelaznej Gwardii, którzy mścili się za śmierć Codreanu.
Tego samego roku III Rzesza podpisała z ZSRR pakt Ribbentrop-Mołotow, który dzielił Europę na dwie strefy wpływów. Według paktu, Rumunia miała utracić całą Besarabię oraz część Bukowiny na rzecz Związku Radzieckiego.

</doc>
<doc id="432897" url="https://pl.wikipedia.org/wiki?curid=432897" title="Stoke-on-Trent">
Stoke-on-Trent

Stoke-on-Trent – miasto i dystrykt (unitary authority) w Wielkiej Brytanii (Anglia), w hrabstwie ceremonialnym Staffordshire, nad rzeką Trent. Zostało utworzone przez federację sześciu miast w 1910 r.
W 2011 roku dystrykt liczył 249 008 mieszkańców.
Miasto jest ważnym ośrodkiem przemysłu ceramicznego, stanowiąc centrum regionu zwanego The Potteries.

</doc>
<doc id="432898" url="https://pl.wikipedia.org/wiki?curid=432898" title="Przełęcz pod Rysami">
Przełęcz pod Rysami

Przełęcz pod Rysami (, , , 2365 m) – przełęcz w północnej grani Rysów oddzielająca zwornikowy, północno-zachodni wierzchołek Rysów od południowego wierzchołka Niżnich Rysów. Grań ta odchodzi od grani głównej Tatr w kierunku północnym i oddziela Dolinę Rybiego Potoku od leżącej po stronie Słowacji Doliny Białej Wody ("Bielovodská dolina"). Biegnie nią granica polsko-słowacka.
Przełęcz składa się z kilku minimalnie różniących się wysokością siodełek, pooddzielanych od siebie zębami skalnymi. Łącząca je grań jest łatwa do przejścia. Najniższe jest siodełko najbardziej północne, znajdujące się tuż pod stromym uskokiem Rysów. Z siodełek na zachód opadają płytko wcięte żlebki, które kilkadziesiąt metrów niżej łączą się w jedno koryto żlebu opadającego do Kotła pod Rysami. Na wschód, do Ciężkiego Kotła z przełęczy również opada żleb. Jest głęboko wcięty i kruchy, a śnieg zalega w nim zwykle do późnego lata.
Drogi wspinaczkowe.
Przełęcz jest niedostępna dla turystów (nie prowadzi na nią żaden ze znakowanych szlaków), wykorzystywana przez taterników przy wejściach na Niżnie Rysy i Rysy ich graniami. Najprostsze wejście na przełęcz jest od strony Kotła pod Rysami, od zachodu.
Pierwsze odnotowane wejście:

</doc>
<doc id="432899" url="https://pl.wikipedia.org/wiki?curid=432899" title="Suchokrzew">
Suchokrzew



</doc>
<doc id="432902" url="https://pl.wikipedia.org/wiki?curid=432902" title="St. Pölten">
St. Pölten

St. Pölten, Sankt Pölten () – statutarne miasto powiatowe w północno-wschodniej Austrii, stolica kraju związkowego Dolna Austria oraz siedziba powiatu St. Pölten-Land, do którego jednak nie należy. Leży nad rzeką Traisen (dopływ Dunaju), ok. 60 km na zachód od Wiednia. Liczy 52,15 tys. mieszkańców (1 stycznia 2014). Miasto zdobią barokowe budowle będące dziełem mieszkającego tutaj architekta Jakoba Prandtauera. Nazwa miasta pochodzi od austriackiej formy imienia Hipolit. Patronem miasta był dlatego pierwszy antypapież w historii Hipolit Rzymski.
Historia.
St. Pölten był znany już około 2000 lat temu jako "Aelium Cetium", jednak wraz z odejściem Rzymian stracił na znaczeniu. W VIII wieku do miejscowości przybył zakon augustianów i stopniowo zaczęła się rozwijać. Prawa miejskie St. Pölten otrzymało w 1159 roku. Od 1785 stolica diecezji St. Pölten przeniesionej z Wiener Neustadt. 15 kwietnia 1945 miasto zajęte przez Armię Czerwoną. Od 1986 r. stolica kraju związkowego Dolna Austria.
Transport.
St. Pölten leży przy autostradzie A1. W mieście jest transport autobusowy. Od 1911 do 1976 po mieście kursowały tramwaje.
Współpraca.
Miejscowości partnerskie:

</doc>
<doc id="432906" url="https://pl.wikipedia.org/wiki?curid=432906" title="Gwynedd">
Gwynedd

Gwynedd (wymowa walijska: ) – hrabstwo w północno-zachodniej Walii. Graniczy od północy z hrabstwem Anglesey (przez wąską cieśninę Menai Strait) i z hrabstwem miejskim Conwy, od wschodu z hrabstwem Powys a od południa z hrabstwem Ceredigion.
Na jego terenie znajduje się Park Narodowy Snowdonia (także na terenie hrabstwa Conwy).
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="432907" url="https://pl.wikipedia.org/wiki?curid=432907" title="Lüdenscheid">
Lüdenscheid

Lüdenscheid – miasto powiatowe w zachodniej części Niemiec, w kraju związkowym Nadrenia Północna-Westfalia, w rejencji Arnsberg, siedziba powiatu Märkischer Kreis. Leży na południe od Zagłębia Ruhry, na wyżynie Sauerland. Liczy 75 463 mieszkańców (2010).
Ze względu na swoje położenie na licznych wzniesieniach pomiędzy 230 a 540 m n.p.m. nazywane jest "Miastem na górze" "(Bergstadt)". Ostatnio, przez wzgląd na liczne małe fabryki lamp i sprzętu oświetleniowego szczyci się nazwą "Miasta światła" "(Stadt des Lichtes)".
W mieście rozwinął się przemysł elektrotechniczny, chemiczny, maszynowy oraz metalowy.
W mieście znajduje się stacja kolejowa Lüdenscheid.
W herbie umieszczony został wizerunek św. Medardusa.

</doc>
<doc id="432909" url="https://pl.wikipedia.org/wiki?curid=432909" title="Niżnia Spadowa Przełączka">
Niżnia Spadowa Przełączka

Niżnia Spadowa Przełączka (, , , ok. 2190 m) – przełączka w bocznej, wschodniej grani Niżnich Rysów w Tatrach Słowackich. Znajduje się w niej pomiędzy Ciężką Turniczką (ok. 2220 m) a Ciężką Turnią (2254 m), bezpośrednio przy pionowym uskoku tej ostatniej. Na północną stronę jej zbocza opadają do Doliny Spadowej, na południową, do Ciężkiego Kotła. 
Historia zdobycia.
Przełączka stanowi najdogodniejsze połączenie głównej części Doliny Ciężkiej (dokładniej Ciężkiego Kotła) z Dolinką Spadową. Z obydwu tych dolin można na przełączkę wejść bez trudności i prowadzą na nią wydeptane przez taterników ścieżynki. Chodzą tędy taternicy z Morskiego Oka pod Galerię Gankową, lub czasami schodzą z Ciężkiej Turni. Przejście przez tę przełączkę znane było już w czasach przedturystycznych i wykorzystywane przez górali jako łatwe przejście z Doliny Ciężkiej do jej bocznego odgałęzienia – Dolinki Spadowej.
Pierwsze odnotowane wejścia turystyczne:

</doc>
<doc id="432910" url="https://pl.wikipedia.org/wiki?curid=432910" title="Ciężka Turnia">
Ciężka Turnia

Ciężka Turnia (, , ), 2254 m) – szczyt tatrzański w bocznej grani odchodzącej od Niżnich Rysów w kierunku wschodnim. Grań ta oddziela najwyższe piętra Doliny Ciężkiej ("Ťažká dolina", "Česká dolina") – Dolinkę Spadową ("Spádová dolinka") od Ciężkiego Kotła. Nazwa pochodzi od Doliny Ciężkiej. Dawniej szczyt zwany był Czeską Turnią, jednak nie ma on nic wspólnego z Czechami, a Witold Henryk Paryski udowodnił, że nazwa ta była wynikiem błędu. Paradoksalnie, Słowacy nadal nazywają go Czeską Turnią. 
Od wierzchołka Ciężkiej Turni odchodzą trzy granie:
Granie północno-wschodnia i południowo-wschodnia obejmują trawiasto-płytową depresję we wschodniej ścianie Ciężkiej Turni, zwaną Ciężkim Korytem.
W kierunku południowym, w stronę Zmarzłego Stawu w Dolinie Ciężkiej odchodzi od wierzchołka filar o ścianach osiągających około 250 m wysokości. W filarze tym, w dolnej części rozdwojonym, sterczy Ciężki Mnich.
Ciężka Turnia ma cztery ściany, w których wytyczono wiele dróg wspinaczkowych. Najwyższa jest ściana wschodnia, licząca około 550 m różnicy wzniesień. Ma ona kształt trójkąta o podstawie długości około 300 m. Jej ograniczenie stanowią granie północno-wschodnia i południowo-wschodnia, pomiędzy którymi znajduje się Ciężkie Koryto. Ściana południowa, usytuowana naprzeciwko ściany Galerii Gankowej, liczy około 300 m wysokości i charakteryzuje się litą, mocną skałą. Najbardziej stroma jest w dolnej części, gdzie kilkadziesiąt metrów ponad piargami Ciężkiego Tarasu ciągnie się pas okapów. Ściana południowo-zachodnia, 180-metrowej wysokości, jest w swej lewej części bardzo silnie urzeźbiona. Podstawa tej ściany, po prawej wyraźnie ukośna, znajduje się w Ciężkim Kotle. Najmniejszą wysokość, około 120 metrów, ma ściana północna. Opada ona do Spadowego Kociołka w Dolince Spadowej.
Pierwsze odnotowane wejścia turystyczne:

</doc>
<doc id="432913" url="https://pl.wikipedia.org/wiki?curid=432913" title="Leicester">
Leicester

Leicester (IPA: ) – miasto w Wielkiej Brytanii (Anglia), w hrabstwie ceremonialnym Leicestershire, będące samodzielną jednolitą jednostką administracyjną ("unitary authority"). Leicester jest największym miastem regionu East Midlands; położone jest nad rzeką Soar. Niedaleko znajduje się park narodowy National Forest.
Leicester jest jednym z najstarszych miast w Anglii, zostało założone przez Rzymian. Nazwa zakończona na "-cester" pochodzi od łac. "castra" – „obóz”. W mieście znajduje się wiele zabytków z różnych epok.
Burmistrzem miasta jest Sir Peter Alfred Soulsby (ur. 27 grudnia 1948) brytyjski polityk Partii Pracy.
20 czerwca 2013 r. miasto zostało czwartym ośrodkiem kulturalnym w Wielkiej Brytanii.
Historia.
Historia miasta sięga czterdziestego roku naszej ery. Istniała osada Celtów zdobyta przez Rzymian. Zachowały się ruiny rzymskiej łaźni Jewry Wall, której fundamenty znajdują się kilka metrów poniżej poziomu obecnych ulic. Miasto zostało ważnym ośrodkiem wikingów po wycofaniu się Rzymian około 877 roku. Pozostałości po wikingach można zobaczyć w nazwach ulic. Po upadku wikingów rozpoczęły się rządy Normanów. W okresie średniowiecza miasto stało się ważnym ośrodkiem przemysłowym produkującym wełnę i przerabiającym skóry zwierzęce. Raz w roku organizowano targ, gdzie przybywali kupcy z Midlands. Handel lokalny opierał się na cechach rzemieślniczych. Siedzibą rzemieślników oraz władz miasta był ratusz miejski Guildhall.
Od XV wieku miastem Leicester rządził burmistrz. Ludność miasta w XVI wieku liczyła ponad trzy tysiące mieszkańców. W latach 1564, 1579, 1583, 1593 oraz w pierwszej połowie XVII wieku w mieście panowała epidemia czarnej ospy, podczas której masowo umierali mieszkańcy. W 1642 r. wybuchła wojna domowa pomiędzy zwolennikami parlamentu i monarchii. W 1645 nastąpił atak królewskiej armii liczącej żołnierzy. Obrony miasta podjęło się dwa tysiące osób. Miasto było trudne do zdobycia ze względu na mury obronne. W czasie oblężenia zginęło wielu mieszkańców miasta. Zabudowa miasta w XVII wieku była w większości drewniana. W 1681 roku zakupiono pierwszy wóz strażacki. Na początku XVIII wieku ludność miasta zwiększyła się do 17 tys. mieszkańców. W XVIII wieku zaczął intensywnie rozwijać się przemysł. Na rzece Soar zakończono w 1794 r. budowę kanału, którym były transportowane surowce mineralne: węgiel i rudy żelaza. Od roku 1796 roku rozpoczęła się intensywna produkcja włókiennicza. W następnych latach Leicester rozwijało się na bazie przemysłu, handlu i usług.
Leicester w połowie XIX wieku liczyło około 50 tysięcy mieszkańców. W 1821 roku założono pierwsze gazowe oświetlenie uliczne, a w 1830 wybrukowano większość miejscowych chodników. W 1832 uruchomiono linie kolejową, od 1857 oferującą bezpośrednie połączenie z Londynem. W 1836 r. powstała miejska policja. W roku 1853 powstał miejski system wodociągowy, dwa lata później system kanalizacyjny. W mieście powstały placówki publiczne: szkoły, szpitale i biblioteki. W 1876 roku oddano do użytku ratusz miejski. W 1881 uruchomiono linię telefoniczną, a w 1894 roku część ulic miejskich podłączono do nowego systemu sieci elektrycznej.
Powstawały linie tramwajowe ułatwiające komunikację, obecnie nieistniejące. Leicester odzyskało prawa miejskie w 1919 roku. W 1926 r. powołano biskupa Leicesteru.
Podczas II wojny światowej miasto nie uległo zniszczeniom. Po wojnie miasto przyjmowało emigrantów, m.in. Żydów, Polaków, Łotyszów, Ukraińców, Włochów, Niemców. W latach pięćdziesiątych do miasta tłumnie przybywali emigranci z Azji, m.in.: Hindusi, Pakistańczycy oraz ludność z Afryki oraz Ameryki Łacińskiej.
Miasto obecnie jest jednym z najważniejszych ośrodków przemysłowych Wielkiej Brytanii.
26 marca 2015 roku odbyła się ceremonia powtórnego pochówku Króla Ryszarda III. Szczątki złożono w katedrze św. Marcina w Leicesterze, w obecności członków rodziny królewskiej, dygnitarzy i przywódców religijnych. Uroczystości pogrzebowe miały charakter ekumeniczny, anglikańsko-katolicki, ponieważ do rozłamu kościoła w Anglii doszło już po śmierci króla. Liturgii przewodniczyli anglikański Arcybiskup Canterbury, Justin Welby i katolicki Prymas Anglii i Walii, kard. Vincent Nichols.
Geografia.
Miasto położone w środkowej części Anglii. Powierzchnia miasta wynosi 73,32 km². Średnia wysokość wynosi 66,89 m n.p.m.
Klimat.
Miasto położone w strefie klimatu morskiego z łagodnymi zimami i chłodnymi latami. Najwyższą temperaturę zanotowano 35,1 °C w sierpniu 1990 r. Najniższą temperaturę –16,1 °C w styczniu 1963 r. Opady deszczu występują dość często, natomiast opady śniegu rzadko.
Hydrografia.
Leicester położone w dorzeczu rzeki Trent w zlewisku Morza Północnego. Największą powierzchnię zlewiska rzecznego na terenie miasta stanowi rzeka Soar.
Gleby.
W Leicesterze występują gleby brunatne wyługowane, płowe powstałe na iłach, glinach. Miasto położone na lekkich wzniesieniach.
Rzeźba terenu.
Miasto położone na skraju Niziny Angielskiej z lekkimi wzniesieniami od północnej strony miasta. Na obszarze miasta znajduje się kilka wzniesień. Najniżej położonym punktem miasta jest centrum miasta o średniej wysokości 58,3 m n.p.m.
Przyroda.
W samym mieście istnieje wiele parków, ogrodów z wieloma gatunkami drzew, krzewów, kwiatów. W parkach żyją różne gatunki zwierząt, płazów, gadów, owadów.
Jedynym rezerwatem przyrody na terenie miasta jest Aylestone Meadows Local Nature Reserve. Miasto nie jest otoczone lasami. Najbliższym naturalnym lasem jest Bradgate Park, Benscliffe Wood, Swithland Wood, Old Wood, Martinshaw Wood.
Ludność.
Liczba ludności miasta wynosi 348 tysięcy mieszkańców. Leicester jest ósmym największym miastem w Anglii i na dziesiątym miejscu w Wielkiej Brytanii.
Ludność miasta wzrastała w bardzo szybkim tempie, głównie za sprawą handlu, usług, przemysłu. Poniżej tabela ludności w latach 1901–2016 r.
Topografia i podział administracyjny.
Miasto podzielone jest na kilkanaście dzielnic położonych w granicach administracyjnych Leicesteru.
Gospodarka.
Miasto dobrze rozwinięte w zakresie gospodarki krajowej. W mieście funkcjonuje wiele prywatnych firm z różnych sektorów: usługi, handel, produkcja, nieruchomości itp. Leicester w 2008 roku uplasował się na 13 miejscu pod względem sprzedaży detalicznej w Anglii.
Handel.
W mieście istnieją dwa główne centra handlowe: Haymarket Shopping Centre oraz Highcross Leicester. Centrum handlowe Haymarket zostało otwarte w 1974 roku i było pierwszym, które zostało wybudowane na terenie miasta, z parkingiem dla 500 samochodów na kilku poziomach. Galeria Handlowa Highcross Leicester otwarta została w 2008 r. kosztem 350 milionów funtów. W mieście funkcjonują mniejsze centra handlowe m.in.: Fenwick, House of Fraser, John Lewis, Dunelm Mill i Debenhams, Galeria Handlowa St Martin’s Square oraz Leicester Market, który jest największym krytym rynkiem w Europie.
W Leicesterze mieści się wiele hipermarketów, marketów, sklepów sieciowych m.in.: Aldi, Asda, Argos, B&amp;Q, Boots, Burberry, Currys, Iceland, John Lewis, Morrisons, Next, PC World, Primark, Sainsbury’s, Somerfield, Tesco, The Co-operative, TK Maxx, Topshop, Waitrose, WH Smith, Wilkinson.
Usługi finansowe i biznesowe.
W mieście działa wiele instytucji finansowych i biznesowych m.in.:
Hotele.
Miasto posiada wiele hoteli o różnym standardzie znajdujące się w centrum miasta, jak i w innych dzielnicach.
Transport.
Transport kolejowy.
Miasto posiada połączenie kolejowe z wieloma brytyjskimi miastami. Z głównego dworca kolejowego można dojechać bezpośrednio do London St Pancras International, gdzie swój początek ma Eurostar (Paryż, Bruksela).
Transport drogowy.
Przez miasto Leicester przebiega międzynarodowa autostrada M1 (Europejska trasa E13), krajowa autostrada M69. oraz drogi krajowe A6, A46.
Drogi przebiegające przez Leicester.
Miasto położone przy autostradzie M1 łączące południową Anglię ze Szkocją.
Mosty i wiadukty.
W Leicesterze istnieje wiele mostów i wiaduktów powstałych w okresie XIII – XX wieku. Większość mostów służy do przeprawy przez rzekę Soar.
Ulice.
Miasto posiada wiele dróg głównych, wylotowych oraz obwodowych jedno- i dwupasmowych. Główne ulice miasta to: St. Margaret’s Way, Abbey Line, Melton Road, Humberstone Road, Uppingham Road, Broad Avenue, Wakerley Road, London Road, Welford Road, Aylestone Road, Narborought Road, New Parks Way, King Richards Road, Hinckley Road, Groby Road, Anstey Line.
Taksówki.
W mieście funkcjonują prywatne korporacje Taxi: Club Taxis, Swift Fox Cabs, A2B Leicester Taxis, Highfields Taxis, 1A Cabs, Street Cars, Queens Taxis, Leicester Airport Taxis, Westmister Taxis.
Autobusy dalekobieżne.
Głównym dworcem autobusowym w Leicesterze jest St Margaret’s Bus Station oraz Haymarket Bus Station. Leicester ma dogodne połączenia autobusowe do wielu miast Wielkiej Brytanii, obsługiwane przez National Express oraz przez kilku innych przewoźników. Miasto obsługiwane jest przez kilka miejskich i podmiejskich linii autobusowych: Arriva, Centrebus, First Leicester, Hinckley Bus (Part of Arriva Midlands), Kinchbus, Leicester Bus, Roberts Coaches and Stagecoach Midlands.
Z dworca istnieją bezpośrednie połączenia z miastami Polski: Warszawą, Krakowem, Łodzią, Wrocławiem, Poznaniem, Białymstokiem, Częstochową, Zieloną Górą, Katowicami, Rzeszowem, Lublinem, Olsztynem, Gdańskiem.
Komunikacja miejska.
W mieście funkcjonuje kilku miejskich przewoźników autobusowych: Arriva, Centrebus, First Leicester, Hinckley Bus (Part of Arriva Midlands), Kinchbus, Leicester Bus, Roberts Coaches and Stagecoach Midlands.
W latach 70., 80., 90. kursowały autobusy już nieistniejących w Leicesterze firm m.in. Midlandfox, City Busses, City Bus, Fox Cub, Leicester City Bus.
System tramwajowy.
System tramwajowy w Leicesterze funkcjonował w latach 1874–1949.
Transport lotniczy.
W mieście znajduje się regionalne lotnisko oraz lądowisko helikopterów. Leicester ze względu na dogodne położenie posiada dobrze rozwiniętą międzynarodową komunikację lotniczą. Najbliższym międzynarodowym portem lotniczym jest East Midlands, położony w odległości 29 km oraz lotnisko w Birmingham w odległości 59 km. Z East Midlands są bezpośrednie połączenia z Krakowem, Łodzią, Rzeszowem, Warszawą, Wrocławiem. Z Birmingham bezpośrednie połączenia do Bydgoszczy, Gdańska, Katowic i Krakowa.
Transport wodny.
Transport wodny odbywa się na rzece Soar z odgałęzieniami kanałowymi Grand Union Canal. W kierunku północnym miasto posiada połączenia wodne z miastami Syston, Loughborough, Nottingham, Newark-on-Trent oraz Kingston upon Hull przez rzekę Trent. W kierunku południowym połączenia wodne z miastami Market Harborough, Northampton, Bedford, Milton Keynes, Londyn.
Administracja.
Urząd miasta.
Urząd miasta (ang. City Council Leicester) znajduje się przy ul. 91 Granby Street. Wcześniej główna administracja miasta usytuowana była przy ul. Welford Place, budynek urzędu został wyburzony 22 lutego 2015 r.
Edukacja i nauka.
Miasto pod względem edukacyjnym bardzo dobrze rozwinięte. Leicester posiada:
Szkoły wyższe.
W Leicesterze funkcjonuje kilka szkół wyższych, m.in.:
Ochrona zdrowia.
W mieście funkcjonuje kilka szpitali, pogotowie ratunkowe, ośrodki zdrowia, prywatne kliniki.
Bezpieczeństwo publiczne.
W mieście funkcjonuje policja, straż pożarna, straż miejska.
Najwyższe budynki miasta.
W mieście znajduje się dwanaście budynków przekraczających wysokość powyżej 50 metrów.
Najwyższym budynkiem jest biurowiec Cardinal Telephone Exchange o wysokości 84 m.
Skład etniczny.
W Leicesterze odbywają się hinduskie obchody Diwali, największe poza Indiami.
Polonia w Leicester.
W mieście Leicester znajduje się największe skupisko Polonii po Londynie. W mieście znajdują się liczne sklepy polskie, restauracja, puby, kluby. W Leicesterze funkcjonuje polski kościół katolicki. W mieście istnieją dwie polskie szkoły – Edu Owls i Polska Szkoła im. Jana Pawła II.
W mieście działa Federacja Polskich Stowarzyszeń Studenckich w Wielkiej Brytanii.
Głównymi dzielnicami zamieszkałymi przez Polonię są Westcotes, Braunstone, Glenfield, Evington. Najwięcej polskich sklepów znajduje się przy Narborough Road, Hinckley Road, Fosse Road, Tudor Road.
Polska prasa.
W mieście można zakupić polską prasę ukazującą się raz lub kilka razy w miesiącu: Angora, Auto motor i sport, Auto Świat, Bravo, Burda, CKM, Klaudia, Cosmopolitan, Dziennik Polski Londyn, Gala, Kobieta i Życie, Newsweek, Pani Domu, Poradnik Domowy, Przyjaciółka, Samo Zdrowie, Twój Styl, Viva, Wprost, Życie na Gorąco, Żyjmy dłużej.
Język w Leicesterze.
Obok języka angielskiego używane są języki innych narodowości:.
Kuchnia.
W mieście kultura kulinarna prezentuje bardzo szeroki przekrój kuchni z różnych stron świata, inspirowana wpływami imigrantów. Można tu odwiedzić restauracje włoskie, irlandzkie, hinduskie, pakistańskie, irańskie, chińskie, tureckie, tajskie, afrykańskie.
Parki i ogrody.
W mieście znajduje się wiele parków, ogrodów.
Muzea.
W mieście znajduje się wiele ciekawych muzeów.
Kultura.
Filharmonia.
W mieście znajduje się Filharmonia De Montfort Hall przy Granville Road.
W filharmonii istnieje Orkiestra Symfoniczna Leicester.
Ośrodki kultury.
W mieście znajduje się wiele ośrodków kulturalnych.
Festiwale.
W mieście co roku odbywa się kilkanaście festiwali o randze regionalnej, krajowej i międzynarodowej.
Biblioteki.
W mieście funkcjonuje wiele bibliotek publicznych utrzymywanych przez Urząd Miasta (Leicester City Council).
Zabytki.
W mieście znajduje się wiele zabytków, m.in.:
Religia.
Religia w mieście jest bardzo zróżnicowana ze względu na różnorodność osób zamieszkałych w Leicesterze.
Cmentarze.
W mieście znajduje się wiele cmentarzy zabytkowych, często spotykanych przy kościołach.
Obecnie znajduje się kilka czynnych cmentarzy wielowyznaniowych.
Pomniki.
W mieście znajduje się kilka najważniejszych pomników:
Sport i rekreacja.
Leicester posiada kluby sportowe profesjonalne i półprofesjonalne znane w Wielkiej Brytanii, jak i w Europie. W mieście jest dobrze rozwinięta struktura ośrodków rekreacyjnych
Kluby sportowe.
Do najbardziej znanych klubów sportowych należą:
Ośrodki rekreacyjne.
Ośrodki rekreacyjne utrzymywane są przez Urząd Miasta (Leicester City Council).
Znane osoby.
Znane osoby, urodzone w Leicesterze
Zespoły muzyczne.
Jednym z najbardziej znanych zespołów z miasta Leicester była brytyjska grupa muzyczna Family, aktywna w latach 1967–1973 i grająca rock progresywny, rock psychodeliczny, folk, acid rock, jazz-rock.
Grupa nie odniosła sukcesu w Stanach Zjednoczonych.
Inne zespoły muzyczne
Koncerty w Leicesterze.
W Leicesterze występowało wiele znanych światowych zespołów, m.in.:
Miasta i miejscowości obok Leicesteru.
Miasto graniczy z w miastami i miejscowościami położonymi przy granicach administracyjnych Leicester:

</doc>
<doc id="432917" url="https://pl.wikipedia.org/wiki?curid=432917" title="Spadowa Kopa">
Spadowa Kopa

Spadowa Kopa (, , , 2252 m) – szczyt w północnej grani Rysów w Tatrach Wysokich. Jest najbardziej na północ wysuniętą kulminacją masywu Niżnich Rysów, górującą bezpośrednio nad Ciężką Przełączką. Od południa sąsiaduje z północnym wierzchołkiem Niżnich Rysów. Jest to Skrajna Turnia w Niżnich Rysach ("Predná veža v Malých Rysoch", 2375 m). Pomiędzy turnią tą a Spadową Kopą jest płytka Spadowa Przehyba ("Spádová priehyba"). Nazwa szczytu i przełączki pochodzi od Spadowej Doliny.
Spadowa Kopa położona jest na granicy polsko-słowackiej. Ma prawie poziomą i wąską grań o długości około 80 m. Na wschód, do Doliny Spadowej opada ścianą o wysokości około 120 m, na zachód, do Czarnostawiańskiego Kotła wielkim filarem o wysokości około 500 m. Jego lewe (patrząc od dołu) ograniczenie tworzy górą Spadowy Żleb, a od jego ujścia – Wyżni Białczański Żleb. Od prawej strony brak wyraźnej granicy między Spadową Kopą i Niżnimi Rysami – stąd też włączana ona jest do ich masywu. Dopiero poniżej zachodniej ściany Spadowej Kopy znajduje się lewa depresja z Lewym Kotłem, które oddzielają dolną część Spadowej Kopy od masywu Niżnich Rysów. Przynależność Spadowej Kopy do masywu Niżnich Rysów to tylko umowne, topograficzne założenie, w praktyce taternicy traktują ją jako odrębny szczyt. Od kilkudziesięciu już lat wspinają się niemal wyłącznie na ścianie czołowej jej zachodniego filara, jak pisze Władysław Cywiński "ani myśląc o wchodzeniu na Niżnie Rysy", rzadko także wchodzą na szczyt Spadowej Kopy. Wspinaczka na tej ścianie stała się tak popularna, że taternicy nadali jej odrębną nazwę Czołówka Spadowej Kopy. Urwiska Spadowej Kopy są niższe od ścian Niżnich Rysów, jednak trudniejsze od nich.
Pierwsze odnotowane wejście – Stanisław Porębski 13 sierpnia 1909 r.
Drogi wspinaczkowe.
Na Czołówce Spadowej Kopy jest kilkanaście dróg wspinaczkowych. Poza nią są 3 drogi:

</doc>
