<doc id="432918" url="https://pl.wikipedia.org/wiki?curid=432918" title="Audi A8">
Audi A8

Audi A8 – samochód osobowy klasy luksusowej produkowany pod niemiecką marką Audi od 1994 roku. Od 2017 roku produkowana jest czwarta generacja modelu.
Pierwsza generacja.
Audi A8 I zostało zaprezentowane po raz pierwszy w 1994 roku.
A8 pierwszej generacji oznaczone symbolem D2 zadebiutowało w 1994 roku. W przeciwieństwie do swojego poprzednika, Audi V8, samochód charakteryzował się konstrukcją samonośną wykonaną w całości z aluminium. Rozwiązanie to pozwoliło na redukcję masy własnej pojazdu. Model występował w wersji ze standardowym oraz z przedłużanym (A8L) rozstawem osi.
Audi A8 dostępne było standardowo w przednionapędowej konfiguracji, konkurencja w segmencie wyposażona była standardowo w napęd tylny. Z najmocniejszymi jednostkami (V8 3.3 TDI oraz V8 4.2, później także W12 6.0) w standardzie występował napęd quattro wykorzystujący układ Torsen.
Do napędu używano benzynowych silników V6 2.8 (174 KM, od 1996 – 193 KM), V8 3.7 (230 / 260 KM) oraz V8 4.2 (300 / 310 KM – zwiększono liczbę zaworów do 5 na cylinder), także mocniejszych V8 4.2 (340 / 360 KM) w wersji S8 i wysokoprężnych V6 2.5 TDI (150 / 180 KM) oraz V8 3.3 TDI (225 KM). Od 2001 dostępna była benzynowa jednostka W12 6.0 o mocy 420 KM. Powstało 750 egzemplarzy w tej konfiguracji. Samochody z mocniejszymi jednostkami napędowymi wyposażone były w elektroniczną blokadę prędkości przy 250 km/h.
W 1999 roku przeprowadzono pierwszy facelifting, zmodernizowano wygląd przednich reflektorów oraz kabinę pasażerską.
Na rynek północnoamerykański model trafił wraz z wdrożeniem do produkcji rocznika 1997. Samochód doczekał się wówczas kilku modernizacji, standardowe wyposażenie obejmowało m.in. sześć poduszek powietrznych. Produkcję I generacji zakończono we wrześniu 2002 roku.
Pierwsza generacja modelu powstała także w wersji sportowej- Audi S8 D2. Napęd stanowił silnik V8 4.2 o mocy 340, a od 1999 360 koni mechanicznych. Modyfikacjom poddano także układ hamulcowy, zawieszenie oraz koła, nadwozie wyposażono w kilka sportowych akcentów. Odmiana ta występowała z 6 biegową manualną skrzynią biegów jak i z 5 biegową przekładnią automatyczną.
A8 to pierwszy wielkoseryjnie produkowany samochód osobowy którego konstrukcję wykonano wyłącznie przy użyciu aluminium. Koncepcja aluminiowej konstrukcji samochodu opracowana przez Audi AG nosi nazwę Audi Space Frame (ASF).
Druga generacja.
Audi A8 II zostało zaprezentowane po raz pierwszy w 2002 roku.
A8 drugiej generacji oznaczony symbolem D3 trafił na rynek europejski w listopadzie 2002 roku. W porównaniu z poprzednikiem powiększono wymiary nadwozia oraz rozstaw osi. Podobnie jak A8 D2, D3 występowało także w wersji z przedłużanym rozstawem osi. Od 2005 roku do gamy jednostek napędowych dołączyły nowoczesne silniki benzynowe z układem zasilania FSI. Napęd przenoszony był na oś przednią lub na obie osie (quattro). Za przekazanie momentu obrotowego na koła odpowiedzialna była 6-biegowa automatyczna skrzynia biegów Tiptronic.
W 2005 roku zmodernizowany został wygląd atrapy chłodnicy – najpierw dla wersji W12 6.0, warianty V8 otrzymały nowy grill z następnym rokiem. Podobnie jak w przypadku pierwszej generacji, stworzono też wersję S8. Do jej napędu użyto silnika V10 5.2 z wtryskiem FSI o mocy 450 KM. Oprócz tego samochód wyróżniał się sztywniejszym zawieszeniem, ceramicznymi tarczami hamulcowymi oraz większymi oponami. Rocznik 2008 (produkcja od sierpnia 2007) przeszedł kolejny facelifting, zaimplementowano w nim także nowe systemy wspomagające kierowcę, "Audi Side Assist" – wykrywający pojazdy w martwym polu lusterek bocznych oraz "Audi Lane Assist" – reagujący gdy kierowca podejmuje się manewru zmiany pasa ruchu bez uprzedniej sygnalizacji. Produkcję II generacji zakończono w listopadzie 2009 roku.
Trzecia generacja.
Audi A8 III zostało zaprezentowane po raz pierwszy w listopadzie 2009 roku.
A8 trzeciej generacji oznaczone symbolem D4 został zaprezentowany jesienią 2009, a trafił do produkcji zimą 2009 roku. A8 D4 oparte zostało na płycie podłogowej "MBL" opracowanej przez koncern Volkswagen Group, wykorzystana została także technologia "Audi Space Frame" znana z poprzednich generacji A8. Dzięki temu pojazd jest najlżejszym modelem z napędem AWD w swoim segmencie, najlepiej wypada także zużycie paliwa.
Gamę jednostek napędowych stanowią trzy silniki benzynowe oraz dwa wysokoprężne. Podobnie jak w przypadku poprzednich generacji, dostępna jest także wersja z przedłużanym rozstawem osi (A8L). W zwykłych warunkach napęd quattro zapewnia przeniesienie 60% momentu obrotowego na oś tylną, gdy wymaga tego sytuacja wartość ta może wzrosnąć do 80% (lub do 60% dla osi przedniej).
Wiosną roku 2012, na rynku pojawiło się Audi A8 hybrid (dostępne także w wersji wydłużonej), wyposażone w silnik 2.0 TFSI i silnik elektryczny, wytwarzające wspólnie moc systemową 180 kW (245 KM). Chłodzony powietrzem akumulator litowo-jonowy, umieszczony z tyłu pojazdu, umożliwia osiągnięcie wyłącznie na napędzie elektrycznym maksymalnej prędkości 100 km/h lub pokonanie odcinka trzech kilometrów ze stałą prędkością 60 km/h. Średnio, Audi A8 hybrid zużywa na 100 km 6,3 l paliwa.
W 2013 roku debiutowało A8 po liftingu. Zmieniono znacznie przednią i tylną część samochodu, zastosowano mocniejsze silniki, które mają zużywać mniej paliwa. W samochodzie zastosowano kilka nowinek technicznych, m.in. wykonane w technologii LED nowatorskie kierunkowskazy, które stopniowo się zapalając, wskazują kierunek skrętu, oraz LED-owe reflektory z systemem doświetlania zakrętów opartym na danych z GPS i żaluzjami zasłaniającymi wybrane punkty świetlne, w razie wykrycia przez kamerę innego pojazdu. Diodowa technika Audi Matrix oparta jest na podziale przednich reflektorów samochodu na szereg małych, pojedynczych diod, współpracujących z połączonymi szeregowo soczewkami lub elementami odblaskowymi. Zarządzane szybkim sterownikiem reagują na sytuację na drodze, włączając się lub wyłączając, bądź też zmieniając intensywność światła. Dzięki temu zawsze precyzyjnie doświetlają drogę oświetlając maksymalnie duży obszar, bez użycia mechanizmu regulującego położenie reflektorów. Podczas jazdy specjalna kamera zidentyfikuje pojazdy nadjeżdżające z przeciwka, a reflektory Audi Matrix automatycznie dostosują zasięg i moc świateł drogowych, wyłączając odpowiednie zespoły diod. System pracuje tak, by nie oślepiać kierowców nadjeżdżających z naprzeciwka lub wyprzedzanych pojazdów, a dobrze oświetlać przestrzeń pomiędzy samochodami. Im bliżej znajduje się nadjeżdżający pojazd, tym więcej diod wyłącza się lub przyciemnia.  Po zakończeniu manewru wyprzedzania, światła drogowe wracają do świecenia pełną mocą, na nowo włączając przyciemnione wcześniej sekcje diod.
Równocześnie z A8 po liftingu niemiecki koncern zaprezentował najmocniejszą wersją S8. Model ten napędzany jest 520-konnym silnikiem 4.0 TFSI i przyspiesza do 100 km/h w 4.2 s.
W 2013 roku producent zaprezentował wersję Audi A8 W12 Exclusive, która została wyprodukowana w 50 egzemplarzach. Samochód wyposażono w 500-konny silnik W12 o pojemności 6,0-litrów. Ponadto model był dostępny tylko w wariancie przedłużonym, zaś całą produkcją zajęła się spółka-córka quattro GmbH, odpowiedzialna za produkcję samochodów wyczynowych i sportowych wersji modeli seryjnych.
W połowie stycznia 2014 roku Audi zaprezentowało fabryczną wersję opancerzoną A8 L Security stworzoną z myślą o najbardziej wymagających klientach. Samochód spełnia wymogi odporności balistycznej VR7 – nadwozie i szyby wytrzymują ostrzał z amunicji przeciwpancernej stosowanej przez wojska NATO. Auto ma też specjalnie ukształtowaną podłogę, która zapewnia ochronę przed improwizowanymi ładunkami.
We wrześniu 2015 na salonie we Frankfurcie zadebiutowało A8 L Security o odporności podniesione do klasy VR9, co oznacza zwiększoną odporność na wybuchy.
W tym samym czasie debiutowało Audi S8 Plus. Samochód cechuje się większą mocą niż „zwykłe” S8. Jednostka 4,0 l TFSI V8 Biturbo generuje 605 KM mocy i maksymalny moment obrotowy 700 Nm, który w trybie overboost sięga nawet 750 Nm.
W Europie co czwarte sprzedawane A8 to wersja Lang. W USA przedłużone wersje stanowią 75 proc. wolumenu sprzedaży, w Chinach 100 proc. W Polsce w wersji Lang z salonu wyjeżdża co trzecie Audi A8.
Audi A8 (w wersji 3.0 TFSI) to najlżejsza limuzyna z napędem na cztery koła w swojej klasie. Waży 1830 kg.
Czwarta generacja.
Audi A8 IV zostało zaprezentowane po raz pierwszy w 2017 roku.
A8 czwartej generacji oznaczone kodem fabrycznym D5 oficjalnie zadebiutowało w lipcu 2017 roku w Barcelonie. Polska premiera modelu miała miejsce pod koniec 2017 roku. Czwarta generacja Audi A8 jest nieco większa i lżejsza od poprzednika oraz wyróżnia się designem typowym dla nowych modeli Audi z dużą, sześciokątną osłoną chłodnicy. Nowe Audi A8 to pierwszy model marki, w którym wprowadzono w pełni dotykową obsługę systemu multimedialnego. Ponadto Audi A8 to jeden z pierwszych na świecie samochodów produkcji seryjnej, stworzonych z myślą o autonomicznej jeździe.
Lifting.
W 2021 roku samochód przeszedł lifting. Osłona chłodnicy Singleframe jest teraz szersza, a jej grill zdobi chromowana rama rozszerzająca się ku górze. Boczne wloty powietrza są ustawione bardziej pionowo, a ich stylistyka została odświeżona tak samo jak w przypadku reflektorów, których dolna krawędź tworzy teraz wyrazisty kontur po stronie zewnętrznej. W części tylnej dominują szerokie, chromowane klamry, spersonalizowana sygnatura świateł z cyfrowymi elementami OLED i ciągły, podzielony na segmenty pas świateł. Wkładka dyfuzora z poziomymi przetłoczeniami została zaprojektowana na nowo i delikatnie zaakcentowana. Audi S8 wyposażono w cztery zoptymalizowane pod kątem przepływu spalin rury wydechowe w okrągłych osłonach — to element typowy dla Audi typu S, jeden z charakterystycznych detali sportowej stylistyki auta. Poza wersją bazową, Audi oferuje klientom zewnętrzny pakiet stylizacyjny „chrom” oraz — po raz pierwszy w A8 — nowy pakiet stylistyki zewnętrznej S line. Ten ostatni nadaje części przedniej dynamicznego charakteru i jeszcze bardziej odróżnia ją od modelu bazowego. Wyraziste krawędzie w obszarze bocznych wlotów powietrza stanowią uzupełnienie widoku z przodu — podobne stosuje się w modelu S8. Jeszcze większą wyrazistość zapewnia dodatkowy pakiet wykończenia w czerni. Próbnik kolorów lakierów A8 zawiera jedenaście barw, w tym nową metaliczną zieleń district, błękit firmament, szarość Manhattan i błękit ultra. Nowością w Audi A8 jest również pięć matowych kolorów wykończenia — szarość daytona, srebro floret, zieleń district, szarość terra i biel glacier. W programie Audi exclusive auto jest lakierowane w kolorze wybranym przez klienta. 
Silniki
Wyposażenie.
Audi A8 D5 może zostać doposażone w reflektory przednie HD Matrix LED ze światłami laserowymi wraz ze światłami tylnymi w technice OLED. Jak przystało na samochód segmentu F Audi może mieć długą listę wyposażenia, na której może znaleźć się m.in. ogrzewane podparcia w przednich i tylnych drzwiach oraz ogrzewany podłokietnik środkowy z przodu i z tyłu, a fotele z przodu jak i z tyłu mogą mieć funkcje wentylacji czy masażu, by podnieść komfort w tylnej części kabiny można zamówić podwójne fotele wtedy samochód z 5 osobowego staje się 4 osobowy. Dodatkowo można zamówić lodówkę między tylnymi siedzeniami. A8 może zostać również wyposażone w asystenta jazdy nocnej, w dynamiczny układ kierowniczy wszystkich kół z tylną osią skrętną, w kamerę 3D z widokiem poza pojazdem czy 48V układ elektryczny "mild hybrid".

</doc>
<doc id="432919" url="https://pl.wikipedia.org/wiki?curid=432919" title="Monmouthshire">
Monmouthshire

Monmouthshire (wal. "Sir Fynwy") – hrabstwo w południowo-wschodniej Walii, położone przy granicy angielskiej, na północnym wybrzeżu estuarium rzeki Severn. Ośrodkiem administracyjnym jest Usk, historyczną stolicą było miasto Monmouth.
Graniczy od północy z hrabstwem Powys a od wschodu z hrabstwami miejskimi Blaenau Gwent i Torfaen oraz z miastem Newport.
W Monmouthshire znajduje się wiktoriańska rezydencja The Hendre.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="432920" url="https://pl.wikipedia.org/wiki?curid=432920" title="Ciężka Przełączka">
Ciężka Przełączka

Ciężka Przełączka (, , , ok. 2205 m) – przełęcz w północnej grani Rysów w Tatrach Wysokich. Grań ta oddziela Dolinę Rybiego Potoku od Doliny Białej Wody ("Bielovodská dolina") i biegnie nią granica polsko-słowacka. Wąska szczerbina Ciężkiej Przełączki znajduje się na północ od Spadowej Kopy i oddziela ją od Żabiego Szczytu Wyżniego, dokładniej zaś od Spadowej Turniczki i zwornikowej Wyżniej Spadowej Przełączki.
Dawniej przełęcz była zwana Czeską Przełączką. Jest trudno osiągalna od strony zachodniej, dlatego nie jest używana jako połączenie sąsiednich dolin. Taternicy bywają na niej tylko podczas przejścia granią, najczęściej zaś przy schodzeniu ze wspinaczki zachodnim filarem Spadowej Kopy. Na wschodnią stronę, do Dolinki Spadowej opada z przełęczy częściowo skalista, częściowo trawiasta depresja. Na polską stronę, na północny zachód, opada z przełęczy Spadowy Żleb.
Drogi wspinaczkowe.
Pierwsze odnotowane wejścia:

</doc>
<doc id="432922" url="https://pl.wikipedia.org/wiki?curid=432922" title="Puebla (miasto)">
Puebla (miasto)

Puebla – miasto w środkowym Meksyku, w Kordylierze Wulkanicznej, na wysokości 2195 metrów, będące stolicą stanu Puebla.
Historia.
Puebla zostało założone w 1531 roku przez arcybiskupa Santo Domingo Toribio Benavente jako "Puebla de los Ángeles" ("Miasto Aniołów" - według legendy zstąpili oni z niebios aby wyznaczyć kształt miasta). W 1832 roku przejściowo stolica Republiki Meksyku. W 1847 roku zajęte przez wojska amerykańskie. W 1862 roku w bitwie pod miastem wojska generała I. Zaragozy pokonały Francuzów. W latach 1863-1867 okupowane przez Francuzów. Rozwój gospodarczy i rozbudowa na przełomie XIX i XX wieku.
W 1987 roku historyczne centrum Puebli zostało wpisane na listę światowego dziedzictwa UNESCO.
Gospodarka.
Puebla jest ważnym ośrodkiem przemysłowym i kulturalnym kraju. Rozwinięty przemysł środków transportu (produkcja samochodów), maszynowy, metalowy (w tym huta żelaza), materiałów budowlanych, ceramiczny, szklarski, włókienniczy, skórzany i spożywczy. Ośrodek handlu i rzemiosła. Miasto to również ważny węzeł kolejowy i drogowy wraz z portem lotniczym. Znany ośrodek turystyczny.
W Puebli znajduje się też tor na którym regularnie odbywają się zawody WTCC.

</doc>
<doc id="432923" url="https://pl.wikipedia.org/wiki?curid=432923" title="Wyżyna Mongolska">
Wyżyna Mongolska

Wyżyna Mongolska – wyżyna w środkowej Azji na terytorium Mongolii i północnych Chin. Na wschodzie graniczy z Wielkim Chinganem, na południu z górami Qilian Shan, na zachodzie z kotlinami Kaszgarską i Dżungarską, a na północy z górami południowej Syberii. Jej powierzchnia wynosi około 3 mln km². 
W północnej części występują głównie góry (Ałtaj Mongolski, Ałtaj Gobijski) o płaskich wierzchołkach, szerokich dolinach rzecznych oraz zaokrąglonych grzbietach oraz wysoko położone kotliny (największa-Kotlina Wielkich Jezior). Na południu znajduje się wielka pustynia Gobi. Wyżyna ma klimat umiarkowany, suchy, kontynentalny z suchymi latami i srogimi zimami. Średnia roczna suma opadów wynosi 100-300 mm. Najdłuższymi rzekami są Selenga z Orchon gol, Dzawchan gol, Chowd gol, Kerulen i Onon. Występują tu suche doliny. W północnej części znajdują się jeziora, z których największe jest Chubsuguł. 
Główną formacją roślinną jest step. Na południu przechodzi w półpustynię, a na północnym zachodzie w lasy typu tajga. W najwyższych górach występują formację alpejska oraz lodowce. 
Głównymi bogactwami naturalnymi są rudy żelaza, manganu, wolframu oraz sól kamienna.

</doc>
<doc id="432924" url="https://pl.wikipedia.org/wiki?curid=432924" title="FVWM">
FVWM

F Virtual Window Manager – menedżer okien dla systemów uniksopodobnych na licencji GPL. Jest to jeden z najstarszych tego typu programów. Twm, na którym FVWM bazuje, przestał być rozwijany, natomiast FVWM przekształcił się w jeden z najbardziej elastycznych i konfigurowalnych menadżerów okien. FVWM jest połączeniem wyszukanego wyglądu z małym zużyciem procesora i dużą szybkością działania.
Historia.
W roku 1993 Robert Nation zirytowany licznymi niedoskonałościami Twm rozpoczął prace nad jego modyfikacją. Chciał dodać do niego obsługę wirtualnych pulpitów oraz sprawdzić, dlaczego wykorzystuje on tak dużo pamięci.
Rob, dobrze znany już ze swojego emulatora terminala – rxvt, pracował nad zmniejszeniem użycia pamięci w swoim nowym menadżerze okien. Chcąc sprawdzić jak FVWM zostanie oceniony, 1 czerwca 1993 zdecydował się wydać go w pakiecie wraz z rxvt. FVWM okazał się wielkim sukcesem, ponieważ wielu ludzi również zauważyło niedostatki Twm i także szukali jakiegoś zamiennika.
FVWM jest chwalone za bardzo wysoką jakość kodu. Wielu programistów opiera swoje projekty na FVWM. Wiele popularnych menedżerów okien jest spokrewnionych z FVWM: AfterStep, Xfce, Enlightenment i inne.
Początkowo, FVWM było skrótem od "Feeble Virtual Window Manager", ale potem znaczenie "F" zatarło się. Kiedy Google opublikowało archiwa grup dyskusyjnych nabyte od Deja News, oryginalne znaczenie "F" zostało ponownie odkryte, ale programiści FVWM zdecydowali pozostać przy wersji o niewiadomym pochodzeniu tej litery w nazwie.
W 1994 Rob Nation zakończył swoją pracę nad projektem. Głównym programistą został Charles Hines. Ostatnim wydaniem FVWM nad którym pracował Rob Nation było fvwm-1.24r. Kolejne wydania korzystają już z innego pliku konfiguracyjnego i mają znacznie zmienioną architekturę. Wiele dystrybucji GNU/Linuksa publikuje zarówno fvwm-1.24r oraz późniejsze wersje jako oddzielne pakiety. W roku 2005, fvwm-1.24r ciągle się kompilowało nawet na nowoczesnych dystrybucjach. Ciągle pozostaje też pewna liczba użytkowników korzystająca ze starszych wersji FVWM.
Cechy.
Jest to skrócona lista cech FVWM. Wiele z nich może zostać wyłączonych podczas kompilacji, lub podczas pracy.

</doc>
<doc id="432925" url="https://pl.wikipedia.org/wiki?curid=432925" title="Leszek Cichy">
Leszek Cichy

Leszek Roman Cichy (ur. 14 listopada 1951 w Pruszkowie) – polski himalaista, geodeta, od 1977 pracownik naukowy Politechniki Warszawskiej, po 1989 makler i finansista, obecnie przedsiębiorca.
Absolwent XXXIX Liceum Ogólnokształcącego im. Lotnictwa Polskiego w Warszawie. Wspina się od 1969, dużo w sezonach zimowych w Tatrach (np. na Małym Kieżmarskim Szczycie) i Alpach (np. Filarem Frêney na Mont Blanc czy północną ścianą Matterhornu).
Himalaje, Karakorum, Korona Ziemi.
Jako pierwszy Polak skompletował do 1999 roku Koronę Ziemi: z Górą Kościuszki, Piramidą Carstensza, Elbrusem i Mont Blanc.
Jest współautorem licznych artykułów w prasie górskiej. Od 1970 należał do organizacji sportowych, w latach 1995–1999 był prezesem Polskiego Związku Alpinizmu.
W 1999 roku został uhonorowany Kolosem w kategorii alpinizm - nagrodą przyznawaną podczas Ogólnopolskich Spotkań Podróżników, Żeglarzy i Alpinistów w Gdyni. Ponadto od 2000 roku jest członkiem Kapituły Kolosów.
Postanowieniem Prezydenta RP Aleksandra Kwaśniewskiego z 9 grudnia 2003 został odznaczony Krzyżem Kawalerskim Orderu Odrodzenia Polski "za wybitne zasługi dla polskiego taternictwa i alpinizmu, za popularyzowanie sportu wspinaczkowego".
Książki.
Leszek Cichy jest współautorem kilku książek:

</doc>
<doc id="432929" url="https://pl.wikipedia.org/wiki?curid=432929" title="Vitas Gerulaitis">
Vitas Gerulaitis

Vitas Kevin Gerulaitis (ur. 26 lipca 1954 w Nowym Jorku, zm. 17 września 1994 w Southampton) – amerykański tenisista pochodzenia litewskiego, zwycięzca Australian Open 1977 w grze pojedynczej oraz Wimbledonu 1975 w grze podwójnej, zdobywca Pucharu Davisa.
Kariera tenisowa.
Pochodził z rodziny litewskich emigrantów, wychowywał się w nowojorskiej dzielnicy Queens. Należał do czołówki juniorów amerykańskich (w 1971 klasyfikowany na pozycji nr 6. w rankingu krajowym), był finalistą nieoficjalnych mistrzostw świata juniorów Orange Bowl w 1972. W 1973 rozpoczął rywalizację w gronie seniorów, rok później wygrał pierwszy turniej (w Wiedniu). W 1975 awansował do czołowej piętnastki na świecie, w 1976 był w ćwierćfinale Wimbledonu (po pokonaniu m.in. Arthura Ashe). W 1977 na turnieju wimbledońskim dotarł do półfinału, przegrywając ze Szwedem Borgiem po pięciosetowym meczu, uważanym za jedno z najlepszych spotkań w historii tenisa. Gerulaitis wykazał się w tym meczu dużymi umiejętnościami przy siatce, ostatecznie nie wystarczyło to jednak na Borga (Szwed wygrał 6:4, 3:6, 6:3, 3:6, 8:6), który pozostawał w tym okresie na Wimbledonie niepokonany.
Jedyny tytuł wielkoszlemowy w grze pojedynczej zdobył w 1977 w Australian Open; turniej był wówczas rozgrywany na kortach trawiastych w grudniu, ale prestiż imprezy był wówczas nieco mniejszy niż w końcu XX wieku. W finale Gerulaitis pokonał Brytyjczyka Johna Lloyda (późniejszego męża Chris Evert) 6:3, 7:6, 5:7, 3:6, 6:2. Innym znaczącym osiągnięciem Gerulaitisa był finał turnieju ATP Finals w 1979, kiedy po raz pierwszy w karierze udało mu się pokonać Jimmy'ego Connorsa (po 16 porażkach z rzędu); wygrał w tym turnieju także z Johnem McEnroe, a dopiero w finale uległ Borgowi. W lutym 1978 osiągnął najwyższą pozycję w karierze w rankingu światowym – nr 3, ale udało mu się ją utrzymać na krótko. W odróżnieniu od swoich głównych rywali ze ścisłej czołówki ówczesnego tenisa – Borga, Connorsa, McEnroe – zdarzały mu się częste porażki z potencjalnie słabszymi przeciwnikami. Wygrał łącznie w karierze 26 turniejów, w 30 przegrywał w finałach. Wśród finałowych porażek były także wielkoszlemowe – w 1979 uległ w finale US Open Johnowi McEnroe (5:7, 3:6, 3:6), w 1980 przegrał finał French Open z Borgiem (4:6, 1:6, 2:6).
Osiągał sukcesy także w grze podwójnej. W 1975 wygrał turniej wimbledoński w parze z Sandym Mayerem; Amerykanie przystąpili do rywalizacji jako para nierozstawiona i jako jedyni w historii zdobyli mistrzostwo, nie spotykając się po drodze z żadną parą rozstawioną. Gerulaitis triumfował łącznie w 9 turniejach deblowych, był także w 12 finałach. W maju 1985, krótko przed zakończeniem kariery, zajmował najwyższą pozycję w rankingu deblistów – nr 43. Jego zawodowe zarobki na korcie, zarówno w grze podwójnej jak i pojedynczej, wyniosły niemal trzy miliony dolarów.
Jako reprezentant USA występował w latach 1976–1980 w rozgrywkach Pucharu Davisa (wyłącznie jako singlista). Bilans jego występów wynosił 11 zwycięstw i 3 porażki. Miał znaczący udział w zdobyciu przez USA trofeum w 1979, kiedy w finale pokonał Włochów Panattę i Barazzuttiego; w drodze do finału wygrywał także z Australijczykami Edmondsonem i Alexandrem oraz Argentyńczykiem Clercem.
Gerulaitis był zawodnikiem praworęcznym. Dysponował dobrym wolejem (szczególnie bekhendowym) i refleksem przy siatce; kiedy czuł się optymalnie, potrafił grać w sposób widowiskowy. W gorsze dni wychodził na kort apatyczny i wtedy zazwyczaj zdarzały mu się niespodziewane porażki. Potrafił także zachowywać się na korcie w sposób niekulturalny, bywał karany finansowo za niesportowe zachowanie i kłótnie z sędziami. Anegdotyczne były jego stosunki z Wojciechem Fibakiem – po wygranym ćwierćfinale French Open 1980 odmówił podania ręki Fibakowi i podziękowania za grę, oświadczając, że zrobiłby to jedynie w przypadku porażki; faktycznie gest ten wykonał po miesiącu, kiedy Fibak pokonał go w 1/8 finału turnieju wimbledońskiego.
Amerykanin znany był z zamiłowania do rozrywkowego trybu życia. Długie godziny przed meczami spędzał w dyskotekach, kolekcjonował szybkie samochody. Z drugiej strony udzielał też chętnie lekcji tenisa młodzieży z ubogich dzielnic Nowego Jorku. Karierę sportową zakończył w 1986, ale występował nadal na korcie, chętnie uczestnicząc w pokazówkach (m.in. z Irańczykiem Mansurem Bahramim). W 1985 wspólnie z weteranem Bobbym Riggsem wyzwał czołowe deblistki świata Navrátilovą i Shriver na „wojnę płci”, co zakończyło się porażką duetu męskiego. Gerulaitis występował okazyjnie w grze mieszanej ze starszą siostrą Ruth (ur. 18 listopada 1955), klasyfikowaną w 1980 na 60. miejscu rankingu tenisistek.
Zmarł w wieku 40 lat w tragicznych okolicznościach, wskutek zatrucia tlenkiem węgla.

</doc>
<doc id="432933" url="https://pl.wikipedia.org/wiki?curid=432933" title="Agatówka (gmina Trzydnik Duży)">
Agatówka (gmina Trzydnik Duży)

Agatówka – wieś w Polsce położona w województwie lubelskim, w powiecie kraśnickim, w gminie Trzydnik Duży.
W latach 1975–1998 miejscowość administracyjnie należała do województwa tarnobrzeskiego.
Wieś jest sołectwem gminy Trzydnik Duży. Według Narodowego Spisu Powszechnego (III 2011 r.) wieś liczyła 142 mieszkańców. 

</doc>
<doc id="432934" url="https://pl.wikipedia.org/wiki?curid=432934" title="Cytryniec chiński">
Cytryniec chiński

Cytryniec chiński ("Schisandra chinensis" (Turcz.) Baill.) – gatunek rośliny z rodziny cytryńcowatych. W stanie naturalnym występuje w górskich lasach i dolinach rzek Dalekiego Wschodu. Głównie w Rosji, Korei, Japonii i Chinach.
Biologia i ekologia.
Dwupienne pnącze. Kwitnie od maja do czerwca. Rośnie na glebach żyznych, próchnicznych, dostatecznie wilgotnych. Roślina mało wytrzymała na suszę, lubi stanowiska wodne.
Zastosowanie.
Owoc cytryńca chińskiego, nazywany owocem o pięciu smakach, stosowany był od tysięcy lat w medycynie starożytności. Używany był do leczenia impotencji u mężczyzn, rzeżączki oraz częstego oddawania moczu. Podawano go w terapiach chorób układu pokarmowego, biegunkach i występowaniu czerwonki. Używano go przy leczeniu astmy, kaszlu, kołatania serca, niedośnienia, stanach przemęczenia, nadmiernego pocenia czy bezsenności.

</doc>
<doc id="432936" url="https://pl.wikipedia.org/wiki?curid=432936" title="OEEC">
OEEC



</doc>
<doc id="432938" url="https://pl.wikipedia.org/wiki?curid=432938" title="Jodła biała">
Jodła biała



</doc>
<doc id="432945" url="https://pl.wikipedia.org/wiki?curid=432945" title="Agatówka (województwo podkarpackie)">
Agatówka (województwo podkarpackie)

Agatówka – wieś w Polsce położona w województwie podkarpackim, w powiecie stalowowolskim, w gminie Zaleszany.
W latach 1975–1998 miejscowość administracyjnie należała do województwa tarnobrzeskiego.
Przez miejscowość przebiega droga krajowa nr 77 z Lipnika do Przemyśla.
Zgodnie z uchwałą Rady Gminy w Zaleszanach z dnia 30 grudnia 2005 r., w miejscowości Agatówka zostają wprowadzone nazwy ulic.
Historia.
Osada założona została w 1785 roku przez Agatę Mossakowską herbu Jastrzębiec, pierwszą żonę Franciszka Grzegorza Lubomirskiego z Charzewic. Po okresie czternastoletniego pożycia małżeńskiego i urodzeniu dziesięciorga dzieci, z których tylko dwoje dożyło dojrzałego wieku, otrzymała w dożywocie Pilchów wraz z Przyłękiem i folwarkiem. W roku 1790 doszło do separacji małżeńskiej i książę Franciszek związał się z Anną Dobrzyńską. Na resztę życia Agata przeniosła się do małego dworku myśliwskiego położonego na skraju lasów Puszczy Sandomierskiej, gdzie żyła do 1797 roku, w którym to zmarła i została pochowana w podziemiach klasztoru o.o Kapucynów w Rozwadowie. Zamieszkanie jej tam dało początek nowej osadzie, której pierwsi mieszkańcy stanowili jej służbę dworską na „wygnaniu”.
W lesie przy drodze, a torami przy skrzyżowaniu dróg położony jest cmentarz z okresu I wojny światowej. Byli tu pochowani ludzie cywilni, którzy zmarli na choroby zakaźne. Jeden grób pochodzi z 1939 roku.

</doc>
<doc id="432946" url="https://pl.wikipedia.org/wiki?curid=432946" title="Andrzej Piekoszewski">
Andrzej Piekoszewski

Andrzej Piekoszewski (ur. 30 czerwca 1950 w Szczecinie) – polski saneczkarz w konkurencji jedynek, uczestnik zimowych igrzysk olimpijskich w Innsbrucku 1976.
Kilkakrotny uczestnik mistrzostw świata: 1971 – 12. miejsce, 1973 – 5. miejsce, 1974 – 12. miejsce. Na igrzyskach w Innsbrucku 1976 – 19. miejsce.
Wicemistrz Polski - 1975. Reprezentant Śnieżki Karpacz (1966-1976), działacz sportowy. Był mechanikiem ekipy polskich bobsleistów. Mieszka w Karpaczu.

</doc>
<doc id="432949" url="https://pl.wikipedia.org/wiki?curid=432949" title="Auksenty">
Auksenty

Auksenty – imię męskie pochodzenia grecko-łacińskiego, oznaczające „kwitnący”. Pochodzi od nazwy rodowej utworzonej od gr. "Auxēnōn", "Auksanon", związanego z czasownikiem "auksanō" — „kwitnę”. Istnieje przynajmniej sześciu świętych patronów tego imienia, w tym święty z Bitynii.
Wariant oboczny: Auksencjusz
Auksenty w innych językach:
Auksenty imieniny obchodzi 14 lutego, 27 lutego, 13 grudnia i 18 grudnia.
Żeński odpowiednik: Auksencja

</doc>
<doc id="432951" url="https://pl.wikipedia.org/wiki?curid=432951" title="Auksencja">
Auksencja

Auksencja – imię żeńskie pochodzenia grecko-łacińskiego, oznaczające „kwitnąca”. Pochodzi od nazwy rodowej utworzonej od gr. "Auxēnōn", "Auksanon", związanego z czasownikiem "auksanō" – „kwitnę”. Istnieje przynajmniej sześciu świętych patronów tego imienia, w tym święty Auksencjusz z Bitynii.
Auksencja imieniny obchodzi 14 lutego, 27 lutego, 13 grudnia i 18 grudnia.
Męski odpowiednik: Auksencjusz, Auksenty

</doc>
<doc id="432956" url="https://pl.wikipedia.org/wiki?curid=432956" title="Rząd polski w Londynie">
Rząd polski w Londynie



</doc>
<doc id="432958" url="https://pl.wikipedia.org/wiki?curid=432958" title="Lago Enriquillo">
Lago Enriquillo



</doc>
<doc id="432959" url="https://pl.wikipedia.org/wiki?curid=432959" title="Jan Mazur (paulin)">
Jan Mazur (paulin)

Jan Mazur (ur. 14 listopada 1955 w Jagodniku) — duchowny rzymskokatolicki, paulin (OSPPE), profesor nadzwyczajny Uniwersytetu Papieskiego Jana Pawła II w Krakowie, Kierownik Katedry Polityki Społecznej na Wydziale Nauk Społecznych; specjalność: historia społeczna, polityka społeczna i praca socjalna,
katolicka nauka społeczna.
Edukacja.
Szkołę średnią (Liceum Ogólnokształcące w Kolbuszowej) odbył w latach 1970–1974. Następnie ukończył studia na Uniwersytecie Jagiellońskim, najpierw na Wydziale Matematyczno-Fizyczno-Chemicznym (matematyka), a później na Wydziale Filozoficzno-Historycznym (religioznawstwo). Pracę doktorską obronił w 1983 z zakresu historii katolicyzmu społecznego. W 1995 habilitował się z zakresu historii społecznej na Katolickim Uniwersytecie Lubelskiem Jana Pawła II, gdzie ponadto w 1988 obronił pracę magisterką w dziedzinie teologii moralnej. W dniu 29 XI 2014 decyzją Akademii Nauk Szkolnictwa Wyższego Ukrainy został mianowany akademikiem (dawn. profesor nauk) w dziedzinie pedagogiki.
Status kościelny.
W 1983 wstąpił do Zakonu Paulinów, gdzie w 1984 złożył pierwszą profesję zakonną (czasową) w Żarkach-Leśniowie k. Częstochowy. W 1987 złożył profesję wieczystą w kościele na Skałce w Krakowie. W 1987 przyjął święcenia diakonatu z rąk ks. bpa Albina Małysiaka CM, sufragana krakowskiego.
W 1988 przyjął święcenia prezbiteratu z rąk ks. bpa Stanisława Nowaka, ordynariusza częstochowskiego (w bazylice jasnogórskiej). W latach 1990–1996 był duszpasterzem akademickim przy kościele Na Skałce w Krakowie, a w latach 1996–2002 przeorem klasztoru paulinów w Krakowie i równocześnie rektorem Wyższego Seminarium Duchownego Paulinów w Krakowie na Skałce.
Praca zawodowa.
Przebieg pracy.
Od 1988 redaktor naczelny periodyku naukowego WSD „Dissertationes Paulinorum”. W 1997 należał do Kolegium Redakcyjnego Tygodnika AWS, będąc odpowiedzialny za dział religijny. W latach 1995-2003 profesor nadzwyczajny Akademii Polonijnej w Częstochowie, dyrektor Instytutu Nauk Społecznych tejże uczelni. W latach 1996–2002 rektor WSD Zakonu Paulinów w Krakowie. Od 1988 redaktor naczelny periodyku naukowego WSD „Dissertationes Paulinorum”. W latach 2003-2011 profesor nadzwyczajny KUL. W latach 2004–2008 kierownik Katedry Polityki Społecznej KUL. Od 2008 do 2011 kierownik Katedry Polityki Społecznej i Etyki Politycznej KUL. Od 2011 profesor nadzwyczajny Uniwersytetu Papieskiego Jana Pawła II w Krakowie i kierownik Katedry Polityki Społecznej i Pracy Socjalnej (w latach 2012-2020 o nazwie Katedra Polityki Społecznej).
Zajęcia dydaktyczne.
Od roku 1988 wykłada katolicką naukę społeczną oraz prowadzi seminarium magisterskie z historii katolicyzmu społecznego w WSD Zakonu Paulinów w Krakowie. W latach 1995–2002 prowadził wykłady katolickiej nauki społecznej i politologii w Akademii Polonijnej w Częstochowie. W roku akademickim 1990/91 i 1996/97 prowadził oraz od 2016/17 nadal prowadzi wykłady katolickiej nauki społecznej w WSD Zakonu Franciszkanów Konwentualnych w Krakowie. W roku akademickim 1994/95 – wykłady popularyzujące katolicką naukę społeczną w Ośrodku Formacji Katolicko-Społecznej Stowarzyszenia „Civitas Christiana” i w Katolickim Uniwersytecie Ludowym w Ludźmierzu. W latach 2003-2011 wykładał katolicką naukę społeczną, etykę polityki, politykę społeczną i prowadził seminarium magisterskie i doktoranckie z polityki społecznej w Instytucie Socjologii KUL w Lublinie. Od 2011 roku realizuje zajęcia dydaktyczne w Instytucie Nauk o Rodzinie, zaś od 2012 także w Instytucie Pracy Socjalnej na Wydziale Nauk Społecznych Uniwersytetu Papieskiego Jana Pawła II w Krakowie. Wykłada politykę społeczną, podstawy dialogu społecznego, katolicką naukę społeczną, antropologię chrześcijańską i prowadzi seminaria licencjackie z pracy socjalnej i magisterskie z nauk o rodzinie.
Funkcje.
Obecnie pełnione.
Od 2012 Kierownik Katedry Polityki Społecznej na Wydziale Nauk Społecznych, zaś od 2018 Prodziekan Wydziału Nauk Społecznych (ds. nauki i rozwoju). Prowadzi wykłady z katolickiej nauki społecznej w WSD Zakonu Paulinów Paulinów i WSD Zakonów Franciszkańskich w Krakowie.
Członkostwo w organizacjach.
Jest członkiem kilku towarzystw naukowych, m. in: Polskiego Towarzystwa Teologicznego w Krakowie, Polskiego Towarzystwa Socjologicznego, Polskiego Towarzystwa Polityki Społecznej (w latach 2011-2015 był prezesem Oddziału Lubelskiego, a od 2012 roku jest wiceprzewodniczącym Sądu Koleżeńskiego) oraz Istituto Internazionale «Jacques Maritain» w Rzymie. Ponadto należy do Stowarzyszenia Mieszkańców „Żaczka” (studiując w UJ, mieszkał w domu studenckim „Żaczek” – w latach 1976 i 1977 pełnił funkcję przewodniczącego Rady Mieszkańców).
Odznaczenia.
1. Medal Komisji Edukacji Narodowej - przyznany przez Ministerstwo Edukacji Narodowej w dniu 16 lipca 2010 r. (leg. nr 119618)
2. Odznaka „Honoris Gratia” - wręczona na podstawie zarządzenia Prezydenta Miasta Krakowa nr 2386/2016 z dnia 16 września 2016 r. (leg. nr 4259)
3. Medal im. Edwarda Abramowskiego - przyznany decyzją Zarządu Głównego Polskiego Towarzystwa Polityki Społecznej w dniu 16 listopada 2018 r. (akt przyznania z datą 16.11.2018)
4. Medal Złoty za Długoletnią Służbę - przyznany postanowieniem Prezydenta Rzeczypospolitej Polskiej z dnia 28 stycznia 2021 r. (leg. nr 24-2021-3)
5. Złoty Medal „Zasłużony dla Uniwersytetu Papieskiego Jana Pawła II w Krakowie” [Bene Merenti] - przyznany jako wyróżnienie uchwałą Senatu UPJPII z dnia 31 maja 2021 r. (leg. Nr 37/2021)
6. Złoty Krzyż Zasługi - przyznany postanowieniem Prezydenta Rzeczypospolitej Polskiej z dnia 11 października 2021 r. (leg. Nr 362-2021-10)
7. Medal „Paulini Na Skałce 550 lat. Fundacja Jana Długosza 1472” - wręczony jako wyróżnienie przez Przeora klasztoru Na Skałce w dniu 1 października 2022 r.

</doc>
<doc id="432960" url="https://pl.wikipedia.org/wiki?curid=432960" title="Filibert">
Filibert

Filibert – imię męskie pochodzenia germańskiego. Złożone jest ze słów "filu" - „dużo, wiele” i "beraht" - „błyszczący”. 
Filibert imieniny obchodzi 20 sierpnia.
Żeński odpowiednik: Filiberta
Znane osoby noszące imię Filibert:

</doc>
<doc id="432961" url="https://pl.wikipedia.org/wiki?curid=432961" title="Filiberta">
Filiberta

Filiberta – imię żeńskie pochodzenia germańskiego. Złożone jest ze słów 'filu' – „dużo, wiele” i 'beraht' – „błyszcząca”.
Filiberta imieniny obchodzi 20 sierpnia.
Żeński odpowiednik imienia Filibert.

</doc>
<doc id="432966" url="https://pl.wikipedia.org/wiki?curid=432966" title="Milin amerykański">
Milin amerykański

Milin amerykański ("Campsis radicans" (L.) Seem.) – gatunek ozdobnego pnącza należącego do rodziny bignoniowatych. Pochodzi ze Stanów Zjednoczonych (południowo-wschodnie stany), ale jest uprawiany w wielu innych regionach świata, również w Polsce.
Zastosowanie.
Uprawiany od 1640 r. jako roślina ozdobna. Jest w pełni mrozoodporny (strefy mrozoodporności 4–10), jest też odporny na choroby. Wymaga gleb żyznych, miejsc ciepłych, nasłonecznionych, ale osłoniętych. Rozmnaża się go przez sadzonki, przez nasiona lub przez odkłady. By nie rósł zbyt duży, jest silnie skracany wiosną lub jesienią, dodatkowo przycinane są pędy z poprzedniego roku, na których były kwiaty między 2 a 4 pąkiem. Roślina polecana jest do sadzenia przy południowych ścianach, ogrodzeniach, altanach oraz pergolach.
Kultywary.
'Atropurpurea', 'Coccinea', 'Flamenco', 'Flava', 'Florida', 'Gabor', 'Indian Summer', 'Madame Galen', 'Praecox', 'Rubra', 'Sanguinea', 'Speciosa', 'Ursynów'.

</doc>
<doc id="432968" url="https://pl.wikipedia.org/wiki?curid=432968" title="Utica (Michigan)">
Utica (Michigan)

Utica – miasto w hrabstwie Macomb w stanie Michigan w Stanach Zjednoczonych.

</doc>
<doc id="432970" url="https://pl.wikipedia.org/wiki?curid=432970" title="Jodła jednobarwna">
Jodła jednobarwna



</doc>
<doc id="432972" url="https://pl.wikipedia.org/wiki?curid=432972" title="Jan Bakałowicz">
Jan Bakałowicz

Jan Bakałowicz (ur. 1740 w Kamieńcu Podolskim, zm. 4 listopada 1794 na warszawskiej Pradze) – inżynier wojskowy i kartograf; kierował budową fortyfikacji Pragi w okresie powstania kościuszkowskiego.
Życiorys.
Jego ojciec Stefan był burmistrzem Kamieńca, mieszczaninem. Już od dzieciństwa Jan przejawiał uzdolnienia matematyczne. W wieku 17 lat został geometrą przysięgłym.
W 1764 uzyskał tytuł inżyniera wojskowego. Po powrocie do kraju król Stanisław August Poniatowski mianował go porucznikiem artylerii koronnej i wysłał na dalsze studia wojskowe. Do kraju wrócił w 1769 i pozostał przy królu, który mianował go majorem. Dnia 2 września 1774 Poniatowski zezwolił podkomorzemu chełmińskiemu Antoniemu Michałowi Czapskiemu i jego żonie Kandydzie z Lipskich odstąpić Bakałowiczowi dzierżawę majątku królewskiego (leżącego w ziemi sochaczewskiej) obejmującego Głusk, Małą Wieś i Grochale. Gorliwe zarządzanie gospodarką w Głusku godził z pracą naukową i wojskową.
W 1775 uchwałą sejmu został nobilitowany. W latach 1781–1791 brał udział w pracach fortyfikacyjnych w Kamieńcu Podolskim. 
Napisał w języku polskim, bądź francuskim sześć książek na temat fortyfikacji wojskowych, brał udział w sporządzaniu map w różnych częściach kraju. Był także autorem projektu kaplicy stojącej obecnie na cmentarzu w Leoncinie. W czasie powstania kościuszkowskiego sporządził plany fortyfikacji Pragi i był kierownikiem tych robót. Poległ 4 listopada 1794, w czasie obrony Pragi przed wojskami rosyjskimi.

</doc>
<doc id="432974" url="https://pl.wikipedia.org/wiki?curid=432974" title="Rock symfoniczny">
Rock symfoniczny

Rock symfoniczny – podgatunek muzyki rockowej, polegający na wykorzystywaniu elementów muzyki poważnej i muzyki europejskiej do tworzenia utworów wielkich rozmiarów (często nazywanych "suitami"), w których pojawiały się motywy muzyki poważnej: pasaże, instrumenty orkiestrowe (np. kwartet smyczkowy).
Za prekursorów rocka symfonicznego uważa się grupę The Beatles, która jako pierwsza twórczo nawiązała do muzyki poważnej. Styl ten rozwijał się od końca lat 60. do końca lat 70. XX wieku. 
Niektórzy badacze nie odróżniają rocka symfonicznego od progresywnego.
Czołowi reprezentanci rocka symfonicznego to: Yes, Emerson, Lake and Palmer, Electric Light Orchestra, Genesis, The Moody Blues, Procol Harum, Barclay James Harvest, King Crimson, Muse, Nikołaj Noskow, Rick Wakeman, Mike Oldfield
W Polsce przez pewien czas w stylu rocka symfonicznego grali: Skaldowie (płyta "Krywań, Krywań"), Budka Suflera (suita "Szalony koń" z albumu "Cień wielkiej góry)", SBB (m.in. płyta "Pamięć"), Exodus i Riverside.

</doc>
<doc id="432978" url="https://pl.wikipedia.org/wiki?curid=432978" title="Paint.net">
Paint.net

Paint.net, stylizowany jako Paint.NET – darmowy program do obróbki grafiki rastrowej, stworzony przez studentów Washington State University pod nadzorem Microsoftu, rozwijany obecnie przez Ricka Brewstera (jednego z członków pierwotnego zespołu). Został napisany w języku C# na platformę .NET.
Od wersji 4.0 program nie współpracuje z systemem operacyjnym Windows XP i starszymi.
Oprócz najbardziej typowych narzędzi dostępnych w prostych programach graficznych, zawiera takie funkcje jak: warstwy, zaznaczanie magiczną różdżką, półprzezroczystość, antyaliasing, tworzenie gradientów, a także wiele filtrów oraz efektów.
Jego architektura umożliwia pisanie wtyczek i rozszerzeń przez niezależnych deweloperów. Liczba dostępnych rozszerzeń do tego programu sięga 400.
Obsługuje następujące formaty plików: BMP, JPG, GIF, PNG, TIFF, TGA, DDS, własny PDN (dla grafiki wielowarstwowej) oraz wiele innych za pomocą rozszerzeń.
Paint.NET jest całkowicie darmowy dla dowolnych zastosowań, jednak (od grudnia 2008) jego kod źródłowy nie jest już dostępny.
Powstał również nieoficjalny port dla systemów uniksowych, oparty na wersji 3.0, który wykorzystuje platformę Mono.

</doc>
<doc id="432980" url="https://pl.wikipedia.org/wiki?curid=432980" title="Ulica Grochowska w Warszawie">
Ulica Grochowska w Warszawie

Ulica Grochowska – ulica w dzielnicy Praga-Południe w Warszawie.
Historia.
Ulica powstała jako droga wiodąca do Brześcia, przekształcona w początkach XIX wieku w brukowany trakt. Jego budowę ukończono w 1823, co upamiętnia żeliwny obelisk ustawiony w okolicy ul. Siennickiej; inicjatorem ustawienia monumentu był Stanisław Staszic. Żeliwny obelisk nazwano Pomnikiem Budowy Szosy Brzeskiej; zdobiące go płaskorzeźby zaprojektował Paweł Maliński. Na bokach pomnika widnieje data budowy, odległość ("OD WARSZAWY STAY CLXXVIII") oraz medalion z tytułem Aleksandra I, usunięty po 1915, znajdujący się obecnie w Orońsku koło Radomia, w kaplicy pałacowej majątku należącego niegdyś do Franciszka Christianiego, budowniczego traktu.
Kolejne przedstawienia ukazują zamek w Brześciu, Siedlce z ratuszem, sceny z budowy traktu oraz panoramę Warszawy. Zaginęła jednak tablica z 1935, umieszczona niegdyś na pomniku a upamiętniająca renowację granitowej nawierzchni po 112 latach używania.
W pierwszej połowie XIX wieku zabudowę ulicy stanowiły drewniane chałupy, domy, dworki i pałacyki; do najwcześniej wzniesionych należał zapewne murowany dwór między dzisiejszymi ulicami Nasielską i Wspólna Droga; wzniesiono go może jeszcze u schyłku XVIII wieku. Równie wiekowy jest zachowany do dziś dworek pod nr. 64/66, który wzniósł tu dla siebie prymas Michał Poniatowski. Bliższy rogatkom i wsi Kamionek końcowy odcinek ulicy miał wówczas wyłącznie drewnianą zabudowę; najwcześniejszym na nim świadectwem działalności człowieka jest Cmentarz Kamionkowski, czynny od końca XIII wieku. W 1656 ogień strawił stojący niegdyś w sąsiedztwie cmentarza "kościół pw. św. Stanisława Biskupa"; sam cmentarz był czynny do 1887. Kolejny cmentarz dawnego Kamionka należał do staroobrzędowców; powstał w pierwszym dwudziestopięcioleciu XIX wieku. Pomniki w formie piaskowcowych trumien na katafalkach po 1960 przeniesiono na cmentarz prawosławny na Woli, nie odtwarzając ich pierwotnej formy.
Od 1850 przy "Trakcie Moskiewskim" jak ówcześnie zwano Grochowską, pojawiły się pierwsze zakłady wytwórcze: od 1852 Jan Hoch „we wsi Grochowie” wytwarzał świece i mydło, nieopodal działała garbarnia niejakiego Jeromina. Niewielka fabryka mydła Franciszka Mätza działała od 1887 pod dzisiejszym nr 212; kolejnym reprezentantem tej branży był Mosze Wysocki, prowadzący wytwórnię w okolicy dzisiejszego ronda Wiatraczna.
Jednym z największych zakładów była działająca u zbiegu z ul. Terespolską wytwórnia "Towarzystwa Akcyjnego Fabryki Wstążek Gumowych i Taśm" wybudowana w 1886 przez Ryszarda Zieglera i J. Jägera.
W 1891 przyłączono do Warszawy fragment Grochowskiej między ulicami Lubelską i Podskarbińską; usypano nowy wał i nowe rogatki miasta.
W latach 1899-00 według projektu Władimira Pokorowskiego wzniesiono zabudowania "Instytutu Weterynaryjnego"; lokalizację tę uzasadniało istnienie targu na bydło w miejscu dzisiejszego parku im. Obwodu Praga Armii Krajowej.
4 stycznia 1901 ulicą pojechała po raz pierwszy Kolej Jabłonowska.
Na przełomie stuleci powstały murowane domy mieszkalne przy „miejskim” odcinku ulicy. Dopiero po 1910 pierwsze kamienice czynszowe, zachowane w większości do dziś. Ich budowa zbiegła się w czasie z drugim etapem rozwoju przemysłu w dzielnicy. Od 1911 przy Grochowskiej działał znany zakład elektrotechniczny "Bracia Borkowscy", "Fabryka Elektrotechniczna" B. Petscha, wykupiona później przez Ministerstwo Poczt i Telegrafów oraz "Wytwórnia Sprzętu Spawalniczego „Perun” S. A.", powstała z połączenia francuskiej firmy "L'air Liqide" z "Towarzystwem Akcyjnym Fabryk Tlenu i Aparatów „Perun”" z Petersburga.
W 1919 na terenie o powierzchni ok. 30 ha znajdującym się przy ul. Grochowskiej 33/41 (z adresem ul. Witolińska 43) powstała żydowska ferma rolnicza (kibuc) przygotowująca Żydów do emigracji do Palestyny. Młodzi Żydzi uczyli się tam uprawy ziemi. Gospodarstwo funkcjonowało do września 1939, zostało reaktywowane w 1940 i ponownie zamknięte w 1942. Próba wznowienia działalności w 1945 nie powiodła się. Obecnie w tym miejscu znajdują się m.in. bloki mieszkalne osiedla Ostrobramska.
Lata dwudzieste przyniosły niewiele nowych budynków mieszkalnych. W 1929 według projektu Konstantego Sylwina Jakimowicza rozpoczęła się budowa kościoła pw. Matki Boskiej Zwycięskiej. Kościół wzniesiony na terenie dawnego cmentarza jest tylko dwa lata starszy od kolejnej grochowskiej świątyni – kościoła pw. Najczystszego Serca Maryi.
Po tym okresie nadeszła kolejna faza rozwoju przemysłu; na Kamionku zaczęły działalność kolejne zakłady: "Fabryka Aparatów Optycznych i Precyzyjnych" H. Kolberga, "Państwowe Zakłady Tele- i Radiotechniczne" („Dzwonkowa”), oraz "Towarzystwo Budowy Motorów „Perkun”" pod nr. 309/313.
Niezwykłe ożywienie budowlane nadeszło po 1933. Powstało wtedy do wybuchu wojny kilkadziesiąt domów w wysokości od dwóch do pięciu pięter. Standard tych domów był przeciętny; na pewno niższy od zabudowywanej wtedy Puławskiej, ale nie niższy niż przy Górczewskiej czy Wolskiej.
W latach 1934–1935 ulica otrzymała nowy granitowy bruk; jednocześnie przygotowywano się do poszerzenia ulicy. W 1937 odwrócono numerację zgodnie z biegiem Wisły. Wcześniej zaczynała się ona od Lubelskiej. Wtedy dawny nr 1 przy ul. Lubelskiej otrzymał nr 354.
Zabudowa ulicy ucierpiała w czasie obrony Warszawy we wrześniu 1939. W okresie okupacji niemieckiej nadano jej niemiecką nazwę "Ostenstrasse". W ostatnich miesiącach wojny zniszczeniu uległy niemal wszystkie zabudowania przemysłowe, ale zabudowa mieszkaniowa w większości ocalała.
W 1952 zamknięto kolejkę wąskotorową do Karczewa. W 1959 usunięto z ulicy szyny kolejki. W 1960 poszerzono jezdnię do dzisiejszej szerokości; jednocześnie zalano asfaltem bruk, dobrze zachowany mimo wojny i upływu czasu.
Zabudowań Grochowskiej nie ominęły rozbiórki: zburzony został dobrze zachowany dwór pod nrem 168, liczący wtedy około 160 lat. Po 1960 zburzono niemal wszystkie zabudowania drewniane. Kolejne domy rozebrano po 2005. Szereg kolejnych, już wysiedlonych, oczekuje na prawdopodobną rozbiórkę.
Ważniejsze obiekty.
Park położony jest między ulicami: Grochowską, Podskarbińską, Kobielską i Weterynaryjną. Po II wojnie światowej aż do 2005 park nosił imię Hanki Sawickiej, obecną nazwę nadano w 2005. Na początku września 2006 park po rocznej renowacji (zbudowano w nim m.in. plac zabaw i fontannę) został ponownie otwarty dla mieszkańców.
Park położony jest w okolicach Dworku Grochowskiego, na terenie zieleńca znajduje się ośrodek sportowy TKKF, ogród jordanowski oraz plac zabaw. Od końca lat 50. XX wieku park nosił nazwę: "13 września 1944", następnie od 1990: "Piotra Wierzbickiego", w 2005 na wniosek Rady Dzielnicy park nazwano: "Jana Szypowskiego „Leśnika”."
Według legendy podczas bitwy grochowskiej był kwaterą Józefa Chłopickiego. Historycy jednak wskazują datę powstania dworku na lata 1835–1840, więc po powstaniu listopadowym. W 1915 w dworku działała polska szkoła, w której uczyła i swe wiersze pisała Pola Gojawiczyńska. W 1924 dworek kupił i gruntownie wyremontował Andrzej Wierzbicki. Dziś w dworku działa szkoła muzyczna.
Cmentarz Kamionkowski znajduje się na terenie konkatedry Matki Bożej Zwycięskiej. Cmentarz czynny był od XVI do XIX wieku, później pochówków dokonywano na cmentarzu Bródnowskim. Na cmentarzu znajduje się symboliczny nagrobek Jakuba Jasińskiego.
Pomnik odsłonięty 21 maja 1825 z inicjatywy Stanisława Staszica powstał w celu upamiętnienia faktu zbudowania szosy z Warszawy do Brześcia (dzisiejszej ulicy Grochowskiej).
Ponadto przy Grochowskiej znajdują się:
Komunikacja.
4 stycznia 1901 wzdłuż całej długości ulicy Grochowskiej uruchomiono Warszawską Kolej Dojazdową Jabłonowską, parową kolej wąskotorową o rozstawie torów 800 mm, łączącą Jabłonnę z Wawrem, wtedy to otwarto dwie stacje przy Grochowskiej: Rogatki Moskiewskie i Grochów. W lipcu 1915 wojska rosyjskie wysadziły w powietrze stacje Rogatki Moskiewskie, od 1916 działała ona w Rogatce Grochowskiej, pod nazwą Kamionek. W 1925 po uruchomieniu wzdłuż ulicy linii tramwajowej zaczęto podejmować kroki ku likwidacji kolejki. 7 września 1939 linie kolejki z powodu działań wojennych zawieszono, a następnie reaktywowano miesiąc później. Powstanie warszawskie ponownie uniemożliwiło kursowanie linii. Kolej Jabłonowska jako przedsiębiorstwo państwowe odrodziła się w 1945. Ostatni raz Kolej Jabłonowska wyjechała na tory przy Grochowskiej dnia 31 stycznia 1956.
Od 1925 wzdłuż ulicy Grochowskiej biegnie trasa tramwajowa, kursują nią obecnie tramwaje oraz wiele linii autobusowych, łączących Pragę ze Śródmieściem, Wolą, Rembertowem i Wawrem.

</doc>
<doc id="432981" url="https://pl.wikipedia.org/wiki?curid=432981" title="Multicast">
Multicast

Multicast – sposób dystrybucji informacji, w którym dane są wysyłane przez jeden komputer do jednego bądź kilku komputerów w jednej chwili. Odbiorcy są widziani dla nadawcy jako pojedynczy grupowy odbiorca ("host group") dostępny pod jednym adresem dla danej grupy multicastowej. Multicast różni się od unicastu zasadą działania i wynikającą stąd efektywnością. W transmisji multicastowej po każdym łączu sieciowym dystrybuowana informacja jest przekazywana jednokrotnie, podczas gdy w unicastowej dystrybucji informacji do "n" odbiorców po niektórych łączach biorących udział w transmisji komunikat może być w najgorszym razie przesyłany nawet "n" razy. Wynika to z tego, że w transmisji unicastowej każdy komunikat ma przypisany dokładnie jeden adres docelowy, który identyfikuje jednoznacznie jeden węzeł sieci. Tak więc nawet jeśli dany komunikat po drodze do dwóch różnych węzłów sieci wykorzystuje to samo łącze, wysłane muszą zostać dwa niezależne komunikaty (o tej samej treści i innym adresie docelowym). W transmisji multicastowej unika się wielokrotnego wysyłania tego samego komunikatu do wielu odbiorców (na przykład dzięki adresowaniu grupowemu, tzn. posługiwaniu się adresami, które nie identyfikują pojedynczych węzłów sieci, lecz ich grupy).
Największe oszczędności łącza typ multicast oferuje tam, gdzie rozmiary komunikatów są największe, czyli na przykład w transmisjach telekonferencyjnych, przesyłaniu sygnału radiowego i telewizyjnego.

</doc>
<doc id="432982" url="https://pl.wikipedia.org/wiki?curid=432982" title="Liścienie">
Liścienie



</doc>
<doc id="432985" url="https://pl.wikipedia.org/wiki?curid=432985" title="Winobluszcz">
Winobluszcz

Winobluszcz, dzikie wino ("Parthenocissus" ) – rodzaj silnie rosnących pnączy należących do rodziny winoroślowatych ("Vitaceae"). Obejmuje 13–15 gatunków. Większość (10 z nich) występuje w Azji wschodniej i południowej od Pakistanu po Japonię z centrum zróżnicowania w Chinach, gdzie obecnych jest 9, z czego 6 gatunków jest endemitami tego kraju. W Ameryce Północnej występują trzy gatunki rodzime. Rośliny te występują na terenach skalistych i w lasach, wspinając się w nich wysoko na drzewa.
Kilka gatunków wykorzystywanych jest jako pnące rośliny ozdobne, w wielu krajach dziczejąc, m.in. poza zasięgiem rodzaju w południowej i środkowej Europie oraz północno-zachodniej Afryce. W Polsce występują w uprawie i jako zdziczałe: winobluszcz trójklapowy "P. tricuspidata", winobluszcz pięciolistkowy "P. quinquefolia" i wyodrębniany z niego czasem winobluszcz zaroślowy "P. inserta".
Systematyka.
Jeden z 14 rodzajów w obrębie podrodziny "Viticoideae" Eaton w rodzinie winoroślowatych ("Vitaceae").

</doc>
<doc id="432988" url="https://pl.wikipedia.org/wiki?curid=432988" title="Azotowanie">
Azotowanie

Azotowanie – obróbka cieplno-chemiczna stopów żelaza polegająca na dyfuzyjnym nasyceniu powierzchni metalu azotem. W efekcie azotowania tworzy się warstwa wierzchnia, której struktura i skład fazowy zależy od temperatury, czasu, składu chemicznego przedmiotu i atmosfery. Azotowaniu poddaje się materiały o specjalnie dobranym składzie chemicznym. W przypadku stali, są to stale do azotowania. Zawierają dodatek pierwiastków azotkotwórczych Cr, V lub Mo. Azotowanie stosuje się w celu podwyższenia właściwości tribologicznych lub odporności na korozję.
Utworzona warstwa wierzchnia może poprawić następujące właściwości:
W przeciwieństwie do nawęglania, przy azotowaniu strefa powierzchniowa utwardza się bez dodatkowej obróbki cieplnej. Azotowaniu poddaje się stale uprzednio ulepszone cieplnie, gdzie temperatura odpuszczania powinna być nieznacznie wyższa niż temperatura samego azotowania.
Strukturę fazową azotowanej warstwy wierzchniej można odczytać z układu równowagi fazowej żelazo-azot. Fazami tworzącymi się w procesie azotowania są:
Azotowanie gazowe.
Do azotowania używa się stali węglowej, niskostopowej i stopowej. Jako medium w procesie tym stosuje się środowisko gazowe z wykorzystaniem amoniaku. Sama operacja bazuje na zapewnieniu w trakcie procesu odpowiedniej termodynamicznej aktywności atmosfery azotującej, określanej umownie poprzez wartość potencjału azotowego.
W czasie tego typu obróbki zachodzą trzy podstawowe procesy:
Po azotowaniu, azotki metali, głównie żelaza, a także innych metali stopu, w szczególności aluminium i chromu, tworzą cienką, nie przekraczającą 0,6 mm, oraz bardzo twardą i odporną na ścieranie, warstwę na powierzchni stali. Azotowanie jest procesem długotrwałym; trwa od 10 do 100 godzin. Twardość powierzchni azotowanej dochodzi do 1100 HV i zachowana jest w podwyższonych temperaturach dochodzących do 550 °C.
Inne technologie azotowania.
Azotowanie gazowe jest najszerzej stosowaną metodą azotowania. Wśród innych metod wyróżnić można:

</doc>
<doc id="432989" url="https://pl.wikipedia.org/wiki?curid=432989" title="Słone jezioro">
Słone jezioro



</doc>
<doc id="432991" url="https://pl.wikipedia.org/wiki?curid=432991" title="Esteli (miasto)">
Esteli (miasto)



</doc>
<doc id="432992" url="https://pl.wikipedia.org/wiki?curid=432992" title="Liściaki">
Liściaki



</doc>
<doc id="432993" url="https://pl.wikipedia.org/wiki?curid=432993" title="Fylodium">
Fylodium



</doc>
<doc id="432994" url="https://pl.wikipedia.org/wiki?curid=432994" title="Płyta pilśniowa">
Płyta pilśniowa

Płyta pilśniowa – wyrób z drewna w postaci płyty wykonanej z rozwłóknionej tkanki drzewnej przez spilśnienie jej i uformowanie w odpowiedniej temperaturze i pod (normalnym lub zwiększonym) ciśnieniem. Naturalne właściwości adhezyjne zwiększa się przez dodanie kleju syntetycznego. Włókna ułożone są różnokierunkowo, co zapewnia płycie wyrównanie cech jakościowo-wytrzymałościowych niezależnie od kierunku działania obciążeń. Wskutek dużego nacisku i wysokiej temperatury prasowania struktura płyty jest silnie zwarta. Produkuje się je o różnych grubościach poczynając od 1,5 mm, zastosowanie znajdują głównie w meblarstwie i budownictwie.
Surowiec.
Surowcem do wyrobu płyt jest drewno w postaci odpadów drzewnych: odpady połuszczarskie, zrzyny tartaczne, przesortowana strużka – wiórki poeksploatacyjne. Stosuje się również cienkie żerdzie i drobnicę użytkową.
Na płyty pilśniowe używa się korowane drewno wszystkich gatunków: drewno białe – wierzba, topola, świerk o jasnych i czystych włóknach, dające płyty wyższej jakości i lepszym wyglądzie handlowym.
Technologie wytwarzania.
Wyróżnia się zasadniczo dwie technologie wytwarzania płyt: suchą i mokrą.
Metoda sucha: 
Metoda mokra: 
Podział płyt.
Płyty ze względu na właściwości i przeznaczenie dzieli się na:
Dodatkowo powyższe rodzaje płyt mogą być:

</doc>
<doc id="432995" url="https://pl.wikipedia.org/wiki?curid=432995" title="Fyllodium">
Fyllodium



</doc>
<doc id="433000" url="https://pl.wikipedia.org/wiki?curid=433000" title="Fylokladium">
Fylokladium



</doc>
<doc id="433001" url="https://pl.wikipedia.org/wiki?curid=433001" title="Pelagial">
Pelagial

Pelagial, wody pelagialne, strefa pelagialna, toń wodna (od gr. "πέλαγος", "pélagos" – morze) – wody otwarte oceanów, mórz i wielkich jezior oddzielone od brzegów strefami litoralu i sublitoralu. Obejmuje naświetloną warstwę wody do 200 m od powierzchni (epipelagial) oraz coraz głębsze warstwy: mezopelagial, batypelagial i abisal (abisopelagial). Poniżej strefy abisalnej znajduje się strefa denna (bental) lub głębia rowów oceanicznych (hadal – poniżej 6000 m p.p.m.).
Pelagial zasiedlają różne zespoły planktonu i nektonu.

</doc>
<doc id="433002" url="https://pl.wikipedia.org/wiki?curid=433002" title="Thomas Enqvist">
Thomas Enqvist

Karl Johan Thomas Enqvist (ur. 13 marca 1974 w Sztokholmie) – tenisista szwedzki, finalista wielkoszlemowego Australian Open z 1999 roku w grze pojedynczej, zdobywca Pucharu Davisa.
Kariera tenisowa.
W 1991 roku sklasyfikowano go na czele rankingu juniorów. W 1990 roku był w finale juniorskiego Rolanda Garrosa (przegrał z Andreą Gaudenzim). Wynik ten powtórzył rok później (przegrał z Andrijem Medwediewem), dokładając także w 1991 roku zwycięstwa w juniorskim Wimbledonie (w finale z Michaelem Joyce'em) i US Open (w finale ze Stephenem Gleesonem). W tym samym roku rozpoczął karierę zawodową w gronie seniorów.
Pierwszy tytuł rangi ATP World Tour Enqvist zdobył jesienią 1992 roku w Bolzano, pokonując w finale Arnauda Boetscha. Latem 1993 roku, wygrywając turniej w Schenectady (w finale z Brettem Stevenem, pokonał również m.in. Ivana Lendla), a na wielkoszlemowym US Open dochodząc do IV rundy.
Przełomowy w karierze Enqvista okazał się rok 1995 roku. Szwed dotarł do sześciu finałów turniejowych, z czego wygrał pięć. W tym samym roku awansował do czołowej dziesiątki rankingu, dzięki czemu debiutował w turnieju ATP World Tour World Championships (w meczach grupowych pokonał Thomasa Mustera, Michaela Changa i Jima Couriera, przegrał w półfinale z Borisem Beckerem). W kolejnym sezonie Szwed wygrał trzy turnieje (m.in. w paryskiej hali Bercy), a w turnieju ATP World Tour World Championships wziął udział dzięki wycofaniu się jednego z rywali (początkowo był rezerwowym). W latach 1997–1998 jego starty ograniczały kontuzje, mimo to wygrywał kolejne turnieje.
Sezon 1999 rozpoczął od zwycięstwa w turnieju w Adelaide (w finale z Lleytonem Hewittem), a w Australian Open, występując jako zawodnik nierozstawiony, dotarł do finału. W drodze do finału pokonał kolejno Jana-Michaela Gambilla, Byrona Blacka, Patricka Raftera, Marka Philippoussisa, w ćwierćfinale Marca Rosseta, a w półfinale Nicolása Lapenttiego. Dopiero w decydującym meczu uległ w czterech setach Jewgienijowi Kafielnikowowi. W dalszej części sezonu Enqvist jesienią wygrał halowe turnieje w Stuttgarcie (w finale z Richardem Krajickiem, pokonał m.in. ówczesnego lidera rankingu Andre Agassiego) i w Sztokholmie (w finale z Magnusem Gustafssonem). Wyniki te dały mu awans na najwyższą pozycję w rankingu w karierze, nr 4., a także kolejny raz prawo udziału w ATP World Tour World Championships; tym razem odpadł po meczach grupowych, po porażkach z Toddem Martinem i Jewgienijem Kafielnikowem oraz zwycięstwie nad Nicolasem Kieferem.
W 2000 roku był m.in. w finale turnieju w Indian Wells, gdzie przegrał z Àlexem Corretją. Wygrał również zawody w Cincinnati (w finale z Timem Henmanem) oraz halowy turniej w Bazylei, pokonując Rogera Federera. W turnieju Tennis Masters Cup w Lizbonie uczestniczył jako rezerwowy. Ostatni turniej w karierze wygrał w 2002 roku w Marsylii (w finale z Nicolasem Escudém).
Poza turniejem Australian Open 1999 osiągnął dwukrotnie ćwierćfinały imprez wielkoszlemowych – na Wimbledonie w 2001 roku i Australian Open w 1996 roku. Wygrał łącznie 19 turniejów zawodowych, w dalszych 7 osiągając finały. W deblu triumfował w jednym turnieju, w Marsylii w 1997 roku, partnerując Magnusowi Larssonowi.
Od 1995 roku reprezentował Szwecję w Pucharze Davisa. Był bohaterem Szwedów w finale tych rozgrywek w 1996 roku, kiedy pokonał zarówno Arnauda Boetscha, jak i Cédrica Pioline'a (po meczu zakończonym wynikiem 3:6, 6:7, 6:4, 6:4, 9:7), co ostatecznie nie wystarczyło jednak do końcowego sukcesu. W 1997 roku przyczynił się do kolejnego awansu Szwedów do finału Pucharu Davisa; w samym finale nie wystąpił, ale Szwedzi odnieśli wysokie zwycięstwo, dzięki czemu Enqvistowi przysługuje tytuł zdobywcy Pucharu. Łącznie Enqvist odniósł w występach reprezentacyjnych 15 zwycięstw i poniósł 11 porażek. Występował niemal wyłącznie w grze pojedynczej.
Enqvist reprezentował również Szwecję na igrzyskach olimpijskich w Atlancie w 1996 roku (przegrał w III rundzie z Leanderem Paesem) i Atenach w 2004 roku (przegrał w I rundzie z Carlosem Moyą).

</doc>
<doc id="433005" url="https://pl.wikipedia.org/wiki?curid=433005" title="Fyllokladium">
Fyllokladium



</doc>
<doc id="433007" url="https://pl.wikipedia.org/wiki?curid=433007" title="Kladodium">
Kladodium



</doc>
<doc id="433009" url="https://pl.wikipedia.org/wiki?curid=433009" title="Fyllokladia">
Fyllokladia



</doc>
<doc id="433010" url="https://pl.wikipedia.org/wiki?curid=433010" title="Płyta paździerzowa">
Płyta paździerzowa

Płyta paździerzowa – płyta wykonana z oczyszczonych paździerzy lnu i konopi, spajanych pod ciśnieniem przy pomocy kleju. Płyta paździerzowa stosowana jest w meblarstwie i budownictwie.

</doc>
<doc id="433011" url="https://pl.wikipedia.org/wiki?curid=433011" title="Święty Michał Archanioł">
Święty Michał Archanioł



</doc>
<doc id="433013" url="https://pl.wikipedia.org/wiki?curid=433013" title="Kościół św. Stanisława Kostki w Płocku">
Kościół św. Stanisława Kostki w Płocku

Kościół św. Stanisława Kostki w Płocku (popularnie zwany "Stanisławówką") – największa świątynia Płocka, zlokalizowana na osiedlu Dworcowa.
Historia.
Powstanie kościoła.
Jej historia sięga 1913 r., kiedy ks. Ignacy Lasocki na zakupionym przez siebie w 1907 r. folwarku pobenedyktyńskim utworzył zakład opieki dla dzieci, zwany "Stanisławówką", a istniejącą tam stajnię koszarową zbudowaną pod koniec XIX wieku zaadaptował na kaplicę. Budynek został otynkowany, założono w nim posadzkę i oświetlenie elektryczne. Jeden kielich do kaplicy podarował papież Pius X. Poświęcenie kaplicy nastąpiło 14 listopada 1913 roku. 
W 1929 biskup płocki Antoni Nowowiejski przekazał nową kaplicę pod opiekę księży salezjanów i jednocześnie utworzył przy niej parafię św. Stanisława Kostki. Była to druga - po kościele św. Bartłomieja - świątynia parafialna w Płocku. 
Okres II wojny światowej.
W czasie II wojny kościół został zamieniony na fabrykę amunicji. Po zakończeniu okupacji salezjanie wrócili do kościoła. 
Okres PRL.
Dotychczasowa kaplica szybko okazała się zbyt mała. W 1975 uzyskano zgodę na wybudowanie nowej, dwupoziomowej świątyni w kształcie królewskiej korony, co miało przypominać, iż Płock był faktyczną stolicą Polski. Poświęcenie kościoła dolnego odbyło się 18 września 1983 przez biskupa płockiego Bogdana Sikorskiego, natomiast większy kościół górny konsekrował następca bp. Sikorskiego - biskup Zygmunt Kamiński 15 maja 1988. Wystrój wnętrz obu kościołów projektował ks. Tadeusz Furdyna SDB. Uwagę zwraca utrzymana w tonie pastelowym mozaika górnego kościoła oraz drewniany ołtarz główny, w którym znajdują się figury Jezusa Miłosiernego i Matki Bożej Wspomożycielki Wiernych. Autorem "Drogi Krzyżowej" w kościele jest rzeźbiarz Wojciech Gryniewicz, realizacja (płaskorzeźb) powstała w 1981 roku.
Kościół św. Stanisława Kostki w latach komunizmu był kolebką płockiej „Solidarności”. Tutaj w latach osiemdziesiątych XX wieku odbywały się co miesiąc msze za Ojczyznę, gromadzące tysiące płocczan. Ich inicjatorami byli ks. Stanisław Koronkiewicz SDB, ówczesny proboszcz parafii, oraz ks. Walerian Jastrzębiec-Święcicki SDB, wtedy wikariusz, a w latach 2006-2011 proboszcz "Stanisławówki". Te spotkania upamiętnia odsłonięty przed kościołem w 2000 roku Pomnik Ofiar Protestów Robotniczych. Jego głównym elementem jest popiersie ks. Jerzego Popiełuszki. 
Okres III RP.
"Stanisławówka" jest miejscem wielu ważnych dla Płocka i diecezji płockiej uroczystości. W 1996 parafia gościła peregrynującą po Polsce figurę Matki Bożej Fatimskiej, zaś w 2005 wędrującą po całym świecie ikonę Matki Bożej Stolicy Mądrości, poświęconą przez papieża Jana Pawła II. W 2006 to tutaj rozpoczęły się ogólnopolskie uroczystości upamiętniające 30. rocznicę "Wydarzeń Czerwcowych 1976".
W dniach 16-17 września 2007 parafię nawiedziły relikwie św. Dominika Savio.
10 października 2010 w kościele odsłonięto tablicę pamiątkową poświęconą ofiarom katastrofy polskiego Tu-154 w Smoleńsku.
Przy "Stanisławówce" działa duszpasterstwo akademickie "Petroklezja".

</doc>
<doc id="433014" url="https://pl.wikipedia.org/wiki?curid=433014" title="Internet Group Management Protocol">
Internet Group Management Protocol

Internet Group Management Protocol (IGMP) – jeden z rodziny protokołów TCP/IP, służący do zarządzania grupami multicastowymi w sieciach opartych na protokole IP.
Komputery wykorzystują komunikaty IGMP do powiadamiania routerów w swojej sieci o chęci przyłączenia się do lub odejścia z określonej grupy multicastowej.

</doc>
<doc id="433018" url="https://pl.wikipedia.org/wiki?curid=433018" title="Św. Norbert z Xanten">
Św. Norbert z Xanten



</doc>
<doc id="433021" url="https://pl.wikipedia.org/wiki?curid=433021" title="Jazda na maksa">
Jazda na maksa

Jazda na maksa (tytuł oryginału: "Going the Distance") – kanadyjski komediowy film fabularny z 2004 roku, fabułą nawiązujący m.in. do "Eurotrip" i "Ostrej jazdy".
Opis fabuły.
Film ukazuje losy trójki kolegów – Nicka, Dimiego i Tylera – którzy jadą z Tofino do Toronto, aby wziąć udział w festiwalu muzycznych filmów video, a także, aby Nick oświadczył się swojej dziewczynie. Po drodze zabierają ze sobą dwie autostopowiczki Sashę i Jill. Podczas wyprawy Nick zakochuje się w Shashy i ostatecznie nie oświadcza się. Dowiadują się także, że jego rodzice najęli mężczyznę o imieniu Emil, aby powstrzymał go od zaręczyn.

</doc>
<doc id="433025" url="https://pl.wikipedia.org/wiki?curid=433025" title="Sułtani Egiptu">
Sułtani Egiptu



</doc>
<doc id="433026" url="https://pl.wikipedia.org/wiki?curid=433026" title="Ulica Grochowska">
Ulica Grochowska



</doc>
<doc id="433027" url="https://pl.wikipedia.org/wiki?curid=433027" title="Rachael Leigh Cook">
Rachael Leigh Cook

Rachael Leigh Cook (ur. 4 października 1979 w Minneapolis) – amerykańska aktorka.
Życiorys.
W wieku dziesięciu lat rodzice pomogli jej znaleźć agenta i dzięki temu zaczęła występować w reklamach i pracować jako modelka. W międzyczasie grała także w licznych szkolnych musicalach.
Jej aktorska kariera rozpoczęła się w 1994 roku od występu w niezależnym krótkometrażowym filmie pod tytułem "26 Summer Street". W 1995 roku zagrała Mary Anne w filmie "Koleżanki" (ang. "The Babysitters Club"), opartym na niezwykle popularnej i cieszącej się sukcesem serii książek pod tym samym tytułem. W tym samym roku wystąpiła też w filmie "Tom i Huck" (ang. "Tom &amp; Huck"), w którym brawurowo zagrała rolę Becky Thatcher. Swoją grą przyćmiła nawet Jonathana Taylora Thomasa, który był odtwórcą głównej roli – Tomka Sawyera.
Następnie zagrała jeszcze w ośmiu filmach w ciągu kolejnych trzech lat, między innymi w "Bajzel na kółkach" (ang. "Carpool"), "Osiemnasty anioł" (ang. "The Eighteenth Angel"), "Pełna życia" (ang. "Living Out Loud"). Jednak prawdziwy sukces odnotowała 1999 roku, kiedy to wszedł na ekrany film "Cała ona" (ang. "She’s All That") i od razu zdobył pierwsze miejsce w zestawieniu amerykańskiego box-office’u, zarabiając ponad szesnaście milionów dolarów w pierwszy weekend. Rachael, grająca postać Laney Boggs, była pierwszą aktorką zakwalifikowaną do udziału w tym filmie. "To cała ona" – uznali producenci i reżyser, zobaczywszy, że Rachael może zagrać zbuntowaną artystkę-outsiderkę unikającą męskich spojrzeń, jak i dziewczynę czarującą otoczenie urodą i wdziękiem.
"Cieszyłam się, że w mojej roli i w całej opowieści zachowana jest harmonia między komizmem a romantyczną aurą. Moja bohaterka bywa śmieszna, ale potrafi też dostrzec swoje wady. A jej wrażliwość i charakter wywierają wpływ na Zacka" – powiedziała o swojej roli Rachael.
Następnie aktorka wystąpiła westernie "Strażnicy Teksasu" (ang. "Texas Rangers"), komedii "Dwa w jednym" (ang. "Blow Dry"), filmie sensacyjnym z Sylvestrem Stallone "Dorwać Cartera" (ang. "Get Carter") oraz dramacie "The Bumblebee Flies Anyway". Od 1999 roku jest aktorką hollywoodzką.
Życie prywatne.
Rachael wyszła za mąż za aktora Daniela Gilliesa 14.08.2004, po niespełna roku randkowania. W czerwcu 2019 ogłosili, że są w separacji. Mają dwoje dzieci: córkę Charlotte Easton Gillies (ur. 28.09.2013) i syna Teodora Vigo Sullivana Gillies (ur. 2015).
Cook jest wegetarianką. Mieszka głównie w Los Angeles, ale często jeździ w odwiedziny do rodziny w Minnesocie.

</doc>
<doc id="433030" url="https://pl.wikipedia.org/wiki?curid=433030" title="Młodawin Dolny">
Młodawin Dolny

Młodawin Dolny – wieś w Polsce położona w województwie łódzkim, w powiecie zduńskowolskim, w gminie Zapolice.
Młodawin Dolny i Młodawin Górny wchodzą w skład sołectwa Młodawin, w którym wyodrębnia się jeszcze części wsi: Kopalina i Młodawin-Kolonia.
Najstarszy opis Młodawina, pochodzący z 1561 r., wzmiankuje jedynie "o siedlisku starodawnym", zaś relacja z 1789 r. opisująca skromne "pomieszczenie czyli dworek, w którym teraz Imci Pan Zdzański mieszka, który cały słomą pokryty". Przypuszcza się, iż w XVI w. w tej wsi istniała drewniana rezydencja na kopcu, zapewne wzniesiona przez siedzących tu wówczas Jaworskich.
W latach 1975–1998 miejscowość należała administracyjnie do województwa sieradzkiego.

</doc>
<doc id="433034" url="https://pl.wikipedia.org/wiki?curid=433034" title="Bolesław Rosiński">
Bolesław Rosiński

Bolesław Rosiński (ur. 1 lipca 1884 w Warszawie, zm. 20 listopada 1964 tamże) – polski duchowny rzymskokatolicki i antropolog.
W 1907 ukończył Seminarium Duchowne w Warszawie i otrzymał święcenia kapłańskie. Naukę kontynuował na studiach antropologicznych w uniwersytecie w Monachium, w Wolnej Wszechnicy Polskiej oraz w Uniwersytecie Lwowskim. Ostatnie studia uwieńczył uzyskaniem w 1921 stopnia doktora filozofii u prof. Jana Czekanowskiego za pracę "Charakterystyka antropologiczna ludności powiatu pułtuskiego".
W latach 1921-1939 był pracownikiem naukowym zakładu antropologiczno-etnologicznego Uniwersytetu Lwowskiego, początkowo jako starszy asystent, od 1926 jako docent, a od 1934 jako profesor tytularny. Od 1939 do 1946 pracował w Instytucie Medycznym we Lwowie, którym kierował w latach 1945-1946. W 1946 przeniósł się do Warszawy i objął posadę profesora w Katedrze Antropologii Uniwersytetu Warszawskiego. Pracował także w Akademii Teologii Katolickiej w Katedrze Filozofii Przyrody (1956-1964).
Od 1948 członek korespondent, od 1949 członek zwyczajny Towarzystwa Naukowego Warszawskiego. Był aktywnym uczestnikiem wielu międzynarodowych kongresów antropologicznych. Pochowany na cmentarzu Powązkowskim w Warszawie (kwatera 94-3-4/5).
W pracy naukowej zajmował się antropologią ras, genetyką populacyjną oraz antropologią rozwojową. Przedstawił wiele nowych danych do antropogenezy i systematyzacji białej rasy człowieka. Badał dziedziczenie cech u dużych populacji oraz zagadnienie doboru małżeńskiego pod kątem cech antropologicznych.

</doc>
<doc id="433042" url="https://pl.wikipedia.org/wiki?curid=433042" title="ZIO">
ZIO



</doc>
<doc id="433044" url="https://pl.wikipedia.org/wiki?curid=433044" title="Brama Królewska w Szczecinie">
Brama Królewska w Szczecinie

Brama Królewska (niem. "Anklamer Tor", "Königstor") – jedna z bram miejskich Szczecina, znajdująca się na pl. Hołdu Pruskiego (u zbiegu ul. Jana Matejki i pl. Żołnierza Polskiego). Powstała latach 1725–1728 z okazji zajęcia miasta przez Prusy według projektu holenderskiego projektanta fortyfikacji Gerharda Corneliusa van Wallrawe (autora m.in. przebudowy twierdzy kłodzkiej i magdeburskiej).
Historia.
Podobnie jak Brama Portowa powstała na miejscu dawnych murów miejskich. Pierwotnie nosiła nazwę (niem.) "Anklamer Tor" od miasta Anklam (dawna polska nazwa "Nakło nad Pianą"), co spowodowało, że po wojnie jej nazwa tłumaczona bywała jako "Anklamska" lub "Nakielska", od nazwy placu na którym się znajduje, nazywano ją również "Bramą Hołdu Pruskiego". Ostatecznie jednak przyjęto obecną nazwę. Obiekt wchodził w skład systemu pruskich fortyfikacji Szczecina i łączył w sobie funkcje militarne z dekoracyjnymi.
Na szczególną uwagę zasługują stworzone przez nadwornego rzeźbiarza króla pruskiego Fryderyka Wilhelma I – Bartholome Damarata szczyty przedstawiające m.in. Marsa z mieczem i tarczą i Herkulesa z maczugą i skórą lwa oraz umieszczone nad przejazdem panoplium z tarczą z pruskim orłem, otoczoną łańcuchem Orderu Czarnego Orła i zwieńczoną królewską koroną. Brama przyozdobiona jest rzeźbionymi elementami oręża, zbrojami, tarczami i sztandarami – to nawiązanie do rzymskiej tradycji pochodów triumfalnych i wieszania zdobycznej broni na bramach miast. 
W czasie II wojny światowej w obawie przed zniszczeniem zdemontowano zdobienia ze szczytów bramy i ukryto w Arkońskim Parku Leśnym, a samą bramę obsadzono bluszczem i tak przetrwała wojnę. Zdobione szczyty i ozdoby odnaleziono w roku 1957 i z powrotem zamontowano na bramę . 
W 1994 roku przeprowadzono renowację Bramy. Niegdyś mieściła się tutaj galeria sztuki, a od 2000 – „Brama Jazz Cafe”. 8 listopada 2017 w Bramie Królewskiej otwarto pijalnię czekolady Wedel.
Brama Królewska (Nakielska) znajduje się w rejestrze zabytków (nr. rej. A-791 z 11.06.1954).

</doc>
<doc id="433049" url="https://pl.wikipedia.org/wiki?curid=433049" title="Limmu">
Limmu

Limmu (akad. "limmu", "līmu") – nazwa godności urzędniczej sprawowanej w starożytnej Asyrii. Obok funkcji związanych z administracją (np. pobieraniem opłat handlowych w miastach) rola tychże urzędników była ściśle eponimiczna, gdyż ich imion używano do oficjalnego datowania dokumentów. Czas sprawowania tego urzędu trwał jeden rok.
Do naszych czasów zachowały się dwie listy asyryjskich eponimów – z II i I tys. p.n.e. Lista z II tys. p.n.e. znana jest z pięciu fragmentów odkrytych w mieście Mari. Jest ona spisem urzędników "limmu" sprawujących swój urząd w 2 połowie XIX i 1 połowie XVIII w. p.n.e., począwszy od objęcia tronu przez Naram-Sina aż do ostatnich lat panowania Szamszi-Adada I. Lista z I tys. p.n.e. jest spisem asyryjskich urzędników "limmu" z lat 858–699 p.n.e. Znanych jest dziesięć kopii tego tekstu pochodzących z Aszur, Niniwy i Sultantepe. Urzędnicy "limmu" zajmowali w niej swe stanowiska w ściśle określonej kolejności hierarchicznej. W pierwszym lub drugim roku panowania danego władcy urzędnikiem "limmu" był on sam. Później następowali zazwyczaj czterej najwyżsi urzędnicy państwowi ("turtannu" – naczelny dowódca wojsk, "rab szake" – naczelny podczaszy, "nagir ekalli" – herold pałacu i "abarakku" – intendent pałacu), a następnie kolejni gubernatorzy prowincji. Jeżeli król panował dłużej niż 30 lat cykl zaczynał się od nowa (np. król Salmanasar III sprawował urząd "limmu" w drugim i trzydziestym pierwszym roku swego panowania).

</doc>
<doc id="433064" url="https://pl.wikipedia.org/wiki?curid=433064" title="Alfons VII Imperator">
Alfons VII Imperator

Alfons VII Imperator, określany również przydomkiem Dobry (ur. 1 marca 1105, zm. 21 sierpnia 1157) – król Galicii od 1111 roku, król Leónu i Kastylii od 1126 roku. W 1135 roku koronowany na cesarza Hiszpanii.
Życiorys.
Był synem Urraki Kastylijskiej i hrabiego Burgundii – Rajmunda. Jego pierwszeństwo lub zwierzchnictwo uznali władcy Aragonii, Nawarry, Barcelony oraz Tuluzy i Montpellier w południowej Francji. W 1135 przybrał tytuł cesarza całej Hiszpanii. Po roku 1140 najechał zbrojnie na Andaluzję zdobywając Kordobę.
Był dwukrotnie żonaty. W listopadzie 1128, poślubił Berengarię z Barcelony – córkę Ramona Berenguera III, hrabiego Barcelony. Zmarła ona w 1149. Mieli czworo dzieci:
W 1152, Alfons poślubił Ryksę, córkę Władysława II Wygnańca. Mieli córkę Sanchę (1155–1208), późniejszą żonę Alfonsa II Aragońskiego i prawdopodobnie syna Ferdynanda.

</doc>
<doc id="433065" url="https://pl.wikipedia.org/wiki?curid=433065" title="Henryk Wielowieyski">
Henryk Wielowieyski

Henryk Wielowieyski herbu Półkozic (ur. 18 maja 1860 we Lwowie, zm. 3 czerwca 1924 we Władypolu koło Horodenki) – polski biolog.
Życiorys.
Jego ojciec Władysław był radcą Namiestnictwa we Lwowie oraz właścicielem Olejowej- Korolówki w powiecie horodeńskim.
Po ukończeniu gimnazjum w Stanisławowie rozpoczął studia zoologiczne, botaniczne, chemiczne i filozoficzne na Uniwersytecie Lwowskim. Studiował także na uniwersytetach w Jenie i Lipsku. W 1882 uzyskał stopień doktora filozofii, a w 1884 docenta embriologii i anatomii porównawczej.
W latach 1884–1908 był pracownikiem naukowym Uniwersytetu Lwowskiego, początkowo w Katedrze Zoologii i Anatomii Porównawczej, a następnie Katedrze Zoologii. W 1890 był jednym z kandydatów do objęcia po śmierci Maksymiliana Nowickiego Katedry Zoologii i Anatomii Porównawczej Uniwersytetu Jagiellońskiego. Z propozycji tej zrezygnował poświęcając się działalności politycznej. W 1908 przeniósł się jednak do Krakowa, gdzie pracował jako docent w Katedrze Zoologii UJ.
W pracy naukowej zajmował się embriologią fizjologiczną, anatomią i fizjologią owadów oraz limnologią i rybactwem. Zorganizował Stację Doświadczalną Ryb UJ w Mydlnikach.
Członek rzeczywisty Towarzystwa Naukowego Warszawskiego (1918). Autor około 40 prac naukowych.
W latach 1891–1907 był posłem do Rady Państwa w Wiedniu z kurii wielkiej własności ziemskiej oraz c.k. podkomorzym. Po odzyskaniu niepodległości przez Polskę brał udział w wojnie 1920 r. na froncie Litewsko-Białoruskim jako kierowca i instruktor.

</doc>
<doc id="433067" url="https://pl.wikipedia.org/wiki?curid=433067" title="Górna Mezopotamia">
Górna Mezopotamia

Górna Mezopotamia, także Al-Dżazira (, "Al-Ǧazīra", tłum. ‘wyspa’; , "Mîzopotamyay Serû"; ) – region wyżynny w północno-zachodnim Iraku, wschodniej Syrii i częściowo w południowo-wschodniej Turcji, w dorzeczu Tygrysu i Eufratu, część historycznej Mezopotamii.
W okresie panowania kalifatu, od nazwy osiadłych plemion arabskich, słynącą z rozbójnictwa Górną Mezopotamię dzielono na Dijar Bakr (, "Diyār Bakr") nad górnym Tygrysem, ze stolicą w Amidzie (obecnie Diyarbakır), Dijar Rabi’a (, "Diyār Rabīʿa") na dalszym odcinku Tygrysu, prawie po Bagdad (z głównym ośrodkiem w Mosulu) oraz Dijar Mudar (, "Diyār Muḍar") nad Eufratem, którego głównym ośrodkiem była Ar-Rakka, ale ważnymi miastami były także Edessa i Harran.

</doc>
<doc id="433068" url="https://pl.wikipedia.org/wiki?curid=433068" title="Skotniki (Kraków)">
Skotniki (Kraków)

Skotniki – obszar Krakowa wchodzący w skład Dzielnicy VIII Dębniki, dawna wieś, położona około 9 km na południowy zachód od centrum Krakowa. Skotniki zostały przyłączone do Krakowa w 1941 roku, a formalnie w 1945, jako XXVII dzielnica katastralna. Liczą około 5000 mieszkańców. Na obszarze Skotnik znajduje się osiedle Mochnaniec.
Wieś królewska położona w drugiej połowie XVI wieku w powiecie szczyrzyckim województwa krakowskiego, należała do wielkorządów krakowskich.
Historia.
Pierwszy raz w źródłach Skotniki pojawiły się w 1257 roku jako wieś książęca. Nazwa wskazuje na wieś służebną, której mieszkańcy trudnili się wypasem bydła. Na terenie wsi powstał folwark i zespół dworski (na jego terenie obecnie znajduje się szkoła podstawowa i przedszkole).
Skotniki były dużą wsią, według Słownika geograficznego Królestwa Polskiego na przełomie XIX i XX wieku liczyły 1200 mieszkańców.
W 1898 r. w ramach Twierdzy Kraków powstają Forty Skotniki N i S, zaś rok później Fort „Winnica”.
W 1912 roku rozpoczęto budowę kościoła i w 1921 roku erygowano parafię MB Różańcowej.
Przy ul. Kozienickiej 24, forcie 52 ½ Skotniki N, ma siedzibę Centrum Dokumentacji Zsyłek, Wypędzeń i Przesiedleń.

</doc>
<doc id="433069" url="https://pl.wikipedia.org/wiki?curid=433069" title="Going the distance">
Going the distance



</doc>
<doc id="433071" url="https://pl.wikipedia.org/wiki?curid=433071" title="Reguły kolizyjne">
Reguły kolizyjne

Reguły kolizyjne – reguły mające na celu usunięcie sprzeczności norm w systemie prawa. Niekiedy – wraz z dyrektywami wykładni i wnioskowaniami prawniczymi – zalicza się je do tzw. wykładni prawa "sensu largo" lub tzw. reguł egzegezy. Niekiedy też je same nazywa się wykładnią uchylającą ("interpretatio derogans").
Reguły kolizyjne I stopnia:
Reguły kolizyjne II stopnia (lub tzw. metareguły kolizyjne): 
Kolizja reguł kolizyjnych:

</doc>
<doc id="433073" url="https://pl.wikipedia.org/wiki?curid=433073" title="Opatkowice (Kraków)">
Opatkowice (Kraków)

Opatkowice – obszar Krakowa wchodzący w skład Dzielnicy X Swoszowice, dawna wieś, od 1 stycznia 1973 w granicach Krakowa.
Wieś opactwa benedyktynów tynieckich w powiecie szczyrzyckim województwa krakowskiego w końcu XVI wieku.
Położenie.
Opatkowice od strony wschodniej ogranicza Wilga, a od północy autostrada A-4. Dawniej, gdy nie było autostrady, tj. przed 1995 r., Opatkowice obejmowały również obszary za torami kolejowymi, jednak autostrada utrudniła komunikację z tymi terenami i teraz należą one raczej do Klin.
Południowa granica Opatkowic jest również granicą miasta Krakowa. Od południa Opatkowice graniczą z Lusiną i Libertowem.
Najbardziej umowna jest granica zachodnia Opatkowic, która przebiega niedaleko skrzyżowania ulicy Petrażyckiego z Topografów. Dalej, wzdłuż drogi do Skawiny znajduje się już niewiele domów, a dalsze tereny należą już do Sidziny.
Historia.
Nazwa wywodzi się od Opactwa Tynieckiego, pod którego władaniem leżały niegdyś te ziemie. Opatkowice znajdują się 243 m n.p.m. po lewej stronie Wilgi. 
Pierwsza wzmiankę o Opatkowicach znajduje się w bulli papieża Grzegorza IX z 1229 roku. Papież w dokumencie tym bierze pod swoją opiekę ziemie leżące nad Wilgą. W średniowieczu przez Opatkowice przebiegał trakt solny z Wieliczki. Znajdują się tam również informacje o młynie znajdującym się pod opieką opactwa tynieckiego na leżącego na terenie Opatkowic, był to rok 1352 (w końcu XV wieku o młynie wspomina też Jan Długosz zaznaczając, iż jest to młyn dziedziczny).
Pierwszy budynek szkoły został wybudowany w 1903 roku. Szkoła została zniszczona zarówno podczas I, jak i II wojny światowej. Jednak nauka była kontynuowana już w roku 1945. W 1968 szkoła została przeniesiona do nowego budynku. Była to tzw. „tysiąclatka”, która po włączeniu Opatkowic do Krakowa otrzymała numer 134.
W 1949 roku w Opatkowicach powstał Ludowy Zespół Sportowy „Opatkowianka”.
Dnia 1 stycznia 1973 roku Opatkowice zostały włączone do dzielnicy Podgórze, tym samym wprowadzono nazwy ulic. 
13 czerwca 2021 roku otwarto przystanek kolejowy Kraków Opatkowice.
Religia w Opatkowicach.
W 1987 roku wybudowana została prowizoryczna kaplica przy dzisiejszej ulicy ks. Maja, w której odprawiane były początkowo dwie msze święte w niedziele. W 1991 roku parafia pod wezwaniem świętego Maksymiliana Maria Kolbego została erygowana, czyli w tym przypadku uniezależniła się od macierzystej parafii w Gaju.
W latach 20. XX wieku rozpoczęli swoją działalność Badacze Pisma Świętego (od 1931 Świadkowie Jehowy), którzy w Opatkowicach posiadają zbór i Salę Królestwa.
W przeszłości dużą wspólnotą religijną na terenie Opatkowic była Wspólnota Kościoła Narodowego. Powstała ona w już przed 1924 rokiem i skupiała około 30 rodzin. Narodowcy w roku 1925 zbudowali tu swoją kapliczkę. Spaliła się jednak w roku 1938. Grupa wyznaniowa rozpadła się podczas okupacji niemieckiej i już nigdy nie wróciła do Opatkowic. Dziś wielu mieszkańców nawet nie wie o istnieniu tej grupy.

</doc>
<doc id="433075" url="https://pl.wikipedia.org/wiki?curid=433075" title="Łęg (Kraków)">
Łęg (Kraków)

Łęg – obszar Krakowa wchodzący w skład Dzielnicy XIV Czyżyny. Dawna wieś przyłączona do Krakowa w 1941 roku jako XLV dzielnica katastralna.
Wieś duchowna "Łąg", własność Opactwa Cystersów w Mogile, położona była w drugiej połowie XVI wieku w powiecie proszowskim województwa krakowskiego.
W Łęgu znajduje się Elektrociepłownia Kraków, studio widowisk artystycznych S-3 TVP Kraków, Międzynarodowe Centrum Targowo-Kongresowe EXPO Kraków, a także Lasek Łęgowski. Most Nowohucki łączy Łęg z przeciwległym brzegiem Wisły.

</doc>
<doc id="433078" url="https://pl.wikipedia.org/wiki?curid=433078" title="Ruszcza (Kraków)">
Ruszcza (Kraków)

Ruszcza – dawna wieś podkrakowska, położona ok. 15 km na północny wschód od jego centrum. Od 1951 w granicach administracyjnych Krakowa, obecnie wchodzi w skład Dzielnicy XVIII Nowa Huta.
Historia.
Pierwotną zabudowę wsi ujawniły badania archeologiczne, które odkryły w jej centrum ślady osady ziemiankowej datowane na wieki od X do XIII. Pierwszy raz wzmiankowana w dokumentach w 1222 (dokument wspomina o kapelanie – Bernardzie z Ruszczy). Wieś stanowiła centrum majątku jednej z gałęzi potężnego średniowiecznego rodu małopolskiego Świebodziców-Gryfitów (pochodził z niego m.in. Klemens z Ruszczy), a następnie do ich potomków – magnackiego rodu Branickich, którzy przejęli nazwisko od sąsiedniej wsi – Branic. W 1312 w Ruszczy została erygowana parafia, prawdopodobnie istniał już wtedy kościół romański, przebudowany w 1420. W 1373 Elżbieta Łokietkówna przeniosła wieś z prawa polskiego na prawo średzkie. Od XV w. w Ruszczy działała szkoła parafialna. W końcu XVIII w. wieś po wymarciu rodu Branickich przeszła w ręce Badenich, a następnie Popielów. W końcu XIX w. wieś liczyła około 240 mieszkańców, około 40 domostw, 2 karczmy, posiadała też szkołę powszechną. 
W 1951 włączona w granice Krakowa (gmina Ruszcza istniała jeszcze do 1954). W latach następnych przeprowadzono przez Ruszczę linię kolejową Nowa Huta – Podłęże, zajęto też część terenów pod budowę zaplecza Huty im. Lenina.
Szkoła gospodarcza dla dziewcząt.
W latach 1916–1921 działała w Ruszczy szkoła gospodarcza dla dziewcząt zorganizowana i wspierana materialnie przez Sodalicję Pań Wiejskich Ziemi Krakowskiej, której prezydentka była Zofia Popiel. Jednorazowo uczyły się w niej 24 dziewczyny. Zofia Popiel poprosiła o wsparcie Towarzystwo Gospodarczego Wykształcenia Kobiet, które przysłało 4 absolwentki z prowadzonego przez nie Seminarium w Snopkowie koło Lwowa. Pierwszy kurs trwający od października 1916 do listopada 1917 roku ukończyło 16 uczennic. 29 września uczennice po nabożeństwie w miejscowym kościele zdawały egzamin. W komisji zasiadły: przewodnicząca komitetu opiekuńczego szkoły Zofia Popiel, miejscowi księża, przewodnicząca TGWK księżna Wanda Czartoryska, Janina Karłowicz z seminarium w Snopkowie. Zainteresowanie nauką było tak duże, że na kolejny rok przyjęto już 25 uczennic. Uczyły się one w czterech grupach (zmieniając co 2 miesiące) zajęć praktycznych obejmujących: gotowanie z rachunkowością i umiejętnością przygotowywania zapasów na zimę, szycia i prania, hodowli bydła i prowadzenia ogrodu. Kierowniczką szkoły była Maria Szwicówna. Szkoła mieściła się we dworze w Ruszczy. Korzystała też z przylegającego do niego ogrodu, a miejscowy proboszcz Jan Puchała przekazał na jej potrzeby 3 morgi pola ornego. Szkoła w pierwszym roku działalności otrzymała subwencję z Rady powiatowej krakowskiej w wysokości 1453 korony, Sodalicja Pań Wiejskich Ziemi Krakowskiej przekazała 3292 korony, a Zofia Popiel w pieniądzach i naturze 20767 koron. 
Zabytki.
W Ruszczy znajdują się następujące zabytki:

</doc>
<doc id="433081" url="https://pl.wikipedia.org/wiki?curid=433081" title="Warszawski Tramwaj Wodny">
Warszawski Tramwaj Wodny

Warszawski Tramwaj Wodny – linia tramwaju wodnego, który kursuje w okresie wakacyjnym po Wiśle w granicach Warszawy.
Historia.
Pierwszy raz tramwaj wodny wypłynął na trasę 23 czerwca 2005 r.
W 2007 r. rejsy odbywały się 7 dni w tygodniu od 16 czerwca do 31 sierpnia, a we wrześniu rejsy tylko w soboty i niedziele. Kursowały dwie jednostki ("Generał Kutrzeba" i "Wars"). Kursy odbywały się na przystankach:
W 2010 r. rejsy odbywały się 7 dni w tygodniu od 1 maja do 12 września, a w maju i we wrześniu rejsy były realizowane tylko w soboty i niedziele. Kursowała jedna jednostka ("Wars").
Przystanki:
W 2011 r. rejsy odbywały się 7 dni w tygodniu od 24 czerwca do 31 sierpnia, a od 7 maja do 23 czerwca tylko w soboty i niedziele. Kursowały dwie jednostki ("Wars" i "Stalmach").
Przystanki:

</doc>
<doc id="433083" url="https://pl.wikipedia.org/wiki?curid=433083" title="Prowincja (Panama)">
Prowincja (Panama)



</doc>
<doc id="433092" url="https://pl.wikipedia.org/wiki?curid=433092" title="Rene Russo">
Rene Russo

Rene Marie Russo (ur. 17 lutego 1954 w Burbank) – amerykańska aktorka i producentka filmowa, modelka.
Życiorys.
Wczesne lata.
Urodziła się w Burbank w stanie Kalifornia] jako córka Shirley (z domu Balocca), pracowniczki fabryki / barmanki, i Nino Russo, rzeźbiarza / mechanika samochodowego. Jej rodzina była pochodzenia włoskiego (sycylijskiego), niemieckiego i irlandzkiego, Kiedy miała dwa lata, ojciec opuścił ją, jej siostrę i matkę. W wieku dziesięciu lat wykryto u niej wadę kręgosłupa i przez cztery lata musiała chodzić w gorsecie. W szkole Burroughs High School poznała przyszłego reżysera Rona Howarda. Chcąc pomóc finansowo matce, która pracowała na dzienne zmiany w fabryce, a wieczorami stała za barem, Rene zatrudniła się na pełny etat w miejscowym teatrze jako bileterka, pracowała również w warsztatach produkujących okulary.
Kariera.
Jej wielką młodzieńczą miłością był Mick Jagger, wokalista Rolling Stones. Podczas jednego z koncertów Stonesów zauważył ją John Cosby, łowca talentów. Zachwycił się jej urodą, dał jej wizytówkę i zaprosił na małą sesję zdjęciową. Fotografie swego odkrycia pokazał współpracownikom w Los Angeles. Niedługo potem Rene przeniosła się do Nowego Jorku, podpisała kontrakt z prestiżową agencją modelek Forda i wzięła udział w prywatnej sesji zdjęciowej ze światowej sławy fotografem Richardem Avedonem, dla potrzeb kampanii reklamowej Revlon. Avedon wziął początkującą modelkę pod swoje skrzydła, pilnując jej kariery, dopóki nie osiągnęła pełnoletniości.
Po swoich dziewiętnastych urodzinach pojawiała się na okładce m.in. „Vogue”, „Mademoiselle” i „Cosmopolitan”. Praca modelki przyniosła jej wiele nagród finansowych, dzięki nim kupiła dom dla swojej matki, a drugi dla siebie. Któregoś dnia zrozumiała, że czas poszukać innego zajęcia, kiedy ona – dziewczyna z okładki – znalazła się na sesji zdjęciowej do katalogu z ubraniami dla kobiet ciężarnych. Ta zmiana w życiu, koniec kariery modelki, dodała jej bodźca do poszukiwań duchowych. Rene zainteresowała się twórczością C.S. Lewisa, zwłaszcza jego refleksją "Mere Christianity".
Brała lekcje aktorstwa u Allana Richa. Zaczęła występować w małych teatrach w Los Angeles. Trafiła na szklany ekran jako Eden Kendell w serialu ABC "Sable" (1987-88) z udziałem Kena Page'a. W komedii sportowej "Pierwsza liga" ("Major League", 1989) została obsadzona w roli narzeczonej Toma Berengera. Kolejną rolę zagrała w thrillerze "Freejack" (1992), gdzie na planie spotkała Jaggera, swą miłość sprzed lat, oraz poznała scenarzystę Dana Gilroya, z którym pobrała się 14 marca 1992. Mają córkę Rose.

</doc>
<doc id="433093" url="https://pl.wikipedia.org/wiki?curid=433093" title="Christoph Martin Wieland">
Christoph Martin Wieland

Christoph Martin Wieland (ur. 5 września 1733 w Oberholzheim, zm. 20 stycznia 1813 w Weimarze) – niemiecki poeta i prozaik.
Twórczość.
Początkowo jego utwory miały charakter pietystyczny i były pisane pod wpływem twórczości Klopstocka. Z czasem przeszedł jednak przemianę i tworzył utwory o lżejszym charakterze.
Tragedia "Lady Johanna Gray" (Zurych 1758) była pierwszym niemieckim dramatem napisanym białym wierszem.
W roku 1776 napisał ważną dla prozy niemieckiej powieść "Agaton" (niem. "Geschichte des Agathon"; wydanie polskie 1844), w której na bazie motywów antycznych rozwinął narrację psychologiczną. Kolejną ważną zasługą Wielanda dla literatury niemieckiej było przyswojenie jej dramatów Shakespeare’a. Był redaktorem ważnego pisma literackiego „Der Teutsche Merkur”, które założył w roku 1773. Za jeden z najważniejszych utworów w jego twórczości uważany jest napisany w 1780 roku romantyczny poemat epicki "Oberon" (wydanie polskie 1853).
Lekki styl Wielanda i beztroskość sięgająca frywolności stawiają go w opozycji do bardziej uduchowionych i poważnych postaci niemieckiej poezji i literatury oświecenia i romantyzmu.

</doc>
<doc id="433113" url="https://pl.wikipedia.org/wiki?curid=433113" title="Boris Vallejo">
Boris Vallejo

Boris Vallejo (ur. 8 stycznia 1941 w Limie) – peruwiański ilustrator.
Boris Vallejo urodził się w Limie jako syn adwokata, po zakończeniu "National School of Fine Arts" emigrował w roku 1964 do USA, gdzie mieszka do dzisiaj. Vallejo znany jest przede wszystkim z obrazów fantasy, które najczęściej przedstawiają umięśnionych bohaterów i skąpo ubrane Walkirie. Jego obrazy zdobią liczne kalendarze, plakaty filmowe i okładki książek.
Fragment jego obrazu pt. "In The Underworld" został wykorzystany na okładce albumu łączonego "Século XX / Bestial Devastation" brazylijskich grup Overdose i Sepultura.

</doc>
<doc id="433114" url="https://pl.wikipedia.org/wiki?curid=433114" title="Elf (zespół muzyczny)">
Elf (zespół muzyczny)

Elf – grupa, która wykonywała muzykę z pogranicza hard rocka i blues rocka. Powstała w 1967 roku pod nazwą The Electric Elves. W 1969 roku grupa przyjęła nazwę The Elves, a następnie w 1970 – Elf. Działalność formacji zainicjowali wokalista i basista Ronnie James Dio, klawiszowiec Doug Thaler, perkusista Gary Driscoll, oraz gitarzyści Nick Pantas i David Feinstein.
Grupa początkowo grała w koledżu, w barach i klubach wschodniego wybrzeża Ameryki. Debiutancki album Elf nagrany został w Studio One w Atlancie w kwietniu 1972, a jego promocja odbyła się na trasie koncertowej wraz z zespołem Deep Purple. Również w 1972 Ronnie James Dio dostał propozycję wspólnej pracy, od basisty i producenta zespołu Deep Purple – Rogera Glovera oraz Iana Paice'a w wytwórni Columbia Records, a w roku 1974 nad solowym albumem Glovera "The Butterfly Ball and the Grasshopper's Feast".
Zespół przyciągnął ponadto uwagę Ritchiego Blackmore'a, poszukującego muzyków do swojego pierwszego solowego albumu – Ritchie Blackmore’s Rainbow, a zespół powołany został jeszcze następnego dnia (lecz na kolejnej już płycie, z zespołu "Elf" pojawił się już jedynie Dio).
Dyskografia.
Źródło.

</doc>
<doc id="433116" url="https://pl.wikipedia.org/wiki?curid=433116" title="Tarik ibn Zijad">
Tarik ibn Zijad

Tarik ibn Zijad (ar. طارق بن زياد, "Tāriq ibn Ziyād"; zm. 720) – wódz berberski, który poczynając od 711 roku (bitwa nad rzeką Guadalete zwana też bitwą pod Jerez de la Frontera) podbił tereny dzisiejszej Hiszpanii i rozpoczął kilkusetletnie panowanie arabskie w tym kraju. 
Od jego imienia pochodzi nazwa Gibraltar (arab. "Dżabal Tarik" — Góra Tarika).

</doc>
<doc id="433117" url="https://pl.wikipedia.org/wiki?curid=433117" title="Zamagurze">
Zamagurze

Zamagurze, albo Zamagurze Spiskie (słow. "Zamagurie") – niewielki subregion geograficzny w północnej części Pogórza Spiskiego i etnograficzny w północnej części Spisza. Przedzielony jest granicą polsko-słowacką.
Zamagurze jako region geograficzny.
Jako region geograficzny stanowi tylko część Pogórza Spiskiego i obejmuje tereny między Kotliną Spiską na południu a Pieninami Spiskimi na północy oraz Białką na zachodzie i doliną Rieki (w Starej Wsi Spiskiej) na wschodzie. Doliny potoków Łapszanka, Kotarne, Strzyżawkowy Potok, Kacwiński Potok i Kacwinianka dzielą Zamagurze na kilka grzbietów. Za najwyższy szczyt Zamagurza uchodzi Kuraszowski Wierch (1038 m). Według wyników pomiarów, umieszczonych na stronie Geoportalu minimalnie wyższy od niego może być Dudasowski Wierch (1038 m). Najwyższym szczytem całej polskiej części Pogórza Spiskiego jest graniczny Górków Wierch (1046 m). Inne ważniejsze wzniesienia to: Pawlików Wierch (1016 m), Piłatówka (1004 m), Pusty Wierch (984 m), Holowiec (1035 m), Pieski Wierch (980 m), Petrelovka (940 m), Groń (791 m).
Zamagurze jako region etnograficzny.
Jako region etnograficzny jest pojęciem szerszym i obejmuje również miejscowości położone na północy po dolinę Dunajca i jego dopływu Lipnika, a również miejscowość Nową Białą położoną po drugiej stronie rzeki Białka. Tak więc etnograficznie do Zamagurza należą miejscowości położone na Pogórzu Spiskim, w Pieninach Spiskich i niektóre leżące w Kotlinie Nowotarskiej.
W okresie średniowiecza Zamagurze stanowiło dobra klucza zamku niedzickiego. Należało w całości do Węgier, od 1920 częściowo do Polski, częściowo do Słowacji. W większości zamieszkuje je ludność góralska narodowości polskiej. Niektóre słowackie miejscowości zamieszkiwali Rusini, obecnie Słowacy wyznania greckokatolickiego. Głównym słowackim ośrodkiem Zamagurza jest miasto Stara Wieś Spiska. W głębi gór znajdują się zamieszkałe przez dawnych Rusinów mniejsze słowackie miejscowości: Osturnia, Wielka Frankowa i Frankówka. Po polskiej stronie główne miejscowości to: Czarna Góra, Dursztyn, Falsztyn, Frydman, Jurgów, Kacwin, Krempachy, Łapszanka, Łapsze Niżne, Łapsze Wyżne, Niedzica, Nowa Biała, Rzepiska, Trybsz.
Turystyka.
Zamagurze obfituje w atrakcje turystyczne. Najbardziej znanymi są:

</doc>
<doc id="433118" url="https://pl.wikipedia.org/wiki?curid=433118" title="Zamagurze Spiskie">
Zamagurze Spiskie



</doc>
<doc id="433119" url="https://pl.wikipedia.org/wiki?curid=433119" title="Stal Ostrów Wlkp">
Stal Ostrów Wlkp



</doc>
<doc id="433122" url="https://pl.wikipedia.org/wiki?curid=433122" title="Pulse (album Pink Floyd)">
Pulse (album Pink Floyd)

Pulse (styl. "P•U•L•S•E") – koncertowy album zespołu Pink Floyd, wydany w 1995 roku. Utwory, które znalazły się na płycie zostały nagrane podczas trasy koncertowej trwającej w marcu oraz kwietniu 1994 roku.
Nagrania osiągnęły w Polsce status platynowej płyty.

</doc>
<doc id="433129" url="https://pl.wikipedia.org/wiki?curid=433129" title="Bartłomiej Berecci">
Bartłomiej Berecci



</doc>
<doc id="433133" url="https://pl.wikipedia.org/wiki?curid=433133" title="Proteiny">
Proteiny



</doc>
<doc id="433135" url="https://pl.wikipedia.org/wiki?curid=433135" title="Świętajno (gmina w powiecie oleckim)">
Świętajno (gmina w powiecie oleckim)

Świętajno – gmina wiejska w województwie warmińsko-mazurskim, w powiecie oleckim. W latach 1975–1998 gmina położona była w województwie suwalskim.
Siedziba gminy to Świętajno.
Liczba ludności zamieszkującej gminę: 4218 osób (stan na 10 czerwca 2008 r.). Natomiast według danych z 31 grudnia 2019 roku gminę zamieszkiwało 3883 osób.
Struktura powierzchni.
Według danych z roku 2004 gmina Świętajno ma obszar 214,91 km², w tym:
Gmina stanowi 24,6% powierzchni powiatu.
Sołectwa.
Barany, Borki, Chełchy, Cichy, Dudki, Dunajek, Dworackie, Dybowo, Giże, Gryzy, Jelonek, Jurki, Kije, Krzywe, Kukówko, Mazury, Orzechówko, Pietrasze, Połom, Rogojny, Sulejki, Świętajno, Wronki, Zalesie.
Pozostałe miejscowości.
Cichy Młyn, Jurki (osada), Jurkowo, Leśniki, Niemsty, Nowiny, Rogowszczyzna, Smolnik, Świdrówko, Zajdy, Zalesie.
Sąsiednie gminy.
Ełk, Kowale Oleckie, Kruklanki, Olecko, Stare Juchy, Wydminy

</doc>
<doc id="433136" url="https://pl.wikipedia.org/wiki?curid=433136" title="Spirala śmierci">
Spirala śmierci

Spirala śmierci (ang. "Death spiral") – to jeden z elementów łyżwiarskich obowiązkowych w konkurencji par sportowych. Jako klasyczną, tradycyjną spiralę śmierci uznaje się tę wykonywaną tyłem zewnątrz (BoDs).
W figurze tej partner stoi w tzw. pozycji cyrkla i trzyma za rękę partnerkę znajdującą się niemalże w pozycji leżącej, która objeżdża go na jednej nodze. W 2011 r. Międzynarodowa Unia Łyżwiarska (ISU) wprowadziła zasadę, według której, aby para sportowa otrzymała punkty i zaliczony odpowiedni poziom jakości za wykonanie spirali śmierci, głowa partnerki musi w pewnym momencie wykonywania elementu znajdować się poniżej kolana jej nogi, którą dotyka lodu. Wartość punktową spirali śmierci podnosi sposób wejścia i wyjścia z niej, ułożenia ciała partnerki itp.
Istnieją cztery rodzaje spirali śmierci:
Prekursorami spirali śmierci była niemiecka para sportowa Charlotte Oelschlagel / Curt Neumann, która wymyśliła ją w 1928 r. i wykonywała za pomocą trzymania obiema rękoma, a partnerka nie znajdowała się w pozycji leżącej. Wersja spirali śmierci z trzymaniem jednej ręki została rozpowszechniona w latach 40. XX wieku przez kanadyjską parę Suzanne Morrow / Wallace Diestelmeyer. Inne warianty spirali zostały wymyślone przez radziecką parę Ludmiła Biełousowa / Oleg Protopopow w latach 60. XX wieku i nazwane w następujący sposób: spirala kosmiczna (ang. "Cosmic spiral") – tyłem wewnątrz (BiDs), spirala życia (ang. "Life spiral") – przodem wewnątrz (FiDs), spirala miłości (ang. "Love spiral") – przodem zewnątrz (FoDs).

</doc>
<doc id="433139" url="https://pl.wikipedia.org/wiki?curid=433139" title="Skrzydłowy">
Skrzydłowy

Skrzydłowy – termin używany na określenie pozycji zawodników w różnych sportach drużynowych ustawionych najczęściej na bokach boiska.

</doc>
<doc id="433141" url="https://pl.wikipedia.org/wiki?curid=433141" title="Ludwik Jaxa-Bykowski">
Ludwik Jaxa-Bykowski

Ludwik Jaxa-Bykowski (ur. 19 stycznia 1881 w Zagwoździu, zm. 28 czerwca 1948) – polski biolog, psycholog i pedagog, profesor Uniwersytetu Poznańskiego, rektor konspiracyjnego Uniwersytetu Ziem Zachodnich.
Życiorys.
Urodził się w folwarku Zagwoźdź na Podolu, którego dzierżawcą był jego ojciec Stanisław Jakub Jaxa-Bykowski herbu Gryf, a matką Joanna z Dobrowolskich. Wywodził się ze starego, szlacheckiego rodu o dużych tradycjach patriotycznych.
W Stanisławowie w 1899 ukończył gimnazjum klasyczne, a w latach następnych studiował na Uniwersytecie Lwowskim u profesora filozofii Kazimierza Twardowskiego nauki przyrodnicze, filozofię i pedagogikę, uzyskując dyplom dra filozofii w 1904. Był członkiem Ligi Narodowej przed 1905 rokiem. W Paryżu, Marburgu, w stacjach zoologicznych w Trieście i Banyulssur–Mer oraz na Wydziale Lekarskim uniwersytetu we Lwowie pogłębiał swoje wykształcenie. Na uniwersytecie pracował również jako demonstrator przy Katedrze Botaniki. Dyrektor VIII Gimnazjum we Lwowie w latach 1917–1918. W 1921 został prof. zoologii w Akademii Medycyny Weterynaryjnej we Lwowie, a kierownikiem Departamentu Nauki i Szkół Wyższych w Ministerstwie Wyznań Religijnych i Oświecenia Publicznego w 1923. Habilitował się na Uniwersytecie Poznańskim w 1926 roku, a w następnym roku został prof. zwyczajnym. Od 1927 stał na czele katedry pedagogiki na Uniwersytecie Poznańskim. Dziekan Wydziału Humanistycznego UP w 1932, a w 1933 po likwidacji Katedry dalej wykładał na UP. 
Filister honorowy i kurator Korporacji Masovia oraz (od 1931) Korporacji Chrobria. 
Był związany ze Stronnictwem Narodowym, w ramach którego sympatyzował z grupą tzw. młodych skupionych wokół Kazimierza Kowalskiego i Jędrzeja Giertycha. Po klęsce kampanii wrześniowej, pod koniec września 1939 współtworzył Narodowo-Ludową Organizację Wojskową. W 1940 roku wystąpił z inicjatywą uruchomienia tajnych kursów nauk humanistycznych i prawno – politycznych. Z drugą inicjatywą wystąpiła tajna organizacja konspiracyjna „Ojczyzna”. Jej członek, ks. Maksymilian Rode nawiązał kontakt z profesorami UP, w tym z Ludwikiem Jaxą – Bykowskim, celem uruchomienia konspiracyjnej uczelni wyższej. Ta inicjatywa zakończyła się sukcesem. W latach 1941–1943 był pierwszym rektorem, a prorektorem w latach 1943–1944 podziemnego Uniwersytetu Ziem Zachodnich z siedzibą w Warszawie. Funkcję tę pełnił do 1943 roku pod pseudonimem „Kulczycki”. Jak wspomina jeden ze studentów, „był on w poczuciu współpracowników duszą i sercem UZZ”. Prorektorem był u jego boku prof. Roman Pollak. Następnie w latach 1943/44 pełnił funkcję prorektora UZZ (przy rektorze Romanie Pollaku). W maju 1944 roku został wybrany dziekanem Wydziału Humanistycznego UZZ. Poza tą pracą we władzach uczelni prowadził też wykłady dla studentów. W Warszawie wykładał pedagogikę ogólną na Wydziale Humanistycznym oraz filozofię polityki na Wydziale Prawa i Ekonomicznym UZZ. Po upadku powstania warszawskiego wykładał w filii UZZ w Kielcach i Jędrzejowie na kompletach filozofii, germanistyki, historii. W semestrze 1944/45 wykładał tam psychologię eksperymentalną i wychowawczą oraz pedagogikę i dydaktykę. W czasie wojny pracował również w tajnym szkolnictwie średnim.
W okresie jego kadencji rozbudowano stopniowo strukturę organizacyjną UZZ; z dwóch wydziałów w 1940 do sześciu w 1943. UZZ tworzyli głównie przebywający w stolicy pracownicy naukowi Uniwersytetu Poznańskiego. Następnie został członkiem Służby Cywilnej Narodu, sprawując stanowisko kierownika Grupy Wychowania Narodowego. W latach 1943–1945 był członkiem Zarządu Głównego SN.
Śmierć.
8 października 1947 został aresztowany przez UB, a następnie skazany na 6 lat więzienia. Zwolniony ze względu na zły stan zdrowia w marcu 1948 r., zmarł trzy miesiące później 28 czerwca 1948 na zapalenie płuc. Został pochowany na cmentarzu jeżyckim w Poznaniu (kw.L, rząd 20, grób 31).

</doc>
<doc id="433142" url="https://pl.wikipedia.org/wiki?curid=433142" title="SingStar">
SingStar

SingStar – seria gier komputerowych karaoke przeznaczona na konsole PlayStation 2, PlayStation 3 i PlayStation 4, wydawana przez Sony Computer Entertainment Europe oraz tworzona wspólnie przez SCEE i London Studio. Gracze śpiewają do mikrofonów lub smartfonów przypisanych do konsoli. Gra porównuje śpiew gracza z oryginalną piosenką i na podstawie wokalu przyznawane są punkty. Słowa utworów są pokazywane w dolnej części ekranu, a w tle pojawiają się licencjonowane teledyski.
Rozgrywka.
Dla dwóch graczy można rozgrywać bitwę (typowa rywalizacja na punkty), duet bitewny (wokaliści śpiewają różne fragmenty piosenki, ale wciąż ze sobą konkurują) oraz występ solowy. Tryb impreza pozwala na rywalizację maksymalnie ośmiu graczom (podzielonym na dwie drużyny – niebieską i czerwoną) w następujących wyzwaniach muzycznych: bitwa, składanka (1 na 1 – śpiewanie refrenów pięciu różnych utworów), mikro składanka (1 na 1 – śpiewanie krótkich fragmentów ośmiu różnych utworów), pierwszy na mecie (1 na 1 – wygrywa ten, kto pierwszy osiągnie 1 milion punktów), podaj mikrofon (niebiescy kontra czerwoni – wszyscy gracze śpiewają na zmianę krótką sekcję utworu), podaj składankę (niebiescy kontra czerwoni – wszyscy gracze śpiewają na zmianę refreny różnych utworów) oraz podaj mikro składankę (niebiescy kontra czerwoni – wszyscy gracze śpiewają na zmianę krótkie sekcje różnych utworów).
W grze można zdobyć łącznie 3 000 000 punktów (w starszych wersjach 10 000 punktów), co wymaga bezbłędnego wykonania piosenki. W porównaniu do starszego systemu punktowego, nie pojawia się możliwość wyboru poziomu trudności.
Niektóre piosenki wymagają rapowania lub odgórnego podziału wokalistów na duet, jeśli utwory te spełniają niezbędne kryteria.
Tryb dla dwóch graczy duet polegał na tym, że wokaliści śpiewali różne fragmenty piosenki, lecz ich punkty składały się na całkowity wynik. Został on przekształcony w duet bitewny. W grze pojawiały się także składanki – konkurencja ta polegała na wykonaniu specjalnie przygotowanych fragmentów kilku różnych piosenek połączonych w jeden utwór. Duet i składankę można wykonywać tylko na płytowych wersjach "SingStara" na PlayStation 3 i PlayStation 2.
W 2010 roku zdecydowano się rozszerzyć "SingStara" o dodatkowe czynności – taniec i grę na gitarze. Aby wykonywać ruchy taneczne, niezbędny jest kontroler ruchu PlayStation Move, natomiast do gry na gitarze wystarczy każda gitara kompatybilna z PlayStation 3. Dodatki umożliwiały granie 4 osobom jednocześnie – dwie osoby śpiewały, a pozostałe tańczyły lub grały na gitarze. Szybko przestano wspierać te formy czynności. Aktualnie są dostępne tylko na płytowych wersjach "SingStara" na PlayStation 3.
Oprócz tego zostały wydane trzy gry mające na uwadze tylko jeden zespół: "SingStar ABBA" (2008, PS3, PS2), "SingStar Queen" (2009, PS3, PS2) i "SingStar Take That" (2009, PS3, PS2).
Rozwój serii.
Na początku gra "SingStar" zawierała parę mikrofonów (jeden niebieski, drugi czerwony) podłączanych do konsoli za pomocą USB. "SingStar" współpracował wówczas z kamerą EyeToy, pozwalając graczom na oglądanie siebie podczas śpiewania lub robienia zdjęć w grze.
Dużym plusem jest możliwość swobodnego korzystania na PlayStation 3 z płyt wydanych na poprzednią konsolę PlayStation 2. Wystarczy włożyć do napędu płytę z PS3, a w menu wybrać opcję „zmień dysk” i włożyć płytę z PS2. Konsola PlayStation 4 nie obsługuje płyt "SingStar" z PlayStation 3 oraz PlayStation 2.
W 2009 roku w sprzedaży pojawiły się bezprzewodowe mikrofony "SingStar". Możliwe jest również śpiewanie przez wbudowany mikrofon w kamerach PlayStation Eye oraz PlayStation Camera, lecz wyklucza to rozgrywkę wieloosobową. W czasie rozgrywki urządzenia wykonują zdjęcia i filmują gracza. PlayStation Camera przeznaczona na PlayStation 4 umożliwia dodatkowo wykorzystanie rzeczywistości rozszerzonej – podczas występu można nałożyć na uczestników zabawy wirtualne maski.
W 2012 roku w menu konsoli PlayStation 3 pojawiła się darmowa aplikacja "SingStar", która umożliwiała korzystanie z gry bez dostępu do płyt z piosenkami. Można było także bezpłatnie pobrać kilka utworów demonstracyjnych. Aby zakupić pełne wersje wybranych piosenek, należało za nie zapłacić w sklepie SingStore. Zawierał on kilkaset zagranicznych utworów z różnych gatunków muzycznych. Zakupione piosenki w sklepie SingStore z poziomu PlayStation 3 można pobrać ponownie bez żadnych opłat na PlayStation 4, jeśli odpowiednik będzie istniał.
W 2014 darmowa wersja "SingStara" pojawiła się na PlayStation 4. Wydano także odnowioną wersję gry na PlayStation 3. Po pobraniu darmowej aplikacji można śpiewać przy użyciu smartfona. Pozwala on także na tworzenie własnych list odtwarzania utworów, co jest możliwe także z poziomu konsoli. Oprócz odświeżonej szaty graficznej, dużej zmianie uległ również system punktowania.
1 lutego 2020 serwery SingStore zostały zamknięte. Możliwość zakupu piosenek i wszystkie funkcje sieciowe zostały wyłączone. Nadal można korzystać z gier "SingStar" w trybie offline.
Odbiór.
W roku 2005, "SingStar" oraz "SingStar Party" wspólnie otrzymały nagrodę za oryginalność BAFTA w kategorii gier wideo. W ciągu 10 lat obecności na rynku płyty SingStar sprzedały się w 26 mln egzemplarzy na całym świecie.

</doc>
<doc id="433154" url="https://pl.wikipedia.org/wiki?curid=433154" title="Elf (album Elf)">
Elf (album Elf)

Elf – debiutancki album zespołu Elf - nagrany został w Studio One w Atlancie - w kwietniu 1972, a jego promocja odbyła się na trasie zespołu Deep Purple.

</doc>
<doc id="433160" url="https://pl.wikipedia.org/wiki?curid=433160" title="Wieliczka (gmina)">
Wieliczka (gmina)

Wieliczka – gmina miejsko-wiejska w województwie małopolskim, w powiecie wielickim. W latach 1975–1998 gmina położona była w województwie krakowskim. Leży na południowy wschód od Krakowa, zajmując obszar 100,1 km². Jej strukturę administracyjną tworzą: miasto Wieliczka oraz 29 sołectw.
Siedzibą władz gminy (oraz władz powiatu wielickiego) jest miasto Wieliczka.
Obszar wiejski gminy (tzn. tereny poza miastem Wieliczka) jest najludniejszym takim obszarem na terenie gminy miejsko-wiejskiej w Polsce.
Struktura powierzchni.
Według danych z roku 2005, gmina Wieliczka ma obszar 100,1 km², w tym:
Gmina stanowi 23,3% powierzchni powiatu.
Demografia.
Według danych z 31 grudnia 2021 gminę zamieszkiwało 66 980 osób.
Zatrudnienie.
Rynek pracy poza rolniczej tworzą miejscowe zakłady przemysłowe, przedsiębiorstwa o profilu produkcyjno-usługowym, usługi (handel, gastronomia, itd.) oraz instytucje i urzędy publiczne. Większość mieszkańców pracuje w Krakowie.
Średni dochód na jednego mieszkańca wynosi 1546,30 zł.
Turystyka.
Przez teren gminy przebiegają szlaki turystyczne:
Szlak żółty turystyki pieszej i rowerowej, Wieliczka – Dobczyce.
Z Wieliczki szlak wiedzie obok Zamku Żupnego, kościoła św. Klemensa przez Rynek Górny do kościoła św. Sebastiana i dalej przez Lednicę Górną, Chorągwicę, Dobranowice, Żakową, Hucisko, Rudnik, Dziekanowice i Przymiarki na Stary Rynek do Dobczyc. Prowadzi on turystę wzniesieniami o licznych, ciekawych punktach widokowych, m.in. Chorągwica, przysiółek Granie k. Dobczyc. Szlak posiada znaczne walory krajobrazowe oraz Szlak rowerowy – 23 km po Pogórzu Wielickim. Punkty widokowe zlokalizowane są w miejscowościach Pawlikowice, Raciborsko, Biskupice, Tomaszkowice. Dodatkowo szlakiem objęto Sierczę z uwagi na to, iż od końca XVI wieku do 1. połowy wieku XVIII znajdujący się tam budynek, był posiadłością znanego rodu Lubomirskich, usytuowany w otoczeniu zabytkowego parku, którego drzewostan zaliczony został do grona pomników przyrody. Trasa posiada wiele atrakcji w zależności od indywidualnych zainteresowań.
Do atrakcji turystycznych należy zaliczyć:
Sołectwa.
Brzegi, Byszyce, Chorągwica, Czarnochowice, Dobranowice, Golkowice, Gorzków, Grabie, Grabówki, Grajów, Jankówka, Janowice, Kokotów, Koźmice Małe, Koźmice Wielkie, Lednica Górna, Mała Wieś, Mietniów, Pawlikowice, Podstolice, Raciborsko, Rożnowa, Siercza, Strumiany, Sułków, Sygneczów, Śledziejowice, Węgrzce Wielkie, Zabawa.
Sąsiednie gminy.
Biskupice, Dobczyce, Gdów, Kraków, Niepołomice, Siepraw, Świątniki Górne. Na północnym zachodzie gmina graniczy z Krakowem, na zachodzie z gminami Świątniki Górne i Siepraw, na południu z gminami Dobczyce i Gdów, na wschodzie z gminami Biskupice i Niepołomice.

</doc>
<doc id="433161" url="https://pl.wikipedia.org/wiki?curid=433161" title="Humbert de Romanis">
Humbert de Romanis



</doc>
<doc id="433166" url="https://pl.wikipedia.org/wiki?curid=433166" title="Domino Day">
Domino Day



</doc>
<doc id="433296" url="https://pl.wikipedia.org/wiki?curid=433296" title="Starszyzna (harcerstwo)">
Starszyzna (harcerstwo)

Starszyzna – grupa członkowska w Związku Harcerstwa Polskiego, do której należą członkowie organizacji, którzy ukończyli 21 rok życia, złożyli przyrzeczenie harcerskie, ale nie są instruktorami harcerskimi (nie złożyli Zobowiązania Instruktorskiego).
Podstawową jednostką organizacyjną członków starszyzny jest krąg starszyzny.

</doc>
<doc id="433297" url="https://pl.wikipedia.org/wiki?curid=433297" title="Senior (harcerstwo)">
Senior (harcerstwo)

Senior - miano przyznawane starszyźnie i instruktorom ZHP, którzy ukończyli 55 lat i złożyli stosowną deklarację właściwemu komendantowi.
Podstawową jednostką organizacyjną seniorów ZHP jest harcerski krąg seniorów.

</doc>
<doc id="433300" url="https://pl.wikipedia.org/wiki?curid=433300" title="Delicate Sound of Thunder">
Delicate Sound of Thunder

Delicate Sound of Thunder – koncertowy album zespołu Pink Floyd, wydany w 1988 roku. Utwory znajdujące się na tym albumie zostały zarejestrowane w sierpniu 1988 roku, w Nowym Jorku.
Pierwsza płyta nie licząc "Shine on You Crazy Diamond" prezentuje utwory z "A Momentary Lapse of Reason". Druga płyta przedstawia największe przeboje zespołu. Piosenka "Us and Them" znalazła się tylko w wersji CD i na kasecie, a w wersji rozszerzonej, utwór "Another Brick in the Wall II" jest tuż za piosenką "Wish You Were Here".
Album w Polsce uzyskał certyfikat złotej płyty.
Utwory pominięte na tym albumie.
Na koncertach znalazły się także utwory, których nie ma na albumie:
"Utwory z gwiazdką (*) są zawarte w wersji wideo."

</doc>
<doc id="433302" url="https://pl.wikipedia.org/wiki?curid=433302" title="Górzno">
Górzno

Górzno (niem. "Gorzno") – miasto w Polsce położone w województwie kujawsko-pomorskim, w powiecie brodnickim, siedziba gminy miejsko-wiejskiej Górzno w obrębie Górznieńsko-Lidzbarskiego Parku Krajobrazowego.
Po wojnie siedziba gminy Ruda. W latach 1975–1998 miasto administracyjnie należało do województwa toruńskiego.
W mieście znajduje się parafia pod wezwaniem Podwyższenia Krzyża Świętego.
Demografia.
Struktura demograficzna mieszkańców miasta Górzno według danych z 31 grudnia 2010
Historia.
Pierwsza wzmianka o Górznie pochodzi z 1239 roku, choć zapewne stałe osadnictwo funkcjonowało tu wcześniej. Świadczyć o tym może wczesnośredniowieczne grodzisko, obecnie zniszczone przez budowę na nim jednego z ośrodków wczasowych, usytuowane na przesmyku między jeziorami. Wzmianka wymieniała miejscowości należące do dóbr, którego centrum administracyjnym był gród w Świeciu. Jednocześnie władza sądownicza została przekazana przez Konrada Mazowieckiego biskupowi płockiemu Andrzejowi.
Wiek później, 1 maja 1325 roku została erygowana tu parafia przez biskupa płockiego Floriana. W parafii jednocześnie został osadzony zakon bożogrobców. Z erygowaniem parafii związana była zapewne budowa pierwszego drewnianego kościoła świętego Krzyża. Zapewne to wydarzenie miało funkcję miastotwórczą, skoro już dwa lata później miasto otrzymało pierwszy przywilej miejski. Został on wystawiony przez biskupa płockiego Floriana 2 stycznia 1327 roku. Bezpośrednim adresatem byli nie mieszczanie, lecz zasadźca-wójt Teodoryk. Miasto zostało uposażone 21 łanami chełmińskimi. Znaczenie nowego ośrodka miejskiego podniosło przeniesienie tu z pobliskiego Świecia, będącego już wtedy pod panowaniem Zakonu Krzyżackiego, ośrodka klucza dóbr biskupów płockich. Miało to miejsce pomiędzy 1333 a 1337 rokiem. Faktem jest, że w owym czasie musiał wykształcić się prostokątny rynek z sąsiednimi ulicami. Porównując Górzno z analogicznymi ośrodkami miejskimi, w przybliżeniu można odtworzyć zabudowę miasta w XIV wieku. Zabudowa była zwarta, a działki pod zabudowę niewielkie (miały 18 prętów). Jest prawie pewne, iż rynek i sąsiednie ulice nie posiadały w tamtym okresie bruków, podobnie jak inne, zamożniejsze książęce ośrodki na Ziemi Dobrzyńskiej (Rypin, Dobrzyń nad Wisłą czy Lipno). Górzno było miastem biskupim, oddalonym od głównych szlaków handlowych, dodatkowo położonym na peryferiach diecezji płockiej. Dlatego w porównaniu z innymi ośrodkami na Ziemi Dobrzyńskiej, miasto charakteryzowało się słabszą dynamiką rozwojową i mniejszą zamożnością. Mieszkańcy zajmowali się rolnictwem, rybołówstwem, rzemiosłem oraz drobnym handlem na szczeblu lokalnym. Dlatego również zabudowa w średniowiecznym Górznie nie była imponująca. Rynek oraz wąskie uliczki otaczały skromne drewniane domy, zapewne kryte strzechą. Nie wydaje się, aby w tym okresie na rynku górzeńskim znajdował się także budynek pełniący funkcję ratusza. Zapewne jeszcze w XIV wieku większość kompetencji władzy nad miastem miał dziedziczny wójt. Na rynku – jak w każdym średniowiecznym mieście – znajdowała się studnia. W okresie pierwszej lokacji miasto nie zostało jeszcze obwarowane, wzmiankowanymi w okresie późniejszym wałami miejskimi z dwiema bramami. Nad miastem górowała drewniana fara Świętego Krzyża, umiejscowiona poza zabudowaniami, co było charakterystyczne dla bożogrobców. Brak przekazów o innych świątyniach pozwala stwierdzić, że był to jedyny kościół w mieście w epoce średniowiecza. W bezpośrednim sąsiedztwie kościoła jeszcze w XIV wieku znajdował się drewniany dwór-zamek biskupów płockich. Murowana rezydencja biskupia posadowiona została w bezpośrednim sąsiedztwie kościoła, a nie na tzw. „Kopcu” – miejscu z natury bardziej obronnym, na którym zresztą wcześniej się znajdowała. Trudno zlokalizować wzmiankowane w pierwszym przywileju miejskim dwa młyny wodne. 2 czerwca 1385 roku w Płocku biskup Ścibor z Radzymina wydał dla Górzna kolejny przywilej lokacyjny, nadający miastu prawo chełmińskie. Nie świadczy to o nieudanej poprzedniej lokacji miasta – analogiczną sytuację mamy w przypadku innych ośrodków miejskich na Ziemi Dobrzyńskiej, m.in. Rypina (przed 1326 rokiem i w 1345 roku), Lipna (w 1349 roku oraz w 1422 roku) oraz Dobrzynia nad Wisłą. Nowy przywilej był swoistym uzupełnieniem poprzedniego kontraktu lokacyjnego, choć nie wspomniano o nim w nowym dokumencie z 1385 roku. Odbiorcą drugiego przywileju miejskiego byli mieszczanie. Świadczyć może to o istnieniu już owym okresie podwalin samorządu miejskiego lub nawet rady miejskiej z prawdziwego zdarzenia. O uposażeniu wójta biskup nic nie wspomniał. W okresie drugiej lokacji wykształcił się także wolny teren tzw. „Frite”, położony między miastem a kościołem – obecna ulica Freta. Mieli się tu osiedlać nowi osadnicy. W przywileju mowa była o potrzebie wzniesienia w mieście kościoła i zamku. Świadczy to o tym, że murowana rezydencja biskupia wzniesiona została dopiero po 1385 roku, możliwe że dopiero w XV wieku. Zapewne także po 1385 roku wzniesiono wały, gdyż biskup nałożył na mieszczan obowiązek ich budowy wałów i konserwacji. Dzięki badaniom prowadzonym przez dra Kazimierza Grążawskiego można przybliżyć formę budowlaną dworu biskupiego. Była to budowla murowana, jednoskrzydłowa, zbliżona do zamku-pałacu biskupów kujawskich w Raciążku. Być może została ona wzniesiona dopiero po 1409 roku. Według badań archeologicznych została ona zbudowana w miejscu wcześniejszego drewnianego dworu z 1 połowy XIV wieku, spalonego krótko po wybudowaniu. Wiadomo bowiem, iż w sierpniu 1409 roku Krzyżacy złupili Górzno, pomimo zabiegów dyplomatycznych biskupa płockiego Jakuba Kurdwanowskiego. Zniszczenia musiały być spore, skoro biskup płocki po odzyskaniu kontroli nad Górznem zwolnił mieszczaństwo na okres dziesięciu lat od wszelkich powinności na rzecz biskupstwa. Trudno stwierdzić, w jakim stopniu Górzno ucierpiało w czasie wojny trzynastoletniej. Drugi pokój toruński w 1466 roku zlikwidował całkowicie zagrożenie ze strony krzyżackiej. W związku z tym okres po wspomnianym pokoju oraz XVI wiek należy uznać za czas największej prosperity miasta. Znany jest opis miejscowości Aleksandra Gwagnina z XVI wieku: "miasto drzewiane między lasy na pagórku, wałem i przekopą obronne". Trudno stwierdzić, ile mieszkańców miało Górzno w interesującym nas okresie. Pierwsze spisy ludności pochodzą bowiem z 2 połowy XVII wieku. Powiatowy Rypin posiadał w 2 połowie XVI wieku około 900 mieszkańców, przypuszczalnie zatem Górzno nie było większe, a nawet mogło być sporo mniejsze. Z tego okresu (1563 r.) pochodzi najstarszy zachowany wizerunek pieczęci miejskiej, przedstawiający rybę.
Pod względem administracyjnym do 1773 Górzno należało do Ziemi Dobrzyńskiej. Położone było początkowo w kasztelani rypińskiej, od XV wieku w powiecie rypińskim. Pod względem administracji kościelnej miasto należało do archidiakonatu dobrzyńskiego diecezji płockiej.
Bożogrobcy w Górznie.
Z historią Górzna nierozerwalnie związany jest zakon Bożogrobców, zwany także zakonem Miechowitów, którego pełna nazwa brzmi Zakon Kanoników Regularnych Stróżów Świętego Grobu Jerozolimskiego. Początki działalności zakonu na terenie miasta związane są z założeniem parafii przez biskupa płockiego Floriana 1 maja 1325 roku. Zakon posiadał tu prepozyturę, wraz z parafią. Bożogrobcy posiadali w tym okresie dwie placówki: w Starorypinie (założona w 1323 roku) oraz Suminie (założona w 1325 roku). Fakt, iż górzeńską parafię prowadziło zgromadzenie zakonne, nie jest przypadkiem odosobnionym. Miechowici sprawowali patronat nad parafią, choćby w leżącym na Mazowszu, książęcym Wyszogrodzie. Zresztą zakon ten opiekował się pierwszą parafialną świątynią, kasztelańskiego, później powiatowego Rypina – kościołem Najświętszej Marii Panny oraz św. Piotra i Pawła.
Bożogrobcy otrzymali od biskupa Floriana sowite uposażenie, m.in. 14 łanów i 10 mórg ziemi. Mieli także prawo wypasu bydła i owiec oraz mogli łowić ryby małymi sieciami na jeziorach podległych bezpośrednio biskupowi (nie mogli używać tzw. niewodu). Nie mogli oni jednak łowić na jeziorze znajdującym się u podnóża zamku. Wydaje się, że chodzi tu o obecne jezioro Górzno. Bezpośrednio po lokacji miasta wójt Teodoryk ofiarował zakonowi połowę dochodów z młyna, zaś od sołtysa Szczutowa otrzymali połowę dochodów z karczmy. Wszystkie nadania dla Miechowitów zostały potwierdzone przez wspomnianego biskupa Floriana 24 listopada 1329 roku. Ponadto każdy kościół wzniesiony w parafii górzeńskiej miał podlegać zakonowi. Stało się tak w przypadku wzniesionego w początkach XV wieku kościoła św. Stanisława w Szczutowie. Bożogrobcy byli przede wszystkim zakonem szpitalnym. Ze względu na brak źródeł trudno jest stwierdzić, kiedy szpital w Górznie rozpoczął swoje funkcjonowanie. Faktem jest że w okresie od XVII do XVIII wieku istniał w Górznie szpital-przytułek dla żebraków i ubogich, zwany domem „Ozd”, zapewne prowadzony przez Miechowitów. W 2 połowie XVI wieku zakon zaczął przeżywać poważne problemy wewnętrzne, w związku z czym placówki bożogrobców, w tym także prepozytura i parafia górzeńska, zaczęły podupadać. Położone peryferyjnie obsadzane były niezaradnymi zakonnikami. Po reformie terytorialnej posiadłości zakonu w latach 1585–1587, placówka górzeńska znalazła się w składzie prowincji mazowieckiej. W XVII wieku Miechowici górzeńscy posiadali trzy kościoły: farny św. Krzyża w Górznie, wspominany już kościół św. Stanisława w Szczutowie oraz pojawiający się w źródłach pisanych dopiero w 1605 roku niewielki kościół św. Anny w Górznie. Najokazalszą ze świątyń był w owym czasie drewniany kościół św. Krzyża. Według wizytacji w 1605 roku w Górznie nie było szpitala. W 1618 roku szpital już funkcjonował. Funkcjonował także w wieku XVIII. Szpitala nie należy utożsamiać ze wspomnianym domem „Ozd”, który był oddzielną placówką. Przy parafii funkcjonowała także szkoła. Placówka górzeńska została poważnie zniszczona w 1628 roku przez Szwedów. Spłonął wtedy kościół św. Anny oraz fara św. Krzyża, wraz z wyposażeniem oraz wszelkimi kosztownościami. Krótko po tym wydarzeniu kościół św. Krzyża został odbudowany przez górzeńskiego prepozyta Wojciecha Ślęckiego. Odbudowany kościół przetrwał do 1763 roku. 
Bezpośrednio po nim został wzniesiony obecny kościół, którego niektóre elementy wyposażenia pochodzą z poprzedniego kościoła. Odbudowany został także kościół św. Anny, który jednak nie dotrwał do naszych czasów, spalony w wielkim pożarze Górzna w 1773 roku. Ranga parafii wzrosła po utworzeniu w 1643 roku dekanatu górzeńskiego. Mimo wszystko kolejne operacje militarne na Ziemi Dobrzyńskiej (potop szwedzki, wojna północna) przyczyniły się do powolnego upadku konwentu w Górznie, który zresztą funkcjonował i tak prężniej niż sąsiednie ośrodki. Według wizytacji z 1763 roku górzeńska świątynia znajdowała się w kiepskim stanie. Była to budowla drewniana, z portykiem w formie wieży oraz murowaną zakrystią. Jej wnętrze zdobiło aż 7 ołtarzy. W związku z nie najlepszym stanem technicznym świątyni prepozyt górzeński podjął się budowy obecnie istniejącego kościoła św. Krzyża. Zamysł został poddany realizacji dopiero dwa lata później. Placówka bożogrobców nie ucierpiała, w dużym stopniu, w pożarze miasta w 1773 roku, ze względu na to że sam kościół położony był poza miastem. Spłonęła plebania, zaś sam kościół św. Krzyża został tylko uszkodzony. Spłonął także kościół św. Anny, który był i tak w złym stanie. Mimo wszystko budowa nowej fary trwała do 1812 roku. W tymże roku kościół został konsekrowany, choć pojawiają się przesłanki, że pierwsza konsekracja miała miejsce w 1781 roku. Długi okres budowy kościoła może świadczyć o ubóstwie chylącego się ku upadkowi konwentowi bożogrobców. W XVIII wieku także odbudowany został kościół filialny w Szczutowie. W latach 80. XVIII wieku był on jednak poważnie zniszczony. Gwoździem do trumny był pierwszy rozbiór Polski, na mocy którego Górzno dostało się pod administrację pruską. W związku z tym prepozytura górzeńska została odcięta od metropolii w Miechowie. Ostatnim miechowitą górzeńskim był prepozyt Eustachy Caliński, zmarły w 1830 roku. Tym samym był on ostatnim przedstawicielem tego zgromadzenia na Ziemi Dobrzyńskiej.
Do dziś po Bożogrobcach w Górznie zachował się okazały kościół z podwójnymi krzyżami wieńczącymi dwie wieże. W kościele zachowało się także cenne wyposażenie pamiętające czasy miechowitów.
Sport.
W mieście działa kobiecy klub piłki nożnej, Unifreeze Górzno, grający w I lidze polskiej piłki nożnej kobiet. Istnieje też męski klub, Relaks Górzno, grający w klasie B.

</doc>
<doc id="433307" url="https://pl.wikipedia.org/wiki?curid=433307" title="Phase Shift Keying">
Phase Shift Keying

PSK (), kluczowanie fazy – rodzaj modulacji cyfrowej, w której reprezentacja danych odbywa się poprzez dyskretne zmiany fazy fali nośnej.
W cyfrowej transmisji danych występują trzy główne klasy modulacji:
Każda z metod pozwala na reprezentowanie danych poprzez modyfikowanie parametrów sygnału nośnego w zależności od tych właśnie danych; w przypadku PSK wykorzystywana jest zmiana fazy sygnału. Istnieją dwie podstawowe metody modyfikowania jej w ten sposób:
Kodowanie wprost.
Każdy rodzaj cyfrowej modulacji wykorzystuje skończoną liczbę sygnałów w celu reprezentacji danych. W przypadku PSK używana jest skończona liczba faz sygnału, a każdej z nich przypisany jest unikatowy układ bitów. Zazwyczaj każda faza dekoduje tę samą liczbę bitów, a każda sekwencja bitów tworzy symbol reprezentowany przez pojedynczą fazę. Demodulator, specjalnie dopasowany do sekwencji symboli, które tworzy modulator, określa fazę otrzymanego sygnału i na tej podstawie odtwarza oryginalne dane. Metoda ta wymaga specjalnego sygnału odniesienia, do którego odbiornik mógłby porównać sygnał otrzymany w celu określenia fazy. Takie systemy nazywane są systemami koherentnymi.
Kodowanie za pomocą zmian.
Zamiast przyporządkowywać każdemu układowi bitów konkretną fazę, można również nadawać im odpowiednią jej zmianę. Demodulator będzie wtedy wykrywał zmiany fazy w nadawanym sygnale, a nie samą fazę. System taki nazywany jest różnicowym PSK, ponieważ metoda polega na obliczaniu różnicy między kolejnymi fazami. Metoda ta jest łatwiejsza w implementacji, ponieważ niepotrzebny jest w niej sygnał odniesienia, z drugiej zaś strony produkuje ona więcej błędów.
Diagram konstelacji.
Najlepszą metodą prezentacji działania PSK jest diagram konstelacji, który umieszczony jest w przestrzeni liczb zespolonych. Oś liczb rzeczywistych przedstawia składową "synfazową", natomiast oś liczb urojonych "kwadraturową". Amplituda każdego punktu na osi synfazowej jest używana do modulacji sygnału cosinus, natomiast amplituda na drugiej osi moduluje sygnał sinus (lub odwrotnie). W przypadku PSK, punkty na diagramie rozmieszczane są równomiernie na okręgu, co pozwala osiągnąć maksymalną odległość między fazami i tym samym uzyskać najmniejsze prawdopodobieństwo błędu. Ponieważ punkty są umieszczane na okręgu, transmitowane są z tą sama energią, a co za tym idzie, amplitudy sygnałów sinus i cosinus również są takie same.
Dwa podstawowe modele PSK to BPSK (), w którym wykorzystywane są dwie fazy, oraz QPSK (), w którym używane są cztery fazy. Teoretycznie stosowana może być dowolna liczba faz, jednak ponieważ transmitowane dane mają charakter binarny, to model PSK zazwyczaj projektowany jest z liczbą punktów konstelacyjnych będącą potęgą dwójki.

</doc>
<doc id="433310" url="https://pl.wikipedia.org/wiki?curid=433310" title="Koźlak (gatunek piwa)">
Koźlak (gatunek piwa)

Koźlak () – rodzaj mocnego piwa warzonego ze słodu jęczmiennego, najczęściej przy użyciu drożdży dolnej fermentacji. Zawiera min. 16% ekstraktu oraz min. 6% alkoholu. Fermentuje i leżakuje dłużej niż inne piwa, nawet do 18 tygodni. Koźlak warzony jest w kilku odmianach przygotowywanych na różne okresy: maj (koźlak majowy), jesień (od października, koźlak tradycyjny), Boże Narodzenie (koźlak pszeniczny, koźlak dubeltowy).
Nazwa i historia.
Polska nazwa koźlak to tłumaczenie niemieckiego słowa Bock – kozioł. Niemiecka nazwa "Bock" wywodzi się natomiast od hanzeatyckiego miasta Einbeck w Dolnej Saksonii, gdzie od XIII w. warzono mocne piwo górnej fermentacji. Piwo to cieszyło się dużym zainteresowaniem nie tylko w rejonie Hamburga, ale również na południu, we Włoszech i Bawarii. Konieczność długotrwałego transportu zmuszała piwowarów z Einbeck do dodatkowego zwiększenia trwałości piwa poprzez użycie większej niż zwykle zawartości ekstraktu oraz alkoholu. Efektem było mocne – jak na ówczesne czasy – piwo, które chętnie sprowadzała panująca w Bawarii dynastia Witelsbachów. Szczególnie przypadło ono do gustu Wilhelmowi V, który w 1591 r. założył w Monachium tzw. Brązowy Browar (w odróżnieniu od założonego w 1605 r. Białego Browaru dla piw pszenicznych) i zlecił warzenie piwa według receptury z Einbeck. Piwo to jednak znacznie różniło się od swojego pierwowzoru. Postanowiono więc sprowadzić Eliasa Pichlera – piwowara z Einbeck, by pod jego okiem warzyć oryginalne "Ainpöckisch Bier" – jak mawiano wówczas w Bawarii. Z czasem nazwa przekształciła się w "Ainpöck", a następnie w krótkie "Bock". Zmianie uległa również sama technologia i receptura warzenia. Piwo z Einbeck warzone było przy udziale słodu pszenicznego. W Bawarii natomiast obowiązywało wówczas Bawarskie Prawo Czystości zabraniające stosowania pszenicy do warzenia piwa. Dodatkową różnicą w stosunku do oryginału z Einbeck było zastosowanie metody dolnej fermentacji, którą piwowarzy bawarscy już wtedy znali. Wszystkie te zmiany spowodowały powstanie nowego gatunku piwa.
Wśród piw, które łączy wspólna nazwa "koźlak" występuje również koźlak dubeltowy. Jego pochodzenie nie wywodzi się bezpośrednio od mieszczańsko-dworskiego piwa Einbeck, lecz wiąże się z Zakonem Braci Najmniejszych, któremu w 1627 r. książę bawarski Maksymilian I ufundował na przedmieściach Monachium klasztor. Sprowadzając zakonników z Włoch książę wpisał się w nurt reformy kościoła rzymskokatolickiego w duchu kontrreformacji, walczącego z coraz popularniejszym protestantyzmem. Zakon o zaostrzonej regule franciszkanów miał surowe zasady, do których należało m.in. spożywanie w okresie postu jedynie potraw płynnych. Dodatkowo włoskim zakonnikom nie służył surowy bawarski klimat. W okresie postu ratowali się więc piwem z Einbeck, które dostarczał im browar książęcy. Piwo to było mocne i niefiltrowane, zawierało więc dużo kalorii, było pożywne i działało wzmacniająco. Eremici św. Franciszka postanowili sami warzyć takie piwo i w 1629 r. otrzymali od księcia Maksymiliana stosowny przywilej. Ich piwo było jednakże jeszcze mocniejsze i tęższe niż piwo książęce, na co wskazuje późniejsza nazwa "koźlak dubeltowy/podwójny". Mnisi warzyli piwo w okresie zimowo-wiosennym, a pierwsze w roku odszpuntowanie beczki następowało 2 kwietnia, w dniu śmierci założyciela zakonu św. Franciszka z Paoli. Piwo to nazywano wówczas "Herrenbier" (Piwo Pana), "des heiligen Franz Öl" (Piwo św. Franciszka) lub "Sankt-Vaters-Bier" (Piwo Ojca Świętego). Z czasem zakonnicy rozpoczęli również wyszynk piwa. Budziło to sprzeciw bawarskich piwowarów i szynkarzy, gdyż klasztor nie miał uprawnień na sprzedaż piwa, a dwór książęcy przymykał na to oko.
Do rozpowszechnienia mocnego klasztornego piwa przyczynił się głównie Valentin Stephan Still (1750-1795), syn piwowara z Nittenau. W wieku 23 lat wstąpił do Zakonu Braci Mniejszych w Ambergu przyjmując imię Barnaba, a już rok później w 1774 został przeniesiony do Monachium, by objąć pieczę nad klasztornym browarem. Z jego inicjatywy każdego roku 2 kwietnia zapraszany był do klasztoru książę Bawarski Karol IV Teodor Wittelsbach, który z rąk ojca Barnaby otrzymywał pierwszy kufel świeżo odszpuntowanej beczki. Książę zachwycony piwem nadał klasztornemu browarowi 26 kwietnia 1780 r. przywilej wyszynku piwa. Pierwotna nazwa piwa Sankt-Vaters-Bier została przekształcona w Savaterbier, a następnie w Salvator ("pol." zbawca). Klasztor natomiast w wyniku sekularyzacji został w 1800 r. wywłaszczony i przypadł księciu Maksymilianowi IV, który wydzierżawił browar. Nowy najemca Franz Xaver Zacherl przekształcił klasztorny browar w miejski zakład nadając mu nazwę "Paulaner". Nie zaniechał jednak tradycji uroczystego odszpuntowania pierwszej beczki i dlatego święto to odbywa się również dziś znane jako "Starkbieranstich am Nockherberg". Od ok. 1840 r. również inne monachijskie browary zaczęły nadawać swoim mocnym piwom nazwę "Salvator". Zacherl wytoczył o to proces jednemu z monachijskich browarów Fürther Brauerei Geismann argumentując, że "Salvator" to nie gatunek piwa, lecz nazwa własna. Zacherl wygrał proces co zmusiło innych producentów do zmiany nazwy. Wytworzyła się przy okazji tradycja nadawania koźlakom podwójnym nazwy zakończonej na -ator np. Fortunator, Maximator, Animator, Optimator, Kulminator, Imperator.
Opis stylu według PSPD.
Polskie Stowarzyszenie Piwowarów Domowych przygotowało opis stylu koźlak na potrzeby konkursów piwa:
Koźlak (niem. Bock) znany jest od XVI w. Swój rodowód wywodzi z dolnosaksońskiego miasta Einbeck, gdzie od XIII w. warzono mocne piwo Starkbier. Było ono wówczas piwem górnej fermentacji eksportowanym do wielu państw. Rozsmakowali się w nim również książęta bawarscy, którzy w XVI w. postanowili piwo to nie tylko importować, ale warzyć u siebie. Ze względu na duże zaawansowanie piwowarów bawarskich w produkcji piw dolnej fermentacji, sukcesywnie odchodzono od górnej fermentacji, tak więc dziś piwo to warzone jest najczęściej przy użyciu drożdży dolnej fermentacji. Koźlak górnej fermentacji warzony jest głównie w Holandii.
Parametry:
Ekstrakt początkowy: 16,0–18,0 °Blg
Ekstrakt końcowy: 4,0–6,0 °Blg
Zawartość alkoholu: 6,0–7,5% obj.
Goryczka: 20-30 IBU
Barwa: 25-45 EBC
Surowce i technologia:
Stosowane słody przy warzeniu tego stylu to głównie: monachijski, wiedeński i pilzneński. Słody karmelowe i palone powinny być dodawane jedynie w niewielkiej ilości – inaczej pojawią się zbyt silne smaki karmelowe i przypalane. Charakterystyczne dla tego stylu aromaty melanoidynowe powstają w wyniku dekokcyjnego zacierania oraz przedłużonego gotowania brzeczki. Alternatywnie
używa się niewielkiej ilości słodu parzonego (melanoidynowego). Drożdże dolnej fermentacji. Leżakowanie długie w niskich temperaturach.
Barwa:
Piwo powinno być ciemne, paleta kolorów waha się od ciemno bursztynowego do brązowego. Piwo jest klarowne.
Piana:
Drobnopęcherzykowa, jasna, jedynie lekko zabarwiona w kolorze piwa, trwała.
Aromat:
Zapach jest czysty, brak jest estrów lub ciężkich, słodkich nut owocowych i karmelowych. Pierwsze skrzypce grają aromaty słodowe, tożsame z zapachem ciemnego pieczywa lub podpiekanych tostów. Możliwy jest również delikatny akcent suszonych owoców: śliwek i rodzynków. Aromat chmielowy nieobecny lub na bardzo niskim poziomie. Brak lub niski poziom estrów oraz mocnych zapachów karmelowych, za to obecne charakterystyczne aromaty melanoidynowe. Możliwy akcent alkoholowy w mocniejszych wersjach.
Smak:
Wyraźne smaki słodowe powinny być dobrze zbalansowane goryczką. Powinny być głębokie, ale nie słodkie, mdłe, czy brzeczkowe. Odczucia retronosowe są wyraźnie słodowe – możliwy smak przypieczonej skórki od chleba, tostów lub nuta orzechowa. Jeżeli w smaku obecny jest karmel to na poziomie niskim do umiarkowanego, bez charakterystycznej ostrej kwaśności. Finisz może być dłuższy, nawet lekko goryczkowy.
Goryczka:
Powinna być średnia i dobrze współgrająca z innymi smakami. Nie powinna grać pierwszych skrzypiec i dominować w balansie. Nie może być ostra, paląca lub pikantna. Może przy tym dawać wrażenie nakładania się, potęgowania w kolejnych łykach. Ma swój udział w finiszu.
Odczucie w ustach:
Nasycenie umiarkowane w kierunku niskiego powinno utworzyć gęstą pianę. Pełnia na średnim lub wyższym poziomie, dająca piwo umiarkowanie krągłe. Piwo powinno być dobrze odfermentowane jednak niezbyt wytrawne, wrażenie treściwości winno być zachowane. Brak efektu oblepiania. Piwo łagodne bez ostrych, cierpkich posmaków.
Ogólne wrażenie:
Jest to mocny, ciemny lager o kompleksowym, ale łagodnym, słodowym charakterze, bez dominacji karmelu. Może sprawiać wrażenie piwa krzepkiego, jednak nigdy zbyt alkoholowego.
Przykłady komercyjne:
Einbecker Ur-Bock Dunkel, Flotzinger Josefi Bock, Aas Bock, Anchor Bock Beer, Miłosław Koźlak, Pivovaria Koźlak.
Odmiany.
Koźlak może być warzony w kilku stylach:
Koźlak w Polsce.
Obecnie piwa typu koźlak warzą w Polsce m.in.:

</doc>
<doc id="433311" url="https://pl.wikipedia.org/wiki?curid=433311" title="AFU">
AFU



</doc>
<doc id="433320" url="https://pl.wikipedia.org/wiki?curid=433320" title="Międzylesie">
Międzylesie

Międzylesie (niem. "Mittelwalde", dial. "Mèttewaale", czes. "Mezilesí", dawniej "Středolesí") – miasto w Polsce, w województwie dolnośląskim, w powiecie kłodzkim, siedziba gminy miejsko-wiejskiej Międzylesie. Leży nad Nysą Kłodzką, na obszarze historycznej ziemi kłodzkiej. W latach 1975–1998 miasto administracyjnie należało do województwa wałbrzyskiego.
Według danych GUS z 31 grudnia 2019 roku miasto miało 2561 mieszkańców.
Ośrodek obsługujący ruch tranzytowy między Polską a Czechami, przy międzynarodowej linii kolejowej Wrocław – Praga. Miasto jest ośrodkiem turystyczno-krajoznawczym. Zlokalizowany tu jest drobny przemysł.
Środowisko naturalne.
Geografia.
Międzylesie jest niewielkim miastem w południowej części krainy geograficznej o nazwie Rów Górnej Nysy, a dokładniej w centrum Wysoczyzny Międzylesia. Od zachodu wznoszą się Góry Bystrzyckie, a od wschodu Masyw Śnieżnika. Historycznie jest to część ziemi kłodzkiej.
Miasto leży najdalej na południe w województwie dolnośląskim na wysokości około 435–470 m n.p.m. Od północy graniczy z Nagodzicami, na zachodzie z Lesicą i Różanką, na wschodzie z Dolnikiem i Szklarnią, a na południu ze Smreczyną oraz Kamieńczykiem.
Warunki naturalne.
Międzylesie stanowi ogniwo bardzo długiego ciągu osadniczego w Dolinie Nysy Kłodzkiej, a jego zabudowania łączą się z Nagodzicami na północy i Smreczyną na południu. Rozciągłość zabudowań miejskich w kierunku południkowym wynosi ok. 3 km, zaś w kierunku równoleżnikowym ok. 1,5 km. Oś całego zespołu wyznacza Nysa Kłodzka, wzdłuż której rozciąga się miasto. W samej miejscowości uchodzi do niej Polna.
Międzylesie leży w klimatycznej strefie przejściowej, z niewielką przewagą klimatu kontynentalnego. Średnia temperatura roku wynosi 7,4 °C, z kolei roczna amplituda sięga 19,3 °C. Opady atmosferyczne zamykają się w granicach 599 mm.
Budowa geologiczna.
Wzniesienia otaczające Międzylesie zbudowane są z łupków krystalicznych i gnejsów, natomiast w Rowie Górnej Nysy zalegają górnokredowe piaskowce, na których ciągną się gliny zwałowe i osady plejstoceńskie. Wykształciły się na nich średniej klasy gleby. W łupkach grafitowych z pirytem, znajdujących się w okolicy, występuje jarosyt.
Przyroda.
Flora.
Roślinność naturalna Międzylesia nie różni się od innych części ziemi kłodzkiej i należy do Działu Sudeckiej Krainy Podgórza Okręgu Środkowosudeckiego. Na terenie miasta rośnie sporo starych drzew, w tym o charakterze pomnikowym. Naturalne zbiorowisko roślinne jest niemal zupełnie zniszczone działalnością człowieka, który zajął ten teren pod uprawy. Nielicznie zachowały się małe enklawy lasów i zarośli nadpotokowych i nadrzecznych. Z roślin chronionych występują: dziurawiec, dziewięćsił bezłodygowy, lilia złotogłów, kopytnik pospolity, ciemiężyca zielona, pełnik europejski, zimowit jesienny.
Pomniki przyrody.
W Międzylesiu rosną 3 drzewa, które są uznane za pomniki przyrody. Są to:
W Międzylesiu swoją siedzibę ma jedno z większych na Dolnym Śląsku nadleśnictw, które obejmuje swoim zasięgiem gminę Międzylesie oraz spory obszar gminy Bystrzyca Kłodzka.
Fauna.
Tak samo jak w przypadku flory, również międzyleska fauna nie odbiega pod tym względem od innych części Kłodzczyzny. Z większych zwierząt można spotkać sarnę, dzika i jelenia, z ptaków na terenie wysoczyzny występuje: jarząbek, sójka, pluszcz, sikora bogatka, skowronek polny i kilka gatunków jastrzębi. Z mniejszych ssaków występuje lis, łasica, wiewiórka, zając.
Toponimia.
Nazwa Międzylesie po raz pierwszy pojawia się w dokumencie z 1245 roku pod słowiańską formą "Medilese". Nazwa ta pochodzić miała od tego, iż osada ta umiejscowiona była pomiędzy lasami. Już w 1294 roku pojawiła się niemiecka nazwa miejscowości, która była niemiecką formą czeskiej nazwy osady – "Mittelwald". Z czasem ewoluowała ona do formy "Mittelwalde", która zapisywana w różny sposób obowiązywała do 1945 roku, to jest do przejęcia miasta przez Polaków.
Symbole miasta.
Herb Międzylesia.
Herb Międzylesia o białej tarczy herbowej przedstawia czerwonego wilka biegnącego po zielonej murawie przez las, symbolizowany przez trzy zielone drzewa liściaste. Godło herbowe znane od XVI wieku, symbolika nawiązuje do nazwy miasta oraz jego pierwotnego położenia wśród lasów.
Flaga Międzylesia.
Flaga Międzylesia to herb miasta znajdujący się pośrodku białego tła. Wywieszana jest z reguły podczas sesji rady miejskiej oraz ważnych uroczystości miejskich.
Historia.
Początki Międzylesia, podobnie jak innych miejscowości nie są znane. Przyjmuje się, że we wczesnym średniowieczu mogła tu istnieć jakaś słowiańska osada, jednak warto zwrócić uwagę, że droga przez Przełęcz Międzyleską zaczęła pełnić rolę traktu handlowego łączącego Czechy ze Śląskiem znacznie później, niż inne znane na ziemi kłodzkiej przejścia. Pod koniec XI wieku w tym miejscu na pewno istniała już osada, ponieważ w XIII wieku przekształciła się w miasto. Nie wiadomo, kiedy dokładnie miało to miejsce, ale przyjmuje się, że Międzylesie otrzymało prawa miejskie między 1249 a 1290 rokiem. Pewne jest natomiast, że w 1264 roku miejscowość stała się siedzibą dóbr międzyleskich.
W wydanym 30 kwietnia 1294 roku dokumencie król Czech Wacław II przekazał dobra międzyleskie wraz z miastem Międzylesie klasztorowi cystersów z Kamieńca Ząbkowickiego, poprzedzając to lokacją na prawie niemieckim z tego samego roku.
Za panowania Jana Luksemburskiego, w 1315 Międzylesie wraz z jego dobrami zostały odkupione od cystersów przez sprzymierzeńca króla, Ottona von Glubosa, zapoczątkowując tym samym okres posiadania Międzylesia przez ród Glubosów (Glaubitzów) pochodzących z Miśni. Za ich iw 1328 powstała huta żelaza, w 1358 roku wzmiankowano po raz pierwszy o funkcjonujących już na terenie miasta ławach mięsnych, chlebowych i rybnych oraz o pracujących: krawcach, szewcach i rzeźnikach. W Międzylesiu prowadzono wyszynk piwa i wódki, rozwijał się handel. Po śmierci Ottona von Glubosa w 1358 roku włości międzyleskie zostały podzielone pomiędzy jego synów. Część dóbr wraz z miastem otrzymał Otto Schramm, a po śmierci tegoż w 1407 roku jego syn Wolfhard. Koniec panowania Glubosów, usuniętych ze swoich dóbr, przyniosły ze sobą wojny husyckie, w trakcie których w 1428 roku doszczętne spalono miasto, w tym kościół Bożego Ciała oraz zburzono zamek. Dokonały tego wojska pod wodzą . Jak głosi lokalna tradycja, uratowała się jedynie okopcona dymem płonącego miasta zamkowa wieża, nazwana później "Czarną Wieżą", a samo miasto miało przez sto lat być opustoszałe tak, iż zarosło lasem. W tym czasie miały miejsce częste zmiany właścicieli. Do odbudowy przyczyniło się uruchomienie w 1458 huty szkła.
W latach 1519–1523 dzierżawcą dóbr międzyleskich został Hans von Tschirnhaus, i ostatecznie od 1551 roku jego potomkowie stali się ich długoletnimi właścicielami. Za swojego panowania Tschirnhausowie przeprowadzili nowe akcje osadnicze, wystarali się o potwierdzenie herbu miasta, przebudowali stary zamek, a w 1581 roku uzyskali odnowienie praw miejskich dla Międzylesia. Trzy lata później w miejscowości odbył się pierwszy jarmark. W latach 1580–1590 na bazie ruin starego zamku rozpoczęto budowę dworu. W latach 1600–1613 miasto otrzymało nowy murowany kościół parafialny, a w 1617 roku zbudowano na przedmieściu kościół św. Barbary. Rok później oddano do użytku murowany ratusz i szkołę. Miasto liczyło wówczas ok. 600 mieszkańców. W okresie wojny trzydziestoletniej okres rozwoju miasta został gwałtownie zahamowany, a w 1643 wojska szwedzkie doszczętnie je spaliły.
W tej sytuacji następcy Tschirnhausów w 1653 roku sprzedali dobra międzyleskie magnatowi austriackiemu – hrabiemu Michaelowi Wenzelowi von Althannowi. Jego spadkobiercy w 1670 roku odbudowali kościół św. Barbary, pięć lat później kościół parafialny, a następnie szkołę, dokończyli budowę dworu, zbudowali pierwszy wodociąg oraz szpital dla ubogich. Po przyłączeniu hrabstwa kłodzkiego do Prus w 1742 roku Międzylesie zaczęło przeżywać swój renesans gospodarczy po zakończeniu wojen śląskich za sprawą rozwoju w mieście przemysłu tkackiego, który ulokowany został w warsztatach chałupniczych licznej grupy mieszkańców. Głównym wytwórcą i organizatorem handlu w Międzylesiu była kupiecka rodzina Ludwigów. W tym czasie powstało siedem drewnianych domków tkackich zwanych "Domkami siedmiu braci".
Wojny napoleońskie oraz ich konsekwencje spowodowały krach gospodarczy. W związku z tym rozwinęły się inne, alternatywne dla tkactwa zajęcia, powstały nowe cechy rzemieślnicze murarzy i kamieniarzy. W latach 1827–1833 wybudowana została szosa łącząca Wrocław z Wiedniem, a w 1875 roku przedłużono z Kłodzka linię kolejową, lokując w Międzylesiu dworzec graniczny, ponieważ trasa ta przez granicę prowadziła dalej do Pragi. W okresie XIX wieku powstały nowe zakłady przemysłowe: fabryka przemysłu drzewnego, włókiennicze fabryki tekstylne oraz fabryka firanek.
Koniec I wojny światowej oraz początek wielkiego kryzysu gospodarczego mającego miejsce w latach 1929–1933 spowodował, że zamknięte zostały w mieście największe fabryki, a miasto zaczęło się wyludniać. Okres II wojny światowej to dla miasta okres pracy na potrzeby wojny, z której wyszło ono bez większych materialnych zniszczeń.
W 1945 roku Międzylesie decyzją mocarstw wraz z całą ziemią kłodzką zostało przyłączone do Polski, a jego dotychczasową niemiecką ludność wysiedlono w głąb Niemiec. Miasto zostało zasiedlone przez ludność polską z Kresów Wschodnich i nie utraciło praw miejskich. Wobec zamknięcia przejścia granicznego spowodowanego polsko-czechosłowackim konfliktem o ziemię kłodzką Międzylesie podupadło i zaczęło przekształcać się w miejscowość rolniczą. Dopiero dzięki ponownemu otwarciu przejścia granicznego w 1959 roku pojawiło się zainteresowanie Międzylesiem, którego konsekwencją było rozpoczęcie remontów zabytkowej zabudowy i kształtowanie, choć w ograniczonym zakresie, infrastruktury turystycznej. Miasto było wówczas lokalnym ośrodkiem rolniczym, usługowo-handlowym, przemysłowym i letniskowo-turystycznym.
Obecnie Międzylesie stanowi ośrodek przemysłowo-usługowy rejonu, a ze względu na atrakcyjne położenie, walory krajobrazowe i powiązania komunikacyjne ma szanse stać się ważnym ośrodkiem turystyczno–wypoczynkowym, co może zahamować odpływ ludności.
Architektura i urbanistyka.
Układ urbanistyczny.
Międzylesie zachowało w pełni oryginalny zabytkowy układ urbanistyczny, który został ostatecznie ukształtowany w XVII wieku. Poza ten układ miasto praktycznie nie wyrosło do dzisiaj. Centrum stanowi bardzo wydłużony rynek o kształcie zbliżonym do klina, przy którym znajduje się znaczna większość najcenniejszych zabytków. Nowe budownictwo, z reguły jednorodzinne, umiejscowione jest w rejonie dawnych przedmieść: Kłodzkiego oraz Górnego.
Zabytki.
Pomimo że miasto nie posiadało nigdy fortyfikacji i było wielokrotnie niszczone, zachowało liczny zespół cennych budowli. Do wojewódzkiego rejestru zabytków wpisane są obiekty:
inne zabytki:
Zieleń miejska.
Zieleń miejską w Międzylesiu stanowią głównie sady i ogródki działkowe, które znajdują się przy:
Gospodarka.
Międzylesie jest niewielkim ośrodkiem przemysłu odzieżowego, mleczarskiego. Jest lokalnym ośrodkiem usługowym całej gminy miejsko-wiejskiej.
Rolnictwo.
Międzylesie stanowi lokalny ośrodek produkcji rolnej, chociaż rolnictwo od pewnego czasu odgrywa coraz mniejszą rolę. Według danych z 1978 roku było tu jeszcze 95 gospodarstw rolnych i SKR, ale wyłącznie z pracy w rolnictwie utrzymywało się tylko 4% ludności czynnej zawodowo. Natomiast w 1988 roku gospodarstw było już tylko 45, a odsetek ludności utrzymującej się z rolnictwa spadł do około 2%. W mieście rozwinięte jest zaplecze rolnicze i przetwórstwo rolno-spożywcze.
Przemysł.
Międzylesie jest bardzo niewielkim ośrodkiem przemysłowym południowej części ziemi kłodzkiej. Przemysł jest tutaj reprezentowany przez Zakłady Doświadczalne Elementów Elektroizolacyjnych.
Handel i usługi.
Miasto stanowi lokalny ośrodek handlowo-usługowy gminy. Międzylesie jest ośrodkiem turystycznym i letniskiem, stąd wiele uwagi poświęca się obsłudze ruchu turystycznego.
Ponadto miejscowość ta pełni funkcję lokalnego ośrodka administracyjnego, finansowego, oświatowego oraz centrum opieki zdrowotnej. Mieszczą się tu placówki użytku publicznego, m.in. poczta, stacja meteorologiczna, Agencja Celna. Swoją siedzibę ma tutaj nadleśnictwo międzyleskie. Swój oddział ma w międzyleskim ratuszu bank spółdzielczy, za którym działa targowisko miejskie.
Wiele sklepów oraz lokali handlowo-usługowych skupionych jest na rynku.
W Międzylesiu swój oddział ma firma "J and Y", zajmująca się skupem i sprzedażą złomów stali oraz metali kolorowych ze szczególnym uwzględnieniem złomu miedzi. Posiada ona tu magazyn, a także plac składowy przystosowany do rozładunku nawet dużych aut ciężarowych z dostępem do bocznicy kolejowej.
Rynek pracy.
Według danych na 2002 r.Międzylesiu zatrudnionych jest 541 osób, z czego najwięcej z nich pracuje w sektorze usługowym: 459, a następnie przemysłowym – 56 osób. W rolnictwie zatrudnionych jest tylko 26 osób.
Stopa bezrobocia w Międzylesiu w 2002 r. wyniosła 50,39% i była jedną z najwyższych w powiecie kłodzkim, gdzie bezrobocie wynosi 33% i jest z kolei jednym z najwyższych w województwie dolnośląskim
Demografia.
Powierzchnia miasta zajmuje 14,37 km², co przy obecnej liczbie mieszkańców (2750 w grudniu 2008) daje gęstość zaludnienia równą 191 osób na 1 km². Miasto wraz z gminą zajmuje 401. miejsce pod względem powierzchni, zaś pod względem liczby ludności w Polsce – 1169.
Międzylesie zostało założone jako ośrodek dóbr rycerskich położonych w południowej części ziemi kłodzkiej i nigdy nie stanowiło licznej osady – do XVIII wieku mieszkało tu niespełna tysiąc mieszkańców, a do połowy XIX wieku liczba ta podniosła się o kolejny tysiąc. Przez następne 60 lat dynamika wzrostu liczby ludności uległa zwiększeniu, na co wpływ miało doprowadzenie do miasta linii kolejowej oraz jego przygraniczne położenie na granicy z Cesarstwem Austriackim. Dwudziestolecie międzywojenne oraz mający w tym czasie miejsce kryzys ekonomiczny spowodowały odpływ ludności, szukającej gdzie indziej pracy.
Przewagę w strukturze płci mieszkańców Międzylesia stanowią kobiety, których na 100 mężczyzn w mieście przypada 104.
Jeśli chodzi o strukturę płci i wieku miasta Międzylesia (w 2008 roku) zdecydowanie najwięcej osób znajduje się w wieku produkcyjnym (15–59 lat kobiety, 15–64 lata mężczyźni), których jest 1893, co stanowi 69% całej populacji. Osób w wieku przedprodukcyjnym jest 437 (15,9%), a w wieku poprodukcyjnym 415 (15,1%).
Kultura.
Głównym animatorem życia kulturalnego w Międzylesiu oraz jego okolicy jest Miejsko-Gminny Ośrodek Kultury z siedzibą przy placu Wolności 15. Na jego czele stoi Teresa Sobierska. Ośrodek czynny jest codziennie od 8:00 do 20:30. Działają przy nim następujące koła zainteresowań: muzyczne (pianino), muzyczne (gitara, harmonijka ustna, perkusja), teatralne, "scena młodych", tenisa stołowego, aerobiku. Mieszczą się tutaj także punkty terapeutyczne, w tym grupa AA, punkt dla osób uzależnionych i współuzależnionych, a także z problemem przemocy w rodzinie, które prowadzone są w ramach wolontariatu. Do dyspozycji mieszkańców jest także bilard oraz od 2005 roku mogą skorzystać bezpłatnie z internetu.
Przy ul. Wojska Polskiego 11 działa Biblioteka Publiczna Miasta i Gminy Międzylesie, której dyrektorem jest Beata Muszyńska. Jej księgozbiór wynosił w 2009 roku 51 241 woluminów, z których w ciągu roku skorzystało 1709 osób wypożyczając na zewnątrz 43 021 pozycji. Przy bibliotece działa czytelnia wyposażona w komputery z dostępem do internetu.
Do najważniejszych cyklicznych imprez organizowanych na terenie Międzylesia oraz gminy należą:
Przy OSP Międzylesie działa jedna z nielicznych na ziemi kłodzkiej orkiestr dętych, które uświetniają swoimi wystąpieniami nie tylko uroczystości na terenie miasta i gminy, ale także innych miast w powiecie kłodzkim.
Edukacja.
Na terenie Międzylesia działa kilka placówek oświatowych. Przy ul. Wojska Polskiego 25 działa Samorządowe Przedszkole, do którego uczęszczają dzieci poniżej wieku szkolnego. Od 2016 roku dzieci i młodzież w wieku 7–16 lat uczęszczają do mieszczącej się przy ul. Bolesława Chrobrego 2 Samorządowej Szkoły Podstawowej. Dyrektorem placówki jest mgr Ryszard Bodnar. Po jej ukończeniu młodzież kontynuuje naukę w szkołach średnich, głównie na terenie Bystrzycy Kłodzkiej, a część osób dojeżdża do Kłodzka.
Bezpieczeństwo.
Policja.
Posterunek policji podlegający Komisariatowi Policji w Bystrzycy Kłodzkiej mieści się przy ul. Granicznej 3. Jego kierownikiem jest asp. szt. Adam Gonciarz.
Straż pożarna.
Pod względem zagrożenia pożarowego oraz pozostałych zagrożeń (innymi niż przestępczość) dla zdrowia i życia ludzkiego, dobytku oraz środowiska naturalnego Międzylesie podlega rejonowi działania jednostki ratowniczo-gaśniczej w Bystrzycy Kłodzkiej, podlegającej Komendzie Powiatowej Straży Pożarnej w Kłodzku. W Międzylesiu ponadto działa Ochotnicza Straż Pożarna, na czele której stoi Piotr Pokrątka. Działa przy niej Młodzieżowa Drużyna Pożarnicza, w której skład wchodzą dzieci i młodzież w wieku 8–18 lat. W latach 1979–1980 wybudowano nową remizę przy ulicy 1000-lecia.
Służba zdrowia.
W Międzylesiu dawniej działał szpital, jednak został on zlikwidowany na początku lat 90. XX wieku, a mieszkańcy w zakresie porad specjalistycznych korzystają ze szpitala w Bystrzycy Kłodzkiej. W mieście działa ośrodek zdrowia, w którym swoją praktykę prowadzi lekarz rodzinny. W miejscowości działa także apteka.
Infrastruktura.
Gospodarka komunalna.
Międzylesie według danych z 2009 roku posiadało 1008 mieszkań o łącznej powierzchni 66 826 m². W mieście 98,6% mieszkań miało dostęp do wodociągów, 82,0% do łazienki, a 71,9% posiadało centralne ogrzewanie. Przeciętna powierzchnia użytkowa międzyleskiego mieszkania to 66,3 m², a 24,3 m² przypadało na 1 mieszkańca. Zarządem mieszkań należących do gminy zajmuje się Zakład Gospodarki Komunalnej i Mieszkaniowej.
Ze struktury wiekowej zasobu mieszkaniowego w Międzylesiu wynika, że 68% mieszkań zostało wybudowanych przed 1944 r. Zasób współczesny, czyli wybudowany po 1989 r. to jedynie 11% mieszkań. Z danych sporządzonych podczas spisu powszechnego z 2002 r. wynika, że niewiele mieszkań powstało w okresie 1945-1989.
Sieć wodociągowa zasilana jest ze studni głębinowych w Międzylesiu. Zarządza nimi także Zakład Gospodarki Komunalnej i Mieszkaniowej.
W 2009 roku 94,1% mieszkańców Międzylesia korzystało z sieci wodociągowej, 26,6% z sieci kanalizacyjnej, 84,1% z sieci gazowej. Przeciętny mieszkaniec Międzylesia w 2009 roku zużył 47 m³ wody z wodociągów, 1 619,2 kWh energii elektrycznej, 495,5 m³ gazu z sieci.
Infrastruktura techniczna.
Do Międzylesia doprowadzona jest jedna linia elektryczna. Główny punkt zasilania (GPZ) znajduje się w Bystrzycy Kłodzkiej i za pośrednictwem linii średniego napięcia energia elektryczna rozprowadzana jest do licznych stacji transformatorowych. Ogółem zainstalowana moc wynosi 6111 kVA. Ogólne rezerwy wynoszą ok. 4056 kVA, niemniej jednak ich uruchomienie wymagało by przebudowy transformatorów na większą moc. Lokalnym operatorem elektroenergetycznym jest EnergiaPro, wchodząca w skład grupy energetycznej Tauron.
Głównym źródłem zaopatrzenia Międzylesia w wodę jest studnia głębinowa. Łączna wydajność ujęć komunalnych miasta wynosi 121,5 m³/h. W 2009 roku długość czynnej rozdzielczej sieci wodociągowej w mieście wynosiła 11,2 km.
Międzylesie prawie na całym obszarze zurbanizowanym posiada ogólną sieć kanalizacyjną, której długość wynosi 4,1 km. W 2002 roku została oddana do użytku biologiczna oczyszczalnia ścieków, pracująca w oparciu o metodę osadu czynnego. Oczyszczalnia posiada również ciąg technologiczny przeróbki osadu czynnego. Ogólna moc przerobowa oczyszczalni to 2 × 400 m³/h z możliwością rozbudowy do 1600 m³/h. Oczyszczalnia pracuje na bazie miejskiego kolektora ściekowego oraz ścieków dowożonych.
Przez teren miasta przebiegają gazociągi wysokiego ciśnienia. Poprzez stacje redukcyjne I° i II°, gaz ziemny rozprowadzony jest po obszarze Międzylesia. W 2009 roku liczba gospodarstw domowych odbierających gaz w mieście wynosiła 843, zaś długość czynnej sieci wynosiła 8,1 km.
Gospodarka cieplna Międzylesia opiera się w większości na własnych, indywidualnych, lokalnych kotłowniach, czyli domowych piecach grzewczych opalanych głównie węglem kamiennym.
Ochrona środowiska.
W północnej części miasta przy wyjeździe na Kłodzko znajduje się składowisko odpadów komunalnych (3 niecki) wraz z utworzoną strefą ochronną. Zajmuje obszar 12,8 ha, a jego pojemność wynosi 67 tys. m³. W mieście prowadzona jest selektywna zbiórka śmieci w zakresie: papier, szkło plastyk typu PET. System ten nie obejmuje segregacji oraz przetwórstwa odpadów na składowisku.
Religia.
Życie religijne w Międzylesiu zaczęło kształtować się wraz z założeniem na tym terenie miasta. Przypuszcza się, że w 1294 roku mógł istnieć w miejscowości kościół parafialny, jednak pierwsze wzmianki dotyczące jego istnienia pochodzą dopiero z 1350 roku. Parafia międzyleska obejmowała swoim zasięgiem także okoliczne miejscowości. Wchodziła w skład dekanatu kłodzkiego, stanowiącego część diecezji, a następnie archidiecezji praskiej.
W XVI wieku miała miejsce w całej Europie reformacja, w wyniku której doszło do rozbicia Kościoła katolickiego i wyodrębnienia się wyznań protestanckich. Nowe nurty religijne zyskały wiernych także w Międzylesiu i w drugiej połowie XVI wieku parafia została przejęta przez luteran. W ich rękach znajdowała się do 1624 roku, kiedy to decyzją cesarza Rudolfa II Habsburga wszystkich mieszkańców przymusowo zrekatolicyzowano.
Wraz z przyłączeniem Międzylesia do państwa pruskiego w XVIII wieku ponownie pojawiła się w nim wspólnota luterańska, licząca kilkadziesiąt osób, która odprawiała swoje nabożeństwa w sali ratusza, następnie sali zamkowej, a w końcu korzystała razem z katolikami z kościoła św. Barbary. Liczebność tej wspólnoty w XIX wieku wzrosła do 98 osób (1867). W 1880 roku założyli oni gminę filialną, a w 1893 roku podjęli starania o budowę własnej świątyni, którą wybudowano w latach 1899–1900.
W okresie dwudziestolecia międzywojennego Międzylesie zamieszkiwało 2589 mieszkańców (1939), w tym: 270 ewangelików i 8 osób wyznania mojżeszowego. Po zakończeniu II wojny światowej wszyscy dotychczasowi mieszkańcy miasta zostali wysiedleni, a ich miejsce zajęła ludność polska, która w zdecydowanej większości wyznawała katolicyzm, wobec czego kościół ewangelicki został przekazany gminie, która urządziła w nim salę sportową oraz magazyn mebli.
Katolicka parafia w Międzylesiu została włączona w obręb administratury apostolskiej archidiecezji wrocławskiej ze stolicą biskupią we Wrocławiu. Na początku 1946 roku znalazła się ona w granicach dekanatu bystrzyckiego, który w 1972 roku stał się oficjalnie częścią reaktywowanej archidiecezji wrocławskiej. W 1992 roku Międzylesie zostało stolicą nowo utworzonego dekanatu międzyleskiego, którego terytorium w zasadzie pokryło się z terytorium gminy Od 2004 r. dekanat wchodzi w skład diecezji świdnickiej.
Transport.
Transport drogowy.
Przez Międzylesie przebiega droga krajowa nr 33 łącząca Kłodzko z Boboszowem, w którym znajdowało się przejście graniczne z Czechami. W mieście droga ta łączy się z drogą wojewódzką 389, która bierze swój początek w Zieleńcu.
Komunikację autobusową zapewnia lokalny oddział PKS Kłodzko, który sukcesywnie wycofuje się z nierentownych kursów do miejscowości położonych na obszarach górskich. W Międzylesiu znajdują się trzy przystanki autobusowe: stacja kolejowa, rynek i szkoła (na żądanie). Z miasta można dojechać autobusem do Bystrzycy Kłodzkiej, Jodłowa, Boboszowa i Kłodzka.
Transport kolejowy.
Międzylesie leży na ważnej trasie kolejowej nr 276 z Wrocławia Głównego do granicy państwowej z Czechami w Lichkovie i dalej do Pragi. Linia ta powstawała od 1869 roku. Odcinek z Kłodzka do Międzylesia oddano do użytku 15 października 1875 roku, a dziesięć dni później połączono z ówczesnymi austriackimi liniami kolejowymi poprzez uruchomienie trasy do pobliskiego Lichkova.
W skład zespołu dworcowego wchodzą: budynek stacyjny, trzy domy dla kolejarzy i wieża ciśnień z 1908 roku.
Komunikacja kolejowa w 2014 roku zapewniała dojazd m.in. do Wrocławia i miejscowości położonych po drodze, a więc m.in. do Bystrzycy Kłodzkiej, Kłodzka, Barda, Kamieńca Ząbkowickiego, Ziębic i Strzelina oraz do miejscowości położonych w Czechach: Usti nad Orlici i Pardubic.
Polityka i administracja.
Władze miasta.
Międzylesie ma status gminy miejsko-wiejskiej. Jego mieszkańcy wybierają do swojej rady miasta i gminy 15 radnych w wyborach co 5 lat, w sześciu okręgach wyborczych, z czego pierwszy z nich obejmuje swoim zasięgiem obszar całego miasta. Organem wykonawczym władz jest burmistrz. Siedzibą władz miasta jest ratusz, znajdujący się przy placu Wolności 1 (rynku).
Burmistrzowie Międzylesia (od 1990):
Mieszkańcy Międzylesia wybierają parlamentarzystów z okręgu wyborczego Wałbrzych, a posłów do Parlamentu Europejskiego z dolnośląsko-opolskiego okręgu wyborczego z siedzibą we Wrocławiu.
Miasta partnerskie.
Międzylesie jest członkiem Związku Miast Polskich.
Sport i rekreacja.
Międzylesie posiada jak na miasteczko bardzo dobrą bazę sportową, na którą składa się Stadion Miejski im. Andrzeja Skowrona, mający 100 miejsc siedzących oraz zespół basenów kąpielowych. Od 2011 roku trwała jego modernizacja, w wyniku której powstał kompleks złożony m.in. z: budynków gospodarczych, basenu sportowego o wymiarach 12,5x25 m, basenu rekreacyjnego, zjeżdżalni „Fala”, brodzika dla dzieci ze zjeżdżalnią. Otwarcie nastąpiło 5 lipca 2013 roku. W mieście działa klub sportowy "Sudety" Międzylesie, posiadający trzy sekcje sportowe, w tym piłki nożnej. Liczy on 80 członków. Został założony w 1946 roku jako Międzyzakładowy Ludowy Klub Sportowy, a od 1990 roku działa jako MLKS Sudety Międzylesie. Jego prezesem był Jerzy Błażejewski. Obecnie reprezentacja seniorów rozgrywają mecze w a-klasie grupie nr III.
Corocznie organizowane są poza rozgrywkami ligowymi turnieje: "O Puchar Burmistrza Miasta i Gminy Międzylesie", "O Puchar Krzysztofa", "O Puchar Księdza Dziekana". Wszystkie dotyczą piłki nożnej. Poza tym wspólnie z Czechami organizowany jest "Lekkoatletyczny Trójbój Przyjaźni".
Turystyka.
Międzylesie jest predestynowane do znaczącego ośrodka turystycznego w południowej części ziemi kłodzkiej. Na atrakcyjność turystyczną składa się: jego położenie komunikacyjne, ukształtowanie terenu, niski stopień zanieczyszczenia środowiska, walory krajobrazowe, infrastruktura turystyczna oraz zabytki kultury świeckiej i religijnej.
Przez teren miasta przechodzi siedem pieszych szlaków turystycznych:
W Międzylesiu znajdują się dwa szlaki rowerowe, z czego pierwszy z nich jest szlakami ponad gminnym (czerwony):
graniczne).
Poza wyżej wymienionymi szlakami od 2006 roku istnieje Miejska Trasa Turystyczna. W jej ramach turyści zwiedzają 22 charakterystyczne punkty wyznaczone na terenie miasta. W centrum miasta umieszczona jest tablica-mapa, na której można zlokalizować poszczególne atrakcje. Każdy z punktów na terenie miasta oznaczony jest tabliczką z podstawowymi informacjami w języku polskim, czeskim, angielskim i niemieckim. Trasa powstała dzięki współfinansowaniu ze środków unijnych.
W 2008 roku miało miejsce otwarcie szlaku papieskiego, którego trasa prowadzi przez Góry Bystrzyckie i Masyw Śnieżnika. Szlak ten przechodzi także przez Międzylesie.
Usługi związane z zakwaterowaniem i wyżywieniem świadczą ośrodki, zajazdy oraz coraz liczniejsze gospodarstwa agroturystyczne. W jednym ze skrzydeł zamku mieści się luksusowy hotel.

</doc>
<doc id="433322" url="https://pl.wikipedia.org/wiki?curid=433322" title="Asterix i Obelix">
Asterix i Obelix



</doc>
<doc id="433328" url="https://pl.wikipedia.org/wiki?curid=433328" title="Jazz (album Queen)">
Jazz (album Queen)

Jazz – siódmy studyjny album brytyjskiego zespołu rockowego Queen. Album zdobył w USA status podwójnej platyny (ponad 2 000 000 sprzedanych sztuk).
8 lipca 2009 roku wydawnictwo uzyskało status platynowej płyty w Polsce.
Wydania.
Na reedycji płyty wydanej przez Hollywood Records w 1991 znalazły się dodatkowo:

</doc>
<doc id="433331" url="https://pl.wikipedia.org/wiki?curid=433331" title="Aleksandra Kauc">
Aleksandra Kauc

Aleksandra Kauc-Żelichowska (ur. 20 lutego 1980 w Łodzi) – polska łyżwiarka figurowa, startująca w parach tanecznych. Uczestniczka igrzysk olimpijskich w Turynie (2006), uczestniczka mistrzostw Europy i świata, medalistka zawodów międzynarodowych oraz 3-krotna mistrzyni Polski (2004–2006).
Biografia.
Była zawodniczką Miejskiego Klubu Sportowego w Łodzi, gdzie wspólnie z kolejnymi partnerami sportowymi trenowali pod okiem trenerki Marii Olszewskiej-Lelonkiewicz. Brali również udział w międzynarodowych konsultacjach.
W parze z Michałem Zychem we wrześniu 2005 roku na Memoriale Karla Schäfera zostali pierwszymi rezerwowymi na igrzyska olimpijskie 2006 w Turynie. Ze względu na wycofanie się z igrzysk pary niemieckiej, w styczniu 2006 roku zdobyli kwalifikację olimpijską. W debiucie olimpijskim zajęli 21. miejsce.
W 2007 roku wzięła udział w pierwszej polskiej edycji programu "Gwiazdy tańczą na lodzie". Jej partnerem był dziennikarz Zygmunt Chajzer z którym zajęli 9. miejsce. W drugiej tańczyła z kompozytorem i wokalistą Markiem Kościkiewiczem – zajęli 11. miejsce. W trzeciej edycji była trenerką gwiazd.
W 2007 roku została komentatorką łyżwiarstwa figurowego w stacji Eurosport, a później publicystką oraz działaczką w stowarzyszeniu krzewiącym aktywność ruchową (Polskie Stowarzyszenie Sportu Kobiet, oddział w Łodzi). 
Jest mężatką, ma dwoje dzieci.

</doc>
<doc id="433334" url="https://pl.wikipedia.org/wiki?curid=433334" title="Dżamahirijja">
Dżamahirijja

Dżamahirijja (arab. جماهيرية) – termin polityczny, neologizm wymyślony przez Muammara al-Kadafiego. W tłumaczeniu na język polski oznacza mniej więcej: "państwo ludu". Do czasu obalenia rządu Kaddafiego był to człon oficjalnej nazwy Libii (tak samo, jak w innych państwach republika czy królestwo). Oficjalna nazwa tego państwa brzmiała: "Wielka Arabska Libijska Dżamahirijja Ludowo-Socjalistyczna".
Ustrój polityczny Libii miał charakter republikański. Rządy należały do junty kierowanej przez pułkownika Kadafiego. Kadafi wydał w 1975 "Zieloną książkę", w której sformułował zasady swego ustroju jako alternatywy wobec komunizmu i kapitalizmu. Obowiązująca doktryna polityczna zwana Trzecią Teorią Powszechną była połączeniem idei demokracji bezpośredniej, socjalizmu i islamu. Ciało ustawodawcze, czyli Powszechny Kongres Ludowy, miał ok. 2700 członków. Zgodnie z konstytucją proklamowaną w 1977 roku, pełnia władzy legislacyjnej należała do 178 lokalnych zgromadzeń i komitetów ludowych. Uchwalane zalecenia i projekty ustaw były przedstawiane na forum Powszechnego Kongresu Ludowego, który nadaje im formę prawną. Kongres wyłaniał dwie instytucje centralne: liczący 5 członków Sekretariat Generalny, któremu przewodniczył sekretarz generalny, sprawujący funkcję głowy państwa, oraz Generalny Komitet Ludowy pełniący funkcję rządu.

</doc>
<doc id="433341" url="https://pl.wikipedia.org/wiki?curid=433341" title="Głowa w chmurach">
Głowa w chmurach

Głowa w chmurach – dramat wojenny z roku 2004.
Obsada.
i inni

</doc>
<doc id="433342" url="https://pl.wikipedia.org/wiki?curid=433342" title="Dzień Owada">
Dzień Owada



</doc>
<doc id="433343" url="https://pl.wikipedia.org/wiki?curid=433343" title="Dni Owada">
Dni Owada

Dni Owada, właściwie "Ogólnopolskie Dni Owada" – doroczna impreza, która od 2000 roku organizowana jest na Wydziale Biotechnologii i Ogrodnictwa Uniwersytetu Rolniczego w Krakowie w majowy lub czerwcowy weekend. Jej pomysłodawcą i koordynatorem jest prof. dr hab. Kazimierz Wiech, a organizatorem imprezy od roku 2007 jest mgr inż. Patrycjusz Nowik, będący doktorantem w Katedrze Ochrony Roślin.
Pierwowzorem Dni Owada był doroczny festiwal "Bug’s bowl" w Lafayette w USA, który cieszy się tam dużą popularnością. W 1998 roku, w czasie pobytu na Uniwersytecie Purdue, prof. Wiech nawiązał kontakt z prof. Tomem Turpinem, organizatorem tamtejszej imprezy. Wkrótce przeniósł ideę popularyzacji entomologii do Krakowa.
Impreza jest jedyną tego rodzaju w Polsce, ma charakter głównie edukacyjny. W jej ramach odbywa się wiele wykładów i prelekcji o tematyce entomologicznej, wystaw poświęconych owadom krajowym i egzotycznym oraz „gościnnie” pajęczakom. Prezentowane są również wystawy fotografii przyrodniczej i makrofotografii autorstwa studentów lub zaproszonych gości oraz filmy o tematyce entomologicznej. Organizatorzy chcą w ten sposób przełamać entomofobię, która dotyka ok. 20% społeczeństwa.
Dni Owada to przedsięwzięcie skupiające ok. 50–100 studentów z Uniwersytetu Rolniczego, głównie z Wydziału Ogrodniczego, pracowników uczelni z Katedr związanych z entomologią oraz firmy zajmujące się terrarystyką. Studenci zaangażowani w organizację przygotowują prelekcje, wystawy, prezentacje i postery dotyczące owadów krajowych i egzotycznych, zbierają w terenie owady oraz organizują zabawy i konkursy dla dzieci, takie jak zawody w owadziej lekkoatletyce (bieganie, skakanie, test wytrzymałości), owadzie tatuaże, wróżkę, czy owadzie origami. Zajęcia przewidziane są również dla osób niepełnosprawnych (np. twórczość w glinie). Wielką atrakcją jest możliwość wzięcia do ręki niektórych owadów.
Co roku zwiększa się liczba osób biorących udział w imprezie, w 2007 roku było to ponad 6 tysięcy odwiedzających.
Tradycyjnie w sobotę wieczorem odbywa się Bal Owada, na którym obowiązuje strój z akcentem entomologicznym. Bal poprzedzony jest występem kabaretu uczelnianego "Od czasu do czasu" prezentującego program entomologiczny.

</doc>
<doc id="433344" url="https://pl.wikipedia.org/wiki?curid=433344" title="Włodzimierz Sedlak">
Włodzimierz Sedlak

Włodzimierz Sedlak (ur. 31 października 1911 w Sosnowcu, zm. 17 lutego 1993 w Radomiu; ps. „Waldek”) – polski duchowny katolicki, profesor Katolickiego Uniwersytetu Lubelskiego, twórca polskiej szkoły bioelektroniki, elektromagnetycznej teorii życia oraz pojęcia wszechpróżni.
Honorowy obywatel Sosnowca, Radomia i Skarżyska-Kamiennej.
Życiorys.
Urodził się w biednej, wielodzietnej, górniczej rodzinie w Sielcu – obecnej dzielnicy Sosnowca. W poszukiwaniu pracy jego rodzina przeniosła się w 1919 roku do Suchedniowa, a następnie w 1920 roku do Skarżyska-Kamiennej. Po uzyskaniu matury w 1930 roku w gimnazjum matematyczno-przyrodniczym w Skarżysku-Kamiennej wstąpił do Seminarium Duchownego w Sandomierzu, gdzie w 1935 roku otrzymał święcenia kapłańskie.
Jako ksiądz podjął pracę prefekta w Ćmielowie (1935–1939), a następnie w Siennie (1939–1948), gdzie podczas wojny prowadził tajne nauczanie. Po II wojnie światowej, dzięki jego staraniom, w Siennie powstały Szkoła Rzemiosł i istniejące do dzisiaj Liceum Ogólnokształcące, które od 1992 roku nosi imię swego założyciela.
W 1946 roku ks. Włodzimierz Sedlak podjął studia na Wydziale Matematyczno-Przyrodniczym Uniwersytetu im. Marii Curie-Skłodowskiej w Lublinie, gdzie uzyskał w 1949 roku dyplom magistra z antropologii, a w 1950 roku – z pedagogiki. W 1951 roku otrzymał na UMCS stopień doktora za rozprawę "Zmienność organizmu jako podstawa biologiczna wychowania".
W 1952 roku przeniósł się do Radomia, a w 1960 roku rozpoczął pracę na Wydziale Filozofii Chrześcijańskiej Katolickiego Uniwersytetu Lubelskiego. W 1966 roku uzyskał stopień doktora habilitowanego z biologii teoretycznej za rozprawę "Możliwość odtworzenia początków ewolucji organicznej na podstawie komponenta krzemowego", a następnie objął kierownictwo utworzonej, decyzją Rady Wydziału, Katedry Biologii Teoretycznej. W roku 1974 został profesorem nadzwyczajnym, a w 1980 roku – profesorem zwyczajnym.
Zmarł w Radomiu 17 lutego 1993 roku. Został pochowany na cmentarzu komunalnym w Radomiu.
Edukacja.
Początki edukacji Włodzimierza Sedlaka przypadają na okres pobytu w Sosnowcu, gdzie pobierał lekcje prywatne. Po przeniesieniu się do Suchedniowa, tam również uczył się prywatnie. Po krótkim, dwuletnim pobycie w szkole powszechnej Siemianowskiego, podjął próbę nauki w gimnazjum. Wyniki egzaminów wstępnych w 1922 roku nie były jednak pomyślne. Kolejna próba dostania się do gimnazjum zakończyła się powodzeniem w czerwcu 1923 roku; Sedlak został przyjęty od razu do II klasy.
Gimnazjum, w którym uczył się Sedlak miało profil początkowo humanistyczny, jednak w kolejnych latach zmierzał w kierunku przyrodniczo-matematycznym.
Działalność naukowa.
Włodzimierz Sedlak był naukowcem, którego działalność obejmowała wiele różnych dyscyplin: bioelektronikę (której jest jednym z twórców), archeologię, geologię, paleontologię, paleobiochemię, paleobiofizykę i inne.
Do najważniejszych sformułowanych przez niego hipotez należą:
Działalność badawczą rozpoczął tuż po ukończeniu studiów w latach 50. od uczestnictwa w badaniach starożytnego hutnictwa w Górach Świętokrzyskich, gdzie w 1957 roku odnalazł piryt na Łysej Górze, a w 1959 roku – łupki żelaza ze starożytnego wytopu oraz opracował rekonstrukcję wytopu żelaza w dymarce.
Badania paleontologiczne.
Z warstw kwarcytowych kambru na Łysej Górze opisał meduzy krążkopławów z rodzaju "Camptostroma" oraz ślimaki. Później odkrył struktury, które uznał za archeocjaty, jednak ostatecznie wydzielił je w odrębny, nowo ustanowiony, rząd fauny "Corallicyathida" (a w jego obrębie dwa nowe rodzaje: "Heliomiria" (gatunek "H. cyathioformis") i "Silimorpha" (gatunek "S. corallina")), o nieznanej przynależności do gromady i typu (incerte sedis). W 1980 r. opublikował odkrycie licznych skamieniałości w kwarcytach kambryjskich na południowych zboczach Łysej Góry. Skamieniałości te uznał za pozostałości krasnorostów z rodzajów "Epiphyton" i "Erbina", potwierdzające postulowany przez Sedlaka wczesnokambryjski wiek kwarcytów z Łysej Góry. W późniejszym okresie biologiczne pochodzenie struktur uznanych za Corallicyathida oraz glony doczekało się krytyki. Wiek kwarcytów z Łysej Góry uznany przez Sedlaka na podstawie znalezionych przez niego skamieniałości za wczesnokambryjski obecnie określany jest jako młodszy – środkowo-późnokambryjski
W 1959 roku Sedlak opublikował hipotezę na temat krzemowych początków życia.
W roku 1967 rozpoczął pracę nad bioelektroniką, według której reakcje chemiczne i procesy elektroniczne w organicznych półprzewodnikach są związane zależnościami kwantowo-mechanicznymi i stał się jednym z jej prekursorów na świecie. W 1967 roku opublikował też pracę, w której pojawiła się wzmianka o możliwości istnienia bioplazmy – piątego stanu materii obecnego jedynie w organizmach żywych. W 1969 roku sformułował koncepcję elektromagnetycznej teorii życia mówiącą, iż wszystkie procesy życiowe zachodzą na poziomie kwantowym dzięki sprzężeniom reakcji chemicznych z procesami elektronicznymi w środowisku półprzewodnikowym takim jakim są białka i przejawiają się emisją światła lub innych fal elektromagnetycznych.
W książce "Na początku było jednak światło" wprowadził termin wszechpróżni (wszechniebytu), opisujący pierwotną, nieskończoną próżnię, która istniała przed powstaniem świata.
Kontrowersje.
Większość prac ks. prof. Sedlaka wykraczała poza dotychczasowy paradygmat nauk biologicznych, sposób prezentacji idei i ich uzasadnienie zwykle nie przystawały do standardowych schematów prac naukowych. Wzbudzał kontrowersje i skrajnie przeciwstawne oceny. Wiele jego spekulacji zawiera elementy filozofii przyrody, on sam nie uważał siebie jednak za filozofa, ale za biologa-teoretyka.
Twórczość.
Był autorem książek i ponad 250 rozpraw i artykułów, a także scenariusza do filmu pod tytułem "Krzem – pierwiastek młodości". Najważniejsze pozycje jego twórczości to:
Aforyzmy i słowotwórstwo.
Dorobek piśmienniczy ks. Sedlaka jest przedmiotem badań pod kątem ich wartości słowotwórczej i wkładu w rozwój języka polskiego. Jego aforyzymy są rozpatrywane, jako innowacyjne na równi z jego teoriami naukowymi.
Patron.
Włodzimierz Sedlak jest patronem Powiatowej i Miejskiej Biblioteki Publicznej w Skarżysku-Kamiennej, Liceum Ogólnokształcącego w Siennie, Szkoły Podstawowej nr 9 w Skarżysku-Kamiennej oraz dwóch ulic: na osiedlu Planty w Radomiu i w Sosnowcu (prowadzącej do ul. Kilińskiego).

</doc>
<doc id="433345" url="https://pl.wikipedia.org/wiki?curid=433345" title="Park Wiosny Ludów (Gorzów Wielkopolski)">
Park Wiosny Ludów (Gorzów Wielkopolski)

Park Wiosny Ludów – park o powierzchni 4,7 ha, położony w centrum Gorzowa Wielkopolskiego, pomiędzy ulicami:
Historia.
Założony w 1913 r. na podmokłych terenach wokół stawu. W okresie międzywojennym i krótko po wojnie mieściło się tu zoo. W latach 1960-1964 park przeszedł gruntowną modernizację i renowację. Przez gorzowian zwany jest często "parkiem róż", z racji tego, iż niegdyś rosła w nim duża liczba tych kwiatów.
Stan obecny.
Obecnie park stanowi enklawę zieleni w centrum miasta. Są tu alejki, ścieżki spacerowe, plac zabaw dla dzieci, teren jest oświetlony wieczorem. Po godzinie 23 park jest zamykany.
Przyroda.
W parku rosną platany klonolistne, cypryśnik błotny oraz topole. Przez teren parku przepływa rzeczka Kłodawka.

</doc>
<doc id="433349" url="https://pl.wikipedia.org/wiki?curid=433349" title="Po zachodzie słońca">
Po zachodzie słońca

Po zachodzie słońca ("After the Sunset") – amerykańska komedia sensacyjna z 2004 roku.

</doc>
<doc id="433352" url="https://pl.wikipedia.org/wiki?curid=433352" title="Borić">
Borić

Borić, serb. Бан Борић – pierwszy znany ban Bośni, panował od 1154 do 1163 roku. Walczył przeciwko Bizantyjczykom. Jego następcą był cesarz bizantyjski Manuel I Komnen, przeciwko któremu walczył.

</doc>
<doc id="433354" url="https://pl.wikipedia.org/wiki?curid=433354" title="Remington Steele">
Remington Steele

Detektyw Remington Steele – amerykański serial telewizyjny emitowany po raz pierwszy przez sieć NBC w latach 1982–1987.
Krótki opis.
Prywatny detektyw Laura Holt (w tej roli Stephanie Zimbalist) stwierdza, że płeć jest przeszkodą w wykonywaniu zawodu i odstrasza od niej potencjalnych klientów. Sytuacja ulega poprawie, gdy powołuje do życia fikcyjnego męskiego przełożonego – Remingtona Steele'a, podając się za jego współpracownicę. W pierwszym odcinku serialu spotyka tajemniczego złodzieja (granego przez Pierce'a Brosnana), który uciekając przed dwoma rzezimieszkami, niespodziewanie wciela się w osobę Steele'a i decyduje się pozostać nim na dłużej. Jego prawdziwe nazwisko nie zostało nigdy ujawnione; w późniejszych epizodach dowiadujemy się, że on sam nie zna nawet swojego imienia, a dążenie do jego odkrycia staje się z czasem jednym z wiodących wątków serialu.

</doc>
<doc id="433356" url="https://pl.wikipedia.org/wiki?curid=433356" title="Wolnobieg">
Wolnobieg



</doc>
<doc id="433357" url="https://pl.wikipedia.org/wiki?curid=433357" title="Lista odcinków serialu Remington Steele">
Lista odcinków serialu Remington Steele

Poniżej znajduje się lista odcinków serialu telewizyjnego "Remington Steele".

</doc>
<doc id="433360" url="https://pl.wikipedia.org/wiki?curid=433360" title="Bernard von Schuttenbach">
Bernard von Schuttenbach

Bernard von Schuttenbach (ur. 1773 w Austrii, zm. 1 lutego 1852 w Zimnej Wodzie koło Aleksandrowa Łódzkiego) – austriacki mierniczy, kartograf i architekt działający w Królestwie Polskim w 1 połowie XIX wieku.
Życiorys.
Był synem Johanna Ernesta von Schuttenbacha (1746-1822), podporucznika w armii austriackiej (do 1779 r.), mierniczego w służbie króla Polski Stanisława Augusta Poniatowskiego (od 1790 r.), który przeniósł się do Polski i zamieszkał na Kujawach a następnie w Kurlandii. Johann Ernest zmarł w miejscowości Knabiki koło Purpli (ob. Purpliai) na Litwie 10 grudnia 1822 r. Matką Bernarda była Polka-Apolonia. Późna tradycja rodzinna wywodzi tę familię z polskiej szlachty osiadłej w Galicji, a jeden z dokumentów – z Dalmacji.
Bernard urodził się w 1773 r. w Austrii, w katolickiej rodzinie szlacheckiej. Wraz z ojcem przeniósł się do Polski i osiadł na Kujawach. Po ukończeniu odpowiednich kursów został, podobnie jak ojciec, mierniczym (czyli, jak wtedy mówiono – geometrą). Mieszkał przez jakiś czas w Koźlu koło Bratoszewic w Łódzkiem. W 1805 r. wykonał mapę granic dóbr Koźle. Bernard ożeniony był z Marianną z Rozeckich (zw. w 1845 r.). W Koźlu urodził się w 1809 r. jego syn – Józef Kalasanty Bonawentura Schuttenbach, który w 1834 r. poślubił Mariannę Dąbrowską, polską szlachciankę pochodzącą z Dąbrówki pod Zgierzem. Wcześniej urodzili się dwaj inni synowie z tego małżeństwa – Jan (1806 r.) oraz Stanisław Florian (1807 r.). Bernard zostawił też trzy córki – Mariannę (ur. 1814 r.), Cecylię (ur. 1816 r.) i Ludwikę.
Być może już na Kujawach, lub nieco później, w Zimnej Wodzie, Bernard von Schuttenbach nawiązał współpracę z polskim szlachcicem – Rafałem Bratoszewskim, który około 1816 r. powierzył Bernardowi zadanie rozplanowania nowej osady miejskiej o charakterze przemysłowym (sukienniczym), w południowej części nabytych przez siebie niedawno dóbr ziemskich Brużyca Wielka. W 1818 r. Bernard sporządził pierwszy znany plan uposażenia parafii katolickiej św. Rafała oraz centrum nowej osady, zwanej wtedy Wierzbnem (potem Aleksandrowem).
Nazwisko Bernarda von Schuttenbacha figuruje także w legendzie drugiego planu miasteczka z 1821 r. Otrzymała ona nazwę Aleksandrów Łęczycki (obecnie Łódzki) oraz prawa miejskie w 1822 r. Miasto to było wielokrotnie wizytowane przez carów Rosji – Aleksandra I oraz Mikołaja I i władze autonomicznego Królestwa Polskiego, m.in. Stanisława Staszica. Jeden z ówczesnych urzędników – Rajmund Rembieliński nazwał Aleksandrów "jednym z lepszych w Polszcze miasteczek", myśląc zwłaszcza o jego racjonalnym planie urbanistycznym, obszernym prostokątnym rynku i sieci prostopadłych względem siebie ulic. Plan ten był dziełem życia Bernarda!
Być może Bernard von Schuttenbach brał także udział w rozplanowaniu i budowie kościoła ewangelickiego przy zachodniej pierzei Rynku w Aleksandrowie, oddanego do użytku w 1828 r. Pastorem ewangelickim i głównym inicjatorem budowy tego zboru był wtedy Fryderyk Jerzy Tuve.
Bernard von Schuttenbach zamieszkał w kolonii Zimna Woda, położonej na południowy wschód od wsi Brużyca Wielka. W 1827 r. Zimna Woda liczyła zaledwie 7 domów i 61 mieszkańców. Za swe zasługi związane z założeniem miasta Bernard otrzymał od Rafała Bratoszewskiego na własność grunt w Zimnej Wodzie oraz zapewne działkę w Aleksandrowie przy ulicy Pabianickiej, które jeszcze do dziś pozostają w części w rękach jego potomków.
Bernard von Schuttenbach zmarł już jako wdowiec w Zimnej Wodzie pod Aleksandrowem 1 lutego 1852 r. Został pochowany w Aleksandrowie, na miejscowym parafialnym cmentarzu katolickim lub w kościele św. Rafała, tak jak Rafał Bratoszewski. Według tradycji rodzinnej Szutenbachów – potomków Bernarda żyjących do dziś w Aleksandrowie, w jednym z dwóch miejscowych kościołów (katolickim św. Rafała lub ewangelickim) miała się znajdować tablica pamiątkowa jemu poświęcona. Być może chodzi tu o nieistniejącą już tablicę upamiętniającą miejsce jego pochówku.
Potomkowie Johanna Ernesta von Schuttenbacha żyją do dziś w Polsce (w Aleksandrowie, w Łodzi i na Kujawach), w Niemczech, Rosji i Stanach Zjednoczonych Ameryki. Jednym z nich był Stanisław Szuttenbach – aktywny w polskiej konspiracji niepodległościowej w okresie II wojny światowej.

</doc>
<doc id="433368" url="https://pl.wikipedia.org/wiki?curid=433368" title="Kulin (ban)">
Kulin (ban)

Kulin (1163-1204) – ban Bośni od 1180 do 1204 roku. 
Został doprowadzony do władzy przez bizantyjskiego cesarza Manuela I Komnena w 1180 r., po którego śmierci uznał się za lennika węgierskiego. Mimo tego aktu dążył do uzyskania całkowitej niezależności. W 1189 r. obdarzył Dubrownik przywilejem na mocy którego mieszkańcy tego miasta uzyskali pełną swobodę poruszania się po terytorium Bośni bez opłacania cła, w zamian za dobrowolną daninę na rzecz władcy bośniackiego.
W walkach z Węgrami szukał poparcia u dalmatyńskich bogomiłów, ułatwiając im osiedlanie się na terytorium swojego władztwa. Pojawienie się w Bośni heretyckiej sekty zaniepokoiło papieża Innocentego III, który zwrócił się o pomoc do Węgier oraz wysłał do Bośni swojego legata. Węgrzy porywając syna Kulina jako zakładnika, wymusili na nim karę w wysokości 1000 grzywien srebra za nie pozbycie się sekty.
Kulin zmarł w 1204 r. Jego panowanie jest często wspominane jako złoty wiek Bośni. Jego państwo obejmowało dorzecze Bosny, Uskoplje nad górnym Vrbasem oraz Ramę. Jego następcą został jego syn Stefan. 

</doc>
<doc id="433370" url="https://pl.wikipedia.org/wiki?curid=433370" title="Republika platońska">
Republika platońska



</doc>
<doc id="433372" url="https://pl.wikipedia.org/wiki?curid=433372" title="Państwo (Platon)">
Państwo (Platon)



</doc>
<doc id="433373" url="https://pl.wikipedia.org/wiki?curid=433373" title="Państwo Platona">
Państwo Platona



</doc>
<doc id="433379" url="https://pl.wikipedia.org/wiki?curid=433379" title="Wierzba krzaczasta">
Wierzba krzaczasta



</doc>
<doc id="433381" url="https://pl.wikipedia.org/wiki?curid=433381" title="Szentes">
Szentes

Szentes () – miasto w południowo-wschodnich Węgrzech, w komitacie Csongrád, na Wielkiej Nizinie Węgierskiej, nad Kurcą (odnoga Cisy), 25 km na północ od Hódmezővásárhely. Liczy prawie 28,8 tys. mieszkańców (styczeń 2011).
Historia.
Pierwsza wzmianka o mieście pochodzi z 1075 r. Przyspieszony rozwój w drugiej połowie XIX w. w związku z ustanowieniem stolicy komitatu Csongrád. Uruchomienie regularnej żeglugi na Cisie, poprowadzenie linii kolejowej (1887), przerzucenie pierwszego mostu nad Cisą (1903). Efektem tych inwestycji miasto stało się ważnym węzłem komunikacji lądowo-wodnej. Rozwinął się również przemysł spożywczy. W 1902 r. miasto otrzymało oświetlenie elektryczne. Przed II wojną światową liczba ludności osiągnęła 33 tys. W 1950 r. przeniesienie siedziby komitatu Csongrád do Hódmezővásárhely.
Współczesność.
Posiada rozwinięty przemysł włókienniczy, spożywczy i odzieżowy, węzeł kolejowy, uzdrowisko z gorącymi źródłami mineralnymi oraz muzeum. W mieście znajduje się stacja kolejowa Szentes.

</doc>
<doc id="433383" url="https://pl.wikipedia.org/wiki?curid=433383" title="Wierzba krzewiasta">
Wierzba krzewiasta



</doc>
<doc id="433385" url="https://pl.wikipedia.org/wiki?curid=433385" title="Witwa">
Witwa



</doc>
<doc id="433386" url="https://pl.wikipedia.org/wiki?curid=433386" title="Montego Bay">
Montego Bay

Montego Bay – miasto w północno-zachodniej części Jamajki, nad Morzem Karaibskim. Około 80 tys. mieszkańców; największy ośrodek turystyczny kraju; kąpielisko morskie; przemysł środków transportu, spożywczy; port morski. Czwarte co do wielkości miasto kraju.
Montego Bay było miejscem zakończenia "III Konferencji Prawa Morza Organizacji Narodów Zjednoczonych" oraz podpisania "Konwencji Narodów Zjednoczonych o prawie morza".
W miejscowości mieszkał polski malarz marynista Michał Leszczyński.

</doc>
<doc id="433388" url="https://pl.wikipedia.org/wiki?curid=433388" title="Newcastle (Południowa Afryka)">
Newcastle (Południowa Afryka)

Newcastle – miasto w Południowej Afryce, w prowincji KwaZulu-Natal, przy linii kolejowej Durban-Johannesburg. Około 291 tys. mieszkańców.
W mieście rozwinął się przemysł drzewny, spożywczy oraz hutniczy.

</doc>
<doc id="433389" url="https://pl.wikipedia.org/wiki?curid=433389" title="Antalya">
Antalya

Antalya (gr. Αττάλεια – "Attália", łac. "Attalea") – miasto w południowo-zachodniej Turcji, nad zatoką Antalya na Morzu Śródziemnym, w starożytnej krainie Pamfilia, u południowych podnóży gór Taurus, ośrodek administracyjny prowincji Antalya. Kurort wypoczynkowy Riwiery Tureckiej.
W 2018 Antalya liczyła 1 194 204 mieszkańców (ósme pod względem liczby ludności miasto w Turcji). W tym samym roku miasto odwiedziło 11,27 mln turystów z całego świata – Antalya była dziesiątym najczęściej odwiedzanym miastem na świecie.
Historia miasta.
Tereny południowego wybrzeża Anatolii zamieszkane były od czasów prehistorycznych. Istnieją też bezpośrednie przekazy dotyczące migracji populacji w tym regionie w starożytności. Samo miasto (pod nazwą "Attalia") zostało założone w tym miejscu w 150 r. p.n.e. przez króla Pergamonu Attalosa II. Po śmierci Attalosa III, ostatniego pergamońskiego władcy, w 133 r. p.n.e. miasto przypadło w udziale Rzymianom.
Chrześcijaństwo rozpowszechniło się w rejonie Attalii po II wieku. Jak odnotowano w Dziejach Apostolskich Attalię odwiedził Paweł z Tarsu (Dz. Ap. 14,25–26). Po przekazywaniu nauki Chrystusa w Pizydii i Pamfilii Święty Paweł i Święty Barnaba odpłynęli z Attalii do Antiochii.
Po upadku Cesarstwa rzymskiego na zachodzie, Antalya pozostała w granicach jego wschodniej części, zwanej potem Cesarstwem Bizantyjskim. Na ten okres przypada era znacznego rozkwitu miasta. Było ono między innymi siedzibą biskupstwa.
W VII w. n.e. Attalia wielokrotnie ucierpiała od najazdów arabskich. Pomimo tego w mieście wciąż rozwijał się handel, gdyż założono tu komorę celną dla wszystkich statków płynących ze wschodu na zachód. Musiały one uzyskać w Attalii zezwolenie na dalszą podróż. W tym okresie miasto pełniło również ważną rolę militarną, strzegąc południowej Anatolii przed najazdami muzułmanów. Znajdował się tu również bizantyjski ośrodek wywiadowczy na kraje arabskie.
Pod koniec XI wieku miasto zostało zajęte przez Turków seldżuckich. Bizantyjczycy zdołali je jednak wkrótce odzyskać dzięki sukcesom I wyprawy krzyżowej. Po zajęciu Konstantynopola przez krzyżowców miasto przejściowo zajęli Włosi. W 1207 przeszło ono pod władzę sułtanatu Ikonion. Od tamtej pory Antalya przechodziła pod panowanie wielu narodów, m.in. Wenecjan i Genueńczyków, aż w 1423 roku sułtan Murad II ostatecznie włączył ją do Turcji Osmańskiej .
Zabytki.
Najbardziej charakterystyczną budowlą miasta jest pojedynczy minaret Yivli, pozostałość dawnego meczetu. Do innych atrakcji miasta zalicza się też rzymska brama Hadriana z II wieku oraz historyczna część miasta Kaleici ze słynnym minaretem Kesik.
Dojazd.
Za miastem znajduje się port lotniczy Antalya, obsługujący loty do ważniejszych miast w Europie Zachodniej, z tanich linii lotniczych lata tu Air Berlin (połączenia m.in. z Berlina i Wiednia), latają tu też linie czarterowe, m.in. SunExpress. Lotnisko obsługuje też loty krajowe, głównie do Stambułu, aczkolwiek są też bezpośrednie połączenia z Ankarą, Izmirem i kilkoma innymi miastami. Główne linie lotnicze obsługujące loty krajowe to Turkish Airlines i Onur Air.
Miasto ma też dobre połączenia autobusowe, licznie firmy obsługują trasy do większości miast w Turcji. Małe busy (zwane "dolmuş") jeżdżą na krótszych trasach do Kaş, Alanyi i drobnych miejscowości wypoczynkowych w regionie.
Antalya nie ma połączenia kolejowego.
Sport.
W mieście rozgrywane są, cyklicznie co tydzień, kobiece turnieje tenisowe rangi ITF, pod nazwą "GD Tennis Cup ", z pulą nagród 15 000 $.
Muzea.
Muzeum Archeologiczne (tr. Antalya Müzesi) jest jednym z największych tureckich muzeów. Położone jest na zachodzie Antalyi, posiada ogromny zbiór antycznych eksponatów. W 1988 roku Rada Europy przyznała placówce tytuł Muzeum Roku. Zajmuje powierzchnię 7 000 m2 i wystawionych jest 5000 dzieł sztuki.
W Muzeum Zabawek (tr. Oyuncak Müzesi) można zobaczyć kolekcje zabawek z całego świata, zarówno zabytkowych jak i tych współczesnych. Miejsce zostało otwarte w 2011 roku w dniu, który w Turcji obchodzi się jako Dzień Dziecka (23 kwietnia). Muzeum Zabawek w Antalyi jest drugą tego rodzaju placówką na terenie Turcji. Położone jest przy ulicy Iskele Caddesi nr 82.
Muzeum Pieców (tr. Soba Müzesi). jedyne w swoim rodzaju na terenie Turcji, posiada w swojej kolekcji wiele okazów pieców, w tym modele sprowadzone z Włoch i Francji, zdobione ceramicznymi kaflami. Placówka mieści się przy ulicy Şht. Binbaşı Cengiz Toytunç.
W Antalyi w 2013 roku otwarto Muzeum Kina (tr. Behlül Dal Sinema Müzesi) Położone jest niedaleko parku Karaalioğlu i Domu Atatürka, przy ulicy 1305 Sokak.

</doc>
<doc id="433390" url="https://pl.wikipedia.org/wiki?curid=433390" title="Żaba śmieszka">
Żaba śmieszka

Żaba śmieszka ("Pelophylax ridibundus" syn. "Rana ridibunda") – jeden z sześciu gatunków płazów z rodziny żabowatych występujących w Polsce.
Morfologia.
Długość ciała 7–13 cm, masa ciała 30–110 g. Ciało krępej budowy, na głowie wyraźnie widoczne błony bębenkowe. Skóra pokryta brodawkami, gruba i chropowata. Dobrze widoczne fałdy grzbietowe. Na wszystkich kończynach błony pławne, sięgające końców palców. Grzbiet ma kolor od oliwkowozielonego do ciemnobrązowego. Występują na nim ciemniejsze duże plamy o nieregularnych kształtach. Ich wygląd jest cechą gatunkową, umożliwiającą w typowych przypadkach łatwe odróżnienie żaby śmieszki od innych żab zielonych. Brzuch również jest plamisty.
Występowanie.
Występuje na całym terenie nizinnej Polski, jest jednak rzadka.
Biotop.
Jest silnie związana ze środowiskiem wodnym. Najczęściej spotkać ją można nad dużymi zbiornikami wodnymi, takimi, jak jeziora, stawy, rozlewiska rzeczne, ale występuje też w mniejszych zbiornikach takimi jak śródleśne stawy, rowy melioracyjne. Zwykle przebywa na lądzie, ale tuż nad wodą, gdzie poluje na zdobycz. Gdy zbiorniki te wysychają, podejmuje wędrówkę w poszukiwaniu innych i wtedy spotkać ją można w nietypowych dla niej miejscach.
Tryb życia.
Jest aktywna w dzień. Odżywia się głównie owadami, skorupiakami, pająkami, ale także drobnymi kręgowcami; rybami, myszami, pisklętami ptaków, małymi wężami, kijankami i małymi płazami, również własnego gatunku. Poluje na lądzie. Przestraszona ucieka natychmiast do wody. Jesienią, zwykle w październiku zapada w sen zimowy. Spędza go na dnie zbiorników wodnych.
Gody.
Istnieją różnice w wyglądzie zewnętrznym między samcem i samicą – dymorfizm płciowy. Samiec jest mniejszy, ma dobrze wykształcone modzele godowe oraz duże rezonatory, służące do wzmocnienia głosu wydawanego podczas godów. Ma też jaśniejsze ubarwienie ciała. Brak jest, zarówno u samca, jak i samicy szaty godowej. Żaby śmieszki późno rozpoczynają gody – trwają one zwykle od końca kwietnia do czerwca. W tym czasie przebywają w zbiornikach wodnych, zwykle w tych samych, w których zimowały. Samiec wydaje charakterystyczne odgłosy, zwane popularnie "rechotaniem żab" (śmieszka wzięła swoją nazwę od głosu, który wydaje samiec podczas godów). W toku godów samiec obejmuje samicę uchwytem ampleksus. W czasie, gdy składa ona jaja, samiec wypuszcza plemniki. Zapłodnienie jaja następuje w wodzie.
Rozród.
Samica składa jaja w kilku partiach, łącznie ok. 6000 jaj. Jaja, zwane skrzekiem mają galaretowatą osłonkę i przyklejają się do roślin wodnych. Po ok. 10 dniach wylęgają się z nich larwy zwane kijankami. Pływają one w wodzie za pomocą ogona z płetwą ogonową. Oddychają początkowo skrzelami zewnętrznymi, które następnie przekształcają się w skrzela wewnętrzne. Odżywiają się odcedzając cząstki organiczne z wody, lub zeskrobując je z roślin i przedmiotów w wodzie. W trakcie rozwoju wyrastają im kończyny tylne, następnie pojawiają się kończyny przednie. Kijanki żaby śmieszki są duże, większe od kijanek innych naszych żab, osiągają długość 10–12 cm. Jesienią następuje przeobrażenie w postać dorosłą.
Ochrona.
Gatunek ujęty w załączniku IV do dyrektywy siedliskowej, co zobowiązuje wszystkie państwa Unii Europejskiej do objęcia go ochroną gatunkową, w tym zapewnienia ochrony miejsc rozrodu i odpoczynku. Gatunek podlegający w Polsce ochronie częściowej.

</doc>
<doc id="433391" url="https://pl.wikipedia.org/wiki?curid=433391" title="IV liga polska w piłce nożnej">
IV liga polska w piłce nożnej

IV liga polska w piłce nożnej – piąta w hierarchii klasa męskich ligowych rozgrywek piłkarskich w Polsce. Stanowi pośredni szczebel rozgrywkowy między III ligą polską (dawną IV ligą polską), a klasą okręgową bądź ligą okręgową (w 13 województwach) lub V ligą polską (obecnie w. woj. małopolskim, mazowieckim i wielkopolskim), będąc jednocześnie najwyższym szczeblem regionalnym (V poziom ligowy). 
Zmagania w jej ramach toczą się cyklicznie (co sezon) systemem kołowym i przeznaczone są dla polskich klubów piłkarskich, grających w 18 grupach wojewódzkich. Zwycięzcy każdej z grup IV ligi polskiej uzyskują awans do III ligi polskiej, zaś najsłabsze zespoły relegowane są do poszczególnych grup wojewódzkich V ligi polskiej lub klas okręgowych. Zarządzana przez – działających w imieniu Polskiego Związku Piłki Nożnej – 16 "Wojewódzkich Związków Piłki Nożnej". Od 2002 do udziału w jej rozgrywkach zostają dopuszczone wyłącznie kluby, które – po spełnieniu wszelkich niezbędnych kryteriów – otrzymały roczną licencję na występy na tym szczeblu.
Obecnie IV liga polska składa się z 18 grup regionalnych (wojewódzkich). W 14 województwach rozgrywki toczą się systemem jednogrupowym, zaś w dwóch województwach systemem dwugrupowym, więc każde województwo posiada swoją własną grupę (bądź grupy) IV ligi polskiej, a ich rozgrywki prowadzone są przez właściwe miejscowo "Wojewódzkie Związki Piłki Nożnej".
Pod względem historycznym jest to zupełnie nowa klasa rozgrywek. Powstała pomiędzy III ligą (dawna IV), a klasą okręgową. Jedynie w niektórych województwach występował pośredni szczebel rozgrywek, ale nawet tutaj nie można mówić o bezpośredniej kontynuacji gdyż nastąpiły duże przesunięcia zespołów.
W 12 województwach do roku 2015 awans uzyskiwały po 2 najlepsze kluby, a w pozostałych 4 po jednej, jednakże w 2015 roku rozegrano baraż o awans do III ligi (mecz i rewanż) dla zespołów, które wygrały śląskie grupy IV ligi. W 2016 roku w związku z reformą rozgrywek III ligi z 12 grup IV ligi awansuje tylko najlepszy zespół, a w 4 pozostałych województwach gdzie IV liga ma po dwie grupy zostaną rozegrane baraże o awans do III ligi. Od 2016 do 2018 roku w 11 województwach jest po jednej grupie, zaś dwie grupy w pozostałych pięciu. Było 21 grup. Od 2018 roku znów w 12 województwach będzie po jednej grupie zaś dwie w pozostałych czterech. W 2016 roku doszła druga grupa na Dolnym Śląsku, wcześniej drugą grupę zyskała Małopolska. Z kolei w 2018 roku zmniejszyła się liczba grup do 20. Z dwóch do jednej zmniejszyła się bowiem liczba grup w Wielkopolsce. Na sezon 2020/2021 powróciło 21 grup, po dojściu trzeciej grupy mazowieckiej. W sezonie 2021/2022 ponownie było 20 grup, natomiast sezon później ilość grup ponownie się zmieniła, tym razem do 18.
15 marca 2019 roku w siedzibie Warmińsko-Mazurskiego Związku Piłki Nożnej została podpisana umowa, na mocy której sponsorem tytularnym rozgrywek IV Ligi została firma forBET Zakłady Bukmacherskie sp. z o.o. Od tego dnia rozgrywki będą nosiły nazwę forBET IV Liga. W województwie wielkopolskim najsłabsze zespoły z tej ligi spadają do V ligi (wcześniej przez jeden sezon do ligi międzyokręgowej). W sezonie 2018/19 szóstą ligą w województwie wielkopolskim była liga międzyokręgowa, obecnie jest to V liga. Od sezonu 2022/23 w województwach małopolskim i mazowieckim zmniejszono ilość grup do 1, przy okazji reaktywując V ligę (po 2 grupy).

</doc>
<doc id="433392" url="https://pl.wikipedia.org/wiki?curid=433392" title="Shimonoseki">
Shimonoseki

 – miasto w Japonii, w prefekturze Yamaguchi, na zachodnim krańcu wyspy Honsiu ("Honshū"), nad cieśniną o tej samej nazwie, nazywanej także Kanmon.
Położenie.
Miasto leży w zachodniej części prefektury, graniczy z miastami:
Gospodarka.
W mieście rozwinął się przemysł stoczniowy, maszynowy, elektroniczny, chemiczny oraz rybny.
Opis.
Cieśnina Kanmon oddziela miasto od wyspy Kiusiu ("Kyūshū") i jest ruchliwą drogą morską. Dzięki temu Shimonoseki od dawna jest ważnym węzłem komunikacyjnym, pomimo że budowa mostów i tuneli poprzez cieśninę częściowo pomniejszyła pozycję miasta. 
Otoczone z trzech stron wodą Shimonoseki słynie z owoców morza. Najbardziej znanym produktem jest ryba z rodziny rozdymkowatych o nazwie lokalnej "fuku" (takifugu). 
Historia.
Cieśnina i miasto były miejscem dwóch słynnych bitew: 
W 1895 roku w Shimonoseki został podpisany traktat pokojowy, kończący pierwszą wojnę chińsko-japońską (1894–1895).

</doc>
<doc id="433395" url="https://pl.wikipedia.org/wiki?curid=433395" title="Puerto Montt">
Puerto Montt

Puerto Montt – miasto w południowym Chile, nad zatoką Ancud (Ocean Spokojny), ośrodek administracyjny regionu Los Lagos. Położone jest u podnóża dwóch wulkanów: Osorno (2652 m n.p.m.) i Calbuco (2002 m n.p.m.).
W mieście rozwinął się przemysł rybny, skórzany, włókienniczy oraz drzewny.

</doc>
<doc id="433396" url="https://pl.wikipedia.org/wiki?curid=433396" title="Klasa okręgowa">
Klasa okręgowa

Klasa okręgowa (lub liga okręgowa) – szósta w hierarchii klasa męskich ligowych rozgrywek piłkarskich w Polsce. Stanowi pośredni szczebel rozgrywkowy między IV ligą polską a klasą A. Zmagania w jej ramach toczą się cyklicznie (co sezon) systemem kołowym i przeznaczone są dla polskich klubów piłkarskich, grających w grupach obejmujących swym zasięgiem kilka leżących obok siebie powiatów danego województwa. Zwycięzcy każdej z grup klasy okręgowej uzyskują awans do IV ligi polskiej, a najsłabsze zespoły spadają do Klasy A. 
Zarządzana przez – działające w imieniu Polskiego Związku Piłki Nożnej – "Okręgowe Związki Piłki Nożnej". W województwach małopolskim, mazowieckim i wielkopolskim jest to siódma liga.
Grupy.
Obecny podział na grupy.

</doc>
<doc id="433397" url="https://pl.wikipedia.org/wiki?curid=433397" title="Hyperejdes">
Hyperejdes

Hyperejdes (gr. Ὑπερείδης; ur. 390/389 p.n.e., zm. 322 p.n.e.) – polityk i mówca ateński, wymieniony w kanonie dziesięciu mówców. Pochodził z zamożnej rodziny. Był uczniem Platona i Izokratesa.
Karierę publiczną rozpoczął od mów sądowych. Zasłynął obroną oskarżonej o bluźnierstwo słynnej hetery Fryne. Świetną, przełożoną później na łacinę i popularną jeszcze w czasach cesarstwa rzymskiego, mowę obrończą zakończył podobno odsłonięciem piersi klientki. Oracja i dodatkowe efekty przekonały sędziów o niewinności podsądnej.
Należał do stronnictwa antymacedońskiego. W latach od 346 p.n.e. do ok. 324 p.n.e. ściśle współpracował z przywódcą opozycji przeciwko Argeadom, Demostenesem. W 344 p.n.e. oskarżył Filokratesa przed zgromadzeniem o to, że zwodził lud za macedońskie pieniądze i doprowadził w ten sposób do zawarcia pokoju z Filipem. Zbiegłego Filokratesa skazano zaocznie na śmierć. W 343 p.n.e. reprezentował przed Amfiktionią Delficką Ateny w sporze z Delos o władzę nad delijską świątynią Apollina. W 341 p.n.e. posłował do Chios i Rodos, z którymi udało mu się zawrzeć antymacedońskie przymierze. Na sprawy publiczne nie szczędził swego majątku, m.in. fundował okręty wojenne. Drogi Hyperejdesa i Domestenesa rozeszły się ok. 324 p.n.e. Demostenes, widząc potęgę Aleksandra Wielkiego, złagodził swoje stanowisko wobec Macedonii i zaczął namawiać Ateńczyków do zgody. Hyperejdes pozostał nieugięty. Podczas procesu przeciwko Demostenesowi o defraudację w 323 p.n.e., którego efektem była ucieczka oskarżonego z Aten, Hyperejdes był jednym z dziesięciu oskarżycieli.
Śmierć Aleksandra Wielkiego wzbudziła nadzieje Ateńczyków na uwolnienie się spod kurateli Macedonii. Mówcy Dejnarchos i Demades, zwolennicy Macedonii, stracili wpływy. Przywódcą ponownie zjednoczonego ugrupowania patriotycznego był, wobec nieobecności Demostenesa, Hyperejdes.
Grecy, pomimo początkowych sukcesów, ponieśli klęskę w wojnie lamijskiej (323–321 p.n.e.). Zwycięski Antypater nie dążył tak jak Filip II czy Aleksander do zgody i współpracy z Grekami. Chciał ostatecznie złamać ich zdolność oporu. Na ateńskim zgromadzeniu ludowym wymógł uchwalenie wyroków śmierci na czołowych przywódcach patriotów m.in. Hyperejdesie i Demostenesie. Wnioskodawcą był ich dawny przyjaciel, Demades. Hyperejdesa pojmali i wyrok wykonali żołnierze macedońscy. Śmierć słynnych mówców, obrońców wolności Greków, była symbolicznym końcem ateńskiej demokracji.
Starożytni znali 77 mów Hyperejdesa. Zachowało się fragmentarycznie sześć z nich:

</doc>
<doc id="433399" url="https://pl.wikipedia.org/wiki?curid=433399" title="Ost Autobahn">
Ost Autobahn

Autostrada A4 (niem. "Autobahn A4") także "Ostautobahn (autostrada wschodnia)" – autostrada w Austrii w ciągu trasy europejskiej E60. Początkowy fragment autostrady znany jest także pod nazwą "Autostrada Wiedeń-Lotnisko" (niem. "Wiener Flughafenautobahn").
Planowane jest poszerzenie autostrady do trzech pasów ruchu w każdą stronę na odcinku 13 km od węzła z A23 do lotniska. Obecnie trwają prace przy poszerzeniu A4 na 5 km odcinku pomiędzy węzłem Schwechat a węzłem Flughafen Wien - Schwechat. Dodatkowo autostrada A22 ma zostać przedłużona na wschód i kończyć się na nowym węźle Albern z A4. Węzeł ten będzie miał niepełne relacje i będzie umożliwiał jedynie wjazd na A4 w kierunku granicy z Węgrami oraz zjazd z A4 dla jadących od granicy Węgier. Na węzle Bruckneudorf A4 łączy się z autostradą A6, biegnącą w kierunku Bratysławy.

</doc>
<doc id="433404" url="https://pl.wikipedia.org/wiki?curid=433404" title="Hypereides">
Hypereides



</doc>
<doc id="433407" url="https://pl.wikipedia.org/wiki?curid=433407" title="Blantyre">
Blantyre

Blantyre – miasto w południowym Malawi, ośrodek administracyjny Regionu Południowego, położone na południe od jeziora Niasa.
Liczba ludności w 2018 roku przekroczyła 800 tys. mieszkańców. Jest to największe miasto w południowym Malawi i drugie co do wielkości w kraju, główny ośrodek gospodarczy kraju, siedziba sądu najwyższego. Stolica jedynego arcybiskupstwa katolickiego w kraju, któremu podlegają wszystkie pozostałe diecezje w Malawi. Siedzibę ma tu Malawi Broadcasting Corporation – jedyny kanał telewizyjny kraju.
Historia.
Miasto założone w 1876 roku przez misjonarzy z kościoła szkockiego. Nazwę nadano na cześć szkockiego miasta Blantyre, miejsca urodzenia podróźnika i misjonarza Davida Livingstona.
Gospodarka.
W mieście rozwinął się przemysł spożywczy, włókienniczy, cementowy oraz skórzany.
Transport.
Samochodowy.
Droga M1 łączy miasto ze stolicą Lilongwe.
Kolejowy.
Stacja kolejowa Blantyre.
Lotniczy.
Lotnisko w Blantyre.
Klimat.
Klimat zwrotnikowy z podziałem na porę suchą od kwietnia do listopada i deszczową od grudnia do marca.

</doc>
<doc id="433414" url="https://pl.wikipedia.org/wiki?curid=433414" title="Safakis">
Safakis

Safakis (, "Şafāqiş", ) – miasto portowe na wschodnim wybrzeżu Tunezji, ośrodek administracyjny gubernatorstwa Safakis, nad zatoką Mała Syrta, 270 km na południowy wschód od Tunisu. W 2014 roku mieszkały w nim około 273 tysiące osób (2013). Drugie co do wielkości miasto kraju.
W mieście rozwinął się przemysł chemiczny, spożywczy, włókienniczy, metalowy, obuwniczy oraz rzemieślniczy.

</doc>
<doc id="433415" url="https://pl.wikipedia.org/wiki?curid=433415" title="Rana ridibunda">
Rana ridibunda



</doc>
<doc id="433416" url="https://pl.wikipedia.org/wiki?curid=433416" title="IV liga polska w piłce nożnej (2004/2005)">
IV liga polska w piłce nożnej (2004/2005)

IV liga polska w piłce nożnej w sezonie 2004/2005 podzielona była na 19 grup. Rozgrywki podlegały pod wojewódzkie związki piłki nożnej. Zwycięzcy każdej z grup (oprócz grup z województw małopolskiego, śląskiego i wielkoplskie) uzyskały awans do III ligi, zaś zwycięzcy z województw, gdzie są dwie grupy IV ligi, grali w barażu o wejście do wyższej klasy rozgrywkowej.
Grupa XII (pomorska).
Baraże o utrzymanie.
Po zakończeniu sezonu rozegrano baraże o utrzymanie pomiędzy zespołami z miejsc 13-15 IV ligi oraz wicemistrzami z 3 grup klasy okręgowej w woj. pomorskim.
Zwycięzca: Wierzyca Pelplin
Zwycięzca: Jantar Ustka (dzięki bramkom na wyjeździe)
Zwycięzca: Pomezania Malbork (po rzutach karnych)
Baraże o III ligę.
Udział biorą mistrzowie grup: małopolskich, śląskich i wielkopolskich. Zwycięzca dwumeczu awansuje do III ligi.
Województwo małopolskie.
Kolejarz Stróże awansował do III ligi, grupy IV.
Województwo śląskie.
Raków Częstochowa awansował do III ligi, grupy III.
Województwo wielkopolskie.
Kania Gostyń awansowała do III ligi, grupy II.

</doc>
<doc id="433429" url="https://pl.wikipedia.org/wiki?curid=433429" title="Puebla">
Puebla



</doc>
<doc id="433434" url="https://pl.wikipedia.org/wiki?curid=433434" title="Ramstein">
Ramstein

Niemcy:
Zobacz też: 

</doc>
<doc id="433438" url="https://pl.wikipedia.org/wiki?curid=433438" title="Ocotal">
Ocotal

Ocotal - miasto w północnej Nikaragui, położone około 20 km na południe od granicy z Hondurasem, w odległości około 225 km od stolicy kraju Managui. Miasto leży na wysokości 590 m n.p.m., w dolinie rzeki Coco. Współrzędne geograficzne: . Ośrodek administracyjny departamentu Nueva Segovia. Ludność: 39 tys. (2010).
Miasto zostało założone w 1780 jako Nueva Reducción de Segovia.
Gospodarka miasta opiera się na uprawie kawy i tytoniu. Ponadto w mieście rozwinął się przemysł obuwniczy oraz meblarski.

</doc>
<doc id="433442" url="https://pl.wikipedia.org/wiki?curid=433442" title="Torfowisko Kunickie">
Torfowisko Kunickie



</doc>
<doc id="433443" url="https://pl.wikipedia.org/wiki?curid=433443" title="Plectrocnemia conspersa">
Plectrocnemia conspersa

Plectrocnemia conspersa – gatunek chruścika z rodziny Polycentropodidae. Występuje w całej Europie, larwy zasiedlają źródła i strefę rhitronu (Botosaneanu i Malicky 1978). Limneksen.
Larwy żyją w źródłach (krenal) oraz małych strumieniach (rhitral, epirhitral), głównie śródleśnych. Larwy są drapieżne, zjadają drobne organizmy wodne, budują lejkowate sieci łowne, połączone z mieszkalną norką. Sieć zbudowana jest z nici jedwabnych. Postacie doskonałe (imago) spotykane są w pobliżu zbiorników wodnych, aktywne wieczorem i w nocy, przylatują do światła.
Na Pojezierzu Pomorskim larwy bardzo rzadko spotykane w jeziorach lobeliowych, na dnie mulistym, w pobliżu ujścia strumienia. Larwy liczne we wszystkich typach źródeł, w tym różnego typu limnokrenach Wyżyny Krakowsko-Częstochowskiej, spotykane we wszystkich typach wód w Karkonoszach, także w stawach wysokogórskich (1120–1240 m n.p.m.) oraz dolinnych (400–500 m n.p.m.).
W Finlandii liczne w małych potokach i rowach oraz oligotroficznych częściach niektórych jezior. W ciekach i jeziorach Łotwy, dla jezior podawane tylko imagines, np. przy strumieniu wpadającym do jeziora. Według niektórych badaczy larwy mogą występować na dnie kamienistym jezior. W Niemczech "P. conspersa" żyje w małych strumieniach z niewielkim przepływem, lecz występuje również w małych jeziorach i wypływach jezior. Larwy spotykane w stawach górskich w Rumunii.

</doc>
<doc id="433449" url="https://pl.wikipedia.org/wiki?curid=433449" title="Ramstein-Miesenbach">
Ramstein-Miesenbach

Ramstein-Miesenbach – miasto w Niemczech, w kraju związkowym Nadrenia-Palatynat, leżące w powiecie Kaiserslautern, siedziba gminy związkowej Ramstein-Miesenbach. Liczy 7508 mieszkańców (2009).
Miasto powstało z połączenia Ramstein i Miesenbach w 1969 roku. Prawa miejskie uzyskało w 1991 roku.
W 1988 roku w miejscowej bazie amerykańskiej doszło do wypadku lotniczego, w którym zginęło 70 osób.
Od nazwy miasta pochodzi nazwa niemieckiego zespołu metalowego Rammstein.

</doc>
<doc id="433452" url="https://pl.wikipedia.org/wiki?curid=433452" title="Newcastle">
Newcastle

Miasta w Wielkiej Brytanii:
Miasta w Australii:
Miasta w Irlandii:
Miejscowości w Stanach Zjednoczonych:
Gminy w Stanach Zjednoczonych:
Inne:
Zobacz też:

</doc>
<doc id="433457" url="https://pl.wikipedia.org/wiki?curid=433457" title="Yangon">
Yangon



</doc>
<doc id="433458" url="https://pl.wikipedia.org/wiki?curid=433458" title="Polycentropus flavomaculatus">
Polycentropus flavomaculatus

Polycentropus flavomaculatus – owad wodny, chruścik (Insecta: Trichoptera), z rodziny Polycentropodidae. Larwy budują sieci łowne, są drapieżne, żyją w średniej wielkości rzekach potamal nizinnych i pojeziernych, zasiedlają głównie dno kamieniste. Na północy (Skandynawia) występują także w jeziorach. Gatunek pospolity i liczny, ale wrażliwy na zanieczyszczenia wody i antropogeniczne przekształcenia koryta rzecznego.
Występuje w całej Europie, larwy uważane za eurytopowe występujące we wszystkich typach wód (Botosaneanu i Malicky 1978). Limnefil (związek z jeziorami silniejszy na północy i w górach), preferuje jeziora duże o niskiej trofii oraz najpłytszy litoral o dnie kamienistym.
Larwy spotykane w jeziorach lobeliowych Pojezierza Pomorskiego na dnie kamienistym (zgrupowanie z "Tinodes waeneri"). Na Pojezierzu Mazurskim spotykane w przepływowym Jeziorze Pierzchalskim (licznie w górnym i środkowym biegu rzeki Pasłęki), w Jeziorze Wigierskim na dnie piaszczystym i kamienistym. Imagines sporadycznie spotykane nad Śniardwami. Na Pojezierzu Wielkopolskim larwy spotykane w strefie kipielowej jezior. Imagines poławiane nad starorzeczami w Górach Świętokrzyskich (Riedel i Majecki 1989).
W Skandynawii bardzo licznie występuje w strumieniach, potokach, w wielu jeziorach i zalewach morskich, liczniej występuje w ciekach niż w jeziorach, preferuje jeziora oligotroficzne oraz dno kamieniste najpłytszego litoralu. Na Łotwie spotykany głównie w ciekach, nad jeziorami rzadko spotykano imagines, choć dane wskazują na występowanie także larw w jeziorach. W Estonii stwierdzono występowanie w jeziorze Pejpus. W Karelii spotykano w dużych jeziorach oraz jeziorach lasotundry. W duńskim dużym jeziorze Esrom dominował na głębokości 0,3–0,5 m, na dnie niezarośniętym był najliczniejszym gatunkiem z Polycentropodidae. Stwierdzono występowanie w jeziorach niemieckich, określany jako typowy dla litoralu kamienistego, spotykany w części przepływowej między jeziorami, uważany za gatunek eurytopowy występujący zarówno w wodach płynących, jak i stojących. W Irlandii i na Wyspach Brytyjskich stosunkowo licznie spotykany w jeziorach oligotroficznych, mezotroficznych i eutroficznych, w litoralu kamienistym. Larwy złowiono także w jeziorach przepływowych Włoch, byłej Jugosławii, w górskich jeziorach w paśmie lasu w Tatrach, imagines poławiane nad jeziorami górskimi na Bałkanach.

</doc>
<doc id="433459" url="https://pl.wikipedia.org/wiki?curid=433459" title="Guy Pratt">
Guy Pratt

Guy Pratt (ur. 3 stycznia 1962 w Londynie) – brytyjski basista, twórca tekstów, aktor, wokalista. Syn aktora Mike'a Pratta. W 1996 poślubił Galę Wright, córkę klawiszowca Pink Floyd - Richarda Wrighta.
Guy Pratt osiągnął rozgłos, współpracując z takimi artystami jak David Gilmour, Pink Floyd, Roxy Music oraz The Orb. W 1988 roku Pratt został zaproszony do udziału w tournée Pink Floyd promującym album "A Momentary Lapse of Reason". Pomimo tego, że nie wziął udziału w nagrywaniu płyty, świetnie radził sobie z partiami na basie. W 1994 Pratt brał udział w nagraniach albumu "The Division Bell". Wystąpił też na trasie koncertowej promującej ten album. W roku 2005 został zaproszony przez Davida Gilmoura do współpracy przy solowym albumie "On an Island". Po ukazaniu się płyty Gilmoura, Guy Pratt grał na tournée zatytułowanym "On an Island Tour", której ostatni koncert odbył się w Stoczni Gdańskiej, 26 sierpnia 2006 roku. W maju 2007 roku ukazała się jego autobiografia, zatytułowana "Mój Bas i Inne Zwierzęta".

</doc>
<doc id="433461" url="https://pl.wikipedia.org/wiki?curid=433461" title="Opera Mobile">
Opera Mobile

Opera Mobile – mobilna przeglądarka internetowa przeznaczona dla urządzeń przenośnych, produkowana przez firmę Opera Software. Najnowsza stabilna wersja (v12) dostępna jest bezpłatnie na urządzenia wyposażone w system Symbian, Windows Phone i Android. Dla urządzeń z systemem Windows Mobile dostępna jest wersja 10.

</doc>
<doc id="433462" url="https://pl.wikipedia.org/wiki?curid=433462" title="Hartmann von Heldrungen">
Hartmann von Heldrungen

Hartmann von Heldrungen (zm. 19 sierpnia 1282) – wielki mistrz zakonu krzyżackiego w latach 1273–1282.
Życiorys.
Pochodził z Turyngii, z wolnego rycerstwa Rzeszy. Do zakonu krzyżackiego wstąpił 18 listopada 1234 rokiem wraz z bratem Hermanem, Dytrykiem von Grüningen oraz Konradem von Thüringen. W 1238 roku Hartmann von Heldrungen został komturem krajowym Saksonii. Brał udział w rokowaniach i uczestniczył w uroczystościach związanych z przyłączeniem do zakonu krzyżackiego kawalerów mieczowych. Był oddanym i zaufanym człowiekiem kolejnych wielkich mistrzów, dzięki czemu szybko awansował w hierarchii. W latach 1261–1266 był wielkim komturem i zastępcą wielkiego mistrza Anno von Sangershausena. Zwierzchnictwo nad zakonem przejął w lecie 1273 roku.
Okres jego rządów uważany jest za jeden z najspokojniejszych w dziejach zakonu. Organizował akcję osadniczą w Prusach i Inflantach. Pozyskiwał nowe posiadłości na terenie Rzeszy, a także na Pomorzu Gdańskim.

</doc>
<doc id="433464" url="https://pl.wikipedia.org/wiki?curid=433464" title="Krzysztof Skowroński">
Krzysztof Skowroński

Krzysztof Konrad Skowroński (ur. 2 kwietnia 1965 w Warszawie) – polski dziennikarz, felietonista, założyciel i prezes Radia Wnet (od 2009), od 2011 prezes Stowarzyszenia Dziennikarzy Polskich (SDP).
Życiorys.
Ukończył studia filozoficzne na Uniwersytecie Warszawskim. Pracę dziennikarską rozpoczął w latach 90. w Radiu Zet, gdzie stworzył i prowadził różne programy publicystyczne, m.in. "Gość Radia ZET", "Śniadanie z Radiem Zet", "Koktajl Mołotowa", "Jazda Polska", "Niebieskie studio Radia Zet". Odszedł z tej rozgłośni w 2000.
Od 2001 do 2002 współpracował z Programem III Polskiego Radia, w którym prowadził codzienne rozmowy z politykami w porannym programie "Salon polityczny Trójki". Od końca lat 90. do początku następnej dekady prowadził telewizyjne programy publicystyczne, takie jak "Gość Jedynki" w TVP1 oraz "Rozmowa Dnia i Pytania" w Telewizji Puls. Od 2003 do 2005 współpracował z Polsatem w ramach audycji "Czarny pies czy biały kot" oraz "Wywiad Skowrońskiego". W latach 2005–2007 ponownie współpracował z TVP1, zajmując się prowadzeniem niedzielnego programu publicystycznego "Wywiad i Opinie", w którym wraz z zaproszonymi dziennikarzami prasowymi komentował wydarzenia polityczne ostatniego tygodnia. Był felietonistą dziennika „Rzeczpospolita” i tygodnika „Przekrój”.
Wspólnie z Tomaszem Lisem i Mariuszem Ziomeckim jest współautorem wydanej w 2002 książki "ABC dziennikarstwa".
Od 8 lipca 2006 do 25 lutego 2009 dyrektor Programu III Polskiego Radia. W okresie jego prezesury udział stacji w słuchalności wzrósł z 6,3% do 6,9%. Pojawiające się kilka tygodni wcześniej informacje o możliwej dymisji po ogłoszeniu wyniku audytu w stacji spowodowały protest w jego obronie ze strony kilkudziesięciu dziennikarzy różnych redakcji.
W maju 2009 założył internetowe Radio Wnet i został jego redaktorem naczelnym.
Od 2002 członek Stowarzyszenia Dziennikarzy Polskich. W październiku 2011 został wybrany na prezesa tej organizacji. Pełniąc tę funkcję, we wrześniu i październiku 2012 poprowadził dwie partyjne konferencje Prawa i Sprawiedliwości, co spotkało się z krytyką m.in. kilkudziesięciu członków SDP, którzy wezwali go do ustąpienia z funkcji. W czerwcu 2013 „Gazeta Wyborcza” podała, że założona przez niego stacja radiowa Radio Wnet otrzymała 140 tysięcy złotych od Prawa i Sprawiedliwości. Odnosząc się do tej sytuacji, Krzysztof Skowroński wydał wówczas zamieszczone na stronie SDP oświadczenie, w którym stwierdził, że radio jest instytucją komercyjną i może współpracować z tymi, którzy podzielają wartości tej rozgłośni. Część środowiska dziennikarskiego, m.in. Stefan Bratkowski, honorowy prezes SDP, zarzuciła Krzysztofowi Skowrońskiemu upolitycznienie SDP.
W 2014, 2017 i 2021 wybierany na prezesa SDP na kolejne kadencje.
W 2016, wkrótce po objęciu prezesury Telewizji Polskiej przez Jacka Kurskiego, powrócił do pracy w telewizji publicznej, otrzymując autorski program "24 Minuty" na antenie TVP Info. Został też jednym z prowadzących program publicystyczny "O co chodzi".
Życie prywatne.
Żonaty, ma czworo dzieci.

</doc>
<doc id="433473" url="https://pl.wikipedia.org/wiki?curid=433473" title="Wasilij Łazariew">
Wasilij Łazariew

Wasilij Grigorjewicz Łazariew ros. Василий Григорьевич Лазарев (ur. 23 lutego 1928 we wsi Poroszyno, Kraj Ałtajski, zm. 31 grudnia 1990 w Moskwie), pułkownik lotnictwa, kosmonauta radziecki, Lotnik Kosmonauta ZSRR.
Wykształcenie i służba wojskowa.
Lata szkolne spędził w Swierdłowsku (obecnie Jekaterynburg).
Loty załogowe.
27 września 1973 wystartował w kosmos na pokładzie statku Sojuz 12. Misją dowodził Wasilij Łazariew, natomiast funkcję inżyniera pokładowego pełnił Oleg Makarow. Był to pierwszy lot po orbicie okołoziemskiej zmodyfikowanego statku Sojuz, który po tragicznie zakończonym locie Sojuza 11 uległ istotnej modyfikacji zwiększającej bezpieczeństwo załogi. W czasie lotu wypróbowano również nowe kombinezony „Sokoł” (Сокол). Lądowanie statku 29 września 1973 nastąpiło w odległości około 400 km od Karagandy.
5 kwietnia 1975 na pokładzie statku kosmicznego Sojuz 18, w kierunku stacji orbitalnej Salut 4, wystartowała kolejna stała załoga – dowódca Wasilij Łazariew oraz inżynier pokładowy Oleg Makarow. W czasie startu nastąpiła awaria drugiego stopnia rakiety nośnej i kapsuła z kosmonautami nie weszła na zaplanowana orbitę. Kosmonauci po uzyskaniu maksymalnej wysokości ponad 190 km po trajektorii balistycznej szczęśliwie powrócili na Ziemię w rejonie gór Ałtaju. W czasie operacji lądowania obaj zostali poddani ogromnemu przeciążeniu sięgającemu 18 g (według niektórych źródeł nawet ponad 20 g). Lot otrzymał później oznaczenie Sojuz 18-1.
Po opuszczeniu oddziału kosmonautów.
Po zakończeniu służby w lotnictwie wojskowym Łazariew przez pewien czas pracował jako specjalista w Centrum Wyszkolenia Kosmonautów im. J. Gagarina. Później został pracownikiem wydawnictwa „Znanie”.
31 grudnia 1990 zmarł w Moskwie na skutek nieszczęśliwego wypadku (zatrucie).

</doc>
<doc id="433474" url="https://pl.wikipedia.org/wiki?curid=433474" title="Wilmington (Delaware)">
Wilmington (Delaware)

Wilmington – miasto w Stanach Zjednoczonych, w stanie Delaware, port nad rzeką Delaware, w regionie metropolitalnym Filadelfii. Początki miasta sięgają osady Fort Christina założonej przez kolonizujących Amerykę Szwedów.
Mieszkańcem miasta od 1953 roku jest 46. Prezydent Stanów Zjednoczonych Joe Biden.
W mieście rozwinął się przemysł chemiczny, petrochemiczny, maszynowy, metalowy, lotniczy, samochodowy, skórzany oraz włókienniczy.
Klimat.
Miasto leży w strefie klimatu subtropikalnego, umiarkowanego, łagodnego bez pory suchej i z gorącym latem, należącego według klasyfikacji Köppena do strefy "Cfa". Średnia temperatura roczna wynosi 12,4 °C, a opady 1069,3 mm (w tym do 53,3 cm opadów śniegu). Średnia temperatura najcieplejszego miesiąca - lipca wynosi 24,7 °C, natomiast najzimniejszego 0,1 °C. Najniższa zanotowana temperatura wyniosła -25,6 °C a najwyższa 39,4 °C.

</doc>
<doc id="433476" url="https://pl.wikipedia.org/wiki?curid=433476" title="Śmiechowo">
Śmiechowo

Śmiechowo (kaszb. "Smiechòwò", niem. "Schmechau") – od 1961 dzielnica Wejherowa. Duże osiedle domków jednorodzinnych, obecnie budowane są budynki wielorodzinne. Dzieli się na dwa osiedla: Śmiechowo – Północ i Śmiechowo – Południe, oddzielone od siebie drogą krajową nr 6 oraz torami kolejowymi. W latach 1956-1961 w granicach Redy.
W Śmiechowie znajduje się przystanek trójmiejskiej SKM – Wejherowo Śmiechowo
Historia.
Wieś szlachecka położona była w II połowie XVI wieku w powiecie puckim województwa pomorskiego. 
Dawniej samodzielna gmina jednostkowa, po I wojnie światowej w woj. pomorskim, początkowo w powiecie wejherowskim, od 1928 roku w powiecie morskim. Od 1934 w nowo utwrzonej zbiorowej gminie gmina Wejherowo, gdzie Śmiechowo utworzyło gromadę.
Po wojnie ponownie w Polsce, w woj. gdańskim. 1951 powiat morski przemianowano z powrotem na wejherowski. W związku z reformą administracyjną Polski jesienią 1954 Śmiechowo weszło w skład nowo utworzonej gromady Reda (bez niektórych parcel z obrębów katastralnych Kąpino i Śmiechowo) w tymże powiecie i województwie. Gromadę Reda zniesiono 1 stycznia 1956 w związku z nadaniem jej statusu osiedla, przez co Śmiechowo stało się integralną częścią Redy. 31 grudnia 1961 Śmiechowo wyłączono z Redy, włączając je do Wejherowa.
Parafie.
Na osiedlu Śmiechowo – Północ znajdują się dwa kościoły; parafia NMP Królowej Polski oraz parafia św. Karola Boromeusza.
Na Śmiechowie – Południu, przy Cmentarzu Śmiechowskim znajduje się kościół Chrystusa Pana Zmartwychwstałego, pełniący funkcję kaplicy cmentarnej. Należy on do parafii Trójcy Świętej, jednak sama dzielnica należy do parafii św. Anny.
Ochrona zdrowia.
Od lipca 2017 w Wejherowie Śmiechowo – Północ rozpoczęła działalność pierwsza przychodnia zlokalizowana w nowym budynku przy ul. Otylii Szczukowskiej 7 .

</doc>
<doc id="433478" url="https://pl.wikipedia.org/wiki?curid=433478" title="Bionic Tower">
Bionic Tower

Bionic Tower – propozycja "pionowego miasta". Budynek został zaprojektowany do celów mieszkalnych przez hiszpańskich architektów Eloya Celayę, Rosę Cerverę i Javiera Pioza. 
Jeśli zostanie wybudowany, będzie najwyższym budynkiem na świecie, mierzącym 1228 m (3702 stóp), mającym około 300 pięter. Wymiary budynku to u podstawy i w najszerszym miejscu. Mogłoby zamieszkać w nim około 100 000 ludzi. Budynek posiadałby prawdopodobnie 368 wind, które poruszałyby się z prędkością 15 m/s. Całkowita powierzchnia wynosiłaby 2 000 000 m². 
Budynek miałby stanąć w Hongkongu lub Szanghaju. Koszty wyniosłyby około 15 miliardów USD.

</doc>
<doc id="433479" url="https://pl.wikipedia.org/wiki?curid=433479" title="Rośliny pnące">
Rośliny pnące



</doc>
<doc id="433483" url="https://pl.wikipedia.org/wiki?curid=433483" title="Monterrey">
Monterrey

Monterrey – miasto w północno-wschodnim Meksyku, na przedgórzu Sierra Madre Wschodnie, stolica stanu Nuevo León. Monterrey jest także znane jako "Miasto Gór" i "Sultana del Norte" (Sułtanka Północy), miasto to jest nowocześnie uprzemysłowionym, ważnym punktem biznesowym w Meksyku. Monterrey, z liczbą mieszkańców około 3,8 mln, jest trzecią najbardziej zaludnioną metropolią w Meksyku (po Ciudad de México i Guadalajara). 
Monterrey zajmuje pierwsze miejsce jako miasto z największym PKB per capita. Przemysł hutniczy, maszynowy, chemiczny, cementowy, szklarski, ceramiczny oraz włókienniczy. Miasto według klasyfikacji klimatów Köppena leży w strefie ciepłego klimatu stepowego (Bsh).
Historia.
W miejscu obecnego Monterrey w okresie przedkolonialnym nie było stałego osadnictwa. W rejonie tym koczowały jedynie grupy nomadów z plemienia Chichimeków. Wiele przykładów rysunków naskalnych odnalezionych w pobliskich górach świadczy iż Chichmekowie należeli do czterech głównych grup: Azalapas, Huachichiles, Coahuiltecos i Borrados.

</doc>
<doc id="433486" url="https://pl.wikipedia.org/wiki?curid=433486" title="Hugo Koblet">
Hugo Koblet

Hugo Koblet (ur. 21 marca 1925 w Zurychu, zm. 6 listopada 1964 w Esslingen am Neckar) – szwajcarski kolarz torowy i szosowy, trzykrotny medalista torowych mistrzostw świata.
Sportowe sukcesy.
Karierę sportową zaczął w 1946 jako kolarz torowy. W latach 1947 - 1954 zdobył kilka tytułów mistrza Szwajcarii w wyścigu na dochodzenie. Na mistrzostwach świata w 1947 był w tej dyscyplinie trzeci, a w 1951 i 1954 drugi. W 1950 został mistrzem Szwajcarii w kolarstwie szosowym i stał się znany w Europie dzięki wygranej w Giro d’Italia, które wygrał jako pierwszy kolarz spoza Włoch. Nieco później wygrał też Tour de Suisse.
W 1951 pokonał włoskiego kolarza Fausto Coppiego w Grand Prix des Nations, które traktowano wówczas jako nieoficjalne mistrzostwa świata w jeździe indywidualnej na czas. Największym sukcesem w jego karierze była jednak wygrana w Tour de France w 1951 roku, kiedy wygrał łączną klasyfikację i pięć etapów.
Nie powtórzył sukcesu z Tour de France, ale nadal odnosił wiele zwycięstw. Dwukrotnie był drugi w Giro d’Italia (1953, 1954), dwa razy wygrywał Tour de Suisse (1953, 1955), dwukrotnie Mistrzostwa Zurychu (1952, 1954) i raz Tour de Romandie (1953). Po zdobyciu w 1955 kolejnego tytułu mistrza Szwajcarii wygrywał już tylko mało ważne wyścigi. Z uprawiania kolarstwa wyczynowego wycofał się w 1958.
„Elegancik”.
Z powodu jego przystojnego wyglądu i elegancji, nadano mu przydomek "Pédaleur de charme". Nawet przy dużym zmęczeniu i podczas wysiłku dalej wyglądał elegancko, w przeciwieństwie do swojego rywala Ferdi Küblera. Przywiązywał dużą wagę do swojej prezencji zarówno poza wyścigami, jak i podczas nich. Często na krótko przed przybyciem na metę, czesał sobie na rowerze włosy, aby korzystnie prezentować się na zdjęciu z linii mety.
Śmierć.
Sześć lat po swoim odejściu od kolarstwa Koblet zginął w wypadku samochodowym w wieku 39 lat, chociaż do dziś nie wiadomo, czy nie była to udana próba samobójcza. Naoczni świadkowie twierdzili, że Koblet jechał z bardzo dużą prędkością swoją białą Alfa Romeo drogą między Zurychem a Esslingen am Neckar. Warunki drogowe, jak i pogodowe były podobno idealne. Samochód jednak wjechał prosto w drzewo, a kierowca nie próbował nawet zapobiec kolizji.

</doc>
<doc id="433488" url="https://pl.wikipedia.org/wiki?curid=433488" title="Kirkuk">
Kirkuk

Kirkuk (arab. كركوك) – miasto w północnym Iraku, w Kurdystanie, na zachodnim pogórzu Gór Kurdystańskich, ośrodek administracyjny muhafazy At-Tamim. Około 755,7 tys. mieszkańców.
Miasto Kirkuk i otaczające je roponośne obszary stanowią od dziesięcioleci przedmiot kurdyjskich roszczeń terytorialnych. W latach 30. XX wieku rozpoczęła się stymulowana przez władze centralne migracja ludności arabskiej na zamieszkane przez Kurdów i chrześcijan tereny wokół miasta. Napływ Arabów związany był przede wszystkim z odkryciem ropy naftowej w Kirkuku w 1927 roku i realizacją rządowego projektu irygacji równiny Hawidża. Spośród potomków pierwszych arabskich osadników sprowadzonych w tamtym czasie do Kirkuku (wielu z nich należało do koczowniczego plemienia al-Ubajd) reżim partii Baas rekrutował w latach 60. członków prorządowych, paramilitarnych grup zwanych „Rycerzami Chalida ibn Walida”, których głównych zajęciem było terroryzowanie okolicznych wsi kurdyjskich.
Według spisu mieszkańców z 1957 roku, w którym posłużono się cezurą języka ojczystego, Kurdowie stanowili 48,3% mieszkańców regionu Kirkuku, Arabowie 28,2%, a Turkmeni 21,4%, resztę stanowili Asyryjczycy, Chaldejczycy i inni (m.in. Ormianie i Żydzi). W latach 60. rządząca partia Baas zainicjowała kampanię arabizacji w północnym Iraku, której celem była konsolidacja rządowej kontroli nad cennymi zasobami ropy naftowej i żyznymi ziemiami znajdującymi się wokół Kirkuku. Kampania mająca przyczynić się do zwiększenia udziału ludności arabskiej w populacji Kirkuku została zintensyfikowana w połowie następnej dekady. Na mocy reformy administracyjnej z 1974 roku prowincja (arab. muhafaza) Kirkuk zmieniła dotychczasowe granice i została podzielona na dwie części. Na obszarze wokół miasta stworzono nową muhafazę, który przemianowano na at-Ta’mim (dosłownie „nacjonalizacja”); pozostałą część włączono natomiast do muhafazie Salah ad-Din. Muhafaza at-Ta’mim, które obejmuje obszar o powierzchni 9,4 tys. km², było w 1976 roku zamieszkane przez 439 tys. osób i posiadało wyższą gęstość zaludnienia (46,6 os./km²) niż każda z trzech muhafaz tworzących Autonomiczny Region Kurdyjski.
Nowy rozdział w historii miasta i relacji pomiędzy jego mieszkańcami wyznacza kurdyjska rebelia w 1991 roku, w której następstwie tysiące kurdyjskich rodzin z Kirkuku zostało zmuszonych do ucieczki na północ. Niewielu z nich zdołało wrócić do swych domostw, chroniąc się w obozach dla uchodźców na obszarach kontrolowanych przez oddziały Peszmergów. Po wydarzeniach z marca 1991 roku rząd iracki nie tylko nie zezwolił na powrót do Kirkuku uchodźców, ale kontynuował wysiedlanie jego mieszkańców należących do mniejszości kurdyjskiej, turkmeńskiej i asyryjskiej.
Podczas trwającej w czerwcu 2014 roku ofensywy sunnickich dżihadystów z ugrupowania Islamskie Państwo Iraku i Lewantu, miasto zajęli – nie dopuszczając do opanowania go przez ISIS – kurdyjscy peszmergowie z Regionu Kurdyjskiego. W następnym miesiącu Kurdowie opanowali natomiast leżące wokół miasta pola naftowe o wydajności 400.000 baryłek dziennie.
W 2016 roku Kurdowie rozpoczęli w okolicach Dżalauli i Kirkuku kopanie szerokiego na 3 metry i głębokiego na 2 rowu. Planowo ma on ciągnąć się od miasta Rabia na północy Iraku do Chanakin w pobliżu granicy z Iranem, na długości kilkuset kilometrów. Ma stanowić linię obrony przed Państwem Islamskim, w szczególności używanymi przez nich samochodami-pułapkami. Projekt spotkał się ze zdecydowanym potępieniem żyjących w regionie Turkmenów, którzy uważają go za początek podziału kraju.
We wrześniu 2017 mieszkańcy Kirkuku mieli możliwość wzięcia udziału w referendum niepodległościowym w Kurdystanie, mimo że samo miasto formalnie nie należy do Irackiego Kurdystanu. Według źródeł kurdyjskich 78,7% uprawnionych wzięło udział w głosowaniu. W odpowiedzi, około trzy tygodnie później, centralny rząd iracki dał bojownikom kurdyjskim ultimatum na opuszczenie miasta. Następnie 16 października wojska irackie oraz Siły Mobilizacji Ludowej, po krótkotrwałych starciach na przedpolu miasta, wkroczyły i praktycznie bez walki przejęły kontrolę nad Kirkukiem.
W mieście znajduje się port lotniczy Kirkuk.

</doc>
<doc id="433489" url="https://pl.wikipedia.org/wiki?curid=433489" title="Kościół Ewangelicznych Chrześcijan w RP">
Kościół Ewangelicznych Chrześcijan w RP

Kościół Ewangelicznych Chrześcijan w Rzeczypospolitej Polskiej – wolny Kościół protestancki nurtu ewangelikalnego, polski przedstawiciel tradycji ruchu ewangelicznych chrześcijan, założonego w Rosji przez Jana Prochanowa. Członek Międzynarodowej Federacji Wolnych Kościołów Ewangelicznych. W przeszłości członek Aliansu Ewangelicznego w RP (do 2020 r.). Siedzibą władz jest miasto stołeczne Warszawa. Wpisany jest do rejestru Kościołów i związków wyznaniowych Ministerstwa Spraw Wewnętrznych i Administracji w dziale A, pod nr 27. Wydaje własny organ prasowy – miesięcznik "Głos Ewangeliczny". W 2021 roku Kościół zrzeszał 2203 wiernych w 47 zborach. Prezbiterem Naczelnym (zwierzchnikiem) Kościoła jest pastor Leon Dziadkowiec.
Charakterystyka.
Kościół należy do rodziny tzw. wolnych kościołów protestanckich. Jego zasady wiary opierają się na nauczaniu Jezusa i apostołów, zapisanym w Nowym Testamencie, i odwołują się do ideałów pierwszych chrześcijan. Ewangeliczni chrześcijanie utożsamiają się również z ideami Reformacji, będącej „powrotem do źródła”, którym dla chrześcijan jest Pismo Święte. Określenie „ewangeliczny” pochodzi od Ewangelii, czyli Dobrej Nowiny o zbawieniu, dzięki której każdy człowiek może dostąpić pojednania z Bogiem i doświadczyć przemiany życia. 
Ewangeliczni chrześcijanie wierzą, że naśladowanie Jezusa jest nie tylko religią, ale – przede wszystkim – sposobem życia zaspokajającym najgłębsze potrzeby człowieka; podkreślają też konieczność nawrócenia jako świadomej, osobistej decyzji, która nie może być dziedziczona po rodzicach lub zastąpiona religijnymi obrzędami.
Historia.
Ruch ewangelicznych chrześcijan został zapoczątkowany w Rosji w 1884 przy kluczowym współudziale Jana Prochanowa, zwanego w tym środowisku „reformatorem Wschodu”. Pierwsze nabożeństwa ewangelicznych chrześcijan na ziemiach polskich zaczęto organizować w 1908, a w 1909 powstał pierwszy polski zbór. W oparciu o wspólnoty tego wyznania utworzono Związek Ewangelicznych Chrześcijan, który po połączeniu ze Związkiem Zborów Słowiańskich Baptystów jako Związek Słowiańskich Zborów Ewangelicznych Chrześcijan i Baptystów uzyskał w 1927 legalizację. Baptyści szybko jednak zrezygnowali z przynależności do tej denominacji i zdecydowali się na odrębną działalność.
Ewangeliczni chrześcijanie prowadzili ożywioną działalność ewangelizacyjną wśród młodzieży, służbę muzyczną, charytatywną i wydawniczą. Przed wybuchem wojny Związek liczył 131 zborów, 1 223 placówki i stacje misyjne, 18 500 członków (27 000 włączając dzieci), 112 chórów, 2 sierocińce i 1 szkołę biblijną. Czołowymi działaczami byli Ludwik Szenderowski sen., Ludwik Szenderowski jr., Franciszek Więckiewicz.
W czasie okupacji zbory należące do Związku były częścią denominacji zatwierdzonej przez władze Generalnego Gubernatorstwa pn. Związek Nieniemieckich Ewangelicko-Wolnokościelnych Zborów (baptyści).
Po II wojnie światowej większość zborów znalazła się za wschodnimi granicami Polski. W 1946 władze polskie uznały ważność przedwojennej legalizacji Związku Ewangelicznych Chrześcijan, a w 1947 z inicjatywy Związku utworzono Zjednoczony Kościół Ewangeliczny (ZKE), do którego przyłączyły się cztery inne wspólnoty o charakterze ewangelicznym (dwie z nich w 1953), tworząc największy w Polsce ewangelikalny Kościół protestancki. W ZKE do grona czołowych przedstawicieli Ugrupowania Ewangelicznych Chrześcijan należeli Ludwik Szenderowski jr., Franciszek Więckiewicz, Kazimierz Muranty, Kazimierz Najmałowski i Antoni Pliński. W 1988 nastąpił rozpad ZKE i pośród powstałych na jego podstawie wspólnot, ukształtował się Kościół Ewangelicznych Chrześcijan, będący kontynuatorem Związku Ewangelicznych Chrześcijan. Kościół w 1990 został wpisany do Rejestru Kościołów i innych związków wyznaniowych pod nr 27. Dnia 5 kwietnia 2020 kościół opuścił szeregi Aliansu Ewangelicznego.
Zwierzchnicy Kościoła:
Doktryna.
Nauka Kościoła jest zbieżna z szeroko rozumianą doktryną ewangelikalną. Akcentuje się w niej grzeszność człowieka, jego niezdolność do poprawy własnymi siłami oraz potrzebę przyjęcia zbawienia, które jest „dostępne za darmo” – przez wiarę w Jezusa Chrystusa. Świadome przyjęcie zbawienia i opowiedzenie się za Bogiem jest (w teologii Kościoła) określane jako nawrócenie. Kościół Ewangelicznych Chrześcijan bywa nazywany „kościołem wyboru”, co znaczy, że jego wierni stali się jego członkami w świadomy sposób (dzieci są pod opieką Zborów, ale nie są ich członkami). Zbory Kościoła praktykują dwa ustanowienia Chrystusa: chrzest przez zanurzenie w wodzie, udzielany na podstawie wyznania wiary oraz Wieczerzę Pańską, sprawowaną pod dwiema postaciami – chleba i wina. Szafarzem chrztu i Wieczerzy Pańskiej może być każdy wierzący za zgodą zboru.
Credo Kościoła:
Organizacja, działalność i struktura.
Organami Kościoła jako całości są: Synod Kościoła (organ stanowiący) i Rada Kościoła (organ wykonawczy). Podstawowymi jednostkami organizacyjnymi Kościoła są autonomiczne zbory (w rozumieniu kościołów lokalnych). Na czele każdego zboru stoi rada zboru, do której – z urzędu – wchodzi pastor.
Kościół składa się z 52 zborów, placówek i stacji misyjnych, zrzeszających łącznie 2300 wiernych w ramach pięciu okręgów. Zbory Kościoła prowadzą działalność ewangelizacyjną, duszpasterską i charytatywno-społeczną. Przy wielu zborach działają służby pomocy ludziom uzależnionym od alkoholu i narkotyków, punkty pomocy społecznej oraz świetlice środowiskowe. Organizowany jest również wakacyjny wypoczynek dla dzieci z ubogich rodzin oraz z domów dziecka.

</doc>
<doc id="433491" url="https://pl.wikipedia.org/wiki?curid=433491" title="Touring the Angel">
Touring the Angel

Touring the Angel – siedemnasta trasa koncertowa grupy muzycznej Depeche Mode, w jej trakcie odbyło się 113 koncertów.

</doc>
<doc id="433494" url="https://pl.wikipedia.org/wiki?curid=433494" title="Ziarnistość">
Ziarnistość

Ziarnistość – cecha materiału lub wielkość określająca występowanie jednorodnych skupisk (ziaren) w tym materiale. 
W fotografii.
Ziarnistość w fotografii to określenie opisujące wizualne ukazanie się nieregularnych skupisk naświetlonych i wywołanych ziaren halogenków srebra na filmie lub papierze fotograficznym (tzw. ziarnistość subiektywna) – jest najbardziej widoczna w najjaśniejszych obszarach fotografii. Określenie „duża ziarnistość” zdjęcia oznacza, inaczej niż w innych zastosowaniach tego pojęcia, występowanie niewielkiej liczby dużych ziaren.
W materiałach ściernych.
Ziarnistość materiału ściernego (np. papieru ściernego) oznacza wielkość i liczbę ziaren przypadających na jednostkę powierzchni. Na przykład papier o ziarnistości 1200 ma dużo drobnych ziaren, jest stosunkowo gładki i nadaje się do polerowania gładkich powierzchni. Natomiast papier 40 posiada bardzo duże ziarna i jest używany głównie do obróbki zgrubnej. Wielkość ziarnistości to liczba oczek na 1 cal kwadratowy sita, użytego do przesiania ziaren użytych do produkcji danego materiału. Im ta wartość wyższa, tym ziarna drobniejsze i gęściej ułożone.

</doc>
<doc id="433496" url="https://pl.wikipedia.org/wiki?curid=433496" title="A Collection of Great Dance Songs">
A Collection of Great Dance Songs

A Collection of Great Dance Songs – album zespołu Pink Floyd, wydany w 1981 roku, zawierający zremiksowane utwory grupy.
Charakterystyka albumu.
Album jest pierwszym, który zawiera zremiksowane utwory Pink Floyd. Obie części utworu "Shine on You Crazy Diamond" skrócono i połączono w jedną całość. W "Wish You Were Here" wprowadzono zmiany w intro i outro. Od nowa nagrano "Money", w którym na wszystkich instrumentach (oprócz saksofonu) gra David Gilmour. Natomiast w pozostałych utworach dokonano kosmetycznych zmian.
Lista utworów.
Album zawiera utwory:
Skład.
Twórcami albumu są:

</doc>
<doc id="433497" url="https://pl.wikipedia.org/wiki?curid=433497" title="Mombacho">
Mombacho

Mombacho – wulkan w zachodniej Nikaragui, położony nad zachodnim brzegiem jeziora Nikaragua, na południe od miasta Granada. Wznosi się na wysokość 1345 m n.p.m.
Mombacho to stratowulkan zbudowany ze skał andezytowych i bazaltowych. Jest to wulkan drzemiący. Jego jedyną aktywność w czasach historycznych odnotowano w 1570; osunęła się wówczas część wulkanu, nie wiadomo jednak czy doszło wówczas do erupcji. Na stokach wulkanu znaleźć można pola fumarol i gorących źródeł.
Na szczycie zachował się tropikalny las deszczowy, w którym znaleźć można endemiczne gatunki roślin (m.in. storczykowatych) i zwierząt. Ustanowiono tutaj rezerwat przyrody.
Na szczyt wiedzie kilka szlaków turystycznych, w tym szlak udostępniony dla samochodów 4x4. Ze szczytu rozciąga się widok na jezioro Nikaragua.

</doc>
<doc id="433509" url="https://pl.wikipedia.org/wiki?curid=433509" title="Südost Autobahn">
Südost Autobahn

Südost Autobahn – autostrada nr A 3 w Austrii. Zaczyna się na skrzyżowaniu z A2, a kończy na skrzyżowaniu z S31.
Planowane jest przedłużenie trasy w obydwu kierunkach. Na północ miałaby iść równolegle do A2 i łączyć się z A23 w Wiedniu. Znacznie bardziej zaawansowane są prace nad przedłużeniem autostrady na południe w stronę przejścia granicznego z Węgrami w Klingenbach. Jednakże nie przewiduje się rozpoczęcia budowy przed 2023 rokiem.

</doc>
<doc id="433512" url="https://pl.wikipedia.org/wiki?curid=433512" title="Fred Jones (koszykarz)">
Fred Jones (koszykarz)

Frederick Terrell Jones (ur. 11 marca 1979 w Malvern) – amerykański koszykarz występujący na pozycji rzucającego obrońcy, zwycięzca konkurs wsadów NBA z 2004 roku.
Został wybrany z 14 numerem w drafcie 2002 przez Indiana Pacers. W pierwszym swoim sezonie grał bardzo rzadko zdobywając zaledwie 1,2 punktu na mecz w 19 spotkaniach. W następnym sezonie zdobywał już około 5 punktów na mecz w 81 występach. W następnym sezonie podwoił swój rezultat. Zdobywał już 10,4 punktów na spotkanie. W 2004 r. wygrał Slam Dunk Contest pokonując Jasona Richardsona. W 2006 r. Jones podpisał kontrakt z Toronto Raptors, gdzie grał przez do 22 lutego 2007, kiedy to w ramach wymiany, za Juana Dixona, został "odesłany" do Portland Trail Blazers. W tej drużynie grał do 28 czerwca 2007. Jones, razem z Zachem Randolphem i Dan Dickau, został przeniesiony do New York Knicks, za Channing Frye i Steve'a Francisa. Aktualnie jest zawodnikiem Los Angeles Clippers.

</doc>
<doc id="433515" url="https://pl.wikipedia.org/wiki?curid=433515" title="Gorka">
Gorka

Gorka – rzekoma żona Siemomysła, postać będąca w rzeczywistości wymysłem szesnastowiecznego kronikarza.
Czeska kronika Wacława Hajki z XVI wieku podaje, że żona Siemomysła i matka Mieszka I nazywała się Gorka. Kronika ta nie wspomina nawet o jej pochodzeniu. Tak naprawdę matką Mieszka była nieznana z imienia poganka. Pojawił się domysł, że mogła być córką Włodzisława, księcia Lędzian żyjącego w 944 roku. Tego domysłu z braku źródeł nie można zweryfikować.
Historycy uznają tę wiadomość za niewiarygodną. Gorka jest tylko fikcyjną postacią literacką, która zapewne nie istniała, stąd też zupełny brak wcześniejszych informacji na ten temat. Prócz zapisku Wacława Hajki innych wiadomości o tej żonie Siemomysła brak. Jej imię pojawia się w powieści Józefa Ignacego Kraszewskiego Lubonie.

</doc>
<doc id="433519" url="https://pl.wikipedia.org/wiki?curid=433519" title="Ogród skalny">
Ogród skalny

Ogród skalny – ogród zbudowany ze skał, kamieni i ziemi, naśladujący w niewielkiej skali krajobraz górski, tworzony w celach dekoracyjnych z nasadzeniami roślin ozdobnych. W odróżnieniu od alpinariów ogrody skalne nie zawierają kolekcji roślin górskich lub arktycznych, a głównym kryterium doboru roślin są zwykle względy estetyczne.

</doc>
<doc id="433522" url="https://pl.wikipedia.org/wiki?curid=433522" title="Nuri Şahin">
Nuri Şahin

Nuri Şahin (wym. []; ur. 5 września 1988 w Lüdenscheid) – turecki piłkarz urodzony w Niemczech występujący na pozycji pomocnika w tureckim klubie Antalyaspor.
Kariera klubowa.
Karierę rozpoczął w klubie RSV Meinerzhagen, skąd trafił do Borussii Dortmund. Jako zawodnik młodzieżowej reprezentacji Turcji, grającej w Mistrzostwach Europy U-17 w 2005 roku został wybrany najlepszym piłkarzem turnieju. Wywołało to spore zainteresowanie jego osobą ze strony klubów z całej Europy. Szczególnie starały się o niego angielskie kluby – Arsenal, Chelsea i Manchester United. Działacze Borussii postanowili jednak, że do transferu nie dojdzie. Arsène Wenger, trener Arsenalu, nazwał go największym talentem niemającym jeszcze osiemnastu lat w Europie. Zaoferował za siedemnastolatka 3 miliony euro, jednakże Borussia odrzuciła ofertę, a prezydent Hans-Joachim Watzke powiedział, że: "Şahin jest przyszłością Dortmundu". Şahin został przeniesiony z B-Jugend do kadry Borussii Dortmund. 6 sierpnia 2005 roku stał się najmłodszym zawodnikiem jaki kiedykolwiek wybiegł na boisko podczas meczu Bundesligi, miał wtedy 16 lat i 335 dni. 26 listopada, Şahin poprawił kolejny rekord Bundesligi. W meczu z 1. FC Nürnberg strzelił gola dla Borussii i stał się najmłodszym strzelcem bramki w historii tych rozgrywek.
Latem 2007 roku Şahin został na rok wypożyczony do Feyenoordu. W jego barwach udało mu się zdobyć Puchar Holandii. Dobrą grą w Rotterdamie sprawił, że od razu po powrocie stał się podstawowym zawodnikiem drużyny prowadzonej przez Jürgena Kloppa.
Był kluczowym piłkarzem dortmundczyków podczas ustanawiania klubowego rekordu 7 zwycięstw z rzędu w sezonie 2008/2009. W sezonie 2010/2011 zdobył z klubem mistrzostwo Niemiec i został wybrany najlepszym piłkarzem według magazynu Kicker.
9 maja 2011 roku Nuri Şahin podpisał sześcioletni kontrakt z Realem Madryt. Transfer Turka kosztował Real około 10 milionów euro. Jego oficjalny debiut miał miejsce 6 listopada 2011 roku w meczu przeciwko Osasunie wygranym przez Real 7-1. Sahin pojawił się na boisku w 67 minucie zmieniając Samiego Khedirę. 22 listopada 2011 roku wystąpił w podstawowym składzie drużyny z Madrytu, w meczu przeciwko Dinamo Zagrzeb w Lidze Mistrzów.
25 sierpnia 2012 roku został wypożyczony do końca sezonu do Liverpoolu. 2 września 2012 roku zadebiutował w barwach The Reds, w meczu z Arsenalem. 26 września 2012 roku jego dwa gole przeciwko West Bromwich Albion w Pucharze Ligi dały Liverpoolowi awans do kolejnej rundy.
11 stycznia 2013 zakończono wypożyczenie Nuriego do Liverpoolu. Zawodnik powrócił do klubu w którym się wychował, Borussii Dortmund. Został wypożyczony na 18 miesięcy z opcją wykupu. Na początku 2014 roku zdecydowano o wykupieniu Sahina z Real Madryt.
Kariera reprezentacyjna.
Rok 2005 okazał być się przełomowy dla młodego Turka. Razem z drużyną zdobył mistrzostwo Europy U-17, gdzie został wybrany najlepszym zawodnikiem turnieju. Zaowocowało to powołaniem do seniorskiej reprezentacji, w której zadebiutował 8 października. Şahin wszedł w 85 minucie spotkania z Niemcami, a już w 89 minucie mógł cieszyć się ze swojego premierowego gola, stając się tym samym najmłodszym strzelcem bramki dla reprezentacji Turcji.
Statystyki kariery.
"Stan na 8 sierpnia 2013 r."

</doc>
<doc id="433523" url="https://pl.wikipedia.org/wiki?curid=433523" title="Winblastyna">
Winblastyna

Winblastyna () – wielofunkcyjny organiczny związek chemiczny, otrzymany z barwinka różowego, lek stosowany w leczeniu nowotworów złośliwych, o działaniu cytostatycznym.
Mechanizm działania.
Alkaloid naturalny uzyskiwany z barwinka różowego. Winblastyna wiąże się z tubuliną, co poprzez zahamowanie powstawania mikrotubul, prowadzi do zaburzeń powstawania wrzeciona podziałowego i w efekcie zatrzymanie mitozy z fazie metafazy. 
Metabolizm winblastyny przebiega trójfazowo w wątrobie, z następującymi okresami półtrwania I faza 2–6 minut, II faza 53–98 minut oraz III faza 20–24 godzin.
Zastosowanie.
Wskazania rejestracyjne w Polsce.
Chłoniak Hodgkina (ziarnica złośliwa), wszystkie histopatologiczne podtypy i stadia kliniczne chłoniaków nieziarniczych, przewlekłe białaczki limfatyczne, rak jądra. Niekiedy stosuje się w innych nowotworach nieoperacyjnych, ale reagują one na leczenie winblastyną rzadziej niż nowotwory wymienione powyżej.
Wskazania rejestracyjne w USA.
Nowotwory dobrze odpowiadające na leczenie.
Chłoniak Hodgkina w stadium III i IV (według klasyfikacji z Rye w modyfikacji z Ann Arbor), chłoniak histiocytarny, chłoniak z małych limfocytów, ziarniniak grzybiasty (zaawansowane stadia), rozsiany rak jądra, mięsak Kaposiego, histiocytoza z komórek Langerhansa. 
Nowotwory słabo odpowiadające na leczenie.
Rak kosmówki oporny na leczenie oraz rak gruczołu sutkowego nie reagujący na optymalne leczenie chirurgiczne endokrynologiczne oraz hormonalne.
Działania niepożądane.
Winblastyna może powodować następujące działania niepożądane u ponad 1% pacjentów: leukopenia, łysienie oraz zaparcie. 
Dawkowanie.
Winblastynę podaje się wyłącznie dożylnie, po wynaczynieniu może nastąpić martwica okolicznych tkanek.

</doc>
<doc id="433526" url="https://pl.wikipedia.org/wiki?curid=433526" title="Fort Wilhelma">
Fort Wilhelma

Fort Wilhelma – fort w pobliżu wsi Huta w Górach Bystrzyckich wzniesiony z rozkazu Fryderyka Wilhelma II. 
Historia.
Fort powstał w latach 1790-1795 jako fort detaszowany (wydzielony) w ramach prac fortyfikacyjnych mających zabezpieczyć granicę Śląska przed wojskami austriackimi. Projektantem i budowniczym był kapitan inżynier Ludwig Müller. 
W czasie wojen napoleońskich fort nie odegrał żadnej roli militarnej. W 1806 został opuszczony i stopniowo popadał w ruinę. Ostatecznie w drugiej połowie XIX wieku postanowiono go rozebrać. Z pozyskanego kamienia zbudowano w 1875 roku wiadukt kolejowy i szkołę w Bystrzycy Kłodzkiej. 
Architektura.
Fort był prostym założeniem opartym na rzucie trzech prostokątów przesuniętych schodkowo, otoczonych wałem i suchą fosą. Wewnątrz znajdował się murowany obiekt o charakterze blokhauzu. Obecnie istnieją tylko zarysy wału i częściowo zasypanej fosy oraz fragmenty murów. Całość jest porośnięta gęstym lasem świerkowym co powoduje, że pozostałości fortu są niewidoczne. 
Szlaki turystyczne.
W pobliżu Fortu Wilhelma przechodzą dwa szlaki turystyczne:

</doc>
<doc id="433528" url="https://pl.wikipedia.org/wiki?curid=433528" title="Nuri Sahin">
Nuri Sahin



</doc>
<doc id="433529" url="https://pl.wikipedia.org/wiki?curid=433529" title="Doksorubicyna">
Doksorubicyna

Doksorubicyna (łac. "Doxorubicinum") – organiczny związek chemiczny; antybiotyk z rzędu antracyklin o działaniu cytostatycznym. Zakres jej działania i skuteczność należą do wysokich. Jej działanie polega na wejściu z helisą DNA w trwały kompleks, co uniemożliwia dalszy podział i doprowadza do śmierci komórki. Jest szeroko stosowanym cytostatykiem.
Drogi podania i dawkowanie.
Doksorubicynę podaje się dożylnie lub dotętniczo we wlewie kroplowym, czasem także miejscowo (w raku pęcherza moczowego). Po wynaczynieniu może wystąpić martwica okolicznych tkanek.
Nazwy handlowe.
"Adriblastin", "Biorubina", "Caelyx", "Myocet", "Doxorubicin – Ebewe", "Doxolem", "Rastocin", "Adrimedac"

</doc>
<doc id="433530" url="https://pl.wikipedia.org/wiki?curid=433530" title="Siemowit III">
Siemowit III

Siemowit III (ur. ok. 1320, zm. 16 czerwca 1381) – od 1341 roku współrządził razem z bratem Kazimierzem I w Warszawie i Czersku, od 1345 roku w ziemi rawskiej, od ok. 1349 roku w wyniku podziału książę na Czersku, Liwie i Rawie, od 1351 r. w Gostyninie, od 1351 r. lennik króla Polski Kazimierza Wielkiego, od 1352 r. zastawny książę płocki, od 1355 r. w Warszawie i Sochaczewie, od 1370 r. władca suwerenny, także na Płocku, od 1370 w Zakroczymiu i Wiźnie, od 1373/1374 wydzielił synom dzielnice w Warszawie i Rawie.
Życiorys.
Siemowit III był drugim pod względem starszeństwa synem księcia mazowieckiego Trojdena I i córki władcy Halicza Jerzego I – Marii.
W źródłach Siemowit po raz pierwszy pojawia się dopiero przy okazji objęcia spadku po zmarłym w 1341 r. ojcu, kiedy to razem z młodszym bratem Kazimierzem odziedziczył Księstwo czerskie. Cztery lata później władztwo młodych Trojdenowiców zostało dodatkowo powiększone o Rawę Mazowiecką dzięki bezpotomnej śmierci stryja Siemowita II.
Około 1349 r. Siemowit III i Kazimierz zdecydowali się na podział ojcowizny, dzięki czemu starszy Siemowit został księciem w Czersku, Rawie i Liwie, natomiast młodszy Kazimierz zadowolił się środkową częścią Mazowsza z niewielką ówcześnie Warszawą.
Pierwsze lata samodzielnych rządów Siemowita upłynęły pod znakiem równoważenia wpływów sąsiednich potęg – Krzyżaków, Polski Kazimierza Wielkiego i Czech Luksemburgów. Część historyków przypuszcza, że ok. 1346 r. Trojdenowice złożyli hołd lenny cesarzowi Karolowi IV. Inni zaś uważają, że zależności tej zostali poddani dopiero w 1351 r., tzn. po przejęciu spadku po Bolesławie III, który wcześniej już był czeskim lennikiem.
W 1351 r. władztwa braci zostały powiększone dodatkowo dzięki układowi z Kazimierzem Wielkim z 18 września o Gostynin (Siemowit) i Sochaczew (Kazimierz I warszawski) odziedziczone po bezdzietnym kuzynie – Bolesławie III (w tym też momencie Kazimierz I warszawski, a być może i Siemowit III złożyli władcy Polski hołd lenny anulując wcześniejsze układy z Czechami).
Po 1351 r. obserwujemy powolne przechodzenie książąt mazowieckich pod zwierzchnictwo Polski. Jedną z ważniejszych kart przetargowych stała się przyłączona do Polski po śmierci Bolesława III – ziemia płocka, którą w bliżej nieznanym momencie pomiędzy 1351 a 1355 r. Kazimierz Wielki zastawił za 2000 grzywien Trojdenowicom.
W 1355 r. niespodziewanie zmarł książę warszawski Kazimierz. Realna stała się wtedy groźba inkorporacji jego władztwa do korony polskiej. Kazimierz Wielki chcąc jednak ściślej podporządkować sobie całość Mazowsza – nie zdecydował się na przyłączenie księstwa do Polski, ale w zamian za hołd lenny oddał całość spadku Siemowitowi III. Dodatkowo władca Mazowsza zobowiązał się nie wchodzić w sojusze z wrogami Polski, umorzyć dług i zwrócić ziemię płocką Polsce (gdyby jednak Kazimierz Wielki zmarł bezpotomnie, księstwo płockie i to bez obowiązku lennego miało wrócić w ręce Siemowita). Nabytkiem Siemowita był również zwrot w 1359 roku Zapilicza – terytorium między rzekami Pilicą i Radomką – oderwanego od Mazowsza około 1346 przez króla polskiego i przyłączonego do Małopolski.
Od tego momentu współpraca pomiędzy Siemowitem a Kazimierzem Wielkim układała się wręcz wzorowo. W 1363 r. książę mazowiecki wziął udział w uroczystościach zaślubin (w Krakowie) wnuczki Kazimierza – Elżbiety i cesarza rzymskiego Karola IV. We wrześniu 1364 r. uczestniczył również w słynnym zjeździe monarchów w Krakowie i uczcie u Wierzynka. Kolejnym przejawem ścisłej i dobrze układającej się współpracy było wydanie w 1369 r. córki Siemowita Małgorzaty za wnuka Kazimierza Wielkiego, noszącego to samo imię – Kaźka Słupskiego. Rangę ślubu zwiększa fakt, że w tym czasie Kaźko był usynowiony przez króla Polski i był jednym z dwóch obok Ludwika Andegaweńskiego kandydatów do spadku po polskim monarsze.
W listopadzie 1370 r. zmarł Kazimierz Wielki. Zgodnie z układami z lat 1351, 1355 i 1359 Siemowit III stawał się na powrót w pełni niezależnym władcą. Do Mazowsza przyłączono wówczas należące dotąd do Kazimierza Wielkiego: Płock, Wiznę, Wyszogród i Zakroczym, co pozwoliło na powrót zjednoczyć Mazowsze w granicach dzielnicy Siemowita I.
Po 1370 r. obserwujemy zanik aktywniejszej polityki Siemowita III. Mogło być to spowodowane zarówno wiekiem księcia, jak i faktem zrealizowania założonych celów politycznych – zjednoczenia i usamodzielnienia Mazowsza.
W polityce wewnętrznej wielkim dokonaniem Siemowita było spisanie i wydanie w 1377 r. mazowieckiego prawa zwyczajowego. Nie bez znaczenia były również: reforma sądownictwa, administracji i skarbu książęcego poprzez wprowadzanie groszowego systemu monetarnego. Książę wprowadził także szeroko na Mazowsze lokacje miejscowości na prawie chełmińskim. Ważnym aspektem polityki Siemowita była również rozbudowa i umocnienia zamków na Mazowszu (księciu przypisuje się inicjatywę budowy zamków w Gostyninie i Rawie).
Pełnię władzy nad zjednoczonym Mazowszem Siemowit III zachował do przełomu 1373 i 1374 r., kiedy to zdecydował się wydzielić dzielnice warszawską i rawską swoim synom Siemowitowi IV i Januszowi. Księciu Januszowi przypadły też tereny, które później stworzyły ziemię łomżyńską.
Siemowit III mazowiecki – uważany przez historyków za jednego najwybitniejszych władców Mazowsza – zmarł 16 czerwca 1381 r. i został pochowany w katedrze w Płocku.
Rodzina.
Siemowit III był dwukrotnie żonaty. Jego pierwszą małżonką była Eufemia, córka księcia opawskiego Mikołaja II i jego pierwszej żony Anny raciborskiej. Z małżeństwa tego książę doczekał się wspomnianych wcześniej dwóch synów – Siemowita i Janusza, oraz trzech córek – Anny (zm. 1403) – późniejszej dominikanki w Raciborzu, Eufemii (zm. 1418/1424) – żony Władysława Opolczyka oraz Małgorzaty (zm. po 1409) – drugiej żony Kazimierza IV Słupskiego, która po jego śmierci poślubiła owdowiałego Henryka VII z Blizną, syna księcia brzeskiego Ludwika I. Drugą żoną mazowieckiego Piasta była Anna córka księcia ziębickiego Bolka II lub jego syna Mikołaja Małego. Z małżeństwa tego pochodziło trzech synów. Dwóch najstarszych, z których jeden nosił najprawdopodobniej podwójne imię Stanisław Siemowit zmarło w dzieciństwie. Najmłodszy Henryk został biskupem-nominatem płockim.
Informacje na temat tragicznej śmierci księżnej mazowieckiej Anny przekazał kronikarz Janko z Czarnkowa. Według jego kroniki, podczas pobytu na dworze swej siostry Eufemii w Cieszynie, Siemowit III usłyszał pogłoski na temat niewierności swojej żony. Anna ziębicka została uwięziona przez swojego męża na zamku w Rawie Mazowieckiej, gdzie urodziła swojego najmłodszego syna Henryka. Kilka tygodni po narodzinach chłopca, księżna mazowiecka została uduszona. Zgodnie z relacją Janka z Czarnkowa książę Siemowit III do końca życia żałował popełnionej przez siebie zbrodni. Tragedia, która rozegrała się na zamku w Rawie stała się inspiracją dla dwóch utworów angielskiego poety i dramaturga Williama Szekspira: "Zimowa opowieść" i "Burza".

</doc>
<doc id="433534" url="https://pl.wikipedia.org/wiki?curid=433534" title="Martin Smolka">
Martin Smolka

 Martin Smolka (ur. 11 sierpnia 1959 w Pradze), czeski kompozytor. Studiował kompozycję w Akademii Sztuk Scenicznych w Pradze u Jiřiho Pauera i Ctirada Kohoutka, jednak szczególne znaczenie dla jego muzycznego rozwoju miały prywatne lekcje u Marka Kopelenta.
Uczestniczył w Międzynarodowych Wakacyjnych Kursach dla Młodych Kompozytorów PTMW w Kazimierzu Dolnym w 1985 i 1987 roku oraz w Międzynarodowych Wakacyjnych Kursach Nowej Muzyki w Darmstadt w 1988.
Jego kompozycje zdobyły uznanie w Czechach i za granicą. Komponował na zamówienia prestiżowych festiwalów muzyki współczesnej, m.in. Warszawskiej Jesieni 1987, 1999 i 2007, Donaueschinger Musiktage 1992, 2000, 2001 i 2006, Berliner Musik-Biennale 1993 i 1997, Nov-Antiqua Köln 1996, Bang-On-a-Can-Marathon New York 1996, Wittener Tage 1999 i 2009, musica viva Monachium 2000 i 2008, Dresdner Tage der zeitgenössischen Musik 2008, Aksamitna Kurtyna w Krakowie 2000, Praska Wiosna 2004, Festival Rümlingen 2006, Klangspuren Schwaz 2006, Eclat Stuttgart 2008 oraz innych instytucji i wykonawców (m.in. Francuskiego Ministerstwa Kultury w Paryżu dla ensemble 2e2m, Musik der Jahrhunderte Stuttgart dla zespołów Neue Vokalsolisten, SWR Vokalensemble Stuttgart i Arditti Quartet, dla zespołu musikFabrik, dla Teatru Narodowego w Pradze, dla Staatstheaters w Norymberdze). 
Utwory Martina Smolki były ponadto wykonywane na znaczących festiwalach, jak ISCM World Music Days w Oslo 1990, Kopenhadze 1996 i w Szwajcarii 2005, Wittener Tage für Neue Musik 1991, Berliner Festwochen 1992, Budapest Spring Festival 1993, Melos Ethos Bratislava 1993, Donaueschingen Musiktage 1995, Musique Actuelle Victoriaville Kanada 1996, Hörgänge Wiedeń 1996, Klangaktionen Monachium 1994, 1998 i 2008, Międzynarodowe Festiwale Muzyczne w Wilnie i Tallinnie 1997, w Reykjavíku 2000, Frankfurcie 2002, Paryżu 2003, Eclat Stuttgart 1997 i 2000, Warszawska Jesień 2002, musica viva Monachium 2006, Festival Archipel Genewa 2008.
W 1983 roku Smolka współzałożył Agon, zespół specjalizujący się w wykonawstwie muzyki współczesnej i awangardowej. Działał w nim do 1998 roku jako kierownik artystyczny i pianista, koncertując w wielu miastach Europy, w Stanach Zjednoczonych i Kanadzie. W ramach projektów Agonu zajmował się również badaniami dotyczącymi muzyki ćwierćtonowej uczniów Aloisa Háby oraz nową muzyką lat 60. w Czechosłowacji. Jego zainteresowanie graficznymi partyturami zaowocowało powstaniem we współpracy z Petrem Kofroniem książki i płyty "Grafické partitury a koncepty" ("Graphic scores and concepts").
Zainteresowania Martina Smolki obejmują także sferę muzyki teatralnej i filmowej. W latach 1983–1986 i ponownie od 2002 roku jako muzyk-improwizator współpracował z aktorem Jaroslavem Duškiem w jego mini-teatrze "Vizita", w latach 1988–1989 był związany z autorską sceną teatralną "Kuchyň Ivana Vyskočila" a między 1994 a 2001 rokiem z "Divadelním studiem čistéj radosti" ("Teatralnym studiem czystej radości"). Jest autorem muzyki do przedstawienia "Nachové plachty" ("Purpurowe żagle"), wystawianego przez "Divadlo bratří Formanů" ("Teatr braci Formanów"). Od roku 2000 współpracuje z zespołem chińskiej wokalistki folkowej Song Fengyun jako aranżer i instrumentalista (płyta "Horská karavana", 2001). Czterokrotnie jak dotąd podejmował się roli kompozytora muzyki filmowej ("Vojtěch řečený sirotek" reż. Zdeněk Tyc, "Sentiment" reż. Tomáš Hejtmánek, "Kousek nebe" reż. Petr Nikolaev, "Zlatá karta" reż. Petr Nikolaev). Za muzykę do filmu "Kousek nebe" ("Kawałek nieba") otrzymał nominację do nagrody Czeskiej Akademii Filmowej w 2005 roku.
W ciągu ostatnich lat wielokrotnie był zapraszany przez uczelnie czeskie i zagraniczne do prowadzenia wykładów na temat własnej twórczości oraz kursów kompozytorskich (McGill University Montreal, Katedra Muzykologii FFUK Praha, Wyższe Szkoły i Akademie Muzyczne w Zurychu, Winterthur, Würzburgu, Rostocku, Katowicach, Krakowie, kursy w Ostrawie, Trstěnicach, Czeskim Krumlowie). Trzykrotnie zasiadał w jury konkursów kompozytorskich: w 1999 roku w jury Międzynarodowego Konkursu Kompozytorskiego im. K. Serockiego PTMW w Warszawie, w 2006 roku w 1. Medzinárodná Skladateľská Súťaž Alexandra Moyzesa w Bratysławie a w roku 2007 w jury BMW Kompositionspreise der musica viva w Monachium. Od 2003 wykłada kompozycję w Akademii Muzycznej im. Leoša Janáčka w Brnie.

</doc>
<doc id="433545" url="https://pl.wikipedia.org/wiki?curid=433545" title="Jaszuny">
Jaszuny

Jaszuny (lit. "Jašiūnai") – miasteczko na Litwie, położone na południe od Wilna i o 17 km na północny zachód od Solecznik, na skraju Puszczy Rudnickiej. Siedziba gminy Jaszuny, w skład której wchodzi 41 wsi, ponad 5 tys. mieszkańców i jest położone na obszarze 261,9 km².
Historyczna siedziba rodowa Radziwiłłów, potem Balińskich. W pałacu w Jaszunach bywali: Adam Mickiewicz, Juliusz Słowacki, bracia Śniadeccy.
Znajduje tu się stacja kolejowa Jaszuny, położona na linii Wilno – Lida.
Historia miejscowości.
Powstanie osady.
Pierwsza wzmianka historyczna o Jaszunach pochodzi z krzyżackich źródeł datowanych przełomem XIV i XV wieków. Obecnie, oficjalnie przyjętą datą założenia Jaszun jest 1402 rok, chociaż niewątpliwie pierwsza osada – protoplasta Jaszun – ma o wiele starszą metrykę.
I Rzeczpospolita.
W XV i XVI wiekach Jaszuny były królewskim dworem, a w dokumentach historycznych nazywane są najczęściej Mereczem – Jaszunami. Leżące na skraju Puszczy Rudnickiej osiedle było punktem wypadowym królewskich i magnackich polowań. Okolice Jaszun zamieszkiwane były przez żyjących tu od wieków bojarów i osoby, które tutaj otrzymały królewskie nadziały, zaś głównym zajęciem tubylczej ludności była organizacja królewskich łowów.
Na początku XVI wieku w Jaszunach wybudowano pierwszy kościół lub kaplicę fundacji Katarzyny Skilendziny. Wiadomości dotyczące tego kościoła są bardzo skąpe: świątynia pw. Matki Bożej i św. św. Jerzego i Katarzyny istniała do I połowy XVII wieku. W okresie ruchu reformacyjnego na Litwie w Jaszunach zbudowano zbór kalwiński, zaś kościół, pozostawiony bez należytej troski, wkrótce rozpadł się ze starości lub spłonął w pożarze. Ówcześni właściciele Jaszun byli zaciekłymi kalwinistami, a stojący na terenie ich majątku kościół był dla nich solą w oku. Na schyłku XVI i XVII wieków dwór Jaszuny stał się własnością rodu Radziwiłłów, którzy już kilkadziesiąt lat wcześniej rozpoczęli stopniowe nabywanie okolicznych drobniejszych szlacheckich majątków i z czasem w swych rękach skupili ogromne terytorium, które stało się podstawą majątku Jaszuny. Właśnie za czasów Radziwiłłów w Jaszunach zbudowano zbór kalwiński. Gospodarzami Jaszun były takie słynne postacie historyczne jak Krzysztof Radziwiłł „Piorun” i Janusz Radziwiłł –
obaj w swoim czasie byli wojewodami wileńskimi, Bogusław Radziwiłł, znany głównie z sienkiewiczowskiego "Potopu", Michał Kazimierz Radziwiłł „Rybeńko” i Karol Stanisław Radziwiłł „Panie Kochanku”, którzy także zajmowali wysokie stanowiska w ówczesnym państwie polsko-litewskim. W XVIII wieku, po „nawróceniu” Radziwiłłów na wiarę katolicką, jaszuński zbór rozebrano, zaś na jego miejscu zbudowano niedużą drewnianą kaplicę (należała do parafii rudnickiej), która istniała jeszcze na początku XIX wieku. Ostatnim przedstawicielem tej magnackiej rodziny, który władał Jaszunami, był Dominik Radziwiłł.
XIX wiek.
W 1811 roku posiadłość Jaszuny nabył Ignacy Baliński (1756-1819), cześnik inflancki, wiceminister departamentu doraźnego Trybunału Litewskiego. Po jego śmierci w 1819 roku jaszuński majątek odziedziczył młodszy jego syn Michał. W latach dwudziestych i trzydziestych XIX wieku Jaszuny stały się ważnym ośrodkiem kultury polskiej na Wileńszczyźnie. Michał Baliński, wychowanek Uniwersytetu Wileńskiego, członek Towarzystwa Szubrawców i Towarzystwa Topograficznego, jeden z redaktorów „Tygodnika Wileńskiego”, słynny badacz przeszłości Polski i Litwy, był postacią dość znaną w Wilnie, toteż podwileńskie Jaszuny z czasem stają się chętnie odwiedzanym miejscem przez przedstawicieli ówczesnej inteligencji wileńskiej. Rola Jaszun jeszcze bardziej wzrosła po zbliżeniu się Balińskich ze Śniadeckimi. W 1820 roku Michał Baliński zawarł związek małżeński z Zofią Śniadecką, córką profesora Jędrzeja Śniadeckiego i bratanicą profesora, emerytowanego rektora Uniwersytetu Wileńskiego Jana Śniadeckiego. W 1824 roku ustępujący ze służby Jan Śniadecki postanowił zamieszkać w Jaszunach, w tym też roku rozpoczęto tu budowę nowego murowanego pałacu według projektu prof. Karola Podczaszyńskiego. Budynek w stylu późnego klasycyzmu ukończono w 1828 roku, prócz pałacu w sąsiedztwie powstały utrzymane w podobnym stylu zabudowania gospodarcze i park krajobrazowy. Trudno jest wymienić wszystkich gości, których niejednokrotnie witały Jaszuny. Bardziej znani to: Tomasz Zan, Juliusz Słowacki, Antoni Edward Odyniec, Józef Mianowski, ks. Jundziłł, biskup B. Kłągiewicz, Wawrzyniec Puttkamer z Bolcienik, ks. Paweł Brzostowski z Turgiel. Dla gości Balińscy organizowali słynne polowania, wieczory poetyckie i inne rozrywki. Balińscy dbali także o rozwój przemysłowy swego majątku, zatem już w I połowie XIX wieku uruchomiono tu przetwórstwo drewna – działały tartaki, fabryka terpentyny i gontów. Z czasem zbudowano też mechaniczną kuźnię – hamernię i odlewnię wyrobów miedzianych. Po śmierci Michała Balińskiego (w 1864 roku) Jaszuny odziedziczył jego syn Konstanty, natomiast ostatnimi właścicielami majątku przed 1939 rokiem byli Aleksander i Anna z Balińskich Pereświet – Sołtanowie.
XX wiek.
Bunt Żeligowskiego i II Rzeczpospolita.
W październiku 1920 r. Jaszuny i Wileńszczyzna stały się sceną „buntu” Żeligowskiego. Dla równowagi Litwini próbowali w tym samym czasie zająć Augustów i część Suwalszczyzny. Na interesującym nas obszarze Litwini atakowali wojska polskie, korzystając ze wsparcia sowietów. Np. pod wioskami Waryszki, Butwidańce, Krumińce i Dziechciary (dziś rejon orański). 6 września Józef Piłsudski wydaje rozkaz o wstrzymaniu działań wojennych przeciwko wojskom litewskim na odcinku od granicy pruskiej do wsi Poturce (na zachód od Ejszyszek). Tego dnia III brygada jazdy zajmowała rejon na północ od Ejszyszek, gdzie także grupował się 201 pułk piechoty.
Akcja Żeligowskiego, mająca na celu opanowanie Wilna przez zbuntowane polskie oddziały, opierała się na doraźnie utworzonej grupie „Bieniakonie”, w skład której wchodziła 1 Dywizja Litewsko-Białoruska, ponadto 3 brygada jazdy, 3 Dyw. Piechoty Legionów, 211 i 13 pułki ułanów. 6 października 1920 wojska osiągnęły rejon Butrymańców, Ejszyszek i Taboryszek. 7 października na linii małe Sałki –Małe Soleczniki -Żłoukty były ustawione dwie kompanie 44 pułku piechoty, pozostałe siły z tej formacji rozmieszczone były na północ od Wisińczą. Żeligowski nakazał i brygadzie Litewsko Białoruskiej osiągnąć rejon Tereszyszki- Ślizuny- Halina. Sztab miła kwaterować w Śliżunach. Oddział mjr Kościałkowskiego osiągnąć rejon Żegarynie –Popiszki –Rudniki. II brygada litewsko białoruska miała osiągnąć rejon Kiejdzie- Wojcieszuny- Czetyrki – sztab miał kwaterować w Jaszunach. Szpital miał być przesunięty z Borc do Małych Solecznik. 8 października Żeligowski wydał rozkaz:
Żeligowski rozpoczął marsz na Jaszuny. Atak prowadzono trzema kolumnami działającymi w pasie na szerokości 20 km, 8 października osiągnięto linię Gierwiszki- Koniuchy- Bieniakonie. Na lewym skrzydle grupa mjra M. Kościałkowskiego kierowała się przez Puszczę Rudnicką w rejon Popiszek i Rudnik. Dywizja Litewsko Białoruska przesuwała się po obu stronach traktu lidzkiego, a 1 Brygada pod dowództwem płk Władysława Bejnara skierowana została do rejonu Taraszyszki -Śliżuny. 2 Brygada Litewsko-Białoruska pod dowództwem płk Rybickiego szła w kierunku Jaszun i Turgieli. Dowództwo litewskie nakazało swoim oddziałom podjąć obronę na linii: Czarny Bór- Słomianka -Kinelówka. Żeligowski dążył do sforsowania Mereczanki. Przed godziną 11 –tą artyleria Żeligowskiego ostrzeliwała rejon stacji Stasiły. Około południa marsz wojsk polskich został powstrzymany skutecznym ogniem artylerii litewskiej. Po dwugodzinnej walce, o godz. 16 wojska polskie sforsowały rzekę Mereczankę w rejonie mostu kolejowego. Po obydwu stronach byli zabici i ranni, ale straty litewskie były bardziej dotkliwe. W Jaszunach pojmanym oficerom litewskim gen. Żeligowski powiedział: „Polacy nie chcą wojny z Litwinami, tylko po prostu wracają po wojnie do swoich domów” Na linii Kiejdzie-Porudomino-Popiszki marsz został chwilowo wstrzymany. Wieczorem, w Śliżunach Żeligowski wydał rozkaz nr 342, w którym wyznaczył zadania na dzień następny. Oddziały Żeligowskiego wyruszyły do boju o Wilno następnego dnia o 5 rano, by po południu wkroczyć do miasta.
Przez parę wieków Jaszuny należały do parafii rudnickiej. Kaplica zbudowana na początku XVIII wieku istniała ponad sto lat. W I połowie XIX wieku, z przyczyny braku w osiedlu świątyni, Balińscy otworzyli prowizoryczną kapliczkę w jednej z komnat swego pałacu, która prawdopodobnie służyła okolicznym wiernym do okresu międzywojennego XX wieku. W latach dwudziestych, z inicjatywy Marii Balińskiej i miejscowej ludności, podjęto decyzję budowy nowego kościoła w Jaszunach. Koszty budowy w znacznej części opłacono z konta Pereświet – Sołtanów. Drewniany kościół św. Anny w stylu staropolskim ukończono jesienią 1928 roku. W tymże okresie powstała samodzielna parafia jaszuńska.
W 1929 roku w Jaszunach mieszkało 612 osób; miasteczko należało do gminy solecznickiej, ale miało sąd pokoju.
II wojna światowa i okres powojenny.
W czasie kampanii wrześniowej stacjonowały tu 151. i 152. eskadry myśliwskie.
25 września 1941 roku Niemcy i członkowie litewskiego Sonderkomando nr 3 dokonali egzekucji jaszuńskich Żydów, a miało to miejsce koło wioski Gaj. Zamordowano wtedy 575 osób (215 mężczyzn, 229 kobiet i 131 dzieci).
Po II wojnie światowej i utracie miasta przez Polskę, do 1 listopada 1946 z rejonu jaszuńskiego w obecne granice Polski wysiedlono ok. 7,4 tys. Polaków, natomiast ponad 26 tys. zarejestrowanych do przesiedlenia Polaków pozostało w rejonie.
Zabytki Jaszun.
Pałac w Jaszunach.
Pałac otoczony jest 25-hektarowym parkiem (ochronie podlega 22,6 ha). Park założony został w okresie budowy pałacu, pod koniec XIX w. znacznie poszerzony za sprawą Pawłowicza, który był ogrodnikiem. Park przylegał do sadu owocowego. Jedna z polanek w jaszuńskim parku nazywa się „polanką Juliusza Słowackiego”. Młody Juliusz posadził tu brzozę, a akcja I aktu „Kordiana” rozgrywa się w Jaszunach. Słowacki był w Jaszunach co najmniej trzykrotnie: w końcu grudnia 1827 roku, spędzając święta u Balińskich. Następnie 24 czerwca 1828 roku i na początku lipca tegoż roku.
Mickiewicz raczej nie bywał we dworze w Jaszunach ze względu na konflikt z prof. Janem Śniadeckim.
Cmentarz Balińskich i Śniadeckich.
Tuż za starym parkiem, na Borku nad Mereczanką, znajduje się cmentarz rodzinny właścicieli majątku (otoczony wysokim, kamiennym murem), na którym pochowani zostali m.in. Jan Śniadecki (1756-1830), rektor Uniwersytetu Wileńskiego, profesor astronomii i matematyki, Michał Baliński (1794-1864), historyk i literat, Zofia Balińska (1798-1880), Jan Baliński (1824-1902), psychiatra, w latach 1855-1880 profesor Akademii Wojskowej w Petersburgu, Konstanty Baliński, Julia Balińska, Tomasz Łukianowicz. Ostatni pochówek miał miejsce w 1937 roku. Pochowano wtedy Gabrielę Łukaszewicz. Cmentarzyk ma powierzchnię ok. 3 arów. Jest tu co najmniej 18 oznakowanych grobów, w tym 14 z zachowanymi kamiennymi nagrobkami.
Edukacja.
W Jaszunach działają aż trzy szkoły średnie – polska im. Michała Balińskiego, rosyjska „Jedynka” oraz litewska „Aušros”. W sumie do szkół w Jaszunach uczęszcza około 900 uczniów. Jest i litewsko-polskie przedszkole. Szkoła w Jaszunach powstała na początku XX wieku. Pierwsza nauczycielka miejscowych dzieci, Katarzyna Rodziewicz, spoczywa na jaszuńskim starym cmentarzu. Kolejna „uczitielnica” – bo były lata carskiej Rosji – Jelena Władimirska, za swój szlachetny trud została odznaczona „miedalju za usierdije”. Od roku 1954 szkoła w Jaszunach miała status średniej i w pewnym okresie była trójjęzyczną (polsko-rosyjsko-litewska), jak większość średnich na tych terenach. W 1991 roku szkoła litewska przeniosła się do innego budynku a wkrótce władze litewskie wybudowały olbrzymi budynek na potrzeby miasteczka, w którym rodzin litewskich doliczyć się można naprawdę niewiele.
W 1994 roku nastąpił podział polskiej i rosyjskiej szkoły. Powstały dwie biblioteki, dwa muzea szkolne, w jednym z których akcentuje się staroobrzędowe zwyczaje wsi Gaj, zaś w drugim – dawną świetność zamieszkałych tu rodzin Śniadeckich, Balińskich.
Dziś szkoły mają wspólne pracownie przedmiotowe, uczą się pod wspólnym dachem, który ufundowała Jaszuńskiej Szkole Średniej im. M. Balińskiego „Wspólnota Polska”. Dyrektorem szkoły jest Kazimierz Karpicz.
W 2002 r. w szkole im. M. Balińskiego uczyło się 343 uczniów, 20 kompletów klas plus zerówka. Ponad 50% dzieci dojeżdżało do szkoły spoza Jaszun. Zespół nauczycielski stanowi 39 osób, z których prawie połowa nie tylko w tej szkole pracuje. W szkole działa zespół dziecięcy „Gromada”, szkoła muzyczna, klub sportowy. W muzeum szkolnym możemy się zapoznać z historią Jaszun i ich byłych właścicieli. Uczniowie opiekują się m.in. cmentarzem.

</doc>
<doc id="433546" url="https://pl.wikipedia.org/wiki?curid=433546" title="Dakarbazyna">
Dakarbazyna

Dakarbazyna () – organiczny związek chemiczny, należy do cytostatyków o właściwościach alkilujących z grupy triazenów. Jak każdy lek z tej grupy, dakarbazyna jest fazowo-niespecyficzna, swoista dla cyklu komórkowego. Jest związkiem nieczynnym farmakologicznie, aktywacji ulega dopiero w wątrobie.
Drogi podania i dawkowanie.
Dakarbazynę podaje się dożylnie, we wlewie kroplowym.

</doc>
<doc id="433549" url="https://pl.wikipedia.org/wiki?curid=433549" title="Neunkirchen (Saara)">
Neunkirchen (Saara)

Neunkirchen – miasto powiatowe w zachodnich Niemczech, w kraju związkowym Saara, siedziba powiatu Neunkirchen, chociaż budynek administracyjny powiatu znajduje się w mieście Ottweiler.
Geografia.
Miasto leży nad rzekami Blies i Oster, w Zagłębiu Saary.
Neunkirchen ma 75,08 km² powierzchni i zamieszkuje je 47 398 osób (2010), co daje drugi rezultat w kraju związkowym, leży ok. 20 km na północny wschód od Saarbrücken, ok. 80 km na południowy wschód od Luksemburga i ok. 106 km na południowy zachód od Moguncji.
Podział administracyjny.
W skład miasta wchodzi dziesięć części miejscowości:
Historia.
Za pierwszą datę osiedlenia się na okolicznych terenach przyjmuje się rok 700 p.n.e. Bardzo wcześnie, bo już w epoce żelaza, rozpoczęto wydobycie gagatu, był on również wydobywany w czasach cesarstwa rzymskiego. Najstarszą dzielnicą miasta jest Wiebelskirchen, o którym pierwsze wzmianki jako "Altmark" pochodzą z 765. Wiebelskirchen jest w Saarze najstarszą nazwą miejscowości związaną z chrześcijaństwem. Jeden z Franków imieniem Wibilo utworzył tutaj na swojej posiadłości tzw. "własny kościół". Pierwsze wzmianki o nazwie Neunkirchen datowane są na rok 1281. Miejscowość należała do księstwa Nassau-Saarbrücken. Książę wzniósł w okolicznych lasach dwa zamki. Pierwszy z zamków został zniszczony podczas wojny o Palatynat, drugi zaś podczas Wielkiej Rewolucji Francuskiej. W 1593 w dolinie Blies powstała pierwsza huta żelaza.
Już we wczesnych latach industrializacji zostały odnalezione złoża węgli kopalnych, co wraz z wydobyciem rud żelaza w pobliskiej Lotaryngii pozwoliło na rozwój przemysłu żelazowego. Johann Wolfgang von Goethe w swojej autobiografii "Z mojego życia. Zmyślenie i prawda" opisał malownicze położenie miasta, zamek i kwitnący przemysł.
Uprzemysłowienie miasta ściśle wiązało się z rodziną Stumm-Halberg, która była właścicielem huty.
Huty zostały przejęte w 1806 przez braci Stumm (tytuł szlachecki został nadany później). Rodzina przez wiele lat umiejętnie blokowała nadanie Neunkirchen praw miejskich. Łatwiej było kierować wsią, dlatego Neunkirchen było największą wsią w Niemczech do 1922, kiedy to nadane zostały prawa miejskie.
10 lutego 1933 w hucie eksplodował gazometr, 68 osób zginęło a 190 zostało rannych. Wiele domów stało się niezdatnych do zamieszkania, zniszczona całkowicie została nowa szkoła. Wkrótce zostały wydane specjalne znaczki pocztowe Czerwonego Krzyża, których dochód ze sprzedaży pomagał w wybudowaniu nowego osiedla dla poszkodowanych.
15 marca 1945 nalot bombowy zniszczył trzy dzielnice.
W latach siedemdziesiątych XX wieku nastąpił upadek przemysłu ciężkiego, a ostatnia kopalnia węgla została zamknięta w 1968. W 1982 została zamknięta huta (w użyciu został jedynie ciąg walcowniczy), miasto stało się chwilowo niechlubnym liderem na liście bezrobocia. Po unieruchomieniu stacji rozrządowej straciła na znaczeniu stacja kolejowa Neunkirchen.
Pod koniec lat 80. w centrum została głęboko przebudowane. W 1989 wzniesiony został "Saarparkcenter", popularne centrum handlowe. Z 25 tysiącami odwiedzających w dni powszednie i około 50 tysięcy w okresie świąt Bożego Narodzenia jest to najczęściej odwiedzane centrum handlowe w Saarze. Części po hucie żelaza zostały pomnikiem przemysłu.
Zabytki i atrakcje.
Hangard
Kohlhof
Münchwies
Neunkirchen
Wiebelskirchen
Kultura.
Zoo.
Neunkirchen posiada ogród zoologiczny, znajduje się on między centrum a dzielnicą Wellesweiler na zalesionych terenach. Ogród ma 12 ha powierzchni i posiada około tysiąca zwierząt ze 160 gatunków. Rocznie zoo odwiedza około 200 tys. osób.
Przedsiębiorstwa.
Poniższe firmy w Neunkirchen posiadają swoje fabryki:
Infrastruktura.
Transport.
Neunkirchen jest otoczone przez autostradę A6 (Saarbrücken – Waidhaus), A8 (Perl – Bad Reichenhall) i drogę krajową B41 (Saarbrücken – Bad Kreuznach).
Miasto zlokalizowane jest przy skrzyżowaniu linii kolejowych: Primstal (Neunkirchen–Lebach), Nahetal (Bingen am Rhein – Saarbrücken) i Pfälzische Ludwigsbahn (Saarbrücken – Ludwigshafen am Rhein).
Stacje i przystanki kolejowe:
13 września 1907 w mieście uruchomiono system tramwajowy. Tramwaje jeździły również do Elversberga, Spiesen (dzisiaj Spiesen-Elversberg) i Wiebelskirchen. Odcinek torów na Hüttenberg (wówczas "Haupteinkaufsstraße") z nachyleniem 11% był najbardziej stromym odcinkiem tramwajowym w Niemczech. Od 1 sierpnia 1953 do 31 marca 1964 transport publiczny został uzupełniony przez trolejbusy. W tych latach zostały zredukowane połączenia tramwajowe na linii Steinwald – Hauptbahnhof z odgałęzieniem do Schlachthof. Od 1961 zaczął jeździć czteroosiowy, stuttgarcki tramwaj GT 4.
10 lipca 1978 działalność tramwajów została zakończona, ostatnie wagony zostały przetransportowane latem 2003 do Hanowerskiego Muzeum Tramwajów. Od tego czasu w komunikacji miejskiej wykorzystywane są jedynie autobusy.
Zdrowie.
Na terenie miasta działa:
Współpraca.
Neunkirchen posiada trzy miasta partnerskie:

</doc>
<doc id="433552" url="https://pl.wikipedia.org/wiki?curid=433552" title="Fryderyki 2005">
Fryderyki 2005

Laureaci i Nominowani do nagrody „Fryderyki 2005” (rozdanie nagród 20 marca 2006):
Nagrody Specjalne.
Złoty Fryderyk za całokształt osiągnięć artystycznych.
Andrzej Kurylewicz
Antoni Wit
Pozakonkursowe wyróżnienia.
Radiowy żywot Witolda Gombrowicza
Polskie Radio i Polskie Nagrania – Chopin Dzieła Wszystkie
Muzyka Poważna.
Album Roku Muzyka Dawna.
Muzyka Zamku Warszawskiego (DUX)
"Ars Cantus Musica Figurata we Wrocławiu i na Śląsku w wiekach XIV i XV" (DUX)
"Musica Claromontana vol. 3" (Musicon)
"Rex Muzyka Złotego Wieku w Polsce – Trombastic" (DUX)
"Schuyt: Tańce renesansowe – Niderlandy, 1661 r." (TRAVERS)
Album Roku Muzyka Kameralna.
Grażyna Bacewicz: Utwory na skrzypce i fortepian (DUX)
"Areński Dvořák: Piano Trios" (DUX)
"Fiesta" (DUX)
"Republique" (EMI Music Poland)
"Tango moja miłość" (Art. Zone – strefa sztuki)
Album Roku Muzyka Orkiestrowa.
XV Międzynarodowy Konkurs Pianistyczny im. F. Chopina / Kronika Konkursu 2005 vol. 13 – Rafał Blechacz (DUX / TIFC)
"Szymanowski Super Audio CD &amp; CD" (Hybryda)
"Tango – Sinfonia Viva" (DUX)
Album Roku Muzyka Solowa.
XV Międzynarodowy Konkurs Pianistyczny im. F. Chopina / Kronika Konkursu 2005 vol. 6 – Rafał Blechacz (DUX / TIFC)
"Fryderyk Chopin: Complete Mazurkas" (DUX)
"Rachmaninow, Prokofiew, Serocki: Sonaty" (DUX)
"Karol Szymanowski – Piano Sonata No. 3 Metopes Masques" (EMI Records / Virgin)
"Wielkie toccaty organowe" (DUX)
Album Roku Muzyka Wokalna.
Chór Katedry Warszawsko-Praskiej "Musica Sacra" (3 CD: Włodek Pawlik: Misterium Stabat Mater; Brahms &amp; Mendelssohn; Arcydzieła muzyki chóralnej (Musicon)
"Johann Strauss – Zemsta Nietoperza" (Polskie Radio, Warszawa)
"Johann David HOLLAND – Agatka" (Musicon)
Album Roku Muzyka Współczesna.
LUTOSŁAWSKI: Koncert na orkiestrę; Koncert na wiolonczelę i orkiestrę (DUX)
"20 lat Conversatorium Organowego w Legnicy 1986-2005" (DUX)
"KRZANOWSKI / PANUFNIK" (Radio Katowice S.A.)
"Laboratory of Contemporary Music – 2004" (Acte Prealable)
"LUTOSŁAWSKI – Dyrygent w Polskim Radiu" (Polskie Radio, Warszawa)
Najwybitniejsze Nagranie Muzyki Polskiej.
Lutosławski: Koncert na orkiestrę; Koncert na wiolonczelę i orkiestrę (DUX)
Jazz.
Jazzowy Album Roku.
Marcin Wasilewski; Sławomir Kurkiewicz; Michał Miśkiewicz (ECM / Universal Music Polska) – TRIO
Jazzowy Muzyk Roku.
Marcin Wasilewski
Muzyka rozrywkowa.
Produkcja Muzyczna Roku.
Wojciech Waglewski (produkcja muzyczna) oraz Piotr Chancewicz (realizacja) za nagranie: Maria Peszek "Moje miasto" 
Wydawnictwo Specjalne – Najlepsza Oprawa Graficzna.
Hey (SONY BMG Music Poland) – "Echosystem"
Kompozytor Roku.
Lech Janerka
Autor Roku.
Katarzyna Nosowska
Najlepszy Album Zagraniczny.
Coldplay (Capitol / EMI Music Poland) – X&amp;Y
Album Roku etno/folk.
Kapela ze Wsi Warszawa (Metal Mind Productions) – "Wykorzenienie"
Album Roku Piosenka poetycka.
Grzegorz Turnau (EMI Music Poland) – 
Album Roku rock/metal.
Hey (SONY BMG Music Poland) – Echosystem
Album Roku Hip-Hop/R&amp;B.
Sistars (Warner Music Poland) – "A.E.I.O.U."
Album Roku Muzyka alternatywna.
Lech Janerka (SONY BMG Music Poland) – "Plagiaty" 
Album Roku Pop.
Goya (GOYA / Pomaton EMI) – Smak słów
Nowa Twarz Fonografii.
Maria Peszek
Grupa Roku.
Hey
Wokalistka Roku.
Katarzyna Nosowska
Wokalista Roku.
Krzysztof Kiljański
Wideoklip Roku.
Lech Janerka – "Rower" (SONY BMG Music Poland)
Piosenka Roku.
Lech Janerka (SONY BMG Music Poland) – Rower

</doc>
<doc id="433555" url="https://pl.wikipedia.org/wiki?curid=433555" title="Wesel">
Wesel

Wesel – miasto powiatowe w zachodniej części Niemiec, w kraju związkowym Nadrenia Północna-Westfalia, w rejencji Düsseldorf, siedziba powiatu Wesel. Leży na północnym zachodzie skraju Zagłębia Ruhry, port przy ujściu rzeki Lippe i zbiegu Kanału Wesel-Datteln z Renem. Liczy 60 750 mieszkańców (2010).
Współpraca.
Miejscowości partnerskie:

</doc>
<doc id="433559" url="https://pl.wikipedia.org/wiki?curid=433559" title="Hugo I Cypryjski">
Hugo I Cypryjski

Hugo I Cypryjski, Hugo I de Lusignan (ur. 1194 lub 1195, zm. 10 stycznia 1218, w Trypolisie) - król Cypru 1205-1218.
Syn Amalryka II de Lusignan i jego pierwszej żony - Eschiwy d'Ibelin. W 1210 poślubił Alicję z Szampanii - córkę z drugiego małżeństwa swojej macochy - Izabeli Jerozolimskiej, z Henrykiem z Szampanii. Para miała 3 dzieci:

</doc>
<doc id="433565" url="https://pl.wikipedia.org/wiki?curid=433565" title="Marszałek koronny">
Marszałek koronny



</doc>
<doc id="433566" url="https://pl.wikipedia.org/wiki?curid=433566" title="Prezydenci Kazachstanu">
Prezydenci Kazachstanu

Prezydent Republiki Kazachstanu jest głową państwa Republiki Kazachstanu. Prezydent jest wybierany w wyborach powszechnych na 7-letnią kadencję bez możliwości reelekcji. Prezydent posiada duże kompetencje, m.in. może powoływać i odwoływać rząd, rozwiązać parlament, wprowadzić zmiany do konstytucji i zarządzać referenda.
W latach 1991–2019 urząd ten sprawował Nursułtan Nazarbajew, jako pierwsza osoba od momentu uzyskania przez kraj niepodległości. Wybory prezydenckie w 2015 roku zakończyły się wygraną urzędującego szefa państwa już w pierwszej turze. 19 marca 2019 prezydent Nazarbajew w orędziu telewizyjnym ogłosił, że rezygnuje ze sprawowania swojego urzędu po niemal 28 latach u władzy (z mocą obowiązującą od następnego dnia).
20 marca 2019 Kasym-Żomart Tokajew przejął obowiązki prezydenta, a zaprzysiężenie odbyło się podczas wspólnego posiedzenia obu izb kazachskiego parlamentu. Tokajew na początku miał pełnić urząd do końca obecnej kadencji prezydenckiej, wygasającej w kwietniu 2020 roku, jednak 9 kwietnia 2019 ogłosił, że wybory prezydenckie odbędą się 9 czerwca 2019.

</doc>
<doc id="433568" url="https://pl.wikipedia.org/wiki?curid=433568" title="Polski Związek Wędkarski">
Polski Związek Wędkarski

Polski Związek Wędkarski (PZW) – polskie stowarzyszenie miłośników wędkarstwa.
Historia.
Zorganizowane formy sportu wędkarskiego na ziemiach polskich datuje się od 13 lipca 1879, kiedy w Krakowie powstało Krajowe Towarzystwo Rybackie. Inicjatorem jego powołania był Maksymilian Siła-Nowicki. W 1950 indywidualne organizacje wędkarskie skupione zostały w jeden Polski Związek Wędkarski.
Struktura i organizacja.
Strukturę organizacyjną związku tworzą koła i okręgi związku, jako jednostki terenowe na terenie całej Polski.
Dokumentem uprawniającym do połowu na wodach PZW jest karta wędkarska oraz legitymacja z opłaconymi, odpowiednimi do rodzaju łowiska i wieku wędkarza, składkami przeznaczanymi m.in. na ochronę środowiska i zarybianie zbiorników wodnych należących do PZW.

</doc>
<doc id="433569" url="https://pl.wikipedia.org/wiki?curid=433569" title="Złotnictwo">
Złotnictwo

Złotnictwo – rzemiosło artystyczne zajmujące się wytwarzaniem wyrobów ze złota, platyny, srebra, stopów, metali szlachetnych, kamieni szlachetnych oraz innych drogocennych materiałów. Termin jubilerstwo, dotyczący głównie czasów nowszych, obejmuje przede wszystkim wyrób klejnotów i ozdób ze złota, srebra i kamieni szlachetnych.
W starożytności złotnictwo obejmowało głównie wytwarzanie luksusowych przedmiotów codziennego użytku (świeczniki, srebrne zastawy, szkatułki, wazony, figurki), różnego typu ozdób (diademy, naszyjniki, brosze, klamry, naramienniki, pierścienie), oraz przedmiotów służących kultowi religijnemu (złote lub srebrne relikwiarze, monstrancje, kielichy, puszki, pateny). Od XIII wieku w Europie Zachodniej, a od XIV wieku w Polsce działalność warsztatów złotniczych została ujęta w struktury cechowe, które w późniejszym czasie wprowadziły obowiązek oznaczania wyrobów znakiem złotniczym (puncą).
Techniki stosowane do zdobienia i wykańczania wyrobów metalowych:
W Polsce istnieje obligatoryjne prawo probiercze, zgodnie z którym wyroby jubilerskie muszą być ocechowane w państwowym urzędzie probierczym. 
W Polsce istnieje ponad cztery tysiące podmiotów gospodarczych zajmujących się wytwarzaniem i obrotem wyrobami z metali i kamieni szlachetnych. Największa ich liczba znajduje się na terenie Trójmiasta. Tam też organizowane są co roku Międzynarodowe Targi Bursztynu Ambermart oraz Międzynarodowe Targi Bursztynu, Biżuterii i Kamieni Jubilerskich Amberif.

</doc>
<doc id="433575" url="https://pl.wikipedia.org/wiki?curid=433575" title="Alicja z Szampanii">
Alicja z Szampanii

Alicja z Szampanii (ur. 1196, zm. 1246) – królowa Cypru, regentka Królestwa Jerozolimskiego, córka królowej Izabeli i Henryka z Szampanii. Przyrodnia siostra Marii z Montferratu.
We wrześniu 1210 w Nikozji poślubiła króla Cypru Hugona I (1194/1195 – 10 stycznia 1218), syna króla Amalryka I i Eschivy z Ibelinu, córki Baldwina z Ibelinu, pana ar-Ramli. Hugo i Alicja mieli razem syna i dwie córki:
Po śmierci swojego pierwszego męża w 1218 r. została regentką Cypru w imieniu swojego małego synka. Administrację wyspy powierzyła swojemu krewnemu, Filipowi z Ibelinu, który jednak często postępował wbrew woli regentki. Do decydującego sporu między nimi doszło w 1223 r., kiedy na synodzie w Limassol kardynał Pelagiusz zadecydował o odebraniu prawa do dziesięciny duchownym greckim i przekazania jej duchownym łacińskim. Decyzję kardynała poparła Alicja, ale sprzeciwił jej się Filip. W wyniku konfliktu Alicja opuściła Cypr i udała się do Antiochii.
Przed 10 stycznia 1223 r. poślubiła tam Boemunda V, księcia Antiochii (zm. styczeń 1252), syna księcia Boemunda IV i Placencji z Gibeletu, córki Hugona III Embriaco, pana Gibeletu. Małżeństwo to nie doczekało się potomstwa i zostało anulowane 5 lipca 1227 r. W 1241 r. Alicja poślubiła Raoula de Soissons.
W latach 1243-1246 była regentką Królestwa Jerozolimskiego.

</doc>
<doc id="433577" url="https://pl.wikipedia.org/wiki?curid=433577" title="Alicja Jerozolimska">
Alicja Jerozolimska



</doc>
<doc id="433580" url="https://pl.wikipedia.org/wiki?curid=433580" title="Roślina pnąca">
Roślina pnąca



</doc>
<doc id="433582" url="https://pl.wikipedia.org/wiki?curid=433582" title="Veli-Matti Lindström">
Veli-Matti Lindström

Veli-Matti Olavi Lindström (ur. 15 listopada 1983 w Nastoli) – fiński skoczek narciarski, srebrny medalista olimpijski, srebrny medalista mistrzostw świata w lotach oraz czterokrotny medalista mistrzostw świata juniorów.
Kariera.
W Pucharze Świata w skokach narciarskich zadebiutował 1 stycznia 1999 podczas konkursu w Garmisch-Partenkirchen, gdzie zajął 47. miejsce. W sezonie 1998/1999 wystartował jeszcze trzykrotnie, lecz nie zdołał wywalczyć punktów i nie został uwzględniony w klasyfikacji generalnej. Na początku lutego 1999 wystąpił na mistrzostwach świata juniorów w Saalfelden, gdzie wraz z kolegami z reprezentacji zdobył srebrny medal w konkursie drużynowym. W sezonie 1999/2000 wystartował w jednych zawodach – 5 marca 2000 w Lahti zajął 48. miejsce. Dwa miesiące wcześniej zdobył brązowy medal w konkursie drużynowym na mistrzostwach świata juniorów w Štrbskim Plesie.
Przełom w karierze Lindströma nastąpił w sezonie 2000/2001, kiedy zajął 19. miejsce w klasyfikacji generalnej. Już w pierwszych zawodach cyklu, 24 listopada w Kuopio zajął szóste miejsce, zdobywając tym samym swoje pierwsze pucharowe punkty w karierze. W dwóch kolejnych konkursach w tej samej miejscowości nie zdołał jednak zdobyć punktów. W klasyfikacji końcowej 49. edycji Turnieju Czterech Skoczni uplasował się na 19. pozycji po tym, jak zajął 21. miejsce w Oberstdorfie, 24. miejsce w Ga-Pa oraz 24. miejsce w Bischofshofen. Do zawodów w Innsbrucku nie zakwalifikował się. Blisko miesiąc później wystartował na mistrzostwach świata juniorów w Karpaczu, gdzie zdobył złote medale zarówno w konkursie indywidualnym jak i drużynowym. Na początku marca 2001 po raz pierwszy stanął na podium zawodów Pucharu Świata, zajmując drugie miejsce podczas lotów w Oberstdorfie. W zawodach tych Finowie zajęli wszystkie miejsca na podium: zwyciężył Risto Jussilainen, drugi był Lindström, a trzecie miejsce zajął Matti Hautamäki. 4 marca 2001 Lindström był ósmy. Punktował także w trzech kolejnych konkursach PŚ, najlepszy wynik uzyskując 9 marca w Trondheim, gdzie był szósty. W ostatnich zawodach sezonu – 18 marca w Planicy zakończył rywalizację na 31. pozycji.
W sześciu pierwszych konkursach sezonu 2001/2002 Lindström zdobywał punkty, trzykrotnie plasując się w czołowej dziesiątce: 24 listopada w Kuopio i 8 grudnia w Villach był dziewiąty, a 15 grudnia w Engelbergu zajął ósme miejsce. Jednak już 16 grudnia, podczas drugich zawodów w Szwajcarii Fin odpadł po pierwszej serii, kończąc konkurs na 34. pozycji. W Predazzo w dniach 21 i 22 grudnia zajął odpowiednio 26. i 19. miejsce. Trzy pierwsze konkursy 50. Turnieju Czterech Skoczni zakończył poza pierwszą trzydziestką, a w Bischofshofen zajął 26. miejsce. Najlepszy wynik w tym sezonie uzyskał w Willingen, gdzie zajął trzecie miejsce, ustępując tylko Svenowi Hannawaldowi oraz Mattiemu Hautamäkiemu. Punktował także w obu zawodach w Zakopanem, jednak do Hakuby i Sapporo nie pojechał. Wystartował na igrzyskach olimpijskich w Salt Lake City, gdzie w konkursie indywidualnym na normalnej skoczni zajął piąte miejsce. Na dużym obiekcie uplasował się na 37. miejscu. Mimo to wystartował także w konkursie drużynowym, w którym Finowie przegrali walkę o złoty medal z reprezentantami Niemiec o 0,1 punktu. W obu seriach konkursu drużynowego Lindström uzyskał najsłabsze wyniki w ekipie fińskiej. 2 marca 2002 roku 20. miejsce w konkursie PŚ w Lahti, dwa tygodnie później był siódmy w Trondheim, a 17 marca w Oslo zajął 24. miejsce. W sezonie tym odbywały się także mistrzostwa świata w lotach w Harrachovie, gdzie Lindström zajął czwarte miejsce, tracąc do brązowego medalisty - Mattiego Hautamäkiego – 0,8 punktu.
Na początku sezonu 2002/2003 zajął 31. miejsce w Ruce, a w trzech kolejnych konkursach nie wystartował. W Titisee-Neustadt w dniach 14 i 15 grudnia zajął 23. i 33. miejsce. W dziewięciu kolejnych konkursach zdobywał punkty, w tym był jedenasty w Oberstdorfie, czternasty w Ga-Pa, w Innsbrucku zajął 25. miejsce, a w Bischofshofen uplasował się jedno miejsce niżej, co dało mu piętnaste miejsce w 51. Turnieju Czterech Skoczni. Po nieudanych występach w Hakubie i pierwszym konkursie w Sapporo, gdzie nie zakwalifikował się do drugiej serii konkursów, w każdym kolejnym starcie punktował. Pod koniec lutego 2003 zajął ósme miejsce w konkursie indywidualnym na normalnej skoczni podczas mistrzostw świata w Val di Fiemme. Był to jego jedyny start na tych mistrzostwach. Najlepsze wyniki tego sezonu uzyskał 22 i 23 marca 2003 podczas lotów w Planicy, gdzie zajmował piąte miejsce. Dzień przed pierwszym konkursem indywidualnym, 21 marca odbyły się zawody drużynowe, w których Finowie z Lindströmem w składzie zajęli pierwsze miejsce. W pierwszej serii tych zawodów Lindström ustanowił swój rekord życiowy, skacząc 225,5 m. Na treningu przed tymi zawodami Fin skoczył nawet dalej – 232,5 m, ale nie ustał tego skoku. Skok ten był dłuższy niż ówczesny rekord świata w długości skoku narciarskiego, jednak z powodu upadku nie został uznany. Gdyby skok został zaliczony, to Lindström byłby pierwszym zawodnikiem w historii, który osiągnął ponad 230 m. W klasyfikacji generalnej PŚ zajął ostatecznie 22. miejsce.
Najlepsze wyniki osiągnął w sezonie 2003/2004, kiedy to zajął 15. miejsce w klasyfikacji generalnej. Rywalizację zaczął od zajęcia trzeciego miejsca w obu zawodach w Ruce – 28 i 29 listopada 2003. Wystartował we wszystkich kolejnych konkursach, a najlepszy wynik sezonu osiągnął 4 stycznia 2004 w Innsbrucku, kiedy zajął drugie miejsce, przegrywając tylko z Peterem Žontą. W lutym 2004 wystąpił na mistrzostwach świata w lotach w Planicy, gdzie indywidualnie był ósmy, a wspólnie z Tamim Kiuru, Mattim Hautamäkim i Janne Ahonenem zdobył srebrny medal w konkursie drużynowym.
W kolejnych sezonach uzyskiwał słabe wyniki. W sezonie 2004/2005 punkty zdobył tylko w dwóch pierwszych konkursach w Ruce, zajmując 27. miejsce. Z dorobkiem ośmiu punktów zajął 77. miejsce w klasyfikacji generalnej PŚ. Rok później nie wywalczył żadnego punktu. Sezon 2006/2007 zaczął od zajęcia czwartego miejsca w Ruce (24 listopada 2006), a tydzień później w Lillehammer był dwunasty. W kolejnych startach punkty zdobywał jednak sporadycznie. Najlepszym wynikiem Fina w drugiej części tego sezonu był 15. miejsce w Titisee-Neustadt (3 lutego 2007). W klasyfikacji generalnej zajął 34. miejsce. W kolejnych dwóch edycjach Pucharu Świata łącznie czterokrotnie zdobywał punkty, co dało mu odległe pozycje w klasyfikacji generalnej.
W sezonach 2009/2010 i 2010/2011 startował wyłącznie w zawodach Pucharu Kontynentalnego, jednak i tam nie odnosił większych sukcesów.
Veli-Matti Lindström reprezentuje klub Lahden Hiihtoseura.

</doc>
<doc id="433584" url="https://pl.wikipedia.org/wiki?curid=433584" title="Ciężar właściwy">
Ciężar właściwy

Ciężar właściwy γ – stosunek ciężaru ciała do jego objętości:
Z definicji wynika zależność ciężaru właściwego od gęstości danego ciała:
gdzie:
Jednostką ciężaru właściwego jest formula_8 (niuton na metr sześcienny). Z zależności tej wynika, podobnie jak dla gęstości, zależność ciężaru właściwego od temperatury i ciśnienia.
W odróżnieniu od gęstości, ciężar właściwy zależy też od siły ciążenia, czyli w warunkach nieważkości wynosi zero (podobnie jak ciężar), podczas gdy gęstość pozostaje taka sama (podobnie jak masa).

</doc>
<doc id="433585" url="https://pl.wikipedia.org/wiki?curid=433585" title="Radiolaryt">
Radiolaryt

Radiolaryt – skała organogeniczna, krzemionkowa. Spotykana jest w barwach czerwonej, zielonej lub czarnej. Jej budowa jest bardzo drobnoziarnista i zwięzła, przełam muszlowy. Jest to skała o wysokiej twardości. Radiolaryty tworzą się najczęściej w strefach głębokowodnych. Ich powstanie wskazuje, że dno morskie, na którym zachodziła sedymentacja osadu, znajdowało się poniżej lizokliny. W skład wchodzą głównie krzemionkowe skorupki promienic (radiolarii).
W Polsce radiolaryty występują w Sudetach.

</doc>
<doc id="433587" url="https://pl.wikipedia.org/wiki?curid=433587" title="Akademia Muzyczna im. Karola Lipińskiego we Wrocławiu">
Akademia Muzyczna im. Karola Lipińskiego we Wrocławiu

Akademia Muzyczna im. Karola Lipińskiego (AMKL) – polska państwowa uczelnia muzyczna we Wrocławiu, kształcąca na studiach pierwszego, drugiego oraz trzeciego stopnia, a także posiadająca uprawnienia do przeprowadzania postępowań habilitacyjnych oraz występowania z wnioskami o przyznanie tytułu profesora.
Historia.
Swoimi początkami sięga końca 1948 roku, gdy w wyniku działań członków Dolnośląskiego Towarzystwa Muzycznego powołana została we Wrocławiu „Państwowa Wyższa Szkoła Muzyczna”. Była to w chwili powstania piąta uczelnia we Wrocławiu i zarazem siódma wyższa szkoła muzyczna w Polsce. Początkowo zajęcia prowadzone były wyłącznie na jednym wydziale – Wydziale Pedagogicznym. Wraz z rozwojem placówki poszerzano uczelnię o kolejne wydziały – i tak w 1949 powstał Wydział Wokalny, w 1950 – Wydział Instrumentalny oraz Wydział Teorii i Dyrygentury, poszerzony w 1951 o sekcję kompozycji. Czterowydziałowa struktura w zasadzie utrzymywała się w całej historii uczelni, podlegając krótkotrwale zmianom w latach 1954–1955 i 1987−1990. W 1972 rozszerzono profil kształcenia, powołując Zakład Muzykoterapii Ogólnej i Stosowanej (w latach 1983–1986 przemianowany w Instytut) – pierwszą placówkę badawczą w tej dziedzinie w Polsce.
Program dydaktyczny.
Uczelnia daje możliwość podjęcia studiów pierwszego i drugiego stopnia na sześciu kierunkach w ramach czterech wydziałów.
Dodatkowo Akademia umożliwia kształcenie na studiach podyplomowych.
Kampusy i budynki uczelniane.
Kampus Akademii Muzycznej im. Karola Lipińskiego we Wrocławiu usytuowany jest w centrum Wrocławia, przy placu Jana Pawła II nr 2 (dawniej pl. 1 Maja).
Rejon położenia kampusu to miejsce od stuleci istotne dla Wrocławia. Świadczą o tym odkrycia archeologiczne, które pozwoliły w sąsiedztwie Akademii odsłonić m.in. fragmenty osadnictwa średniowiecznego i dawne fortyfikacje miejskie. Również w późniejszych czasach powstawały w tej strefie budowle. Z okien gmachu głównego Akademii, są widoczne dwie grupy alegorycznych rzeźb zatytułowane "Walka i Zwycięstwo", dzieło Ernsta Segera z początku XX stulecia, a także fontanna. Obiekty te podlegają opiece miejskiego konserwatora zabytków. Na podstawie zarządzenia Prezydenta Rzeczypospolitej Polskiej z dnia 8 września 1994 roku tereny placu uznano bowiem za historyczny pomnik „Wrocław – zespół historycznego centrum”.
W rejonie Akademii znajdują się obiekty poprzemysłowe – dawna fabryka Boscha, fabryka maszyn Ruffera, przędzalnie Schoellera, przekształcone w połowie XX wieku w hale magazynowe.
Gmach główny Akademii Muzycznej im. Karola Lipińskiego we Wrocławiu, to budynek pochodzący z przełomu XIX i XX wieku. Jest to dawny pałac, w latach powojennych pełniący funkcję bursy szkół artystycznych. Na początku lat dziewięćdziesiątych minionego stulecia, po uzyskaniu przez Akademię prawa własności tegoż obiektu, został on odrestaurowany z myślą o stworzeniu w nim warunków pracy dla nowoczesnej uczelni muzycznej. Aby sprostać takiemu założeniu, dobudowano najwyższą kondygnację, co zwiększyło wydatnie powierzchnię budynku.
Obecnie uczelnia zajmuje pięć połączonych ze sobą obiektów, określanych jako budynki A, B, C, D i E.
Gmach główny (budynek A) mieści siedzibę władz Akademii, pomieszczenia dydaktyczne, Bibliotekę Główną wraz z Czytelnią oraz działy administracyjne. Budynek B to pomieszczenia dydaktyczne i Studium Języków Obcych. W budynku C usytuowane są sale dydaktyczne oraz pokoje gościnne. Budynek D – siedziba Zakładu Muzyki Jazzowej – obejmuje sale dydaktyczne o charakterze klubowo-wystawienniczym. Budynek E to obiekt dydaktyczno-koncertowy wrocławskiej Uczelni Muzycznej, będący najnowocześniejszą częścią akademickiego Kampusu. Oddano do użytku z początkiem października 2013 roku. Znajduje tu się sala koncertowa na 300 miejsc wraz z salą prób orkiestry i kompleksem garderób, sala audytoryjna na 90 miejsc, sale dydaktyczne, studia nagrań, sale prób i kompleks sal ćwiczeń oraz podziemny parking. W budynku E mieści się Studio Kompozycji Komputerowej oraz Studio Technik Multimedialnych. Oficjalne otwarcie nowego obiektu i znajdującej się w nim sali koncertowej nastąpiło w dniu 26 października 2013 r., a uświetnił je nadzwyczajny koncert jubileuszowy zorganizowany z okazji przypadającego na rok 2013 jubileuszu 65-lecia uczelni.
Poczet rektorów.
"Źródło":

</doc>
<doc id="433591" url="https://pl.wikipedia.org/wiki?curid=433591" title="Konrad Kucza-Kuczyński">
Konrad Kucza-Kuczyński

Konrad Kucza-Kuczyński (ur. 2 stycznia 1941 w Czerwonym Dworze) – polski architekt, profesor nauk technicznych, laureat Honorowej Nagrody SARP z 1995.
Życiorys.
Syn Ireny Kucza-Kuczyńskiej (1918–2008), nauczycielki-polonistki, malarki. W 1964 ukończył studia architektoniczne na Politechnice Warszawskiej. W latach 1980–1985 był wykładowcą Politechniki Białostockiej, w 1981 obronił doktorat. W 1989 uzyskał habilitację, a w 1999 tytuł profesora nauk technicznych. Był członkiem prezydium i przewodniczącym sekcji architektury Komitetu Architektury i Urbanistyki Polskiej Akademii Nauk.
Od 1991 razem z Andrzejem Miklaszewskim prowadzi biuro architektoniczne "Atelier 2".
Autor kilkunastu publikacji z dziedziny teorii i praktyki architektonicznej. W 1993 odznaczony Krzyżem Kawalerskim Orderu Odrodzenia Polski, a w 2014 – Krzyżem Oficerskim tego Orderu. 
Pod jego kierunkiem stopień naukowy doktora uzyskali Jerzy Uścinowicz (1997), Bartosz Czarnecki (1999) i Anna Wierzbicka (2010).
Jest członkiem Akademii Inżynierskiej w Polsce.
W 2013 został członkiem czynnym Polskiej Akademii Umiejętności.

</doc>
<doc id="433596" url="https://pl.wikipedia.org/wiki?curid=433596" title="Gutenberg">
Gutenberg



</doc>
<doc id="433598" url="https://pl.wikipedia.org/wiki?curid=433598" title="Gemcytabina">
Gemcytabina

Gemcytabina () – organiczny związek chemiczny, lek cytostatyczny z grupy antymetabolitów pirymidynowych. Jest, podobnie jak cytarabina analogiem 2′-deoksycytydyny. W gemcytabinie atomy wodoru przy węglu C2′ deoksycytydyny zostały zastąpione atomami fluoru. Ze względu na podobieństwo do 2′-deoksycytydyny jest wbudowywana zamiast niej do podwójnej helisy DNA, co skutkuje zaburzeniem jego syntezy i prowadzi do śmierci komórki. Jest lekiem fazowo-specyficznym działającym w fazie S podziału komórkowego.
Dawkowanie.
Gemcytabinę podaje się dożylnie zwykle w 30-minutowym wlewie kroplowym.

</doc>
<doc id="433609" url="https://pl.wikipedia.org/wiki?curid=433609" title="Precedencja we Francji">
Precedencja we Francji

Kolejność precedencji we Francji

</doc>
<doc id="433613" url="https://pl.wikipedia.org/wiki?curid=433613" title="Karol Józef Hieronim Bonaparte">
Karol Józef Hieronim Bonaparte

Karol Bonaparte, książę Napoléon, właśc., fr. Charles Marie Jérôme Joseph Victor, Prince Napoléon, używa nazwiska Charles Napoléon (ur. 19 października 1950 w Boulogne-sur-Seine) – książę, polityk francuski, magister prawa, dr nauk ekonomicznych, od 1997 głowa rodu Bonapartów i bonapartystowski pretendent do tronu Francji jako Napoleon VII.
Urodził się jako najstarszy syn księcia Napoleona Ludwika Hieronima Bonaparte i jego małżonki Alix de Foresta. 19 września 1978 poślubił księżniczkę "Beatrice Marie Caroline Louise" z rodu Burbonów Obojga Sycylii (*16 czerwca 1950), córkę księcia "Ferdynanda Marii de Bourbon-Deux Siciles" i "Chantal de Chevron-Villette". Ma z nią dwoje dzieci:
Po rozwodzie w roku 1989, zawarł w 1996 drugie małżeństwo z "Jeanne Valicionni" (ur. 1958), z którą ma dwie córki:
Jego ojciec, który sam nie był żonaty z księżniczką krwi, nie przebaczył mu rozwodu z burbońską księżniczką i przed śmiercią wydziedziczył go, ogłaszając swym następcą wnuka Jana Krzysztofa. Spór o sukcesję trwa.
Karol Józef Bonaparte działał jako polityk komunalny (wiceburmistrz) w Ajaccio na Korsyce.

</doc>
<doc id="433614" url="https://pl.wikipedia.org/wiki?curid=433614" title="Paulina Młynarska-Moritz">
Paulina Młynarska-Moritz

Paulina Młynarska-Moritz, znana także pod nazwiskiem Radzińska (ur. 15 listopada 1970 w Warszawie) – polska dziennikarka i prezenterka radiowa oraz telewizyjna, pisarka, felietonistka, nauczycielka jogi, dawniej aktorka.
Rozpoczęła karierę w 1986 jako aktorka. Pod koniec lat 90. zrezygnowała z tej profesji na rzecz dziennikarstwa – pracowała głównie jako reporterka i prezenterka radiowa i telewizyjna, równolegle współpracując z kilkoma tytułami prasowymi. W 2018 wycofała się z pracy w mediach i przeprowadziła się na Kretę. Zajmuje się publikowaniem felietonów i książek oraz prowadzeniem warsztatów dla kobiet.
Jest zaangażowaną społecznie feministką, znaną z aktywnej walki o prawa kobiet m.in. poprzez udział w Ogólnopolskim Strajku Kobiet czy zabieranie głosu w bieżącej debacie publicznej za pomocą swoich kont w mediach społecznościowych, za co była nominowana do Gwiazdy Plejady w kategorii „Osobowość roku” w 2017.
Życiorys.
Wczesne lata.
Jest córką Wojciecha Młynarskiego i Adrianny Godlewskiej. Ma dwoje rodzeństwa: siostrę Agatę i brata Jana. Urodziła się i wychowywała w Warszawie.
Mając 14 lat, zagrała główną rolę żeńską w "Kronice wypadków miłosnych" Andrzeja Wajdy. W dorosłym życiu wyznała, że udział w filmie był dla niej traumatycznym przeżyciem – przed kręceniem rozbieranych i erotycznych scen wywierano na nią presję i odurzano środkami uspokajającymi i alkoholem, co z dzieciństwem spędzonym w rodzinie dysfunkcyjnej, naznaczonym chorobą psychiczną ojca, brakiem uwagi matki i trudnymi relacjami z siostrą, destrukcyjnie wpłynęło na jej dalsze życie. Po premierze filmu przerwała naukę, której później już nie kontynuowała i nie ukończyła liceum.
W wieku 16 lat przeprowadziła się do Paryża, gdzie m.in. zagrała epizodyczną rolę w filmie "Valmont" Miloša Formana czy występowała w reklamach. Wróciła do Polski w 1992. Grała w filmach, serialach i teatrze. Po roli w "Złotopolskich" zrezygnowała z kariery aktorskiej, choć w późniejszych latach wystąpiła epizodycznie lub gościnnie w trzech produkcjach.
Kariera dziennikarska.
W 1997 rozpoczęła karierę reporterską w radiu Tok FM. W następnych latach pracowała jako reporterka, wydawca i serwisantka w RMF FM, stworzyła oddział terenowy Radia ZET w Zakopanem, była reporterką we francuskich radiach France Culture i Radio France Internationale. Pracowała także w Polskim Radiu, Radiu PiN i Radiu Kolor.
Realizowała filmy dokumentalne dla Program33. Od 22 września 2004 była prowadzącą i reporterką programu "Interwencja" w telewizji Polsat. Rok później przeszła do France 2, gdzie brała udział w programie rozrywkowym "Encore plus Libre", będącym francuską edycją programu "Europa da się lubić".
W 2005 rozpoczęła współpracę z TVN Style, dla której prowadziła programy "Miasto kobiet" (2005–2007, 2008–2009, 2011–2015), "Żądło" (2007) i "Niebywałe" (2016), a także była dyrektorką kreatywną stacji oraz redaktorką i wydawczynią programu Jolanty Kwaśniewskiej "Lekcja stylu". W 2007 była jedną z prowadzących "Pytanie na śniadanie" w TVP2. Prowadziła autorskie programy "Męski punkt widzenia" i "Kobieta Cafe" w Polsat Café (2009–2011) oraz serię dokumentalną "Polacy z wyboru" w Canal+ Discovery (2017–2018), którą także współredagowała.
Prowadziła bloga w serwisie naTemat.pl. Współpracowała z portalem Onet.pl jako felietonistka i prowadząca talk-show "Lustro". Pisała felietony do miesięczników „Goniec Polski” i „Grazia” oraz dwumiesięcznika „To twój moment”, redagowała rubrykę „Debaty” w miesięczniku „Sens” oraz przeprowadzała wywiady dla magazynów: „Marie Claire”, „Viva!”, „Twój Styl”, „Gala”, „Party”, „Grazia” i „Flesz”.
Pozostałe przedsięwzięcia.
Pracowała jako copywriterka. Zajmowała się realizacją reklam telewizyjnych i radiowych oraz prowadzeniem szkoleń z wystąpień publicznych. Ukończyła kurs jogi, po którym została certyfikowaną nauczycielką. Od 2015 prowadzi autorskie warsztaty „Miejsce Mocy” i współorganizuje kobiece wyprawy do Azji. Tworzyła grupę muzyczną z Julią Chmielnik.
Życie prywatne.
Czterokrotnie rozwiedziona. Z nieformalnego związku z Pawłem Naumanem ma córkę Alicję (ur. 1992). Od 2018 mieszka na Krecie.
Przez wiele lat chorowała na depresję oraz cierpiała na zaburzenia lękowe i zespół stresu pourazowego. W 2021 przeszła zabieg podwójnej prewencyjnej mastektomii. Deklaruje się jako ateistka.

</doc>
<doc id="433615" url="https://pl.wikipedia.org/wiki?curid=433615" title="Andrzej Zakrzewski (1941–2000)">
Andrzej Zakrzewski (1941–2000)

Andrzej Zakrzewski (ur. 22 sierpnia 1941 w Warszawie, zm. 10 lutego 2000 tamże) – polski historyk, polityk, dziennikarz, publicysta, minister kultury i sztuki, a następnie minister kultury i dziedzictwa narodowego w rządzie Jerzego Buzka, poseł na Sejm III kadencji.
Życiorys.
Syn Stefana. W 1967 ukończył studia na Wydziale Prawa i Administracji Uniwersytetu Warszawskiego. Uzyskał stopień doktora nauk humanistycznych.
Od 1967 pracował na stanowisku adiunkta w Instytucie Historii Polskiej Akademii Nauk. W latach 1972–1973 był sekretarzem naukowym Komitetu Nauk Historycznych PAN, w latach 1979–1981 zastępcą dyrektora Zakładu Historii Ruchu Ludowego. Od 1971 do 1977 pełnił funkcję kierownika działu historii w „Nowych Książkach”. W latach 1979–1983 był członkiem pierwszego Konwersatorium „Doświadczenie i Przyszłość”. Od 1980 do 1981 pełnił funkcję sekretarza Komitetu Porozumiewawczego Stowarzyszeń Twórczych i Naukowych.
W latach 1991–1995 pracował w Kancelarii Prezydenta RP Lecha Wałęsy na stanowiskach podsekretarza stanu, sekretarza stanu i ministra stanu. Kierował Biurem Obsługi Politycznej Prezydenta RP oraz Radą ds. Stosunków Polsko-Żydowskich. Zasiadał w prezydenckiej radzie ds. kultury oraz w radzie nadzorczej Polskiej Agencji Informacyjnej.
W latach 1979–1981 należał do Zjednoczonego Stronnictwa Ludowego. W latach 1995–1998 działał w Ruchu Stu, a od 1998 był członkiem Stronnictwa Konserwatywno-Ludowego. W wyborach parlamentarnych w 1997 został wybrany posłem na Sejm III kadencji z listy Akcji Wyborczej Solidarność w okręgu warszawskim.
Należał do Polskiego Towarzystwa Historycznego (sekretarz generalny PTH w latach 1976–1982), Polskiego Towarzystwa Socjologicznego i Polskiego Towarzystwa Nauk Politycznych.
26 marca 1999 został powołany na stanowisko ministra kultury i sztuki w rządzie Jerzego Buzka. Doprowadził do przemianowania resortu w Ministerstwo Kultury i Dziedzictwa Narodowego. Zmarł w trakcie sprawowania urzędu.
Został pochowany na cmentarzu Powązkowskim w Warszawie (kwatera 11–6–31).
Odznaczenia.
Pośmiertnie w 2000, "w uznaniu wybitnych zasług w działalności państwowej i publicznej", został przez prezydenta Aleksandra Kwaśniewskiego odznaczony został Krzyżem Wielkim Orderu Odrodzenia Polski. W 1995 otrzymał Krzyż Komandorski z Gwiazdą tego orderu.

</doc>
<doc id="433617" url="https://pl.wikipedia.org/wiki?curid=433617" title="Burkhard von Schwanden">
Burkhard von Schwanden

Burkhard von Schwanden – wielki mistrz zakonu krzyżackiego w latach 1282–1290.
Życiorys.
Burkhard von Schwanden pochodził z patrycjatu miasta Berna. Początkowo był bratem zakonnym w Hitzkirch. W 1275 został komturem w Köniz (obecnie w Szwajcarii), a w 1277 awansował do rangi komtura krajowego Turyngii i Saksonii. Wielkim mistrzem krzyżackim został w 1282 roku. W okresie jego urzędowania nastąpiło gwałtowne pogorszenie się sytuacji politycznej Królestwa Jerozolimskiego, co odczuł również zakon krzyżacki, którego centrala nadal znajdowała się w Palestynie. Mimo to Burkhard von Schwanden nie za bardzo spieszył się z organizowaniem pomocy dla posiadłości krzyżowców na Bliskim Wschodzie. Jego uwagę zaprzątały sprawy zakonu na terenie Prus, Inflant i w Rzeszy. W 1287 najazd litewski spustoszył Liwonię i wielki mistrz zmuszony był iść jej z pomocą. W 1289 roku udał się do Rzymu, gdzie w obecności papieża zatwierdzono nowy podział terytorialny państwa zakonu krzyżackiego nad Bałtykiem. Misja ta miała również na celu pozyskanie od Mikołaja IV zgody na koronację cesarską dla Rudolfa Habsburga, którego stronnikiem był Burkhard von Schwanden. Na początku 1290 roku centrala zakonu zmusiła wielkiego mistrza do przybycia na odsiecz oblężonej przez sułtana mameluckiego Akce. Sklecony naprędce oddział krzyżacki wyruszył do Palestyny z Burkhardem na czele. Niespodziewanie zaraz po przybyciu do miasta we wrześniu 1290 roku wielki mistrz przekazał swoje kompetencje komturowi z Sycylii Henrykowi von Bonlant, a sam złożył urząd i wystąpił z zakonu krzyżackiego. Niejasna do dziś pozostaje przyczyna tej decyzji i różne są wersje ją tłumaczące.
Po opuszczeniu Akki Burkhard von Schwanden wrócił do rodzinnej Szwajcarii. Wstąpił w szeregi zakonu joannitów i został komturem w Buchsee. Później jeszcze kilkakrotnie zmieniał komandorie. Zmarł około 1310, roku jednak data ta jest niepewna.

</doc>
<doc id="433618" url="https://pl.wikipedia.org/wiki?curid=433618" title="Edmund Małachowicz">
Edmund Małachowicz

Edmund Małachowicz (ur. 3 marca 1925 w Wilnie, zm. 3 lipca 2015 we Wrocławiu) – polski architekt i konserwator zabytków, laureat Honorowej Nagrody SARP (2001).
Życiorys.
Uczył się w Gimnazjum im. Adama Mickiewicza w Wilnie, jednak zmuszony był przerwać edukację wskutek wybuchu wojny w 1939 r. Wziął udział w walkach z Niemcami w ramach powstania Armii Krajowej w Wilnie, w efekcie czego po zajęciu miasta przez armię radziecką został uwięziony w sowieckim obozie w Miednikach Królewskich, a stamtąd przymusowo przewieziono go do Kaługi, gdzie pracował przy wyrębie lasu, formalnie jako żołnierz radzieckiego wojskowego pułku roboczego. Na początku 1946 r. powrócił do Polski i wraz z rodziną osiedlił się w Kluczborku, a po paru miesiącach we Wrocławiu, gdzie od 1947 r. uczęszczał do technikum budowlanego, zdając maturę w roku 1948. 
Od 1948 Małachowicz studiował architekturę na Politechnice Wrocławskiej uzyskując w 1951 dyplom inżyniera, jednak z przyczyn politycznych nie dopuszczono go do kontynuacji studiów, dlatego studia magisterskie musiał odbyć w trybie zaocznym, kończąc je na macierzystej uczelni w 1958. Tamże uzyskał doktorat w roku 1964 pod promotorstwem prof. Guerquina.
Był profesorem zwyczajnym, przewodniczącym wrocławskiego oddziału Polskiej Akademii Nauk. Małachowicz, znawca średniowiecznej architektury polskiej, prowadził prace rekonstrukcyjne i stworzył wiele teoretycznych rekonstrukcji obiektów. Był autorem kilkunastu publikacji książkowych opisujących zabytki Wrocławia i Wilna oraz prac teoretycznych z dziedziny konserwacji zabytków. 
W latach 1965–1972 Małachowicz był miejskim konserwatorem zabytków we Wrocławiu. Członek komitetu organizacyjnego Sympozjum Plastycznego Wrocław ’70.
Przyjaźnił się z Marianem Poźniakiem, malarzem, z którym razem wrócił z Syberii.
Upamiętnienie.
Twórczości Edmunda Małachowicza poświęcona jest książka Elżbiety Grodzkiej „Profesor Edmund Małachowicz. Architekt i konserwator. Autentyczność i wiarygodność zabytku architektury” wydanej w roku 2020 przez Oficynę Wydawniczą Politechniki Wrocławskiej.

</doc>
<doc id="433620" url="https://pl.wikipedia.org/wiki?curid=433620" title="Gynofobia">
Gynofobia

Gynofobia, gynefobia ( 'kobieta') – lęk przed kobietami. W przeszłości na określenie tej fobii stosowano łaciński termin horror feminae. 

</doc>
<doc id="433625" url="https://pl.wikipedia.org/wiki?curid=433625" title="Chrzest w Duchu Świętym">
Chrzest w Duchu Świętym

Chrzest w Duchu Świętym, Chrzest Duchem Świętym – wewnętrzne przeżycie, występujące we wspólnotach zielonoświątkowych i charyzmatycznych, nawiązujące teologicznie do doktryny chrztu w kościołach historycznych oraz katolickiego i prawosławnego sakramentu bierzmowania.
Określenie wzięło swój początek ze słów Jana Chrzciciela z Ewangelii i Jezusa z księgi Dziejów Apostolskich.
Jest ono typowe dla nurtów pentekostalnych i charyzmatycznych, podczas gdy większość chrześcijan odnosi te cytaty z Biblii do sakramentu chrztu. 
Poglądy wyznań.
Kościoły charyzmatyczne.
Kościoły historyczne, np. ewangelickie, używają w takim znaczeniu wyrażenia „pełnia Ducha” (wiąże się to z poglądem, że Duch Święty jest udzielany osobie niezależnie od jej woli, głównie danie człowiekowi przez Boga Ducha Świętego wiąże się z chrztem, w przypadku kościołów ewangelickich - niemowląt, w przypadku kościołów ewangeliczno-baptystycznych – chrztem osób dorosłych).
Do XX wieku dominował pogląd, że chrzest w Duchu Świętym udzielany jest podczas nawrócenia, podczas chrztu, albo przez sakramenty. W wyniku wzrostu kościołów zielonoświątkowych oraz charyzmatycznego ruchu, rozpowszechnił się pogląd, że chrzest w Duchu Świętym jest rezultatem „drugiego błogosławieństwa” (nie związanego z nawróceniem). Zgodnie z poglądem współczesnych teologów z kręgów charyzmatycznych chrzest w Duchu Świętym może być udzielony chrześcijaninowi na podstawie jego własnej modlitwy bez pośrednictwa innego człowieka. 
Celem chrztu w Duchu Świętym jest napełnienie chrześcijanina nadnaturalną mocą Boga, potrzebną do efektywnej służby ewangelizacyjnej i kościelnej. Według tychże poglądów, osoba ochrzczona w Duchu Świętym może otrzymać jeden lub kilka z wielu darów łaski (charyzmatów, od gr. "charismata" – dary łaski) wymienionych przez apostoła Pawła w 1 Kor 12, 8-10. Warto jednak wspomnieć, że nie istnieje określona lista charyzmatów. Sam apostoł Paweł w 1 Kor 12, 4-7 "Różne są dary łaski, lecz ten sam Duch; różne też są rodzaje posługiwania, ale jeden Pan; różne są wreszcie działania, lecz ten sam Bóg, sprawca wszystkiego we wszystkich. Wszystkim zaś objawia się Duch dla [wspólnego] dobra."
Według przyjmowanej głównie przez zielonoświątkowców (oraz części charyzmatyków) doktryny, mówienie innymi językami (glosolalia) jest „dowodem” na przeżycie chrztu w Duchu Świętym. Jedynie niektórzy zielonoświątkowi teolodzy są zdania, że nie zawsze chrzest w Duchu Świętym jest związany z glosolalią, ale traktuje się to jako wyjątki. Innego zdania jest zielonoświątkowy teolog Gordon Fee, który kwestionuje doktrynę chrztu w Duchu Świętym i twierdzi, że Biblia dostarcza zbyt mało dowodów na to, by traktować to przeżycie oddzielnie od nawrócenia. Fee jest zdania, że we wczesnym chrześcijaństwie chrzest w Duchu Świętym był częścią nawrócenia, ale ten niezbędny dla Kościoła dar zaniknął w wyniku zaniedbania. To zaniedbanie oraz powrót tego fenomenu na początku XX wieku sprawił, że zielonoświątkowcy uznali chrzest w Duchu Świętym za odrębne przeżycie.
Teologiczne podstawy doktryny o chrzcie w Duchu Świętym zostały wywiedzione przez pentekostalnych i charyzmatycznych teologów z interpretacji fragmentów Pisma Świętego:
Do dziś toczą się w chrześcijaństwie dyskusje, dotyczące nauki o Chrzcie w Duchu Świętym, ma ona swoich zwolenników i przeciwników także w wyznaniach historycznych (katolicyzm, prawosławie, ewangelicyzm).
Co ważne, tekst Pisma w żadnym miejscu nie mówi o „chrzcie w Duchu Świętym”, lecz w stronie czynnej, o „chrzczeniu w Duchu Świętym” (Mt 3:11), o „byciu ochrzczonymi w jednym Duchu” (1 Kor 12:13).
Chrzest w Duchu Świętym jest postrzegany bardziej w kategoriach przeżycia, niż doktryny (taki też jest charakter duchowości zielonoświątkowej i charyzmatycznej), dlatego kwestia jego zdefiniowania pozostaje w chrześcijaństwie sprawą otwartą.
Inne poglądy.
Świadkowie Jehowy uważają, że „ochrzczeni duchem świętym” („w duchu świętym”) dostępują ponownego narodzenia — za sprawą ducha zyskują status synów Bożych (Jn 3:3). Zostają namaszczeni na przyszłych królów i kapłanów w niebiańskim Królestwie Bożym i wchodzą w skład duchowego ciała Chrystusa, doświadcza tego tylko 144 000. Nie zależy od osobistego wyboru; o tym, kto narodzi się ponownie i zostanie namaszczony duchem świętym: decyduje sam Jehowa Bóg, „nie zależy od tego, kto go chce lub o nie się ubiega, ale od Boga” (Rz 9:16). Nie każdy ochrzczony duchem posiada dary ducha.
Jest czymś innym niż chrzest w „imię ducha świętego”, przy chrzcie w wodzie, dla wszystkich ochrzczonych w ten sposób.

</doc>
<doc id="433626" url="https://pl.wikipedia.org/wiki?curid=433626" title="Marek Rostworowski">
Marek Rostworowski

Marek Rostworowski (ur. 22 lutego 1921 w Krakowie, zm. 24 maja 1996 tamże) – polski krytyk i historyk sztuki, wieloletni kustosz Muzeum Książąt Czartoryskich w Krakowie, autor scenariuszy wystaw, działacz opozycji w okresie PRL, w 1991 minister kultury i sztuki.
Życiorys.
W 1938 zdał maturę w III Gimnazjum im. Króla Jana Sobieskiego w Krakowie. W okresie II wojny światowej uczęszczał do Staatliche Kunstgewerbeschule w tym mieście, następnie był studentem Akademii Sztuk Pięknych. W 1952 ukończył historię sztuki na Uniwersytecie Jagiellońskim. Uzyskał następnie stopień naukowy doktora.
W 1948 rozpoczął pracę jako fotograf i asystent w Muzeum Czartoryskich, które w 1950 zostało włączone do Muzeum Narodowego w Krakowie jako Muzeum Książąt Czartoryskich.
W 1963 został kustoszem tego oddziału, a następnie w 1965 jego kuratorem. Organizował wystawy, zajmował się publicystyką i krytyką artystyczną. Był autorem wielu scenariuszy wystaw, m.in. "Malarstwo włoskie od XIII do XVI wieku w zbiorach polskich" (1961), "Romantyzm i romantyczność w sztuce polskiej XIX i XX wieku" (1975), "Polaków portret własny" (1979, Nagroda Miasta Krakowa, Indywidualna Nagroda Państwowa II stopnia), "Myśl artysty" (1983), "Niebo nowe, ziemia nowa?" (1985, Nagroda Kulturalna „Solidarności”), "Żydzi-Polscy" (1989, Nagroda Ministerstwa Kultury i Sztuki, Nagroda Jana Karskiego i Poli Nireńskiej) oraz poświęcona pamięci Tadeusza Kantora wystawa "Tańczyli na moście wiek cały" (1995).
Był autorem scenariuszy stałych wystaw w Muzeum 600-lecia Jasnej Góry w Częstochowie (1982), w Oddziale Zbiory Czartoryskich (1984) oraz w Domu Rodzinnym Ojca Świętego Jana Pawła II w Wadowicach (1984).
W latach 1980–1990 działał w Niezależnym Samorządnym Związku Zawodowym „Solidarność”. Jako członek założyciel i delegat Regionu Małopolska związku uczestniczył w 1981 w I Krajowym Zjeździe Delegatów w Gdańsku, a następnie w grudniu 1981 w obradach Kongresu Kultury Polskiej, przerwanych w związku z wprowadzeniem stanu wojennego. Był także członkiem regionalnego Komitetu Obywatelskiego. W 1990 został radnym Krakowa I kadencji. W 1991 pełnił funkcję ministra kultury i sztuki w rządzie Jana Krzysztofa Bieleckiego.
Na początku lat 90. był także członkiem prezydenckiej rady do spraw stosunków polsko-żydowskich oraz władz Fundacji Książąt Czartoryskich przy Muzeum Narodowym w Krakowie, a od 1994 przewodniczącym rady programowej Fundacji im. Tadeusza Kantora.
Pochowany na cmentarzu Salwatorskim.
Życie prywatne.
Był synem Karola Huberta, poety i dramaturga, a także bratem Emanuela (wieloletniego redaktora naczelnego Polskiego Słownika Biograficznego) i Jana (poety i prozaika). Jego córką była Maria (tłumaczka i pisarka).

</doc>
<doc id="433628" url="https://pl.wikipedia.org/wiki?curid=433628" title="Aszkelon">
Aszkelon

 (lub "Ashqelon", ; , również عسقلان) – miasto położone w Dystrykcie Południowym w Izraelu.
Położenie.
Leży na wybrzeżu Morza Śródziemnego w odległości 31 km na południe od Tel Awiwu, w otoczeniu kibuców Zikim, Karmijja i Niccanim, moszawów Mawki’im, Ge’a, Maszen, Berechja i Nir Jisra’el, oraz wiosek Bat Hadar, Kefar Silwer i Nizan. Jest to ważny port morski i ośrodek przemysłowy Izraela.
Historia.
Badania archeologiczne odkryły w tym miejscu pozostałości starożytnego miasta z okresu przed-kananejskiego (około XXX wiek p.n.e.). Prawdopodobnie miasto liczyło około 15 tys. mieszkańców, posiadało dobre zaopatrzenie w wodę i było bronione przez mury obronne o długości 2,4 km, wysokości 15 m i grubości 50 m. W epoce brązu (XXV–X wiek p.n.e.) miasto było ważnym portem morskim i kwitnącym ośrodkiem handlowo-rzemieślniczym, zajmującym powierzchnię ponad 150 akrów. Znajdowała się tutaj najstarsza na świecie brama łukowa, której pozostałości zachowały się do czasów współczesnych. W mieście oddawano cześć kananejskim bogom El i Baalowi. listy z Amarny z 1350 p.n.e. do egipskiego faraona wymieniają Aszkelon, którego władczynią była wówczas Yidya.
W 1150 p.n.e. kananejski Aszkelon zdobyli Filistyni, którzy rozbudowali to miasto portowe. Było to jedno z pięciu filistyńskich miast należących do tzw. Pentapolis (Gaza, Ekron, Aszdod, Aszkelon i Gat). Aszkelon pozostawał w ciągłych sporach z Królestwem Izraela i później z Królestwem Judy. W 604 p.n.e. Aszkelon został zdobyty i zniszczony przez wojska babilońskie Nabuchodonozora II. Ludność miasta została wysiedlona i zakończyła się w ten sposób era Filistynów.
Aszkelon został szybko odbudowany i w okresie hellenistycznym był to ważny port morski. Podczas powstania Machabeuszy Aszkelon znalazł się strefie żydowskich wpływów, nie wszedł jednak w granice państwa Machabeuszy. Pomimo to, w I wieku p.n.e. rabin Szymon ben Schetach skazał na śmierć w Aszkelonie 80 kobiet, które oskarżono o czary. Później, krewni kobiet zemścili się, nakłaniając fałszywych świadków do złożenia oskarżeń przeciwko synowi rabina Szymona, co doprowadziło do skazania go.
Prawdopodobnie w Aszkelonie urodził się król Herod Wielki, który rozbudował miasto. Powstały wówczas łaźnie miejskie, fontanny publiczne i duże kolumnady. Herod Wielki finansował tak duże prace budowlane w Aszkelonie, pomimo faktu, że miasto nie wchodziło w skład jego królestwa.
W 640 Aszkelon zajęli Arabowie. Podczas I wyprawy krzyżowej po zdobyciu Jerozolimy w 1099, wojska muzułmańskie ruszyły z odsieczą z Egiptu. Doszło wówczas do bitwy pod Aszkelonem, w której krzyżowcy pokonali muzułmanów. Samo miasto nie zostało jednak zdobyte przez krzyżowców, z powodu wewnętrznych sporów jakie wybuchły w ich szeregach.
Ponieważ Aszkelon zajmował strategiczne miejsce pomiędzy Królestwem Jerozolimskim a Kalifatem Fatymidów, Arabowie pośpiesznie ufortyfikowali miasto, budując wokół niego 53 wieże obronne. Była to najważniejsza twierdza graniczna Fatymidów. Była ona wykorzystywana do nieustannych najazdów na Królestwo Jerozolimskie. Z tego powodu, podczas II wyprawy krzyżowej król Baldwin III Jerozolimski po 5-miesięcznym oblężeniu zdobył w 1153 Aszkelon. Miasto nazwano Askalon i dołączono do Hrabstwa Jafy, które zmieniło wówczas nazwę na Hrabstwo Jafy i Askalonu.
W 1187 muzułmański władca Saladyn, po pokonaniu wojsk krzyżowców w bitwie pod Hittin, zdobył i doszczętnie zniszczył Askalon. Na jego ruinach król Anglii Ryszard I Lwie Serce wybudował na nową cytadelę. W latach 1240–1241 była ona rozbudowywana, jednak w 1247 została zdobyta przez Arabów. W 1270 sułtan Bajbars nakazał całkowicie zniszczyć miasto Askalon i zasypać miejscowy port. W efekcie miejsce to zostało opuszczone przez swoich mieszkańców i przez długie lata pozostawało opuszczone.
Dopiero w XVI wieku w miejscu tym powstała arabska wieś al-Majdal (, ). Wioska szybko rozwijała się i w 1596 była szóstą osadą Palestyny pod względem liczebności populacji (2795 mieszkańców). Na przełomie XIX–XX wieku rozwinął się tutaj przemysł tkacki.
Region al-Majdal przeszedł pod kontrolę brytyjską podczas I wojny światowej. 9 listopada 1917 miasto zajęli żołnierze brytyjscy. Zgodnie ze spisem ludności przeprowadzonym w Mandacie Palestyny w 1922, w al-Majdal żyło 5100 mieszkańców oraz 1326 w sąsiedniej wiosce Jora. Brytyjczycy wybudowali tutaj duży budynek policji, nazwany „Tiggert” (obecnie służy jako więzienie) oraz nadbrzeżną strażnicę policyjną, której zadaniem było chronienie przed nielegalną imigracją żydowską napływającą do Palestyny.
Podczas wojny o niepodległość w 1948 miasto zajęły na kilka miesięcy wojska egipskie. Miasto było kilkakrotnie bombardowane i znajdowało się pod ostrzałem. 4 listopada 1948 wojska izraelskie przeprowadziły ofensywę i zajęły al-Majdal. W obawie przed pogromami uciekło wówczas ponad 1 tys. mieszkańców. Generał Jigal Allon opowiedział się za deportacją pozostałych Arabów z miasta, jednak lokalni dowódcy izraelskich oddziałów nie wykonali tych zaleceń i arabska populacja al-Majdal szybko odbudowała się do poziomu około 2 tys. mieszkańców. Przez około rok żyli oni w zamkniętej strefie wojskowej, a w tym czasie trwała tajna debata nad ich dalszym losem. Generał Mosze Dajan i premier Dawid Ben Gurion opowiedzieli się za deportacją wszystkich Arabów z miasta, jednak lewicowa partia Mapam oraz związek zawodowy Histadrut sprzeciwiły się temu. Ostatecznie rząd Izraela zdecydował, że Arabowie powinni wyjechać. Należało jednak to zrobić w ten sposób, aby decyzję o wyjeździe podejmowali oni dobrowolnie i w ten sposób nie powodować dodatkowego nacisku na państwo Izrael ze strony międzynarodowych organizacji humanitarnych. Polityka zachęcania do wyjazdu obejmowała między innymi sprzedaż walut po bardzo korzystnych kursach. Dodatkowo rozpoczęła się kampania zastraszania, połączona z antyarabską propagandą i nocnymi napadami. 17 sierpnia 1950 mieszkańcy al-Majdal zgodzili się na wyjechanie i kolumną samochodów ciężarowych zostali przewiezieni do egipskiej Strefy Gazy, gdzie dołączyli do innych palestyńskich uchodźców. Przed październikiem 1950 w al-Majdal pozostało jedynie 20 arabskich rodzin, z których większość wyprowadziła się później do Gazy lub Lod.
Izraelski rząd już w czerwcu 1949 uznał al-Majdal za odpowiednie miejsce do utworzenia miasta dla około 20 tys. mieszkańców. W lipcu 1949 zaczęli się tutaj osiedlać pierwsi żydowscy imigranci z krajów arabskich, z Polski i z Rumunii oraz zdemobilizowani izraelscy żołnierze. Najczęściej zajmowali oni opuszczone arabskie domy i uczestniczyli w kampanii zachęcającej wszystkich Arabów do opuszczenia al-Majdal. W grudniu 1949 w mieście żyło już 2,5 tys. Żydów.
W 1949 zmieniono nazwę miasta na Migdal Gaza, a następnie na Migdal Gad i Migdal Aszkelon. W 1953 do miasta przyłączono sąsiednią wieś Afridar i całość nazwano Aszkelon. W 1961 miasto znajdowało się na 16. miejscu wśród izraelskich miast uszeregowanych pod względem liczby ludności, z populacją na poziomie 24 tys. mieszkańców. W tym roku otworzono Szpital Aszkelon, później nazwany Centrum Medyczne Barzilai (na cześć ministra zdrowia Israel Barzilai).
W 1968 roku odbyło się oficjalne otwarcie portu Aszkelon. Port powstał przy elektrowni, w odległości około 2 km na południowy zachód od miasta Aszkelon. Operatorem portu zostało przedsiębiorstwo "Eilat-Ashkelon Pipeline Company Ltd."
12 marca 2008 na miasto spadły rakiety wystrzelone ze Strefy Gazy przez palestyńską organizację terrorystyczną Hamas. W ataku rannych zostało 7 osób. Od tamtej pory co jakiś czas na Aszkelon spadają palestyńskie rakiety, powodując znaczne szkody materialne. Burmistrz Roni Mahatzri oświadczył, że „jest to stan wojny, bo nie ma żadnej innej definicji dla tego. Jeżeli będzie to trwało tydzień lub dwa, możemy poczekać, ale nie mamy zamiaru pozwalać aby stało się naszą codziennością”.
Demografia.
Zgodnie z danymi Izraelskiego Centrum Danych Statystycznych z 2008 roku w mieście żyło 109,5 tys. mieszkańców.
Populacja miasta pod względem wieku:
W Aszkelonie znajdują się następujące osiedla mieszkaniowe: Ramat Kramim, Barne’a, Neot Barne’a, Afridar, Ashkelon City, Eshkolei Paz, District Center, Neve Hahadarim, Neve Dkalim, Kohav Ha-Tsofon, Ramat Eshkol, Migdal, Neve Ilan, Neot Ashkelon, Giv’at Tsiyon, Giv’at Ha-Perahim, Havradim Garden, Agamim, Shikmim, Jabotinsky, Neve Alonim, Neve Yam i Golda.
Edukacja.
W Aszkelonie znajduje się 31 szkół podstawowych i 10 średnich.
Naukę można kontynuować w tutejszym Ashkelon College, który jest filią Uniwersytetu Bar-Ilana z Ramat Ganu. Uczęszcza do niego 6 tys. studentów, którzy mogą kształcić się na kierunkach: edukacja, kryminologia, nauki społeczne, ekonomia i zarządzanie.
Z uczelni religijnych w Aszkelonie są "Or Haya Chabad School", "Sinai Religious School", "Neve Zion", "Uziel", "Tsviya High School Yeshiva" i "Talmud Tora Pele Yoets".
Kultura.
Aszkelon jest znany jako miasto licznych koncertów i festiwali muzycznych. Miejski chór "Hof Yamim", liczący 40 osób, oferuje różnorodny repertuar tradycyjnych pieśni żydowskich. W mieście działają dwie grupy taneczne – imigrantów z Jemenu i Gruzji. Występują one na licznych występach i przeglądach w kraju oraz na całym świecie.
W dawnym arabskim hotelu urządzono Muzeum Aszkelonu (ang. "The Ashkelon Khan and Museum"), które przedstawia długą historię miasta i gromadzi liczne znaleziska archeologiczne z tego regionu. Jest tutaj wystawiona replika słynnego srebrnego cielca kananejskiego. W muzeum odbywają się liczne wystawy sztuki, pokazy i koncerty, a dla zwiedzających przygotowano prezentacje audio-video w językach angielskim, francuskim i hebrajskim.
W "The Outdoor Museum" zgromadzono liczne archeologiczne znaleziska z Aszkelonu. Między innymi umieszczono tutaj dwa rzymskie sarkofagi wykonane z marmuru. Są one pięknie ozdobione i są najwspanialszymi sarkofagami pokazywanymi w izraelskich muzeach. Na sarkofagach znajdują się sceny bitwy i polowania, oraz inne słynne sceny znane z mitologii. Poza nimi w muzeum są liczne rzeźby, kolumny itp.
W mieście znajduje się także centrum absorpcji imigrantów "Beit Canada Absorption Center".
Szpitale.
W Aszkelonie znajduje się "Centrum Medyczne Barzilai" (na cześć ministra zdrowia Israel Barzilai)
Sport.
W Aszkelonie jest klub koszykarski Ironi Aszkelon, prowadzący rozgrywki w zawodowej izraelskiej lidze piłki koszykowej.
Gospodarka.
Aszkelon jest regionalnym centrum biznesu dla całego regionu. W mieście znajdują się trzy strefy przemysłowe, w których działa ponad 40 dużych i średnich przedsiębiorstw. Jest to ważny ośrodek przemysłu spożywczego, samochodowego, elektrotechnicznego, produkcji materiałów budowlanych i chemicznych.
Przedsiębiorstwo "Ashot Ashkelon Industries Ltd." jest czołowym izraelskim producentem nowoczesnych technologii dla wojska, lotnictwa i przemysłu kosmicznego. Firma należy do koncernu zbrojeniowego "Israel Military Industries Ltd." ("IMI") i zatrudnia około 400 pracowników. Firma Ashkelon Grup jest informatyczną agencją detektywistyczną, specjalizującą się w dochodzeniach dotyczących bezpieczeństwa komputerowego. Licencjonowani oficerowie tej firmy oferują konsultacje i ekspertyzy sądowe.
W 1968 nastąpiło oficjalne otwarcie portu Aszkelon. Port powstał przy elektrowni, w odległości około 2 km na południowy zachód od centrum miasta. Specjalizuje się w przeładunku towarów i ropy naftowej. Port posiada połączenie kolejowe Rakewet Jisra’el z całym krajem. Operatorem portu zostało przedsiębiorstwo "Eilat-Ashkelon Pipeline Company Ltd.", które zarządza także trzema oddzielnymi rurociągami przesyłającymi ropę naftową: z portu Ejlat do portu Aszkelon (długość 254 km), oraz z Aszkelonu do rafinerii w Aszdod i Hajfie.
W 2005 w Aszkelonie uruchomiono największy na świecie zakład odsalania wody morskiej.
Miasto posiada największe w Izraelu możliwości dalszego rozwoju stref przemysłowych, poprzez poszerzanie ich obszaru na terenach wiejskich. Umożliwia to także dobrze rozwinięta infrastruktura oraz wydajna sieć dróg.
Turystyka.
Stare Miasto (dawne arabskie miasto al-Majdal) stanowi malowniczą dzielnicę z wąskimi uliczkami przy których tętnią życiem sklepy, targowiska, restauracje, kawiarnie, galerie sztuki i wystawy sztuki. W północnej części Starego Miasta znajdują się muzea archeologiczne miasta.
Tuż przy południowej granicy miasta znajduje się "Park Narodowy Aszkelon", obejmujący nadmorskie wydmy oraz ruiny starożytnych budowli. W samym centrum parku wznosi się wzgórze z imponującymi ruinami z okresu Rzymian. Na szczególną uwagę zasługują ruiny bizantyjskiego kościoła z IV wieku z zachowanymi marmurowymi kolumnami i mozaikowymi posadzkami. Kościół został zniszczony przez Arabów w VII wieku.
Jednak największym walorem turystycznym Aszkelonu są wspaniałe 10-km plaże, które przyciągają turystów z kraju i zagranicy. Można tutaj uprawiać wszystkie sporty wodne. Od niedawna miasto promuje się jako stolica wakacyjna Izraela. W związku z tym wybudowano pięć nowoczesnych hoteli i liczne mniejsze ośrodki wypoczynkowe, oferujące turystom wszelkiego rodzaju rozrywki. Znajduje się tutaj aquapark "Ashkeluna", kręgielnie, korty tenisowe, baseny kąpielowe, restauracje i puby.
Marina Aszkelon jest jedną z największych w Izraelu przystani dla jachtów. Może ona pomieścić do 600 jachtów o głębokości zanurzenia od 4 do 6 m. Marina znajduje się pomiędzy dwoma najlepszymi plażami Aszkelonu ("Delila" i "Bar-Kochba") u podnóża pięknego klifu nadmorskiego. Organizuje się tutaj liczne międzynarodowe regaty żeglarskie.
Na przybrzeżnej rafie piaskowcowej w pobliżu Aszkelonu stworzono park podwodny. Nurkujący turyści mogą oglądać zatopione starożytne statki (z późnej epoki brązu – około 3200 lat temu) w otoczeniu wodorostów i ławic ryb.
Na wzgórzach górujących nad północnymi plażami Aszkelony wznosi się grobowiec szejka z XIII wieku.
Transport.
Wzdłuż wschodniej granicy miasta przebiega droga ekspresowa nr 4 , która w pobliżu stacji kolejowej Aszkelon krzyżuje się z drogami ekspresowymi nr 35 i nr 3.
We wschodniej części miasta, na terenie strefy przemysłowej Aba Hillel Silber, znajduje się stacja kolejowa Aszkelon. Pociągi z Aszkelonu jadą do Lod, Tel Awiwu, Binjamina-Giwat Ada, Netanii i Aszdod.

</doc>
<doc id="433630" url="https://pl.wikipedia.org/wiki?curid=433630" title="Askalon">
Askalon



</doc>
<doc id="433631" url="https://pl.wikipedia.org/wiki?curid=433631" title="Hilozoizm">
Hilozoizm



</doc>
<doc id="433632" url="https://pl.wikipedia.org/wiki?curid=433632" title="Nokia 3510i">
Nokia 3510i

Nokia 3510i – telefon komórkowy z serii S30 wprowadzony na rynek w październiku 2002 roku.

</doc>
<doc id="433635" url="https://pl.wikipedia.org/wiki?curid=433635" title="IBA">
IBA



</doc>
<doc id="433636" url="https://pl.wikipedia.org/wiki?curid=433636" title="Interbau">
Interbau



</doc>
<doc id="433640" url="https://pl.wikipedia.org/wiki?curid=433640" title="Henri Louis Le Chatelier">
Henri Louis Le Chatelier

Henri Louis Le Chatelier (ur. 8 października 1850 w Paryżu, zm. 17 września 1936 w Miribel-les-Échelles) – francuski chemik i teoretyk organizacji.
W 1881 sformułował równolegle z Karlem Braunem regułę przekory, pozwalającą przewidzieć efekty zaburzania równowagi reakcji chemicznych.
Henry Louis Le Chatelier był jednym z pięciu głównych przedstawicieli nurtu inżynierskiego w nauce organizacji i zarządzania. Nurt ten zajmował się organizacją procesów produkcyjnych i usługowych w różnych dziedzinach gospodarki.
Le Chatelier w 1881 opublikował regułę przekory, stanowiąca podstawę teorii równowagi chemicznej. Mówi ona, że:
Zasadę tę do nauk organizacji przeniósł Karol Adamiecki, który stwierdził, że jeśli w organizacji wprowadzimy zmiany (wytrącimy system z równowagi), to będzie ona chciała powrócić do poprzedniego stanu równowagi. Wynika z tego, że należy stopniowo wprowadzać zmiany, aby nie doprowadzić do ich odrzucenia.
W 1904 roku Le Chatelier założył pierwsze we Francji czasopismo metalurgiczne "Le Revue de Métallurgie", w którym drukował artykuły na tematy związane m.in. z organizacją pracy, a także niektóre artykuły Fredericka Winslowa Taylora.
W 1926 roku Le Chatelier wydał książkę pt. "Filozofia systemu Taylora", gdzie zamieścił nie tylko opracowane przez Taylora zasady i metody naukowej organizacji, ale także swoje artykuły uogólniające te teorie. Zostały one sformułowane jako zasada stopniowego doskonalenia, zwana obecnie cyklem organizacyjnym.

</doc>
<doc id="433641" url="https://pl.wikipedia.org/wiki?curid=433641" title="Teraz Kurwa My">
Teraz Kurwa My



</doc>
<doc id="433642" url="https://pl.wikipedia.org/wiki?curid=433642" title="WuWa">
WuWa



</doc>
<doc id="433644" url="https://pl.wikipedia.org/wiki?curid=433644" title="Kościół św. Jana Kantego w Kętach">
Kościół św. Jana Kantego w Kętach

Kościół św. Jana Kantego w Kętach – kościół w Kętach, znajdujący się w pobliżu kościoła parafialnego pw. św. Małgorzaty i Katarzyny. W miejscu współcześnie istniejącego kościoła św. Jana Kantego początkowo znajdowała się zbudowana w latach 1644-1648 mała i ciemna kaplica. Znajdowała się ona w pobliżu miejsca, w którym stał dom rodzinny św. Jana z Kęt. 
W początkach XVIII wieku rozpoczęto budowę barokowego kościoła, którego fundatorem był Sykstus Lubomirski. Kościół został poświęcony 14 czerwca 1724. Jest to budowla jednonawowa, z barokową fasadą, kolebkowym sklepieniem z lunetami i ołtarzem głównym z 1722. Jak notował w swym "Dziejopisie Żywieckim" pod rokiem 1722 żywiecki wójt Andrzej Komoniecki: "Tegoż roku w Kętach na święto świętego Jana Kantego w kaplicy narodzenia jego ołtarz wielki nowy wystawiono za staraniem księdza Jana Chryzostoma Pyzowicza, kanonika kolegiackiego kościoła Wszech Świętych w Krakowie, a plebana kętckiego i patrioty tamecznego".
Kościół do 1939 był pod opieką władz miasta Kęty. Obecnie zajmuje się nim sąsiednia parafia rzymskokatolicka.

</doc>
<doc id="433650" url="https://pl.wikipedia.org/wiki?curid=433650" title="Shin Bet">
Shin Bet



</doc>
<doc id="433652" url="https://pl.wikipedia.org/wiki?curid=433652" title="Premierzy Armenii">
Premierzy Armenii

Premier Armenii to szef rządu Republiki Armenii. 
Armeńska Socjalistyczna Republika Radziecka (1922–1991).
W latach 1921-1946 przewodniczący Rady Komisarzy Ludowych, od 1946 przewodniczący Rady Ministrów.

</doc>
<doc id="433654" url="https://pl.wikipedia.org/wiki?curid=433654" title="Biuro Hydrograficzne Marynarki Wojennej">
Biuro Hydrograficzne Marynarki Wojennej

Biuro Hydrograficzne Marynarki Wojennej (BHMW, stosuje się również zapis: BH MW) – jednostka wojskowa Marynarki Wojennej, zajmująca się pomiarami hydrograficznymi. Na mocy ustawy pełni, we współpracy z Dyrektorami Urzędów Morskich funkcję Państwowej Morskiej Służby Hydrograficznej
Do ustawowych zadań Państwowej Morskiej Służby Hydrograficznej należy:
Mapy morskie wydawane przez BH MW obejmują obszar Morza Bałtyckiego, wraz z Cieśninami Duńskimi i wejściami do polskich portów.
Powstanie BH MW.
Warunki powstania hydrografii Marynarki Wojennej.
Powrót Polski na mapę polityczną świata, po 123 latach nieistnienia jako państwo, odbywał się w dość skomplikowanej sytuacji politycznej. Kształt terytorialny nowo narodzonego państwa tworzył się stopniowo i praktycznie w pełni zakończył dopiero w 1922. Dzień 10 lutego 1920, będący dniem uroczystego objęcia wybrzeża morskiego przez Polskę, zamknął pierwszy, początkowy okres starań władz polskich o dostęp do morza. Pierwsze starania przypadały na okres bezpośrednio po odzyskaniu niepodległości. Podjęte one zostały przez kilkudziesięciu Polaków – byłych oficerów marynarki, wywodzących swój rodowód zawodowy z marynarki austro-węgierskiej, rosyjskiej lub niemieckiej. To im (między innymi Kazimierzowi Porębskiemu, Bogumiłowi Nowotnemu) należy w dużej mierze przypisać opracowanie dekretu podpisanego przez Naczelnika Państwa Józefa Piłsudskiego. Na mocy tego dekretu 28 listopada 1918 utworzono marynarkę polską i powołano jednocześnie jej pierwszy organ kierowniczy – Sekcję Marynarki – podporządkowaną Ministerstwu Spraw Wojskowych. Sekcja ta zakończyła swoją działalność w momencie utworzenia Departamentu dla Spraw Morskich (DSM), czyli 2 maja 1919. Dekret z 28 listopada 1918, oprócz skupienia rozproszonej kadry oficerskiej i podoficerskiej, dał możliwość zachowania i wykorzystania jej fachowej wiedzy morskiej, niekiedy mocno zróżnicowanej pod względem merytorycznym. Jednocześnie stanowił poważny argument polityczny w rękach delegacji polskiej uczestniczącej w konferencji pokojowej w Paryżu. Pokazywał bowiem, że Polska nie zamierza zrezygnować ze starań o uzyskanie dostępu do morza i poprzez utworzenie marynarki polskiej dała sygnał, że jest w stanie je odpowiednio zabezpieczyć i zagospodarować. Na mocy traktatu pokojowego podpisanego na zakończenie tej konferencji 28 czerwca 1919 przyznano Polsce skrawek wybrzeża o długości zaledwie 140 km – od Orłowa po Żarnowiec, z czego połowę stanowiła linia brzegowa Półwyspu Helskiego. Zajmował on tylko około 2,5% długości granicy lądowej i dodatkowo był niejako „wciśnięty” w tzw. korytarz między ówczesnymi granicami państwa niemieckiego. Sytuacja ta znacznie utrudniała realizację wszelkich działań obronnych, co potwierdziło się we wrześniu 1939. Otrzymany pas wybrzeża nie był zgodny z oczekiwaniami Polaków związanymi z uzyskaniem szerokiego dostępu do morza. Kpt. O. Żukowski wspominał z goryczą: "Otrzymaliśmy brzeg pustynny i niegościnny. Kilka ubogich wiosek rybackich, z jednym miasteczkiem nadmorskim – Puckiem na czele, dwa miniaturowe porty rybackie – w Pucku i na Helu, a pomiędzy nimi lotne piaski pokryte karłowatą sosną, rozległe torfowiska".
Oba wymienione porty – Puck i wybudowany przez Niemców w latach 1802–1893 Hel, nie mogły stanowić bazy dla przyszłej polskiej floty wojennej, nie tylko ze względu na małe rozmiary, ale także niewielkie głębokości w basenach portowych oraz brak jakiegokolwiek zabezpieczenia logistycznego w postaci magazynów, stoczni czy większych zakładów produkcyjnych związanych z gospodarką morską. W porcie puckim znajdował się jedynie jeden basen o głębokości 3,5 m, długości 60 m i szerokości około 40 m. Natomiast w drugim z wymienionych, bardzo zaniedbanym porcie, był basen o głębokości zaledwie 2,5 m oraz dwa mola o łącznej długości 480 m. Sytuację dodatkowo komplikował fakt nieposiadania przez władze Polski żadnych aktualnych informacji o sytuacji batymetrycznej w akwenie Zatoki Puckiej, szczególnie przy podejściu do portu Puck, gdzie występowały liczne mielizny i spłycenia.
Gdańsk, niegdyś bardzo związany z państwem polskim, będący jedynym portem morskim leżącym w granicach Zatoki Gdańskiej, uzyskał status wolnego miasta i formalnie pozostał poza granicami Polski. Tym niemniej, powyższy skromny stan posiadania nad Bałtykiem przywrócił Polsce utracony przy rozbiorach charakter państwa morskiego i nałożył na nią związane z tym poważne obowiązki. Jednym z nich była konieczność zapewnienia pełnego bezpieczeństwa żeglugi na własnych wodach terytorialnych. Posiadanie takich wód było naturalnym prawem suwerennego państwa morskiego, jakim była już Polska. Należy tu nadmienić, że pod względem prawnym morskie granice państwa polskiego zostały formalnie określone dopiero w 1932 w "Rozporządzeniu Prezydenta Rzeczypospolitej z 21 października 1932 r. o granicy morskiej" opublikowanym w Dzienniku Ustaw nr 92, poz. 789 z 27 października 1932 r.
Mając do czynienia z tak skomplikowaną sytuacją polskiego wybrzeża obejmującego linię brzegową i przylegający do niej pas wód, konieczne stało się podjęcie działań związanych z fizycznym i formalnym przejęciem nadmorskiej administracji oraz uruchomienie własnej służby hydrograficznej odpowiedzialnej za bezpieczeństwo żeglugi.
Przygotowania w tej sprawie poczynione zostały dużo wcześniej, jeszcze przed oficjalnym przejęciem odcinka wybrzeża przydzielonego na podstawie traktatu wersalskiego. Już pod koniec 1919 do Gdańska został skierowany kpt. mar. Józef Unrug, który jako Komisarz Szczegółowy przy Przedstawicielu RP w Gdańsku miał za zadanie stworzenie odpowiednich warunków do przejęcia obiektów i brzegowych urządzeń oznakowania nawigacyjnego, dotychczas zarządzanego przez administrację niemiecką, oraz utworzenia zaczątków polskiej służby hydrograficznej. Nie było to łatwe, bowiem dotychczasowa administracja niemiecka próbowała opóźnić wszelkie czynności związane z przekazaniem stronie polskiej infrastruktury nawigacyjnej znajdującej się w pasie wybrzeża przyznanego Polsce. Propozycja czasowego pełnienia obowiązków zarządu służby hydrograficznej przez niemiecki urząd w Ustce (niem. "Stolpmünde") spotkała się z natychmiastową reakcją szefa DSM – Kazimierza Porębskiego, który w piśmie z 30 października 1919 skierowanym do Naczelnego Dowództwa Wojska Polskiego, wskazał na zagrożenia interesów wojskowych i morskich oraz niebezpieczeństwa wynikające z takiej sytuacji. Podkreślił także w omawianym wypadku naruszenie idei suwerenności Rzeczypospolitej Polskiej na jej własnym wybrzeżu. Powyższa propozycja, oraz druga – odnosząca się do świadczenia przez Niemców na rzecz Polski usług w zakresie służby ostrzegawczo-meteorologicznej, ostatecznie upadły. Zanim rozpoczęto oficjalne przejmowanie całej infrastruktury systemu oznakowania nawigacyjnego polskiego wybrzeża, podjęto działania zmierzające do pozyskania odpowiedniej jednostki pływającej, mogącej spełniać w najbliższej przyszłości zadania związane z zapewnieniem bezpieczeństwa żeglugi na polskich akwenach morskich.
Zadania tego podjął się kpt. mar. Józef Unrug. Efektem jego działań było zakupienie pod koniec 1919 jednostki pływającej przeznaczonej do pełnienia funkcji okrętu hydrograficznego.
Okres przygotowań do stworzenia podstaw sprawnego funkcjonowania przyszłej służby hydrograficznej został zakończony w momencie utworzenia pierwszej w historii Polski instytucji, której celem było wypełnianie zadań związanych z utrzymaniem bezpieczeństwa żeglugi na polskich obszarach morskich. Instytucją tą był Urząd Hydrograficzny Marynarki Wojennej, który poprzez to, że tworzyli go ludzie związani z Marynarką Wojenną, od początku swego istnienia był z tym rodzajem sił zbrojnych nierozerwalnie związany.
Fakt utworzenia służby hydrograficznej, miał dla Polski ogromne znaczenie. Po pierwsze, Rzeczpospolita zaznaczała w ten sposób swoją obecność nad Bałtykiem i chęć jej kontynuowania. Po drugie, posiadanie okrętu hydrograficznego umożliwiało podejmowanie dalszych działań związanych z nawigacyjno-hydrograficznym zabezpieczeniem akwenów, będących pod egidą administracji polskiej, poprzez możliwość pozyskiwania nowych danych i weryfikacji informacji już posiadanych.
Organizacja służby hydrograficznej Marynarki Wojennej Polski Odrodzonej.
Do zapewnienia bezpieczeństwa żeglugi morskiej niezbędna była między innymi wiedza dotycząca aktualnej sytuacji hydrograficznej panującej w danym akwenie morskim. Pozyskiwaniem i odpowiednim przetwarzaniem informacji opisujących tę sytuację zajmowały się specjalistyczne instytucje i organizacje działające zarówno w strukturach cywilnych, jak i wojskowych, które nazywano służbą hydrograficzną danego państwa. Organizacja służby hydrograficznej uzależniona była w głównym stopniu od zadań, jakie miała ona realizować. Wskutek zmian zadań, wynikających z sytuacji polityczno-wojskowej, często następowały przekształcenia organizacyjne i kadrowe. Poniżej przedstawiono rozwój i zmiany w organizacji, jakim podlegała służba hydrograficzna Marynarki Wojennej w okresie 1920–1939.
Urząd Hydrograficzny, Służba Hydrograficzna Marynarki Wojennej.
19 lutego 1920 utworzono Urząd Hydrograficzny Marynarki Wojennej – pierwszą instytucję tego rodzaju w historii państwa. Data ta jest uznawana w Polsce za święto hydrografii. Pierwszym szefem Urzędu Hydrograficznego został, wspomniany wcześniej, kpt. mar. Józef Unrug, który swą (kierownika urzędu) siedzibę miał początkowo w Śródmieściu Gdańska, natomiast biura nowo utworzonego Urzędu Hydrograficznego ulokowano w Nowym Porcie (niem. "Neufahrwasser"). Wybór Gdańska przez władze Departamentu dla Spraw Morskich (DSM) na miejsce tymczasowej siedziby nowego urzędu wynikał z istnienia w tym mieście sprawnych połączeń telekomunikacyjnych umożliwiających szybkie nawiązanie kontaktu z instytucjami centralnymi w Warszawie. Istotna była również lokalizacja wielu przedstawicielstw znanych towarzystw żeglugowych. Należy pamiętać, że był to okres tworzenia zalążków Polskiej Marynarki Wojennej, podejmowania decyzji istotnych dla nowo utworzonej służby hydrograficznej, np. dotyczących remontu i wyposażenia zakupionego pod koniec 1919 statku, który 10 lutego 1920 pod nazwą Pomorzanin został wcielony do Marynarki Wojennej. Pod względem hierarchii służbowej Urząd Hydrograficzny podlegał DSM Ministerstwa Spraw Wojskowych. Początkowo, oprócz kpt. mar. Józefa Unruga, w skład personelu Urzędu Hydrograficznego (dalej: UH) wchodzili: por. mar. Jerzy Rychłowski, ppor. mar. Stanisław Szworc, kpt. mar. inż. Jan Jeziorski, pełniący funkcję pełnomocnika UH oraz Marian Konarski pełniący funkcję oficera gospodarczego w utworzonej 11 stycznia 1921 Komisji Gospodarczej Urzędu Hydrograficznego.
W styczniu 1920 rozpoczęto kompletowanie załogi okrętu hydrograficznego ORP Pomorzanin. Dnia 1 maja 1920 w Gdańsku na pokładzie tego okrętu nastąpiło uroczyste podniesienie bandery, po czym udał się on do portu w Pucku. W dostępnej literaturze nie ma odpowiedzi na pytanie, czy załoga tego okrętu wchodziła w skład personelu Urzędu Hydrograficznego Marynarki Wojennej. Większość autorów zajmujących się problematyką administracji morskiej w II Rzeczypospolitej nie podaje jednoznacznej odpowiedzi. Przyjęto więc założenie, że załoga ORP Pomorzanin była częścią ówczesnego stanu osobowego Urzędu Hydrograficznego MW. Szczegółowy wykaz składu osobowego ORP Pomorzanin w okresie od 1 stycznia do 15 czerwca 1920 przedstawia załącznik nr 1.
W marcu 1920 do Urzędu Hydrograficznego MW przybył por. mar. Tadeusz Bramiński, który dysponował dużym zasobem fachowej wiedzy i doświadczeniem w pracach hydrograficznych zdobytym podczas służby w niemieckiej marynarce wojennej. Kazimierz Porębski pisał, że był on "(...) jedynym wykwalifikowanym praktycznie hydrografem w marynarce wojennej i jako taki, zastąpiony być nie może". 15 czerwca 1920 por. mar. Tadeusz Bramiński objął dowództwo nad ORP Pomorzanin. Wraz ze zmianą dowódcy okrętu nieznacznej modyfikacji poddano także skład osobowy załogi. Wykaz członków załogi wraz z pełnionymi przez nich w tym okresie funkcjami przedstawia załącznik nr 2. Nowy dowódca w miesiącach letnich 1920 rozpoczął intensywne szkolenie załogi w zakresie wykonywania pomiarów hydrograficznych. Z przeszkolonych na okręcie podoficerów i marynarzy stworzono tzw. grupę pomiarową, która niebawem rozpoczęła sondowanie początkowo Kanału Depke, będącego fragmentem toru podejściowego do Pucka na wysokości Cypla Rewskiego, dalej – rejonu podejścia do Pucka i portu w Pucku.
W maju 1920 kierownictwo DSM postanowiło przenieść siedzibę Urzędu Hydrograficznego i całego taboru portowego z Gdańska do Pucka. Zdaniem szefa Urzędu Hydrograficznego kpt. mar. Józefa Unruga, decyzja ta była przedwczesna. Swoje stanowisko w tej sprawie przedstawił on w raporcie z 28 maja 1920 do ówczesnego szefa DSM – kontradmirała Kazimierza Porębskiego. W efekcie podjętych działań zdecydowano się na tymczasowe pozostawienie siedziby urzędu oraz jego personelu w Gdańsku.
Urząd Hydrograficzny Marynarki Wojennej, w wyniku wewnętrznych zmian kadrowych oraz reorganizacji w ówczesnych strukturach Marynarki Wojennej, na przełomie sierpnia i września 1920 przemianowano na Służbę Hydrograficzną Marynarki Wojennej podporządkowaną Dowództwu Wybrzeża Morskiego, poprzez komendanta Portu Wojennego Puck. Dotychczasowy szef UH kpt. mar. Józef Unrug przekazał obowiązki swojemu następcy. Funkcję tę pełnili kolejno do 18 stycznia 1922 – kmdr por. Edward Sadowski, kpt. mar. Tadeusz Bramiński, a następnie Stefan Szmidt. Nowo powołanej instytucji przyznano na rok budżetowy 1921–1922 należne środki finansowe przeznaczone na zaspokojenie najważniejszych potrzeb związanych z jej funkcjonowaniem i wypełnianiem zadań stawianych przed tą służbą.
W styczniu 1921 nastąpiło przeniesienie siedziby Służby Hydrograficznej MW z Gdańska do Gdyni, (willa Tusia) na ul. Nadbrzeżną, obecnie ul. Waszyngtona. Ponieważ był to okres zintensyfikowania liczby pomiarów w zakresie prac geodezyjnych, hydrograficznych i hydrotechnicznych realizowanych w związku z podjęciem decyzji o budowie tymczasowego portu w Gdyni, przeniesienie siedziby wynikało najprawdopodobniej z chęci ulokowania pracowników UH w pobliżu rejonu prowadzonych prac.
W związku z rozszerzeniem dotychczasowej działalności Służby Hydrograficznej MW o takie rodzaje prac jak wydawanie Wiadomości Żeglarskich, prowadzenie korekty posiadanych morskich map nawigacyjnych (w większości niemieckich), przygotowanie instrukcji nawigacyjnych, konieczne stało się zwiększenie liczby osób zatrudnionych w nowo utworzonej służbie. 7 stycznia 1921 przybył do pracy w służbie hydrograficznej por. mar. Konstanty Rakusa-Suszczewski, który dwa tygodnie później objął etatowe stanowisko zastępcy szefa Służby Hydrograficznej Marynarki Wojennej.
Pod koniec 1921 w hydrografii polskiej nastąpiło ważne wydarzenie. Na mocy rozporządzenia Rady Ministrów z 1 grudnia tego roku dokonano rozdziału kompetencji i odpowiedzialności za sprawy hydrografii oraz bezpieczeństwa żeglugi pomiędzy Służbą Hydrograficzną Marynarki Wojennej a instytucjami cywilnej administracji morskiej reprezentowanej przez Urząd Marynarki Handlowej Ministerstwa Przemysłu i Handlu. Zgodnie z tym rozporządzeniem resort cywilny przejął między innymi sprawy oznakowania nawigacyjnego i latarń morskich. Na mocy tegoż rozporządzenia przekazano służbie cywilnej także jednostkę hydrograficzną ORP Pomorzanin, która 28 lutego 1922 została skreślona z listy floty. Dokonanie powyższego podziału było konieczne ze względu na coraz większy zakres obowiązków związanych z zapewnieniem bezpieczeństwa żeglugi, przy równoczesnym zwiększaniu się liczby spraw z zakresu hydrografii związanych luźno z Marynarką Wojenną lub niemających z nią żadnego związku.
Biuro Hydrograficzne Marynarki Wojennej.
Niejako przy okazji zmian organizacyjnych w strukturach Marynarki Wojennej, dokonujących się w połowie listopada 1921 i na początku stycznia 1922 związanych z wprowadzeniem pokojowej organizacji określającej miejsce Marynarki Wojennej w siłach zbrojnych, jej władze naczelne, ich podległość i stosunek do poszczególnych organów MSWojsk, nastąpiły kolejne zmiany organizacyjne również w dotychczas istniejącej Służbie Hydrograficznej Marynarki Wojennej. Po pierwsze, równolegle z przemianowaniem Dowództwa Wybrzeża Morskiego na Dowództwo Floty i przeniesieniem jego struktur z Pucka do Gdyni, zmieniono podległość tej służby – od 18 stycznia 1922 szef Służby Hydrograficznej MW podlegał odtąd komendantowi Portu Wojennego Puck. Po drugie, w związku z zatwierdzeniem etatów pokojowych Dowództwa Floty, 2 czerwca 1922 zmieniono nazwę Służby Hydrograficznej Marynarki Wojennej na Biuro Hydrograficzne Marynarki Wojennej (BHMW). Jak wspomina Jerzy Kłossowski "(...) nazwa biuro zamiast służby według ówczesnych kryteriów organizacyjnych nadawana była tym fachowym komórkom organizacyjnym, które nie miały podkomórek w terenie i całą pracę koncentrowały wewnątrz biura". Ze względu na brak okrętu hydrograficznego, dotychczas spełniającego rolę właśnie takiej "podkomórki w terenie", nastąpiło ograniczenie możliwości BH MW, a w konsekwencji – sprowadzenie go do roli organu zaopatrzenia floty w niezbędne mapy i wydawnictwa nautyczne oraz w sprzęt nawigacyjny. Pomimo zmiany nazwy i utraty okrętu hydrograficznego utrzymano dotychczasową wewnętrzną strukturę organizacyjną i etatową, która obejmowała Wydział Kartograficzny i Wydział Instrumentalny. W tym czasie szefem BH MW pozostawał kpt. mar. Tadeusz Bramiński, któremu podlegali: kierownik Wydziału Kartograficznego – chor. mar. Kazimierz Rygier, kierownik Wydziału Instrumentalnego – chor. mar. Franciszek Kopiec oraz dewiator chor. mar. Juljan Laskowski. Dotychczasowy zastępca szefa BHMW por. mar. Konstanty Rakusa-Suszczewski odszedł ze służby na początku maja 1922.
1 grudnia 1922, zgodnie z decyzją szefa Kierownictwa Marynarki Wojennej (KMW), stanowisko szefa BH MW objął kpt. mar. Jerzy Kłossowski. Dotychczasowy szef – kpt. mar. Tadeusz Bramiński początkowo został przesunięty na etat kierownika Wydziału Instrumentalnego, lecz wkrótce przeszedł na własną prośbę do Dowództwa Floty. Na początku 1923 nastąpiło kolejne przeniesienie siedziby BHMW, tym razem do Pucka. "W Pucku przydzielono do dyspozycji biura mały parterowy domek w bocznej uliczce tuż przy rynku" – wspomina Jerzy Kłossowski. Do trudnych warunków lokalowych dochodziły kłopoty finansowe związane z ogólnymi problemami gospodarczymi państwa. Budżet hydrograficzny był "wtłoczony" w ogólny plan finansowy Portu Wojennego w Pucku, dlatego nie było mowy o szybkiej poprawie bardzo skromnego stanu zaopatrzenia w mapy morskie i przyrządy nawigacyjne. Komendant portu miał duże trudności z zaspokajaniem potrzeb okrętów hydrograficznych na Wybrzeżu. W 1923 kampanie szkoleniowe okrętów były coraz dłuższe i intensywniejsze, oczekiwania wobec BHMW stale rosły, a istniejąca służba hydrograficzna nie mogła w pełni realizować swych zadań. Jedną z przyczyn takiego stanu rzeczy był fakt nielicznej obsady personalnej biura. Dlatego w okresie od grudnia 1922 do czerwca 1923, za zgodą dowódcy Floty w BH MW zatrudniono następujące osoby: urzędnika cywilnego Michała Chłopickiego – (1 grudnia 1922) na stanowisko kartografa; por. mar. Ludwika Ciszewskiego – (1 lutego 1923) na etat dewiatora; Władysława Morzyckiego (16 kwietnia 1923) w charakterze cywilnego pracownika kontraktowego.
Nowy Szef BH MW, opierając się na doświadczeniach z pobytu w Service Hydrographique de la Marine, postanowił usprawnić organizację służby, opracować długofalowy plan pracy i odzyskać okręt hydrograficzny. Podjęte działania realizował na dwóch płaszczyznach – pierwsza dotyczyła wyłącznie działań prowadzonych w ramach istniejącego BHMW, druga miała być realizowana w zakresie Marynarki Wojennej. Jednym z pierwszych działań, jakie zostały podjęte w ramach BHMW pod względem organizacyjnym, było ustalenie zadań dla tej instytucji na najbliższy okres oraz – na ich podstawie – dokonanie ścisłego podziału obowiązków pomiędzy pracownikami biura. Jak wspominał Jerzy Kłossowski wszelkie "(...) sprawy związane z opieką nawigacyjną nad okrętami do dewiacji włącznie", zostały przydzielone J. Laskowskiemu, który miał do pomocy Cz. Szydłowskiego, zadania obejmujące pomiary głębokości i korekty map przekazano Michałowi Chłopickiemu, prace redakcyjne dotyczące locji, Wiadomości Żeglarskich (WŻ) i korespondencję w językach obcych powierzono D. Rzepeckiej władającej biegle obcymi językami: angielskim, francuskim i niemieckim. "Pozostała obsada biura (...) – otrzymała zadania pomocnicze i porządkowe w ramach ogólnych czynności biura". By móc przystąpić do dalszych przedsięwzięć należało przede wszystkim uzyskać dla tych działań aprobatę wyższych przełożonych, którzy najprawdopodobniej mieli mierne pojęcie nie tylko o zadaniach i potrzebach służby hydrograficznej, ale także o roli, jaką powinna ona spełniać w odniesieniu do państwa i MW.
W rezultacie na początku 1923 opracowano dwa ważne dokumenty mające wpływ na dalsze losy hydrografii MW w Polsce. Zasadniczo oba dotyczyły sprawy reorganizacji BH MW jako reprezentanta służby hydrograficznej Marynarki Wojennej i zostały opracowane przez Jerzego Kłossowskiego. Pierwszy z nich był zatytułowany "Memoriał w sprawie Służby Hydrograficznej Morskiej" i przeznaczony dla naczelnych władz. Mówił o ogólnym znaczeniu hydrografii morskiej dla państwa morskiego i jej znaczenia dla Marynarki Wojennej. Jerzy Kłossowski w swoim opracowaniu postulował "(...) by całokształt służby bezpieczeństwa na morzu, związany z wykonywaniem zadań hydrograficznych oraz funkcji od nich zależnych, spoczywał na odpowiedzialności i był w jednych rękach Władzy Wojenno-Morskiej, która w nierównie większym stopniu, będąc zainteresowaną w sprawności tej służby i w należytym przygotowaniu jej do potrzeb czasu wojennego niż Marynarka Handlowa, nie może zrezygnować z wyłączności administrowania w powyższych dziedzinach stosunków morskich na naszem Wybrzeżu, analogicznie jak praktykuje się w innych państwach nadmorskich Zachodniej Europy i za Oceanem".
Kolejnym dokumentem, odnoszącym się do spraw bezpośrednio związanych z hydrografią, było pismo Jerzego Kłossowskiego z 24 marca 1923 skierowane do szefa KMW i zatytułowane "Memoriał w sprawie Hydrografji Morskiej w Rzeczypospolitej Polskiej", w którym autor przedstawił między innymi swoją koncepcję funkcjonowania i organizacji nowej służby hydrograficznej, dla której nawet opracował projekt statutu. Koncepcja ta przewidywała utworzenie instytucji hydrograficznej zwanej Morskim Biurem Hydrograficznym (MBH), które byłoby podporządkowane pod względem fachowym i ogólnowojskowym szefowi Kierownictwa Marynarki Wojennej, zaś w zakresie lokalnym i dyspozycyjnym – dowódcy Floty Morskiej. Zmiana nazwy z BHMW na MBH miała, zdaniem Jerzego Kłossowskiego, bardziej odpowiadać "(...) rzeczywistym zadaniom i byłaby więcej odpowiednią ze względu na marynarkę handlową". Proponowaną strukturę organizacyjną Morskiego Biura Hydrograficznego przedstawia schemat 1.
W omawianym opracowaniu Jerzego Kłossowskiego nie zabrakło też odniesienia do sprawy przeniesienia w 1921 r. pomieszczeń Służby Hydrograficznej MW z Gdańska do Gdyni, które – zdaniem autora – wynikało wyłącznie z "(...) chęci scentralizowania wszelkich instytucji MW będących pod zwierzchnictwem dowódcy Floty Morskiej". Według Jerzego Kłossowskiego, należało pozostawić siedzibę w Gdańsku, które jako miasto dawało w tamtym okresie o wiele lepsze możliwości w zakresie nawiązywania i podtrzymywania kontaktów z armatorami statków, komunikacji i łączności z nimi, a także umożliwiało wywieranie większego wpływu i współdecydowanie o przebiegu spraw nawigacyjno-hydrograficznych dotyczących akwenów przynależnych administracyjnie do Wolnego Miasta Gdańska. Jednocześnie uważał, że w aktualnej sytuacji "(...) najlepszym rozwiązaniem byłoby przyjęcie do polskiego biura hydrograficznego gdańskich hydrografów, jako wykonawców robót, ale pod zwierzchnią kontrolą polską (...) dając im dobre warunki egzystencji, których obecnie nie mają". Wyrazem tego stanowiska było umiejscowienie w proponowanej strukturze organizacyjnej MBH jego ekspozytury w Wolnym Mieście Gdańsku.
Specjalne rozdziały autor poświęcił także konieczności odzyskania okrętu hydrograficznego. Znamiennym określeniem poglądów Jerzego Kłossowskiego na tę sprawę jest uwaga "Hydrografja morska bez okrętu hydrograficznego równa się kawalerji bez konia i jest przeto zjawiskiem anormalnym". Okręt hydrograficzny, według zgłoszonej koncepcji, miał podlegać dowódcy Floty jedynie pod względem ogólnowojskowym. Jednakże powinien być do dyspozycji dowódcy na wypadek pilnej potrzeby. W aspekcie merytorycznym dysponować nim miał szef Biura Hydrograficznego. W tym wypadku okręt miał pełnić rolę bazy prac pomiarowych i szkolenia personelu.
Przytoczona argumentacja Jerzego Kłossowskiego, propozycje utworzenia ekspozytury MBH w Wolnym Mieście Gdańsku oraz koncepcja wydzielenia okrętu hydrograficznego spotkały się z dość nieprzychylnym stanowiskiem ówczesnego dowódcy Floty – kmdr. J. Świrskiego. Opinię na temat treści zawartych w „Memoriale...” wyraził on w jednym ze swoich pism do szefa KMW. Negatywnego stanowiska dowódcy Floty nie podzielał jednak szef KMW kontradm. Kazimierz Porębski, który poprzez swoje decyzje organizacyjne i kadrowe umożliwił w stosunkowo krótkim czasie przejście do fazy realizacji zamierzonych zmian, mających na celu odbudowę znaczenia rangi służby hydrograficznej MW jako centralnej służby państwowej w dziedzinie hydrografii i kartografii morskiej.
Korzystne dla BHMW i jednocześnie dla całej MW decyzje Dowództwa Floty i KMW zapadły w połowie 1923. Już 25 lipca tego roku ustanowiono bowiem funkcję „Referenta Kompasowego BHMW”, do którego należało wykonywanie wszelkich czynności i realizowanie spraw związanych z kompasami floty morskiej. Decyzja ta z pewnością przyczyniła się do ujednolicenia między innymi prawidłowego dokonywania określenia i prowadzenia kompensacji dewiacji kompasów okrętowych. Prace te do tej pory były wykonywane przez załogi poszczególnych okrętów i to nie zawsze w sposób prawidłowy. Mogło to wynikać z różnego poziomu wyszkolenia nawigacyjnego członków załóg. Należy pamiętać, że kompasy magnetyczne wówczas pozostawały na polskich okrętach zasadniczymi przyrządami nawigacyjnymi przeznaczonymi do wskazywania kierunku na morzu. Błędne określenie wartości dewiacji magnetycznej mogło prowadzić do znacznych odchyleń od zaplanowanych kursów i pozycji danego okrętu na morzu. Druga decyzja korzystna dla BHMW była związana z odzyskaniem okrętu hydrograficznego. Wobec trudności z utrzymaniem i eksploatacją statku Kaszuba przez Departament Marynarki Handlowej, postanowiono ponownie przejąć tę jednostkę. 11 stycznia 1924 wcielono ją do Marynarki Wojennej jako okręt hydrograficzny pod jego poprzednią nazwą – ORP Pomorzanin.
Wprowadzenie 14 stycznia 1924 statutu BHMW było decyzją trzecią i najważniejszą. Była to pewna forma potwierdzenia reorganizacji BHMW w kształcie zbliżonym do zaproponowanego przez Jerzego Kłossowskiego, w jego „Memoriale...”. Jednakże zachowano dotychczas obowiązującą nazwę Biura. W myśl postanowień tego statutu BHMW miało "czuwać nad bezpieczeństwem żeglugi w wodach terytorialnych oraz umożliwiać żeglugę jednostkom pływającym wojenno-morskim przez dostarczanie im niezbędnych map morskich, instrukcji nawigacyjnych oraz instrumentów nawigacyjnych".
Interesujące jest to, że statut ten wprowadzono "jako tymczasowy do chwili ustalenia organizacji instytucji hydrograficznych Marynarki Wojennej", przy czym owa "chwila ustalenia" tak naprawdę nigdy nie została jednoznacznie i w sposób oficjalny w dokumentach KMW określona. Mogły istnieć dwa zasadnicze powody wprowadzenia tej "tymczasowości", oba zaprezentowane w artykule IV i V Statutu BHMW i zasadniczo związane z funkcjonowaniem struktur wewnętrznych BHMW.
Przystępując do omówienia tych powodów nieodzowne będzie przedstawienie nowej struktury organizacyjnej BHMW, w ramach której przewidywano utworzenie w Warszawie przy KMW kierowniczego ośrodka decyzyjnego BHMW z Wydziałem Kartograficznym oraz zorganizowanie na wybrzeżu ośrodka wykonawczego tzw. Depo Hydrograficzno-Instrumentalnego na wybrzeżu. W związku z powyższym konieczne było skierowanie części kadry i personelu BHMW do Warszawy. Jednakże na wniosek złożony przez Jerzego Kłossowskiego do szefa KMW, w którym wskazywał on istotne trudności lokalowe (brak mieszkań) w Warszawie, konieczność dopracowania spraw związanych ze skompletowaniem załogi ORP Pomorzanin oraz jej przygotowania do wykonywania pomiarów na rzecz polskiej floty wojennej decyzja o przeniesieniu części personelu BHMW z Pucka do Warszawy została wstrzymana. Wobec argumentów przedstawionych przez Jerzego Kłossowskiego wiceadmirał Kazimierz Porębski w porozumieniu z ówczesnym dowódcą Floty kmdr. Jerzym Świrskim zdecydował o tymczasowym pozostawieniu personelu BHMW w Pucku do czasu zakończenia przygotowań do pomiarów, szkolenia personelu i wykonywania usług dla okrętów. Postanowienie to znalazło odzwierciedlenie w artykule 4. Statutu BHMW.
Drugą przyczyną "tymczasowości" Statutu BHMW były plany KMW dotyczące wydzielenia Depo Hydrograficzno-Instrumentalnego na Wybrzeżu ze struktur BHMW i oddanie go do dyspozycji lokalnych władz wojenno-morskich na wybrzeżu. Oczywiście nasuwa się tu pytanie – dlaczego KMW od razu nie wyodrębniło tego organu ze struktur BHMW jeszcze w styczniu 1924. Najprawdopodobniej, powodem tymczasowego pozostawienia depo w strukturach BHMW była niewielka liczba zatrudnionych specjalistów z geodezji i hydrografii oraz fakt ponownego wcielenia do służby w MW ORP Pomorzanin i konieczność obsadzenia okrętu załogą. Zgodnie z założeniami Jerzego Kłossowskiego, okręt ten miał stanowić bazę pomiarową do działań BHMW. Jego załoga powinna składać się z osób legitymujących się choćby minimalnym poziomem wiedzy hydrograficznej, a tacy ludzie pracowali w BHMW. Przeniesienie choćby kilku osób z personelu BHMW na wymieniony okręt mogło jednakże spowodować wstrzymanie pracy całego Biura. Ponadto KMW, przyjmując okręt w styczniu 1924, nie dysponowało pełną oceną jego stanu technicznego, ani możliwością określenia czasu niezbędnego do osiągnięcia przez tę jednostkę i jej załogę zdolności operacyjnej do wykonywania postawionych zadań hydrograficznych. Wystarczy nadmienić, że okręt w okresie od 1 lutego do 31 maja 1924 przebywał w Stoczni Gdańskiej w związku z prowadzonymi pracami remontowymi oraz modernizacyjnymi i praktycznie dopiero 1 czerwca 1924 został skierowany do kampanii czynnej. W tej sytuacji, jak się wydaje, jedynym rozsądnym wyjściem było wstrzymanie decyzji o wyodrębnieniu depo, aż do momentu uzyskania pewności, że zarówno okręt, jak i załoga są w stanie wykonywać zadania hydrograficzne. Istotne było również równoległe podjęcie działań mających na celu zatrudnienie w BHMW osób z wykształceniem geodezyjno-hydrograficznym oraz specjalisty od instrumentów nawigacyjnych, który "(...) oprócz umiejętności praktycznego użytkowania miałby pojęcie o ich konstrukcji i obsłudze technicznej". Osoby te miały w przyszłości stanowić kadrę oficerską i podoficerską Depo Hydrograficzno-Instrumentalnego, które planowano wyodrębnić. W efekcie podjętych działań na początku 1924 do pracy w BHMW przyjęto absolwentów Oficerskiej Szkoły Topograficznej: por. mar Kazimierza Śliwerskiego i por. mar. Artura Reymana. Uwzględniając trudności ze znalezieniem wykwalifikowanych oficerów-hydrografów, zdecydowano w KMW o połączeniu funkcji szefa BHMW i dowódcy ORP Pomorzanin. Zastępcą dowódcy okrętu został ppor. mar. J. Laskowski. Pozostała część personelu w znacznej większości rekrutowała się z poprzedniej załogi z lat 1920–1922. Przed rozpoczęciem letniej kampanii pomiarowej 1924 do pracy w BHMW przybył także por. mar. Edward Pacewicz, któremu początkowo powierzono kierowanie Wydziałem Instrumentalnym BHMW, a następnie sprawy realizacji batymetrycznych pomiarów szalupowych i okrętowych na wyznaczonych odcinkach prowadzonych przez tzw. grupę pomiarową działającą w ramach załogi okrętu. W aspekcie potrzeb hydrografii morskiej była to obsada najlepsza, jaką udało się stworzyć w oparciu o MW, gdyż każdy z wymienionych członków załogi okrętowej reprezentował możliwie najwyższy poziom zarówno wiedzy, jak i doświadczenia nawigacyjnego oraz hydrograficznego zdobyty podczas kampanii pomiarowych realizowanych pod dowództwem T. Bramińskiego. Doświadczenie miało istotny wpływ na przyszły rozwój i realizację prac hydrograficznych.
Opisana reorganizacja dokonana w styczniu 1924 znalazła także swój konkretny wyraz w budżecie na 1924 opracowanym i przedstawionym przez Jerzego Kłossowskiego do zatwierdzenia przez KMW jesienią 1923. Przewidziano w nim między innymi fundusze na przygotowanie pomiarów na wodzie i wybrzeżu, przeprowadzenie szkolenia hydrograficznego w ramach kursu przeznaczonego dla podoficerów i marynarzy oraz dość wysoką kwotę na zakup map morskich, instrumentów nawigacyjnych i wyposażenia hydrograficznego dla potrzeb nie tylko hydrografii, ale także innych okrętów MW. Było to konsekwencją jednego z rozkazów KMW z marca 1924 podporządkowującego Biuru Hydrograficznemu MW nie tylko dokonywanie wszelkich zakupów przyrządów optycznych i optyczno-mierniczych (identycznych z nawigacyjnymi dla potrzeb wszystkich służb i resortów Marynarki Wojennej), ale także zabezpieczenie ich przechowywania oraz zapewnienie konserwacji i naprawy.
Wraz z zakończeniem letniej kampanii pomiarowej w 1924 powstały dość dogodne warunki do ostatecznego zakończenia procesu reorganizacji zespołu instytucji hydrograficznych MW. Dysponując już przeszkolonym personelem geodezyjno-hydrograficznym KMW przystąpiło do realizacji swoich wcześniejszych zamierzeń dotyczących wyodrębnienia ze składu BHMW tzw. Depo Hydrograficznego na Wybrzeżu i podporządkowania go "pod każdym względem Dowódcy Floty" jako "lokalny resort hydrograficzny". Wymienione depo, składające się z Wydziału Instrumentalnego i magazynu map, przejęło w Pucku od BHMW lokal wraz ze sprzętem i rozpoczęło działalność 17 listopada 1924 jako jedna ze służb Portu Wojennego Puck (PW-Puck). Do zadań nowo powołanego depo należało "(...) zaopatrywanie oddziałów i instytucji podlegających Dowódcy Floty w sprzęt nawigacyjny oraz wykonywanie bieżących czynności z pławami". Wydaje się, że utworzenie depo z tak określonym zakresem obowiązków było niejako naturalną konsekwencją wprowadzenia w życie postanowień rozkazu dziennego KMW nr 18 z 19 marca 1924 dotyczącego skoncentrowania "zakupów identycznych przyrządów w jednym resorcie". Pierwszym kierownikiem Depo Hydrograficznego na Wybrzeżu został por. mar. A. Reyman. Inną decyzją kadrową KMW związaną z BHMW było mianowanie 1 grudnia 1924 r. por. mar. K. Śliwerskiego na stanowisko kierownika Wydziału Kartograficznego BHMW.
Przeprowadzona w 1924 reorganizacja służby hydrograficznej Marynarki Wojennej dała podstawy do stworzenia w polskiej flocie silnej instytucji, w postaci BHMW, której powierzono wszelkie sprawy związane z nawigacyjno–hydrograficznym zabezpieczeniem działań sił morskich II Rzeczypospolitej.
Nie podlega wątpliwości, że zasadnicze kierunki zmian w organizacji i działaniu BHMW zostały opracowane przez Jerzego Kłossowskiego na podstawie uzyskanych informacji i doświadczeń z pobytu we Francji. Wpływ francuskiego modelu kierowania służbą hydrograficzną na proponowany kształt i organizację polskiej służby hydrograficznej był bardzo widoczny. Przejawiał się nawet w samym umiejscowieniu szefostwa BHMW przy KMW, które znajdowało się w stolicy państwa polskiego leżącej około 400 km od najbliższego odcinka wybrzeża i pozostawieniu na wybrzeżu ośrodka wykonawczego w postaci Depo i okrętu hydrograficznego. Strukturę organizacyjną służby hydrograficznej MW z grudnia 1924 przedstawia schemat 2.
Wraz z rozpoczęciem kolejnej letniej kampanii pomiarowej dla służby hydrograficznej MW Kierownictwo Marynarki Wojennej przystąpiło do wprowadzania w życie planu przeniesienia siedziby kierownictwa BHMW do Warszawy. W związku z tym rozdzielono funkcję szefa BHMW i dowódcy ORP Pomorzanin. Kpt. mar. Jerzy Kłossowski przestał być dowódcą tego okrętu i od 15 maja 1925 sprawował wyłącznie funkcję szefa BHMW. Obowiązki dowódcy okrętu przejął kierownik Wydziału Instrumentalnego por. mar. E. Pacewicz.
W połowie maja 1925 nastąpiły zmiany na kierowniczych stanowiskach Marynarki Wojennej, których konsekwencją były także zmiany w kierownictwie BHMW. Dokonana analiza materiałów archiwalnych Centralnego Archiwum Wojskowego pozwoliła ustalić, że dotychczasowy szef BHMW kpt. mar. Jerzy Kłossowski 19 czerwca 1925 został przeniesiony do KMW. Powierzono mu tymczasowo funkcję kierownika Wydziału Organizacyjno-Mobilizacyjnego. Na zwolnione w ten sposób etatowe stanowisko szefa Biura Hydrograficznego zostali na krótko przeniesieni kolejno: kmdr por. Stefan Frankowski, a następnie kmdr por. Adam Mohuczy. Jednakże rzeczywiste wykonywanie obowiązków i sprawowanie funkcji szefa BHMW powierzono por. mar. Kazimierz Śliwerskiemu, który w tym czasie był na etatowym stanowisku dowódcy baterii na lorach. Oficjalne urzędowanie w KMW jako szefa Biura Hydrograficznego Marynarki Wojennej kpt. mar. Kazimierz Śliwerski rozpoczął dopiero 16 października 1926. Kolejne zmiany na kierowniczych stanowiskach w BHMW związane były z wykorzystaniem przez Kazimierza Śliwerskiego możliwości podjęcia specjalistycznego szkolenia hydrograficznego we Francji w ramach studiów hydrograficznych. Na czas jego pobytu we Francji, w połowie marca 1927 przeniesiono do Warszawy i wyznaczono na stanowisko szefa BHMW por. mar. Artura Reymana, który do tej pory pełnił etatowe obowiązki kierownika Depo Hydrograficznego. Spowodowało to kolejne czasowe zmiany na stanowiskach w BHMW – na kierownika Depo Hydrograficznego został wyznaczony por. mar. Edward Pacewicz, będący do tej pory dowódcą ORP Pomorzanin, zaś na dowódcę tegoż okrętu został wyznaczony por. mar. Stefan Kwiatkowski (od marca do października 1927).
Faktyczne przejęcie obowiązków Szefa BH MW przez Artura Reymana nastąpiło 12 kwietnia 1927. Pełnił je do 12 lipca 1928, czyli do momentu ponownego przydzielenia go do Dowództwa Floty na stanowisko dowódcy ORP Pomorzanin. Jednocześnie Artur Reyman sprawował funkcję kierownika Depo Hydrograficznego. Po powrocie z Francji Kazimierza Śliwerski ponownie przejął obowiązki szefa BHMW (13 lipca 1928) kierując wszelkimi pracami Biura aż do początku 1933. Wówczas przeszedł w stan spoczynku, przekazując uprzednio obowiązki swojemu następcy.
Omawiając działalność i organizację polskiej służby hydrograficznej Marynarki Wojennej przypadającą na lata 1920–1927 nie sposób nie wspomnieć o fakcie wstąpienia Polski do Międzynarodowego Biura Hydrograficznego (IHB) z siedzibą w Monako. Przystąpienie Polski do IHB poprzedzone było blisko 4-letnim okresem starań najwyższych władz polskich z Delegatem Polski przy Lidze Narodów M. Arciszewskim i Ministrem Pełnomocnikiem F. Sokalem na czele. Podjęte działania odniosły pełny sukces – 26 lipca 1926 (załącznik nr 7) Polska została formalnie przyjęta w poczet państw członkowskich IHB. Liczono, że jej wstąpienie do tej organizacji nie tylko przyniesie wymierne korzyści związane z dostępem do nowych technik pomiarowych, danych i informacji z zakresu hydrografii, ale także da pewien propagandowy aspekt polityczny – potwierdzenia i uznania faktu istnienia Rzeczypospolitej Polskiej nad Bałtykiem. Z punktu widzenia hydrografii MW przystąpienie Polski do IHB było bardzo ważne, bowiem Biuro Hydrograficzne Marynarki Wojennej zostało zgłoszone przez władze Rzeczypospolitej do IHB jako oficjalny reprezentant polskiej służby hydrograficznej na arenie międzynarodowej.
Przedstawicielem Polski w obradach II Międzynarodowej Konferencji Hydrograficznej odbywającej się w Monako w październiku 1926 był kpt. mar. Jerzy Kłossowski, który podpisał z upoważnienia władz Polski stosowne dokumenty na zakończenie obrad. Od tej pory przewodniczącym polskiej delegacji i odpowiedzialnym za wszelkie kontakty z IHB był aktualny szef BHMW. Uczestniczył on także jako delegat Rzeczypospolitej Polskiej w kongresach hydrograficznych oraz konferencjach Międzynarodowego Biura Hydrograficznego, między innymi w 1929 w Sewilli i Monako oraz w 1932 w Monako.
W związku z planami wzmocnienia sił morskich MW poprzez zakup nowych typów okrętów (okręty podwodne i kontrtorpedowce), dla których przewidywano znacznie większe rejony działania operacyjnego, konieczne stało się podjęcie prac związanych z opracowaniem nowych morskich map nawigacyjnych. W rezultacie pojawiła się konieczność zintensyfikowania prac pomiarowych i kartograficznego opracowania już posiadanych danych. Do tych prac, na stanowiska kierowników grup pomiarowych, skierowano Artura Reymana oraz Edwarda Pacewicza. W ten sposób odciągnięto ich od spraw związanych z zaopatrzeniem okrętów MW w niezbędny sprzęt i wyposażenie nawigacyjne. W związku z powyższym w kwietniu 1929 zatrudniono por. mar. Ignacego Pogorzelskiego, powierzając mu obowiązki kierownika Wydziału Instrumentalnego Depo Hydrograficznego w Gdyni. W efekcie podjętych działań w okresie od 1927 do 1931 opublikowano pierwsze w pełni polskie wydawnictwa nautyczne, takie jak morska mapa nawigacyjna, skróty stosowane na mapach polskich oraz wykaz znaków morskich.
Pod koniec 1930 dostrzegalne stało się zjawisko zwiększania liczby zadań administracyjnych służby hydrograficznej MW związanych z koniecznością pełniejszego zabezpieczenia pod względem nawigacyjno-hydrograficznym coraz większej grupy jednostek pływających MW. Powodowało to oderwanie służby hydrograficznej od rzeczywistych prac pomiarowych. W związku z powyższym ówczesny szef KMW kontradmirał Jerzy Świrski w styczniu 1931 wprowadził dość istotne zmiany w tejże służbie. Ich celem było zasadniczo "(...) oddzielenie spraw pomiarowych od spraw administrowania zaopatrzeniem nawigacyjnym i od wykonywania rozmaitych prac doraźnych". W ramach nowej organizacji służby hydrograficznej MW przewidywano zachowanie dotychczasowego podziału tej służby. Centralny ośrodek decyzyjny, tj. Biuro Hydrograficzne Kierownictwa Marynarki Wojennej (BHKMW) ulokowany był nadal w Warszawie w strukturach KMW. Do organów wykonawczych należały jednostki funkcjonujące we flocie – Oddział Pomiarowy-Hydrograficzny z okrętem hydrograficznym oraz Służba Zaopatrzenia Nawigacyjnego z magazynem nawigacyjnym, a także funkcjonujący we Flotylli Rzecznej – magazyn kartograficzno-nawigacyjny. Pod względem zależności służbowej szef BHKMW miał podlegać bezpośrednio szefowi KMW, dowódca Oddziału Pomiarowego-Hydrograficznego (Oddz. Pom.-Hydro.) – szefowi BHKMW, a "(...) pod względem spraw lokalnych nie związanych z szefem Biura Hydrografii pod Dowódcę Floty". Natomiast szef Służby Zaopatrzenia Nawigacyjnego podlegał bezpośrednio komendantowi Portu Wojennego Gdynia, a w sprawach techniczno-fachowych szefowi BHKMW. Kierowanie działalnością magazynu kartograficzno-nawigacyjnego Flotylli Rzecznej powierzono dowództwu tej flotylli, pozostawiając jednakże szefowi BHKMW prawo ewentualnej ingerencji w sprawach merytorycznych. Istotną cechą charakterystyczną zarządzenia szefa KMW nr 1 z 22 stycznia 1931, wprowadzającego nową organizację służby hydrograficznej MW było to, że praktycznie po raz pierwszy w dziejach tej służby określono w sposób bardzo precyzyjny pełny zakres działania i obowiązków przypisanych poszczególnym elementom tworzącym tę służbę. O szczegółowości i rzetelnym opracowaniu treści tego zarządzenia może świadczyć jedna z uwag w nim zamieszona: "(...) dorywcze pomiary wodne w obrębie portu i redy w zakres obowiązków Oddziału Pomiarowego-Hydrograficznego nie wchodzą". Stronę tytułową omawianego zarządzenia przedstawia załącznik nr 6. Łącznie przewidziano 2 etaty starszych oficerów, 4 etaty oficerów młodszych, 10 etatów podoficerskich, 3 etaty dla marynarzy oraz dalsze 3 dla pracowników cywilnych. Strukturę organizacyjną służby hydrograficznej MW ze stycznia 1931 przedstawia schemat 3. Pierwszym dowódcą Oddziału Pomiarowego-Hydrograficznego został kpt. mar. Artur Reyman, który jednocześnie nadal pełnił obowiązki dowódcy ORP Pomorzanin. Na kierownika Magazynu Nawigacyjnego Portu Wojennego Gdynia, funkcjonującego w strukturze Służby Zaopatrzenia Nawigacyjnego, wyznaczono por. mar. Ignacy Pogorzelskiego.
W czerwcu 1931 do personelu oficerskiego Oddziału Pom.-Hydro. dołączył por. mar. Karol Zagrodzki, który wcześniej, jeszcze jako oficer KMW, przebywał we Francji zdobywając wiedzę hydrograficzną i umiejętności praktyczne w ramach odbywanych tam studiów hydrograficznych. Ukształtowanych w trakcie studiów we Francji umiejętności praktycznych początkowo nie mógł w pełni spożytkować z powodu braku okrętu hydrograficznego. W 1931 ORP Pomorzanin praktycznie nie wykonywał pomiarów na morzu ze względu na fatalny stan kadłuba. Wkrótce skreślono go z listy floty. Rozumiejąc konieczność posiadania okrętu hydrograficznego, niezbędnego do wykonywania pomiarów na morzu, KMW podjęło decyzję o wykorzystaniu jednego z własnych trałowców w charakterze okrętu hydrograficznego. Wybór padł na trałowiec ORP Mewa. 11 czerwca 1932 załoga byłego ORP Pomorzanin wraz z personelem Oddziału Pomiarowego-Hydrograficznego została oficjalnie zaokrętowana na nowej jednostce. 10 czerwca 1932 dowódcą ORP Mewa został por. mar. Wiktor Łomidze, który poprzednio – od 6 listopada 1931 – pełnił obowiązki dowódcy ORP Pomorzanin. Po okresie ponadrocznym, czyli w sierpniu 1933, por. mar. Wiktor Łomidze przekazał obowiązki dowódcy ORP Mewa wyznaczonemu na to stanowisko por. mar. K. Zagrodzkiemu.
Dotychczasowy Szef BH MW K. Śliwerski, w związku z zaplanowanym na 28 lutego 1933 przeniesieniem w stan spoczynku, przekazał swoje obowiązki kpt. mar. Arturowi Reymanowi. Rzeczywiste przeniesienie do Warszawy i faktyczne objęcie stanowiska szefa BHMW przez Artura Reymana nastąpiło na początku marca 1933. Na zwolnione przez niego etatowe stanowisko dowódcy Oddziału Pomiarowego-Hydrograficznego na krótko wyznaczono kpt. mar. Stanisława Dzienisiewicza, od którego 29 lipca 1933 obowiązki przejął kpt. mar. I. Pogorzelski. Oficjalne wyznaczenie tego oficera na to stanowisko nastąpiło 9 sierpnia 1933.
Na początku 1933 skład osobowy BH MW powiększył się o nowego pracownika cywilnego, którym był kpt. mar. w stanie spocz. inż. Józef Woźnicki – absolwent Politechniki Warszawskiej. Ze względu na jego wiedzę przydzielono mu sprawy związane z nowoczesnym sprzętem nawigacyjnym, a w szczególności z urządzeniami służącymi do radionamierzania. W 1938 r. na pokładzie ORP Pomorzanin odbywało swoją końcową praktykę dwóch kolejnych słuchaczy Politechniki Warszawskiej – Jan Wereszczyński i Tadeusz Bajer. Pierwszy z nich, już jako inżynier, w 1939 r. dostał powołanie do MW i po skróconym przeszkoleniu morskim w Szkole Podchorążych Marynarki Wojennej miał zostać oficerem pełniącym służbę w BHMW. Jednakże plany te nie zostały zrealizowane na skutek rozpoczęcia działań wojennych 1 września 1939.
W skład ostatniej, przedwojennej obsady BHMW, oprócz szefa BHMW – Artura Reymana, wchodzili: kpt. mar. w st. spocz. inż. Józef Woźnicki – zastępca szefa BHMW, kpt. mar. K. Zagrodzki – dowódca ORP Pomorzanin, kpt. mar. I. Pogorzelski – dowódca Oddziału Pomiarowego-Hydrograficznego, chor. mar. K. Wiśniewski – zastępca dowódcy ORP Pomorzanin, st. bsm. K. Niciecki – bosman okrętowy, mat W. Małaszkiewicz i mat W. Dąbrowski – kanceliści, pracownicy cywilni Józef Derda i Piotr Jeleński – kartografowie-kreślarze oraz Zofia Strzemecka – tłumacz.
1 września 1939, w chwili rozpoczęcia działań wojennych, w BHMW rozpoczęto intensywne przygotowania do ewakuowania – wraz z przedstawicielami i archiwum KMW – personelu i najważniejszych dokumentów biura zgromadzonych w Warszawie. Rozkaz "(...) do zlikwidowania Biura Hydrogaf. w sensie zniszczenia wszystkich dokumentów i akt tajnych oraz udania się wraz z rodziną na dworzec Warszawa-Wsch." – szef BHMW kmdr ppor. Artur Reyman otrzymał już 4 września 1939.
Nie znaleziono żadnych innych informacji na temat sposobów realizacji powyższego rozkazu oraz działań podjętych w tym samym czasie przez pracowników Oddziału Pomiarowego-Hydrograficznego znajdującego się na Wybrzeżu. Przyjęto więc, że datą zakończenia działalności całej służby hydrograficznej MW w Polsce okresu XX-lecia międzywojennego XX w. był dzień otrzymania rozkazu zlikwidowania BH MW otrzymanego przez kmdr. ppor. Artura Reymana, czyli 4 września 1939. Kopię dokumentu opracowanego przez Artura Reymana, zawierającego informację na temat otrzymania rozkazu zlikwidowania BH MW, przedstawia załącznik nr 8.
W odtworzonych strukturach KMW w Wielkiej Brytanii nie przewidziano istnienia choćby jednej komórki hydrograficznej. Wynikało to zapewne z faktu wykorzystywania przez polskich marynarzy morskich map nawigacyjnych oraz wydawnictw nautycznych opracowanych przez służbę hydrograficzną Admiralicji Brytyjskiej, dysponującą wiedzą, doświadczeniem i możliwościami technicznymi znacznie przewyższającymi dokonania całej polskiej służby hydrograficznej w okresie jej działalności w latach 1920–1939.
Udział służby hydrograficznej w pracach na rzecz Marynarki Wojennej, gospodarki morskiej i w działalności naukowo-badawczej.
Wśród licznych zadań wypełnianych przez polską służbę hydrograficzną w okresie od 1920 do 1939, oprócz działań związanych z nawigacyjno-hydrograficznym zabezpieczeniem działań MW były przedsięwzięcia prowadzone na rzecz gospodarki morskiej Polski. Ważny był również udział w niektórych pracach naukowo-badawczych realizowanych przez BHMW samodzielnie lub we współpracy z polskimi instytucjami naukowymi. Podstawową tego przyczyną był fakt, że byli oni wówczas – w latach 1920–1922 jedynymi specjalistami w Polsce wyposażonymi w sprzęt i reprezentującymi odpowiedni poziom wiedzy i doświadczenia hydrograficznego. W kolejnych latach do wymienionych przyczyn doszło także to, że dzięki reorganizacji służby hydrograficznej w latach 1923–1924, BHMW stało się instytucją centralną odpowiedzialną za całokształt spraw związanych z bezpieczeństwem żeglugi na polskich obszarach morskich. Dzięki umiejętnie prowadzonej polityce kadrowej w zakresie szkoleń personelu, BHMW było wiodącym polskim ośrodkiem wiedzy o morzu. Realizowało wiele rodzajów prac, dlatego trudno jednoznacznie stwierdzić, że były one wykonywane wyłącznie na potrzeby gospodarki morskiej lub nauki, bowiem po pewnym czasie często okazywało się, że służyły także sprawom Marynarki Wojennej. Oczywistym przykładem jest tutaj udział ORP Pomorzanin w pracach związanych z budową portu w Gdyni.
Pierwsze prace hydrograficzne wykonywane przez załogę ORP Pomorzanin na rzecz gospodarki morskiej były prowadzone w maju i pod koniec września 1920 w okolicy Kanału Depke. Związane były z wytyczeniem i kontrolą toru wodnego do portu w Pucku. Prace te polegały na określeniu miejsc do bagrowania, a następnie, po wykonaniu prac pogłębiarskich – na sprawdzeniu poprawności ich wykonania. Kolejne działania prowadzono w 1921. Były one związane z budową portu w Gdyni. Polegały na określeniu grubości warstw torfu w miejscach przyszłych basenów portowych oraz na wyznaczeniu miejsca na wbicie pierwszego pala na lądzie, z którego później wykonano ostrogę wysuniętą w morze.
W wyniku reorganizacji służby hydrograficznej MW przeprowadzonej w latach 1923–1924, BHMW stało się reprezentantem państwowej służby hydrograficznej. Ze względu na powyższe, konieczne stało się nawiązanie współpracy z innymi krajowymi instytucjami i organizacjami, których obszary zainteresowania dotyczyły przynajmniej częściowo spraw morza i polskiego odcinka wybrzeża morskiego. Współpraca ta polegać miała na wzajemnej wymianie posiadanych informacji, pomocy w organizacji prac badawczych oraz szkoleniu personelu. Wśród tych instytucji znalazły się między innymi Wojskowy Instytut Geograficzny (WIG), Państwowy Instytut Meteorologiczny, Urząd Miar i Wag, urzędy marynarki handlowej, ośrodki naukowe realizujące prace z zakresu geofizyki, ichtiologii i biologii morza. Pierwsze kroki w tym kierunku zostały postawione już w 1923, a pierwszym dowodem tej współpracy była pomoc Wojskowego Instytutu Geograficznego w szkoleniu mierniczym oficerów Marynarki Wojennej, którzy w następnych latach wykonywali wiele prac na rzecz reprezentowanego przez siebie rodzaju wojsk i gospodarki narodowej. Były to między innymi prace związane z „pomiarem warstwiczym Oksywskiej Kępy” wykonane w marcu 1925. Kolejnym przykładem, będącym jednocześnie dowodem uznania przez przedstawicieli polskiej nauki dotychczasowych osiągnięć BHMW, było zaproszenie szefa BHMW do składu polskiej delegacji biorącej udział w obradach Międzynarodowej Konferencji Geodezyjno-Astronomicznej w Helsinkach (Helsingfors) w lecie 1924. Delegacja Polski udała się w podróż drogą morską, płynąc na pokładzie kanonierki ORP Komendant Piłsudski pod dowództwem kmdr. ppor. Włodzimierza Steyera. Podczas tej wyprawy kpt. mar. J. Kłossowski, jako sekretarz delegacji, miał możliwość zapoznania członków delegacji z najnowszymi dokonaniami BHMW, planami prac i problemami naukowymi związanymi z hydrografią morską. Jednym z nich była sprawa wykonania pomiarów magnetycznych. Jak wspomina J. Kłossowski, kwestię tę przedstawił jednemu z członków polskiej delegacji – prof. M. Kamieńskiemu, zapytując go, „(...) czy nie zechciałby zająć się tą sprawą. Po krótkim namyśle profesor udzielił przychylnej odpowiedzi”. Uzyskawszy stosowną zgodę szefa KMW na zaangażowanie do prac prof. M. Kamieńskiego, już w sierpniu 1924 rozpoczęto wykonywanie pomiarów w rejonie Helu. W trakcie tych prac wyznaczono „reper oznaczający południk magnetyczny. Wyniki pomiarów zostały opublikowane w Wiadomościach Żeglarskich i odnotowane na nowo wydanych mapach morskich”. Uzyskane wyniki były na tyle obiecujące dla polskiej nauki, że postanowiono wkrótce wybudować na samym cyplu helskim stację pomiarową zmian składowych pola magnetycznego Ziemi.
Prace wykonane w 1924 stanowiły podbudowę do przedsięwzięć realizowanych w 1925. Ten sam zespół wykonał kolejne pomiary, które miały na celu ustalenie kierunków magnetycznych (azymutów astronomicznych) dla sprawdzenia okrętowych kompasów magnetycznych. Kierunki takie zostały wyznaczone na Helu, w Gdyni i na cyplu oksywskim. Dodatkowo, w rejonie cypla oksywskiego, wyznaczono miejsca do wybudowania znaków dodatkowych, które zamierzano wystawiać dla ułatwienia polskim okrętom określania wielkości dewiacji magnetycznej. W ramach prac, kierowanych przez prof. M. Kamieńskiego wykonano także pomiary magnetyczne w rejonie Zatoki Puckiej. W rezultacie stwierdzono brak większych anomalii deklinacji magnetycznej w tym akwenie. Dla epoki 1925,0 (1 lipca 1925) przyjęto jej wartość określoną na +4°8’.
Wspólnie z toruńskim Instytutem Bałtyckim, kierowanym przez dr Józefa Borowika, w latach 1929–1930 załoga ORP Pomorzanin, oprócz normalnych prac programowych realizowała na rzecz wymienionego instytutu pomiary hydrometeorologiczne w akwenie Zatoki Gdańskiej. Prace te polegały na określaniu w kilkudziesięciu punktach pomiarowych, w regularnych odstępach czasu takich elementów jak temperatura wody, kierunek wiatru i prądu. Rezultaty tych pomiarów zostały ogłoszone przez dyrektora J. Borowika, w jednym z periodyków Instytutu Bałtyckiego.
Załoga ORP Pomorzanin (tym samym i BHMW) wniosła także istotny wkład w rozwój wiedzy na temat zasobów rybnych wód Bałtyku, poprzez swój udział i pomoc w pracach związanych z tzw. miareczkowaniem ryb. Zainteresowanymi instytucjami były: wspomniany wyżej Instytut Bałtycki w Toruniu oraz Urząd Rybacki w Gdyni. W pierwszej wyprawie (w celu miareczkowania ryb) na ORP Pomorzanin brali udział między innymi: prof. dr Michał Siedlecki jako reprezentant Polski w Bałtyckiej Komisji Rybołówstwa Morskiego, dr J. Borowik i przedstawiciele Urzędu Rybackiego w Gdyni.
W 1925 miały miejsce dwa fakty związane z udziałem pracowników służby hydrograficznej MW, które do tej pory nie zostały odnotowane przez historyków. Są to wydarzenia może drobne i wynikające raczej z przypadkowej obecności pracowników tej służby, ale ze względu na charakter epizodów warte są odnotowania. Obydwa wydarzenia związane są z akcją ratowania życia ludzkiego na morzu. Pierwsze nastąpiło 24 lipca 1925 na wodach Zatoki Gdańskiej; wówczas załoga ORP Pomorzanin uczestniczyła w akcji ratowniczej załogi motorówki Żeglugi Bałtyckiej "Kmicic". Drugie nastąpiło 3 października 1925 i polegało na udzieleniu pomocy i uratowaniu trzech tonących z łodzi żaglowej Najade podczas silnego wiatru przez pracownika BHMW M. Chłopickiego i załogę kutra parowego Gdańsk.
Odbudowa i rozwój służby hydrograficznej Marynarki Wojennej w latach 1945–1967.
Organizowanie służby hydrograficznej rozpoczęło się już w czerwcu 1945. Zadania tego podjął się, po powrocie z niemieckiej niewoli, oficer przedwojennego BHMW – kmdr ppor. Karol Zagrodzki. Wśród pierwszych organizatorów i pracowników służby hydrograficznej znaleźli się także inni przedwojenni pracownicy Biura Hydrograficznego Marynarki Wojennej: kpt. mar. Ignacy Pogorzelski, mat Józef Derda, Włodzimierz Szczerbo i kartograf Piotr Jeleński. Podstawą formalną tworzenia powojennej służby hydrograficznej MW w Polsce był rozkaz organizacyjny nr 00163/Org. Naczelnego Dowódcy Wojska Polskie z 7 lipca 1945, powołujący do życia organy dowódcze i instytucje Marynarki Wojennej. Na mocy wspomnianego rozkazu do dnia 30 lipca 1945 zostało zorganizowane Dowództwo Marynarki Wojennej, składające się z 8 osób oraz Sztab Główny Marynarki Wojennej, który początkowo stanowiły tylko trzy oddziały: Operacyjny i Wyszkolenia Morskiego, Organizacyjno-Mobilizacyjny i Łączności. Następnie powiększono go między innymi o Oddział Zwiadu, Ogólny, Finansowy oraz o Oddział Hydrograficzny Sztabu Głównego Marynarki Wojennej.
Obsadę personalną ostatniego z wymienionych oddziałów zatrudniano na podstawie tzw. etatu nr 35/2, który w kierownictwie przewidywał następujące stanowiska: szefa oddziału (szefa służby hydrograficznej floty), starszego pomocnika szefa oddziału, pomocnika szefa oddziału i kancelistę. Stanowisku szefa został przypisany stopień komandora (kmdr). Jest to istotne, ponieważ ten fakt w powiązaniu z ogólnymi trudnościami kadrowymi spowodował, że to stanowisko pozostawało wolne przez okres około czterech miesięcy. W tym czasie, tj. od 7 lipca do 1 listopada 1945 obowiązki szefa Oddziału Hydrograficznego wypełniał kmdr ppor. K. Zagrodzki, który de facto, zgodnie z rozkazem personalnym nr 19 z 17 września 1945, pozostawał w tym okresie na stanowisku st. pomocnika szefa oddziału. Oficjalne wyznaczenie tego oficera na stanowisko szefa Oddziału Hydrograficznego Sztabu Głównego MW nastąpiło 1 listopada 1945, dopiero na mocy rozkazu personalnego dowódcy MW nr 50 z 22 listopada 1945 Strukturę organizacyjną Oddziału Hydrograficznego Sztabu Głównego MW przedstawia schemat nr 4.
W trakcie badań prowadzonych w polskich ośrodkach archiwalnych natrafiono na problem, który nadal pozostaje częściowo niewyjaśniony z powodu braku odpowiednich dokumentów. Sprawa dotyczy utworzenia Wydziału Hydrograficznego Sztabu Głównego Marynarki Wojennej.
Pierwszym dokumentem archiwalnym na ten temat jest pismo z 27 września 1945 podpisane przez szefa Oddziału Hydrograficznego Sztabu Gł. Mar. Woj. – kmdr. ppor. K. Zagrodzkiego skierowane do Szefa Sztabu Głównego MW i zawierające projekt organizacji Wydziału Hydrograficznego działającego w ramach Sztabu Głównego Marynarki Wojennej. W projekcie tym przedstawiono ogólny zakres zadań, organizację pracy oraz zestawienie etatów. Przedłożony przez K. Zagrodzkiego projekt etatów przewidywał stanowiska dla 9 oficerów, 26 podoficerów i marynarzy oraz dla 22 pracowników kontraktowych. Struktura Wydziału Hydrograficznego Sztabu Głównego MW w zaproponowanym kształcie przez K. Zagrodzkiego właściwie nie różniła się od organizacji oddziału wprowadzonej na podstawie etatu etatu 35/2 (zob. schemat nr 4). O utworzeniu takiego wydziału i jego funkcjonowaniu w strukturach MW świadczą liczne dokumenty z lat 1946–1947, w których występuje oficjalna nazwa: Wydział Hydrograficzny Sztabu Głównego MW. Analiza tych dokumentów pozwala przypuszczać, że jego utworzenie mogło nastąpić w okresie od maja do czerwca 1946 r. Niestety, w oparciu o zgromadzone i dostępne archiwalia nie udało mi się ustalić dokładnej daty oraz numeru rozkazu, który w sposób jednoznaczny potwierdzałby utworzenie takiego wydziału i określał jego dokładne umiejscowienie w strukturze MW. Jednakże zdecydowałem się na umieszczenie informacji o Wydziale Hydrograficznym, chcąc opracować ten rozdział działalności służby hydrograficznej MW w sposób możliwie dokładny.
W maju 1947, w związku z ogólną reorganizacją i redukcją wojska oraz w celu dostosowania organizacyjnej struktury dowództwa i poszczególnych jednostek do nowych realiów i możliwości rozwoju MW, minister obrony narodowej polecił wprowadzić modyfikacje w istniejącej organizacji służby hydrograficznej MW. Podjął decyzję o zmianie: Oddziału Hydrografii Sztabu Głównego Marynarki Wojennej – istniejącego w etacie nr 35/2 – Sztabu Głównego Marynarki Wojennej – na etat nr 35/67 Biura Hydrograficznego Marynarki Wojennej o stanie osobowym 29 wojskowych i 29 kontraktowych”.
Po dwóch tygodniach, bo już 12 czerwca 1947, na podstawie zarządzenia ministra obrony narodowej Biuro Hydrograficzne Marynarki Wojennej, jako odrębna jednostka MW, otrzymała swój numer JW 5393. W strukturze organizacyjnej BHMW znalazły się między innymi: Wydział Kartograficzny, Wydział Pomiarowy, Sekcja Wydawnicza, Sekcja Instrumentów i Referat Zaopatrzenia. Pełną strukturę organizacyjną BHMW według etatu nr 35/67 z 1947 przedstawia schemat nr 5.
W listopadzie 1948, w związku z przejęciem przez BHMW wszystkich czynności związanych z zaopatrzeniem Marynarki Wojennej w sprzęt i materiały nawigacyjno-hydrograficzne, znacznemu zwiększeniu uległ dotychczasowy zakres obowiązków i pracy Referatu Zaopatrzenia BHMW. Dla zapewnienia właściwego wypełniania tych zadań, konieczne stało się zwiększenie uprawnień i liczby personelu tego referatu. Swoje stanowisko w tej sprawie przedstawił K. Zagrodzki w piśmie skierowanym pod koniec listopada 1948 do szefa I Oddziału Sztabu Głównego MW. W efekcie podjętych działań w styczniu 1949 w miejsce dotychczasowego Referatu Zaopatrzenia powołano Wydział Zaopatrzenia oraz utworzono Składnicę Nawigacyjno-Hydrograficzną MW.
Siedziba BHMW początkowo znajdowała się w tych samych pomieszczeniach, które zajmowali pracownicy jego poprzednika, czyli Oddziału Hydrograficznego Sztabu Głównego MW: w budynku przy ul. Waszyngtona 42 w Gdyni. Ze względu na fakt, że budynek ten został przydzielony Ministerstwu Żeglugi i Handlu Zagranicznego, które umiejscowiło w nim Państwowy Instytut Hydrologiczno-Meteorologiczny (PIHM), personel BHMW musiał zmienić swoją siedzibę. Propozycję zmian w tej sprawie szef BHMW przedstawił na początku listopada ówczesnemu szefowi Wydziału Kwaterunkowo-Budowlanego Głównego Kwatermistrzostwa Marynarki Wojennej. Po ponadrocznym okresie oczekiwania, 7 grudnia 1948 siedziba BHMW została przeniesiona na Oksywie i pomimo wielu kolejnych zmian organizacyjnych, do 1968 nie zmieniła swojej dyslokacji.
BHMW jako odrębna jednostka nie istniało długo, bo zaledwie nieco ponad 3 lata. Na początku grudnia 1950 r. na podstawie decyzji ministra obrony narodowej Biuro Hydrograficzne MW zostało ponownie włączone do struktur organizacyjnych Sztabu Głównego Marynarki Wojennej. Przyjęło nową nazwę – Szefostwo Hydrografii Sztabu Głównego Marynarki Wojennej, a jego personel liczył 29 wojskowych i 36 pracowników wojska. Organizację Szefostwa Hydrografii Sztabu Głównego MW według etatu nr 35/132 z grudnia 1950 wraz ze stanowiskami etatowymi przedstawia schemat nr 6.
Szefem Hydrografii Sztabu Głównego Marynarki Wojennej został dotychczasowy szef BHMW – kmdr por. K. Zagrodzki; obowiązki jego zastępcy pełnił kmdr ppor. Kazimierz Szczęsny przybyły do służby hydrograficznej MW 4 listopada 1950.
Dość napięte stosunki międzynarodowe wynikające z sytuacji na Półwyspie Koreańskim spowodowały, że w Polsce na przełomie 1950/1951 r. opracowano plany przyspieszonych zamierzeń organizacyjnych na lata 1951–1953. W odniesieniu do MW przewidywano na pierwszym miejscu rozbudowę jednostek nadbrzeżnych i lotnictwa, a później zwiększenie liczby okrętów. Według założeń operacyjnych, MW w 1956 miała być w pełni przygotowana do realizacji prac trałowych w akwenie Zatoki Gdańskiej i na wodach przybrzeżnych. To z kolei powodowało konieczność przygotowania odpowiednich opracowań kartograficznych (mapy, planszety) oraz wyznaczenia punktów brzegowego oznakowania nawigacyjnego przeznaczonego do wystawienia na czas ewentualnego konfliktu zbrojnego. W związku z powyższym zwiększeniu uległa liczba pracowników Szefostwa Hydrografii SG MW. Podstawę tego działania stanowił rozkaz organizacyjny MON nr 0010/Org. z 22 stycznia 1953, według którego zgodnie z etatem nr 35/209, liczba wojskowych miała wynosić 33, a pracowników wojska – 35. Ten stan został zmniejszony w 1956 do poziomu łącznie 49 osób, z czego 23 etaty były przeznaczone dla wojskowych i 26 dla pracowników wojska. Zmiany te spowodował Rozkaz Ministra ON nr 056/Org. z 13 listopada 1956, wprowadzający etat nr 35/327, który wkrótce został zastąpiony przez etat nr 35/336, ustanowiony na podstawie rozkazu organizacyjnego MON nr 047/Org. z 15 czerwca 1957. W ostatnim z wymienionych etatów – dokonano zmiany nazwy z Szefostwa Hydrografii Sztabu Głównego Marynarki Wojennej na Szefostwo Hydrografii Marynarki Wojennej. Ustanowiono jednocześnie niezwykle rozbudowaną strukturę organizacyjną służby hydrograficznej MW. Przewidywano utworzenie aż siedmiu wydziałów i powiększonej Sekcji Ogólnej z kancelarią oraz biblioteką i archiwum. Główną przyczyną powstania bardziej złożonej struktury była chęć dostosowania organizacji służby hydrograficznej MW do stawianych jej nowych wymagań, które związane były z zapoczątkowaniem współpracy i współdziałania Marynarki Wojennej z działającymi na Bałtyku flotami Związku Radzieckiego i Niemieckiej Republiki Demokratycznej oraz z planami unowocześnienia sił MW wynikających z zobowiązań Polski na rzecz Układu Warszawskiego. Organizację Szefostwa Hydrografii Marynarki Wojennej zgodną z etatem nr 35/336 przedstawia schemat nr 7.
2 marca 1953 swoje obowiązki zdał dotychczasowy Szef Hydrografii Marynarki Wojennej kmdr por. K. Zagrodzki. Tego samego dnia przejął je kmdr ppor. Edward Łączny i pełnił aż do 1957. Kolejnym szefem został kpt. mar. Celestyn Spyra, który obowiązki na nowym stanowisku służbowym objął 5 września 1957.
Zwiększający się stale zakres obowiązków w dziedzinie aktualizacji posiadanych informacji i zdobywania nowych, nawigacyjno-hydrograficznych danych pomiarowych niejako wymusił zmiany w dotychczasowym systemie ich pozyskiwania. W tym celu utworzono oddzielną jednostkę przeznaczoną do realizacji nawigacyjno-hydrograficznego zabezpieczenia działań sił MW oraz wykonywania prac hydrograficznych na potrzeby bezpieczeństwa żeglugi. Jednostka ta została sformowana w połowie 1959 r. według etatu nr 35/371, na podstawie rozkazu organizacyjnego Szefa Sztabu Generalnego WP nr 047/Org. z 4 maja 1959 i otrzymała nazwę Oddziału Zabezpieczenia Hydrograficznego MW (OZH MW), numer JW 5511. Została umieszczona w Gdyni-Oksywiu. Nowa jednostka liczyła 40 etatów wojskowych. Pierwszym jej dowódcą został kpt. mar. Franciszek Kuchta, który swoje obowiązki objął 22 sierpnia 1959. Do zadań jednostki należało: "(...) 1. wykonywanie prac geodezyjnych; 2. zabezpieczanie hydrograficzne trałowań bojowych; 3. wykonywanie prac hydrograficznych; 4. szkolenie marynarzy w specjalności hydrograf i obsługa brzegowych stacji radionamierzania". W strukturach organizacyjnych JW. 5511 przewidziano wydzielenie Grupy Kompleksowych Prac Hydrograficznych (GKPH) oraz Radiodalmierczej Grupy Hydrograficznej (RGH). RGH na początku 1960 została rozformowana i na jej bazie utworzono Hydrograficzny Wydział Pomiarów Środkami Radiotechnicznymi (HWPŚR) składający się dwóch Grup Radionamierzania. Dowódcą HWPŚR został por. mar. Stanisław Małachowski, a GKPH dowodził kpt. mar. Bronisław Skotnicki. W składzie GKPH znajdowała się Grupa Jednostek Pływających wyposażona w łódź dwuwiosłową oraz dwie motorowe łodzie sondażowe o nazwach Ł-1 i Ł-2.
W rozkazie powołującym do życia JW 5511 Dowódca MW nakazywał także wprowadzenie zmian w organizacji Składnicy Nawigacyjno-Hydrograficznej oraz utworzenie Warsztatów Naprawczych Szefostwa Hydrografii Marynarki Wojennej. Wszystkie te wymienione nowo utworzone i przeformowane jednostki zostały podporządkowane szefowi Sztabu Głównego MW poprzez szefa Hydrografii.
Wewnętrzna organizacja Oddziału Zabezpieczenia Hydrograficznego MW częściowo została ponownie zmieniona już w 1961. Było to spowodowane koniecznością dostosowania struktur tej jednostki do liczby realizowanych pomiarów hydrograficznych zwiększonej w związku z planami opracowania i wydania w połowie lat 60 XX w. nowej serii map morskich. W sierpniu 1961 wydano decyzję o utworzeniu Sekcji Opracowań Kameralnych Oddziału Zabezpieczenia Hydrograficznego MW (2 etaty oficerskie), której pierwszym kierownikiem został kpt. mar. Hieronim Kozłowski. Jednocześnie, zamiast dotychczasowej GKPH utworzono Wydział Pomiarów Hydrograficzno-Geodezyjnych z Grupą Pomiarów Hydrograficznych (etatowo 16 osób) oraz Grupą Pomiarów Geodezyjnych (etatowo 5 osób). Szefem tego wydziału został kpt. mar. Bronisław Skotnicki, zaś dowódcą grupy hydrograficznej ppor. mar. K. Żółtek. Organizacja ta pozostała niezmieniona przez następne 3 lata. Strukturę organizacyjną OZH MW z listopada 1961 r. przedstawia schemat nr 8.
W połowie 1962 wydano decyzję o przeformowaniu istniejących od prawie 3 lat Warsztatów Naprawczych Szefostwa Hydrografii MW, funkcjonujących według etatu nr 35/373 na Zakłady Sprzętu Nawigacyjno-Hydrograficznego MW. Przestały one jednocześnie podlegać Szefowi Hydrografii MW; zgodnie z nowym etatem nr 35/407 zatrudniały 9-osobowy personel.
W kwietniu 1964 stan posiadania jednostek pływających OZH MW powiększył się o kolejne 2 motorowe łodzie sondażowe o nazwach Ł-3 i Ł-4 wcielone do MW 18 maja 1964. Jednocześnie do wyposażenia Wydziału Pomiarów Hydrograficzno-Geodezyjnych OZH MW dołączono następne 3 stacje radionawigacyjne typu RYM-B, zwiększając w ten sposób liczbę posiadanych stacji do 6. Spowodowało to konieczność przeformowania JW 5511: dotychczasowy etat nr 35/371 został zastąpiony przez etat nr 35/437. Pozwoliło to zwiększyć liczbę osób w tej jednostce aż do 126. Wykaz kadry oficerskiej OZH MW z tego okresu przedstawia załącznik nr 17.
W nowej strukturze pozostawiono bez zmian Grupę Jednostek Pływających i Sekcję Opracowań Kameralnych, zaś zamiast dotychczas istniejącego Wydziału Pomiarów Hydrograficzno-Geodezyjnych utworzono trzy Sekcje Pomiarów Hydrograficzno-Geodezyjnych. Dodatkowo utworzono także Sekcję Operacyjną, Techniczną, Hydrometeorologiczną oraz Oznakowania Nawigacyjnego, składającą się z dwóch Grup Stacji Radionawigacyjnych Brzegowych i jednej Grupy Stacji Radionawigacyjnych Okrętowych. W 1967 w strukturze organizacyjnej Sekcji Hydrometeorologicznej powołano Grupę Hydrometeorologiczną oraz Grupę Aerologiczną wyposażoną w ruchomą stację meteorologiczną PAMS. Kolejne istotne zmiany w organizacji tej jednostki wprowadzono dopiero w połowie 1968.
W okresie od lipca 1948 do listopada 1967, czyli prawie do końca omawianego w tym rozdziale okresu działalności służby hydrograficznej MW, wykorzystywała ona do realizacji pomiarów i działań związanych z zabezpieczeniem nawigacyjno-hydrograficznym innych okrętów MW następujące duże jednostki pływające: OH Kompas (do września 1951 nosił nazwę ORP Żuraw) oraz od listopada 1954 r. OH Bałtyk. Oba wymienione okręty funkcjonowały na podstawie odrębnych etatów i podlegały pod względem służbowym szefowi Sztabu Głównego MW poprzez szefa Hydrografii MW. Decyzję o formalnym przydzieleniu tych jednostek do służby hydrograficznej MW podjął Dowódca MW pod koniec listopada 1967. Praktyczne wykonanie jego postanowień nastąpiło 1 stycznia 1968, kiedy okręty te zostały komisyjnie przekazane i oficjalnie włączone do Oddziału Zabezpieczenia Hydrograficznego MW.
Kierownicze stanowiska w Szefostwie Hydrografii MW w grudniu 1967 zajmowali: kmdr C. Spyra – Szef Hydrografii MW, kmdr por. Bohdan Rojcewicz – Zastępca Szefa Hydrografii MW ds. operacyjno-szkoleniowych, kmdr ppor. Zygmunt Hundt – zastępca szefa hydrografii ds. politycznych, kmdr ppor. Kazimierz Wielebski – Szef Wydziału Techniczno-Nawigacyjnego, kmdr ppor. Henryk Rodkiewicz – Szef Wydziału Hydrometeorologicznego oraz kmdr ppor. Marian Piotrowski – Szef Wydziału Kartograficznego. Organizację służby hydrograficznej MW ze stycznia 1967 przedstawia schemat nr 11.
Działalność służby hydrograficznej MW jako służby państwowej na tle zadań stawianych MW w latach 1945–1967.
Aby wypełniać swe zadania i normalnie funkcjonować, Marynarka Wojenna musiała – oprócz jednostek liniowych – dysponować także służbami i oddziałami spełniającymi rolę usługową względem tych jednostek. Tę szczególną rolę pełniła służba hydrograficzna MW. Od samego początku jej istnienia, tj. od 30 lipca 1945, zakładano, że miała ona wypełniać także zadania przypisane państwowej służbie hydrograficznej. Było to zgodne z zamiarem przejęcia przez nią roli, jaką przed wrześniem 1939 pełniło Biuro Hydrograficzne Marynarki Wojennej na forum międzynarodowym. Wiązało się to bezpośrednio ze sprawami przydzielenia odpowiednich środków finansowych i uzyskaniem prestiżu instytucji państwowej.
Jako datę oficjalnego rozpoczęcia działalności hydrograficznej przez polską służbę hydrograficzną Marynarki Wojennej po zakończeniu II wojny światowej, można uznać 3 grudnia 1945. Tego dnia, szef Oddziału Hydrograficznego, kmdr ppor. K. Zagrodzki za zgodą ówczesnego dowódcy MW kontradmirała M. Abramowa, wysłał pisma informujące zagraniczne służby hydrograficzne (z 20 państw) o rozpoczęciu działalności Oddziału Hydrograficznego Sztabu Głównego Marynarki Wojennej. Z dzisiejszej perspektywy, wysłanie tych powiadomień można traktować jako fakt oficjalnego i jednoznacznego przypisania Oddziałowi Hydrograficznemu wspomnianej wyżej roli przedstawiciela państwowej służby hydrograficznej.
Służba hydrograficzna MW musiała zatem wykonywać zadania wynikające z faktu spełniania funkcji państwowej oraz realizacji nawigacyjno-hydrograficznego zabezpieczenia działań sił i środków MW. Zadania te, szczególnie w początkowym okresie po zakończeniu działań wojennych, czyli w latach 1945–1947, ze względu na stosunkowo słabo rozwinięty system cywilnego transportu morskiego, przeważnie dotyczyły spraw obronności państwa. Przyjęcie przez Polskę radzieckiej strategii wojny morskiej, która do połowy lat pięćdziesiątych zakładała, że flota na morzach zamkniętych (za taki akwen uważano Morze Bałtyckie) będzie spełniać jedynie funkcję pomocniczą w stosunku do wojsk lądowych, spowodowało postawienie Marynarce Wojennej zadań wykonywanych głównie w rejonach przybrzeżnych. Dotyczyły one osłony zagród minowych oraz ochrony morskich linii komunikacyjnych, wytyczanych w pobliżu linii brzegowej, w ramach wspólnej i skoordynowanej akcji z Flotą Bałtycką MW ZSRR. Tak postawione zadania determinowały jednocześnie wyznaczanie rejonów przyszłych działań MW, a w konsekwencji i sposoby zabezpieczenia akwenów pod względem nawigacyjno-hydrograficznym. Pozytywnym aspektem był fakt, iż większość tych zadań pokrywała się z działaniami realizowanymi przez tę służbę jako reprezentanta państwowej służby hydrograficznej. Miało to istotne znaczenie szczególnie w kontekście braku odpowiedniego sprzętu i wyszkolonego personelu.
Pierwsze zadania służby hydrograficznej MW były związane z odbudową zniszczonej infrastruktury nawigacyjnej, ponownym uruchomieniem systemu oznakowania nawigacyjnego, zarówno stałego, jak i pływającego, oraz rozpoczęciem wydawania morskich map i pomocy nawigacyjnych. Działania te były realizowane na podstawie umowy zawartej pomiędzy Marynarką Wojenną a Dowództwem Floty Bałtyckiej Marynarki Wojennej ZSRR z 19 marca 1946 w sprawie przekazania środków "znakowania żeglugi morskiej", które MW otrzymała od marynarki radzieckiej. Ze względu na zagrożenie minowe na akwenach polskich wód terytorialnych, po pozyskaniu jednostek typu trałowiec, planowano udział służby hydrograficznej w zabezpieczeniu bojowych prac trałowych.
Dla sprawnej realizacji powyższych zadań, konieczny był odpowiedni zasób danych pomiarowych oraz sprzęt, który umożliwiałby dalsze pozyskiwanie i przetwarzanie tych danych. Służba hydrograficzna tworząca się niemal od podstaw, działalność rozpoczęła od gromadzenia wszelkich materiałów kartograficznych, map nawigacyjnych, przyrządów pomiarowych i kreślarskich.
Jednym z pierwszych zaplanowanych i wykonanych przedsięwzięć służby hydrograficznej Marynarki Wojennej było przystąpienie do wydawania Wiadomości Żeglarskich, – fachowego wydawnictwa informującego o wszelkich zmianach w oznakowaniu torów wodnych, punktów orientacyjnych na brzegu oraz zamknięciu lub otwarciu dla żeglugi określonych akwenów. Pierwszy numer tego dwutygodnika ukazał się już w styczniu 1946. Pół roku później została wydana mapa nawigacyjna Zatoki Gdańskiej. Rozpoczęto też pracę nad przygotowaniem nieodzownej pomocy nawigacyjnej – spisu latarń wybrzeża polskiego. W 1946 Oddział Hydrograficzny opracował plan zaopatrywania okrętów Marynarki Wojennej w sprzęt nawigacyjny, a specjaliści zaczęli przeprowadzać mniejsze remonty tego sprzętu. Od 1947, dzięki współpracy z Państwowym Instytutem Hydrologiczno-Meteorologicznym (PIHM), służba hydrograficzna rozpoczęła nadawanie przez radio komunikatów meteorologicznych i ostrzeżeń nawigacyjnych. W lipcu ukazał się przygotowywany od około roku spis latarń wybrzeża polskiego oraz wydano tablice nawigacyjne.
W połowie 1946 służba hydrograficzna MW rozpoczęła starania o uzyskanie odpowiedniej jednostki pływającej, która mogłaby wykonywać pomiary hydrograficzne i oceanograficzne na morzu. Potrzeba jej posiadania wynikała z konieczności realizacji podstawowych dwóch zadań tej służby: nawigacyjno-hydrograficznego zabezpieczenia sił i środków MW oraz zapewnienia bezpieczeństwa żeglugi na polskich wodach terytorialnych i wewnętrznych. Starania te zapoczątkowało pismo skierowane przez szefa Wydziału Hydrograficznego Sztabu Głównego MW K. Zagrodzkiego do Dowódcy Marynarki Wojennej w sprawie konieczności uzyskania okrętu hydrograficznego. Korzyści z posiadania takiego okrętu dobrze rozumiał także pełniący obowiązki dowódcy MW kontradmirał A. Mohuczy, który w ostatnim z trzech pism skierowanych do "Naczelnego Dowódcy Wojsk Polskich" pisał, że "(...) niezbędnym jest posiadanie przez Marynarkę Wojenną specjalnego okrętu hydrograficznego". O powadze tego problemu może świadczyć fakt wymiany korespondencji w tej sprawie na szczeblu ministerstw.
Z treści jednego z pism (nr 022 z 25 stycznia 1947) Ministra Obrony Narodowej Marszałka Polski M. Rola-Żymierskiego skierowanego do Ministra Żeglugi i Handlu Zagranicznego K. Jędrychowskiego wynika, że była także rozpatrywana możliwość "(...) uzyskania odpowiedniej jednostki hydrograficznej w ramach naszego 15% udziału w radzieckiej części reparacji morskich".
Ze względu na brak możliwości szybkiego pozyskania w powyższy sposób jednostki hydrograficznej i na zwiększone zapotrzebowanie MW na aktualne dane hydrograficzne i kartograficzne niezbędne do realizacji zadań MW, związanych między innymi z operacjami trałowo-minowymi wykonywanymi we współpracy z marynarką ZSRR, postanowiono tymczasowo przydzielić jeden z okrętów bojowych polskiej MW. Wybór padł na trałowiec ORP Żuraw wchodzący do tej pory w skład dywizjonu trałowców Szczecińskiego Obszaru Nadmorskiego. 14 maja 1947 okręt ten został oddany czasowo do dyspozycji Oddziału Hydrograficznego. Jednocześnie Dowództwo MW czyniło dalsze starania w sprawie odstąpienia Marynarce Wojennej statku o wyporności 500-1000 ton, przeznaczonego na okręt hydrograficzny. Nie dały one jednak oczekiwanego rezultatu. Dlatego też 15 sierpnia 1948. ORP Żuraw został na stałe oddany do dyspozycji niedawno utworzonego Biura Hydrograficznego Marynarki Wojennej. Uzyskanie tego okrętu umożliwiło rozpoczęcie wykonywania praktycznych prac pomiarowych, takich jak trałowania hydrograficzne i kontrolne pomiary sondażowe.
W 1948 znaczna liczba zadań skłoniła hydrografię Marynarki Wojennej do podjęcia rozmów z przedstawicielami Ministerstwa Żeglugi w sprawie przekazania niektórych uprawnień i zadań cywilnej służbie hydrograficznej i jednoczesnego ustalenia podziału kompetencji. W tym czasie działała powołana w czerwcu 1945 Służba Hydrograficzna Głównego Urzędu Morskiego, której pierwszymi pracownikami byli między innymi byli pracownicy przedwojennego BHMW – inż. J. Woźnicki i I. Pogorzelski. Ze strony biura w rozmowach uczestniczyli K. Zagrodzki i A. Rychel. W wyniku obustronnych spotkań ukazała się instrukcja ministra obrony narodowej i ministra żeglugi z dnia 3 września 1948, opublikowana w Monitorze Polskim nr 86 (poz. 960), w sprawie podziału kompetencji pomiędzy instytucjami hydrograficznymi podległymi MON i Ministerstwu Żeglugi.
Ogólny wykaz zadań stawianych służbie hydrograficznej MW, w omawianym okresie 1945–1967, praktycznie nie ulegał większym zmianom. Należały do nich w szczególności:
Tradycje.
Święto BH MW: 19 lutego.
Urzędowe publikacje BH MW.
Biuro Hydrograficzne Marynarki Wojennej wydaje następujące publikacje nautyczne, będące urzędowymi publikacjami biura (art. 25 i 41b ustawy o obszarach morskich Rzeczypospolitej Polskiej i administracji morskiej )
Bibliografia i źródła.
Tekst bazowy pochodzi z pracy dr. inż. Dariusza Grabca (oficera starszego Marynarki Wojennej)
W tekście:
Wykorzystano również:

</doc>
<doc id="433655" url="https://pl.wikipedia.org/wiki?curid=433655" title="Dywizjon Zabezpieczenia Hydrograficznego">
Dywizjon Zabezpieczenia Hydrograficznego

Dywizjon Zabezpieczenia Hydrograficznego Marynarki Wojennej (DZH; dZH MW) – dywizjon okrętów Marynarki Wojennej, podlegający 3 Flotylli Okrętów.
Do zadań dywizjonu należą:

</doc>
<doc id="433656" url="https://pl.wikipedia.org/wiki?curid=433656" title="British Basketball League">
British Basketball League

British Basketball League (BBL) – najwyższa klasa rozgrywek profesjonalnej koszykówki w Wielkiej Brytanii. 
Rozgrywane są także BBL Cup i BBL Trophy.
Statystyczni liderzy wszech czasów.
Pogrubienie oznacza aktywnych zawodników BBL.
Stan na 20 września 2012

</doc>
<doc id="433660" url="https://pl.wikipedia.org/wiki?curid=433660" title="Ryksa">
Ryksa



</doc>
<doc id="433662" url="https://pl.wikipedia.org/wiki?curid=433662" title="Brytyjska Liga Koszykówki">
Brytyjska Liga Koszykówki



</doc>
<doc id="433663" url="https://pl.wikipedia.org/wiki?curid=433663" title="Schopenhauer">
Schopenhauer

Schopenhauer:

</doc>
<doc id="433664" url="https://pl.wikipedia.org/wiki?curid=433664" title="Artur Schopenhauer">
Artur Schopenhauer



</doc>
<doc id="433670" url="https://pl.wikipedia.org/wiki?curid=433670" title="Bernd Schneider (piłkarz)">
Bernd Schneider (piłkarz)

Bernd Schneider (ur. 17 listopada 1973 w Jenie) – niemiecki piłkarz grający na pozycji pomocnika, reprezentant kraju.
Życiorys.
Kariera klubowa.
W czasach juniorskich trenował w klubach z Jeny: BSG Aufbau i FC Carl Zeiss. Na początku lat 90. dołączył do seniorskiego zespołu tego drugiego. 13 sierpnia 1991 zadebiutował w 2. Bundeslidze – miało to miejsce w przegranym 1:3 meczu z SV Darmstadt 98. Wraz z klubem w sezonie 1994/1995 zdobył "Landespokal Thüringen". Łącznie w latach 1991–1998 w barwach Carl Zeiss rozegrał 173 mecze, w których zdobył 21 goli. 1 lipca 1998 odszedł do pierwszoligowego Eintrachtu Frankfurt. 14 sierpnia 1998 po raz pierwszy zagrał w Bundeslidze – w przegranym 1:2 spotkaniu z MSV Duisburg. W debiutanckim sezonie zagrał w 33 meczach ligowych, w których zdobył 4 gole. 1 lipca 1999 został zawodnikiem klubu Bayer 04 Leverkusen. Grał w nim w latach 1999–2009. W tym czasie dwukrotnie zdobył wicemistrzostwo kraju (1999/2000, 2001/2002), wystąpił w finale Ligi Mistrzów (2001/2002) oraz w finale Pucharu Niemiec (2001/2002, 2008/2009). Zagrał w 366 meczach i strzelił 52 bramki. W czerwcu 2009 roku zakończył karierę piłkarską. Powodem były problemy zdrowotne związane z urazem kręgosłupa, którego doznał rok wcześniej.
Kariera reprezentacyjna.
Jako junior występował w reprezentacjach juniorskich NRD i Niemiec. W seniorskiej reprezentacji zadebiutował 28 lipca 1999 w meczu z Nową Zelandią rozegranym w ramach Pucharu Konfederacji. W 2002 roku wraz z kadrą zdobył wicemistrzostwo świata na turnieju rozgrywanym w Korei Południowej i Japonii. W meczu fazy grupowej z Arabią Saudyjską rozegranym 1 czerwca 2002 w Sapporo zdobył bramkę bezpośrednio z rzutu wolnego oraz zanotował asysty przy golach Miroslava Klose i Olivera Bierhoffa. Po dobrym występie w przegranym finale z Brazylią przez media został okrzyknięty „białym Brazylijczykiem”. W następnych latach wystąpił także na Euro 2004 w Portugalii i Pucharze Konfederacji 2005 w Niemczech. W 2006 roku był w kadrze Niemiec, która na mistrzostwach świata zajęła 3. miejsce. Na tym turnieju był jej kapitanem. Wraz z kolegami z zespołu wystąpił w filmie dokumentalnym "Niemcy. Letnia bajka" opowiadającym o udziale Niemiec w turnieju. Ostatni mecz w reprezentacji rozegrał 6 lutego 2008 w wygranym 3:0 towarzyskim spotkaniu z Austrią. Z udziału w Euro 2008 rozgrywanym w Austrii i Szwajcarii wykluczyła go kontuzja. W sumie w latach 1999–2008 zagrał w 81 meczach reprezentacji, w których zdobył 4 gole.
Życie prywatne.
Jest kawalerem. Ma dwoje dzieci: córkę Emely (2001) i syna Giovanniego (2008). Po zakończeniu kariery sportowej został zatrudniony w Bayerze Leverkusen w dziale skautingu i młodzieżowym.

</doc>
<doc id="433671" url="https://pl.wikipedia.org/wiki?curid=433671" title="Żurawie">
Żurawie



</doc>
<doc id="433672" url="https://pl.wikipedia.org/wiki?curid=433672" title="POCh">
POCh



</doc>
<doc id="433673" url="https://pl.wikipedia.org/wiki?curid=433673" title="Pro A (koszykówka)">
Pro A (koszykówka)

La Ligue Nationale de Basket-ball (fr. "Narodowa Liga Koszykarska") – LNB – profesjonalna francuska liga koszykówki.
Historia.
Liga została utworzona w 1987, ale walka o mistrzostwo Francji trwa od 1921.
Jest podzielona na dwie dywizje: Pro A (pierwsza dywizja) i Pro B (druga dywizja).
Pro A jest najwyższą klasą rozgrywkową we Francji.
Pro A.
W sezonie 2021/22 grają w niej:
Po sezonie do Pro B spadają dwa najsłabsze zespoły.
Pro B.
W sezonie 2021/22 grają w niej:
Po sezonie dwa najsłabsze zespoły spadają do Nationale 1, a dwa najlepsze awansują do Pro A.

</doc>
<doc id="433675" url="https://pl.wikipedia.org/wiki?curid=433675" title="Ligue Nationale de Basketball">
Ligue Nationale de Basketball



</doc>
<doc id="433676" url="https://pl.wikipedia.org/wiki?curid=433676" title="Francuska Liga Koszykówki">
Francuska Liga Koszykówki



</doc>
<doc id="433678" url="https://pl.wikipedia.org/wiki?curid=433678" title="Drzewa i krzewy iglaste">
Drzewa i krzewy iglaste



</doc>
<doc id="433680" url="https://pl.wikipedia.org/wiki?curid=433680" title="Bundesliga niemiecka w koszykówce mężczyzn">
Bundesliga niemiecka w koszykówce mężczyzn

Basketball-Bundesliga (oficjalny skrót BBL) – najwyższa w hierarchii klasa męskich ligowych rozgrywek koszykarskich w Niemczech, będąca jednocześnie najwyższym szczeblem centralnym (I poziom ligowy). Zmagania w jej ramach toczą się cyklicznie (co sezon), systemem kołowym, od edycji 1983/1984 dodatkowo z fazą play-off na zakończenie każdego z sezonów i przeznaczone są dla najlepszych niemieckich klubów koszykarskich. Jej triumfator zostaje Mistrzem Niemiec, zaś najsłabsze drużyny relegowane są do ProA (w latach 1975–2007 pod nazwą 2. Basketball Bundesliga). Czołowe zespoły klasyfikacji końcowej każdego sezonu uzyskują prawo występów w europejskich pucharach w sezonie następnym (Euroligi, Europucharu ULEB, Ligi Mistrzów FIBA, bądź FIBA Europe Cup).

</doc>
<doc id="433681" url="https://pl.wikipedia.org/wiki?curid=433681" title="Avantor Performance Materials Poland">
Avantor Performance Materials Poland

Avantor Performance Materials Poland S.A., dawniej POCH S.A. – producent i dystrybutor odczynników chemicznych z siedzibą w Gliwicach, będący częścią Avantor Performance Materials. 
Opis.
Firma powstała w 1948 r. w Gliwicach jako Fabryka Odczynników Chemicznych, mająca produkować odczynniki na potrzeby polskich laboratoriów analitycznych, przemysłowych i do celów naukowych. Od 1950 r. przedsiębiorstwo było częścią Zjednoczenia Przemysłu Chemicznego. W 1960 r. zostało połączone z Biurem Odczynników pod wspólną nazwą „Polskie Odczynniki Chemiczne”, a w 1961 r. przedsiębiorstwo to otrzymało status „przedsiębiorstwa wiodącego w obrocie odczynnikami”, co w praktyce oznaczało niemal pełny monopol na dystrybucję odczynników w Polsce.
W 1992 r. firma została przekształcona w jednoosobową spółkę skarbu państwa i włączona do X Narodowego Funduszu Inwestycyjnego „Foksal”. Pod koniec lat '90 XX w. firma otrzymała certyfikat ISO 9001. W 2003 r. firma została wykupiona przez Kulczyk Holding S.A, a w 2004 r. zmieniono jej nazwę na POCH S.A.
Dnia 30 czerwca 2010 firma POCH S.A. została częścią Avantor Performance Materials, producenta chemikaliów laboratoryjnych i specjalistycznych. 4 września 2013 zmieniła nazwę na Avantor Performance Materials Poland S.A.
Spółka jest największym producentem i dystrybutorem odczynników chemicznych w Polsce. Posiada w ofercie kilkadziesiąt tysięcy odczynników laboratoryjnych i około tysiąca związków chemicznych, sprzedawanych w ilościach przemysłowych (powyżej 10 kg).

</doc>
<doc id="433683" url="https://pl.wikipedia.org/wiki?curid=433683" title="Niemiecka Liga Koszykówki">
Niemiecka Liga Koszykówki



</doc>
<doc id="433684" url="https://pl.wikipedia.org/wiki?curid=433684" title="Bliźniaki (ujednoznacznienie)">
Bliźniaki (ujednoznacznienie)



</doc>
<doc id="433686" url="https://pl.wikipedia.org/wiki?curid=433686" title="Amnezja (film 2004)">
Amnezja (film 2004)

Amnezja – amerykański film fabularny (thriller) z 2004 roku w reżyserii Philipa Kaufmana.

</doc>
<doc id="433688" url="https://pl.wikipedia.org/wiki?curid=433688" title="Michał Zych">
Michał Zych

Michał Zych (ur. 28 maja 1982 w Gdyni) – polski łyżwiarz figurowy, startujący w parach tanecznych. Uczestnik igrzysk olimpijskich w Turynie (2006), uczestnik mistrzostw Europy i świata, medalista zawodów międzynarodowych oraz 3-krotny mistrz Polski (2004–2006).
Kariera sportowa.
Jazdę na łyżwach rozpoczynał w klubie GKS Stoczniowiec Gdańsk. Pierwszym jego trenerem była Anna Stachowiak (Kowalczyk), następnie jako solista był trenowany przez Mirosława Gabrysia, zaś w konkurencji par tanecznych pod okiem Mirosława Plutowskiego.
W parze z Aleksandrą Kauc trenowali w Miejskim Klubie Sportowym w Łodzi pod okiem trenerki Marii Olszewskiej-Lelonkiewicz. We wrześniu 2005 na zawodach Memoriału Karla Schäfera zostali pierwszymi rezerwowymi na igrzyska olimpijskie 2006 w Turynie. Ze względu na wycofanie się z igrzysk pary niemieckiej, w styczniu 2006 zdobyli kwalifikację olimpijską i dołączyli do olimpijskiej reprezentacji Polski. 

</doc>
<doc id="433690" url="https://pl.wikipedia.org/wiki?curid=433690" title="Pierzek">
Pierzek



</doc>
<doc id="433692" url="https://pl.wikipedia.org/wiki?curid=433692" title="Jan Nepomucen Małachowski">
Jan Nepomucen Małachowski

Jan Nepomucen Małachowski herbu Nałęcz (ur. 1765 w Końskich, zm. 18 lutego 1822 we Lwowie) – hrabia, działacz polityczny, Marszałek Nadworny Dworu Króla Jegomości w Warszawie w 1811, starosta opoczyński w latach 1783–1822, wolnomularz.
Syn Mikołaja i Marianny Ewy Męcińskiej, starszy brat Stanisława Aleksandra.
Marszałek Trybunału Głównego Koronnego w Piotrkowie w latach 1786–87; następnie poseł na Sejm Czteroletni (1788–92).
W latach 1789–92 na misji dyplomatycznej w Dreźnie, gdzie pełnił funkcję posła pomocniczego. W latach 1792–1795 referendarz wielki koronny, uczestnik insurekcji kościuszkowskiej 1794. Mianowany przez Radę Zastępczą Tymczasową sędzią Sądu Kryminalnego Księstwa Mazowieckiego. W tym samym roku ożenił się z Rozalią Świdzińską.
W 1807 został dyrektorem skarbu w Komisji Rządzącej, później prezesem Trybunału Apelacyjnego. Od 1810 r. pełnił funkcję senatora-kasztelana w Księstwie Warszawskim, członek Komisji Dyrekcji Biletów Kasowych Księstwa Warszawskiego w latach 1810-1813. Zatwierdzony jako senator-kasztelan w 1815 od 1817 Senator-wojewoda w Królestwie Polskim.
Dziedzic dóbr Żarki. Do odziedziczonego po pradziadzie Stanisławie tytułu hrabiowskiego Rzeczypospolitej, dołączył otrzymany przez ojca w Wiedniu w 1780 tytuł hrabiego galicyjskiego, sam o niego prosił w Austrii w 1808, uznany hrabią w Królestwie Kongresowym w 1820.
W 1785 został kawalerem Orderu Świętego Stanisława., 16 lipca 1787 otrzymał Order Orła Białego, posiadacz pruskiego Orderu Orła Czerwonego.
Został pochowany na Cmentarzu Łyczakowskim we Lwowie.
Miał pięcioro dzieci:

</doc>
<doc id="433697" url="https://pl.wikipedia.org/wiki?curid=433697" title="ORP Kraków">
ORP Kraków

ORP „Kraków” – nazwa noszona na przestrzeni dziejów przez okręty polskiej Marynarki Wojennej:

</doc>
<doc id="433700" url="https://pl.wikipedia.org/wiki?curid=433700" title="Rzeczpospolita szlachecka">
Rzeczpospolita szlachecka



</doc>
<doc id="433702" url="https://pl.wikipedia.org/wiki?curid=433702" title="Dominika Piątkowska">
Dominika Piątkowska

Dominika Piątkowska (ur. 12 marca 1986 w Łodzi) – polska łyżwiarka figurowa startująca w parach sportowych z Dmitrijem Chrominem. Uczestniczka mistrzostw świata i Europy oraz 3-krotna mistrztyni Polski (2005–2007). Zakończyła karierę amatorską w 2008 roku.

</doc>
<doc id="433706" url="https://pl.wikipedia.org/wiki?curid=433706" title="Aleksander z Hales">
Aleksander z Hales

Aleksander z Hales (także Halensis, Alensis, Halesius, Alesius, zwany "doctor irrefragabilis" ("doktor, któremu nie można się oprzeć") "theologorum monarcha") (ur. ok. 1183 w Hales, dziś Halesowen w West Midlands, zm. 21 sierpnia 1245 w Paryżu) – teolog i filozof średniowieczny, jeden z pierwszych komentatorów Arystotelesa na Zachodzie, franciszkanin.
Nauki pobierał w szkole przyklasztornej w Hales, studiował i nauczał w Uniwersytecie w Paryżu, gdzie uzyskał wielką sławę jako profesor teologii. W 1236 wstąpił do zakonu franciszkańskiego.
Był pierwszym uczonym, który napisał komentarz do "Sentencji" Piotra Lombarda, przed nim teolodzy pisali prawie wyłącznie komentarze do Pisma. Jego "Summa universae theologiae" (wydrukowana w Wenecji w 1475) uzyskała aprobatę papieża Innocentego IV. Została dokończona przez uczniów po śmierci Aleksandra. Dzieło to mówi o trzech rodzajach autorytetów – tych, którzy mówią "tak", tych, które mówią "nie" i o pogodzeniu sądów. Autorytety pochodzą nie tylko z Biblii i Ojców, ale też od greckich, łacińskich i arabskich teologów, filozofów i poetów. W pierwszej swojej części dzieło mówi o Bogu i jego przymiotach; w drugiej o stworzeniu i grzechu; w trzeciej o zbawieniu; w ostatniej o sakramentach. Opisując jego dzieło teologiczne, Aleksandrowi nadano tytuł "Doctor irrefragabilis" ("doktor, któremu nie można się oprzeć").
Spośród doktryn które szczególnie rozwinął ważne są te o "thesaurus supererogationis perfectorum" i "character indelibilis" chrztu, bierzmowania i kapłaństwa. Doktryny te były zawarte już u św. Augustyna a Sobór trydencki nadał im charakter dogmatów.

</doc>
<doc id="433715" url="https://pl.wikipedia.org/wiki?curid=433715" title="Veli-Matti Lindstroem">
Veli-Matti Lindstroem



</doc>
<doc id="433717" url="https://pl.wikipedia.org/wiki?curid=433717" title="Àlex Corretja">
Àlex Corretja

Àlex Corretja Verdegay (ur. 11 kwietnia 1974 w Barcelonie) – hiszpański tenisista narodowości katalońskiej, finalista wielkoszlemowego French Open w grze pojedynczej, wicelider rankingu światowego, medalista olimpijski w grze podwójnej z Sydney (2000), zdobywca Pucharu Davisa.
Od grudnia 2001 roku jest żonaty (z Martą Cors), ma dwie córki (Aroę, ur. 2003 i Carlę, ur. 2005).
Kariera tenisowa.
Jako junior wygrał turniej Orange Bowl do lat 16 w 1990 roku.
W zawodowym gronie tenisistów Corretja występował w latach 1991–2005.
Pierwszy finał rangi ATP World Tour osiągnął w 1992 roku w Guaruji, przegrywając z Carstenem Arriensem. Wynik ten dał Hiszpanowi awans do czołowej setki rankingu światowego.
W 1993 roku osiągnął 2 półfinały i 4 ćwierćfinały rozgrywek ATP World Tour. Przełomowy w jego karierze okazał się kolejny sezon – w 1994 roku był w półfinałach w Meksyku, Barcelonie, Madrycie, Indianapolis, Atenach i Santiago, a jesienią w finale w Palermo (przegrał z Alberto Berasateguiem). W listopadzie 1994 roku wygrał swój pierwszy turniej, pokonując w finale w Buenos Aires Javiera Franę.
W 1995 roku Corretja był w 4 rundzie wielkoszlemowego French Open, a w turnieju w Gstaad pokonał Thomasa Mustera, przerywając serię 40 zwycięstw na kortach ziemnych tego zawodnika. W 1996 roku głównie dzięki 3 finałom turniejowym (Hamburg, Kitzbühel, Marbella) znalazł się po raz pierwszy w czołowej dwudziestce rankingu światowego (nr 19. w październiku 1996 roku). Był również w ćwierćfinale US Open, gdzie uległ Pete’owi Samprasowi w pięciosetowym pojedynku, w którym Amerykanin zmagał się z kłopotami zdrowotnymi, a Hiszpan nie wykorzystał piłki meczowej.
W 1997 roku Corretja awansował już do najlepszej dziesiątki na świecie po zwycięstwie w Rzymie. W finale pokonał Marcelo Ríosa. W ciągu tego sezonu był w 5 finałach turniejowych, z czego 3 wygrał.
W sezonie 1998 tenisista hiszpański wygrał 5 turniejów, w dalszych 2 dochodził do finałów. Jeden z tych finałów osiągnął w wielkoszlemowym French Open, gdzie pokonał m.in. Hernána Gumy’ego w pojedynku 3 rundy, trwającym 5 godzin i 31 minut. Mecz ten (wygrany przez Corretję 6:1, 5:7, 6:7, 7:5, 9:7) stał się na kilka lat rekordem turnieju pod względem długości (później wynik ten poprawili Fabrice Santoro i Arnaud Clément). W dalszych rundach Corretja pokonał Jasona Stoltenberga, Filipa Dewulfa, a w półfinale Cédrica Pioline’a. W finale nie sprostał Carlosowi Moi, przegrywając 3:6, 5:7, 3:6. W lipcu triumfował w Gstaad, pokonując w finale Borisa Beckera. Podczas turniejów latem rozgrywanych w Stanach Zjednoczonych wygrał imprezę w Indianapolis, pokonując w finale Andre Agassiego i dochodząc do 4 rundy US Open (ponownie przegrał z Moyą). W październiku Corretja wygrał halowy turniej w Lyonie po finale z Tommym Haasem. Wyniki te dały mu awans do turnieju ATP World Tour World Championships. Zawody rozpoczął od zwycięstwa nad Andre Agassim (który skreczował w trzecim secie). Następnie przegrał pojedynek z Timem Henmanem, ale dzięki zwycięstwu nad rezerwowym Albertem Costą wyszedł z grupy. W półfinale pokonał lidera rankingu Pete’a Samprasa, a w decydującym meczu zrewanżował się Carlosowi Moi za porażkę w finale French Open. Corretja wygrał finał 3:6, 3:6, 7:5, 6:3, 7:5, a po turnieju awansował na 3. miejsce w rankingu światowym. Pozycję tę poprawił o jeszcze jedno miejsce na początku lutego 1999 roku.
Sezon 1999 był mniej udany dla Hiszpana, który dotarł do 3 finałów, był w ćwierćfinale French Open, ale żadnej imprezy nie wygrał.
W 2000 roku Corretja został mistrzem 5 turniejów, w tym imprezy w Indian Wells, gdzie wyeliminował m.in. zajmującego 3. miejsce w rankingu Magnusa Normana, a w finale Thomasa Enqvista. Po raz kolejny osiągnął ćwierćfinał French Open. Latem wygrał turnieje w Gstaad, Kitzbühel i Waszyngtonie. Ponownie wystąpił w turnieju Tennis Masters Cup, tym razem odpadając po meczach grupowych (wygrał z Lleytonem Hewittem, przegrał z Pete’em Samprasem i Maratem Safinem).
W 2001 roku po raz drugi dotarł do finału French Open. W drodze do finału pokonał m.in. Mariano Zabaletę, Fabrice’a Santoro, w ćwierćfinale Rogera Federera, w półfinale Sébastiena Grosjeana. Przegrał finał, rozgrywany w wietrznych warunkach, z Gustavo Kuertenem w czterech setach. W lipcu 2001 roku Corretja zwyciężył w Amsterdamie w finale pokonując Junusa al-Ajnawiego.
Ostatnie turnieje Corretja wygrał w 2002 roku – w Kitzbühel i Gstaad. Wygrał łącznie 17 turniejów w cyklu ATP World Tour, był także w 13 finałach.
W grze podwójnej odniósł 3 zwycięstwa turniejowe, a 4 razy przegrywał finały.
W 2000 roku w parze z Albertem Costą zdobył brązowy medal na igrzyskach olimpijskich w Sydney. w meczu półfinałowym Hiszpanie ulegli czołowej australijskiej parze Todd Woodbridge–Mark Woodforde, ale w pojedynku o brąz okazali się lepsi od reprezentantów RPA Johna-Laffnie de Jagera i Davida Adamsa.
Corretja bronił barw narodowych także w Pucharze Davisa oraz Drużynowym Pucharze Świata. W Pucharze Davisa bilans jego występów wynosi 20 zwycięstw i 11 porażek (w singlu i deblu). Debiutował w kwietniu 1996 roku w meczu z Izraelem, przyczyniając się do powrotu Hiszpanii w do grupy światowej. W 2000 roku przyczynił się do zdobycia przez zespół hiszpański trofeum, zdobywając punkty we wszystkich rundach.
Tenis Corretji opierał się na regularności. Hiszpan najlepiej czuł się na kortach o nawierzchni ziemnej, zazwyczaj pozostając na końcowej linii kortu i stamtąd wyprowadzając rotowane uderzenia. unikał ataków przy siatce, natomiast skutecznie grał tzw. minięcia (passing-shoty). Corretjia grał prawą ręką, z bekhendem jednoręcznym.
Ceniony za sportowe zachowanie na korcie, otrzymał wyróżnienie dziennikarzy sportowych dla najsympatyczniejszego tenisisty (tzw. nagrodę pomarańczy) w 1999 roku. Kilkakrotnie wybierano go do rady zawodników przy Stowarzyszeniu Tenisistów Zawodowych (ATP).

</doc>
<doc id="433719" url="https://pl.wikipedia.org/wiki?curid=433719" title="Alex Corretja">
Alex Corretja



</doc>
<doc id="433720" url="https://pl.wikipedia.org/wiki?curid=433720" title="Reprezentacja Madagaskaru w piłce nożnej mężczyzn">
Reprezentacja Madagaskaru w piłce nożnej mężczyzn

Reprezentacja Madagaskaru – kadra Madagaskaru w piłce nożnej mężczyzn. 
Federacja piłkarska została założona w 1961 roku. Do FIFA wstąpiła w 1962 roku, a do CAF rok później. 
Pierwszy mecz międzypaństwowy rozegrała u siebie przegrywając 1:2 z reprezentacją Mauritiusa. Nigdy nie brała udziału w Mistrzostwach Świata. W 2019 roku po raz pierwszy awansowała do Pucharu Narodów Afryki.
Reprezentacja Madagaskaru zajmowała 11 kwietnia 2013 r. 188. miejsce i 38. miejsce w Afryce.
Obecnym selekcjonerem kadry Madagaskaru jest Nicolas Dupuis.

</doc>
<doc id="433721" url="https://pl.wikipedia.org/wiki?curid=433721" title="Secutor">
Secutor

Secutor - gladiator walczący najczęściej z retiariusem. Był uzbrojony w miecz gladius i drewnianą tarczę przypominającą tarcze legionisty rzymskiego. Jego uzbrojenie ochronne składało się z osłony ramienia trzymającego miecz, zamkniętego hełmu bez wystających elementów (aby sieciarzowi trudniej było zarzucić na przeciwnika sieć) i nagolennic.

</doc>
<doc id="433726" url="https://pl.wikipedia.org/wiki?curid=433726" title="Krzysztof Siwczyk">
Krzysztof Siwczyk

Krzysztof Siwczyk (ur. 26 lipca 1977 w Knurowie) – polski poeta, współtwórca grupy poetyckiej Na Dziko, pracownik Instytutu Mikołowskiego, recenzent literacki. W „Polityce” ukazują się jego felietony.
Absolwent V Liceum Ogólnokształcącego w Gliwicach. Studiował kulturoznawstwo na Uniwersytecie Śląskim.
Debiutował w 1995 tomem "Dzikie dzieci". Laureat wielu nagród poetyckich (m.in. nagrody "Czasu Kultury" za najlepszy debiut poetycki w 1995, nagrody im. Jacka Bierezina w 1995, nagrody Fundacji Kultury w 1999).
W 1999 zagrał tytułową rolę (Rafał Wojaczek) w filmie Lecha Majewskiego pt. "Wojaczek".
W 2010 opublikował tom wierszy "Koncentrat" i tom szkiców literackich "Ulotne obiekty ataku". W latach 2011–2012 ukazały się kolejne książki: tomik "Gody" oraz zbiór felietonów, szkiców literackich i rozmów "Kinkiety w piekle". Był członkiem Stowarzyszenia Pisarzy Polskich do sierpnia 2020 roku.
Mieszka w Gliwicach.

</doc>
<doc id="433733" url="https://pl.wikipedia.org/wiki?curid=433733" title="Wyścigi NASCAR">
Wyścigi NASCAR

Wyścigi NASCAR (ang. "NASCAR Racers") – amerykański serial animowany, opowiadający o członkach drużyny FASTEX, ścigających się w ramach futurystycznej serii wyścigowej NASCAR Unlimited Series.
Bohaterowie.
Kierowcy FASTEXu.
Szefem FASTEXu jest Jack Fassler który ma żonę Libby, głównym mechanikiem drużyny jest Duck Dunaka. Charger ma młodszego brata Milesa, który często pomaga Duckowi, w serii drugiej w drużynie pojawił się Lagnat. Głównymi przeciwnikami są członkowie drużyny REXCOR z Garnerem Rextonem i szefem drużyny Spexem na czele.
Kierowcy Spitfire Racers.
Na koniec 2 serii Megan założyła własną drużynę (w ostatnim wyścigu jechała jednak dla Fastexu):
Wersja polska.
Opracowanie: na zlecenie Jetix IZ-Text Katowice
Udźwiękowienie: Supra Film
Tekst polski: Zbigniew Rutkowski
Udział wzięli:
i inni
Lektor: Ireneusz Załóg

</doc>
<doc id="433734" url="https://pl.wikipedia.org/wiki?curid=433734" title="Karl Bessart von Trier">
Karl Bessart von Trier

Karl Bessart von Trier, Karol z Trewiru (ur. 1265 w Trewirze, zm. 10 lutego 1324 w Trewirze) – 16-ty wielki mistrz zakonu krzyżackiego w latach 1311–1324.
Życiorys.
Pochodził z rodu patrycjuszy Trewiru. Był najstarszym synem Jakuba von Oerena, ławnika miejskiego. Dzięki wysokiemu statutowi społecznemu zdobył gruntowne wykształcenie, był poliglotą z dużymi zdolnościami dyplomatycznymi. Do zakonu krzyżackiego wstąpił wraz z braćmi: Jakubem i Ortolfem około 1288 roku. Szybko awansował. W 1291 roku był już komturem w Beauvoir (Yonne) w Szampanii. Reprezentował jako komtur krajowy Burgundii i Lotaryngii swoje komandorie na kapitułach generalnych zakonu.
Na wielkiego mistrza został wybrany w Malborku w połowie czerwca 1311. Był to punkt zwrotny w Zakonie. Prusy z regionalnej części zakonu , po przeniesieniu stolicy Zakonu z Wenecji do Malborka przez Siegfrieda von Feuchtwangen w 1309 , stały się centralnym, autonomicznym krajem. Przeprowadził gruntowną reformę życia duchownego w zakonie, który w tym czasie bardzo zeświecczał. Z powodu notorycznych zatargów z arcybiskupem ryskim w czasie jego panowania zakon krzyżacki został ekskomunikowany. W 1317 wybuchł bunt wysokich dostojników zakonu w Prusach i została zachwiana dyscyplina w hierarchii prowincji pruskiej. Spiskowcy, na których czele stali komtur Otto von Lauterberg i wielki szpitalnik Fryderyk von Wildenberg doprowadzili do zwołania nadzwyczajnej kapituły, która złożyła Karola z Trewiru z urzędu. Wielki mistrz uciekł jednak do Niemiec i schronił w rodzinnym mieście. Rozłamowi zażegnał w 1318 papież Jan XXII, który potępił bunt komturów pruskich i nakazał zwołać nową kapitułę w Erfurcie. 12 marca 1318 Karola z Trewiru przywrócono do godności wielkiego mistrza. Nie powrócił on już jednak nigdy do Prus, a sprawy z tamtejszą gałęzią zakonu załatwiał przez pośredników.
W Prusach zastępował go jego powiernik i następca Werner von Orseln. Sam udał się do Avinionu, gdzie przez rok zajmował się dyplomacją na korzyść zakonu. Dekadę później pochwalił go kronikarz zakonny ,Peter von Dusburg: "„Przebywał z wieloma braćmi przez rok w Kurii Rzymskiej i kierował wieloma trudnymi sprawami zakonu. Był tak miły i elokwentny, że nawet jego wrogowie lubili go słuchać.”".
Karol powrócił chory z Avinionu do Trewiru, gdzie 10 lutego 1324 zmarł i został pochowany w tamtejszej kaplicy zakonnej.

</doc>
<doc id="433735" url="https://pl.wikipedia.org/wiki?curid=433735" title="Wadi Muluja">
Wadi Muluja

Wadi Muluja (arab. وادي ملوية, fr. "Oued Moulouya") – jedna z głównych rzek Maroka o długości 520 km. Ma źródła w środkowym Atlasie, a uchodzi do Morza Śródziemnego niedaleko granicy z Algierią. Poziom wody w ciągu roku ulega znacznym wahaniom, podobnie jak w przypadku innych rzek Afryki. Rzeka jest używana w irygacji. Jej dorzecze ma największą powierzchnię nie tylko z wszystkich rzek Maroka, ale z całej Północnej Afryki. Z powodu nieregularnych stanów wody rzeka nie jest żeglowna.
Około 6,4 km od ujścia rzeki, które tworzy deltę o długości 20 km i szerokości 4 km znajdują się Wyspy Chafarinas. Jednym z ważniejszych dopływów jest rzeka Wadi Za.
W biegu rzeki wybudowane zostały dwie tamy: Mechra Homadi (zbudowana w 1957) i Mohamed V (1967), jednak są one obecnie bliskie zatkania.
Na obszarze ujścia i okolicznych terenów podmokłych utworzono obszary chronione, w tym w ramach konwencji ramsarskiej.
Historia.
Rzeka ta wielokrotnie bywała wykorzystywana jako granica naturalna. Już w czasach starożytnego Rzymu oddzielała prowincję Mauretania Tingitana i Mauretania Caesariensis. Następnie wyznaczono tędy linię dzieląca strefy wpływów Kastylii i Aragonii mocy traktatu z Monteagudo z 1291 roku.

</doc>
<doc id="433736" url="https://pl.wikipedia.org/wiki?curid=433736" title="Hoplomachus">
Hoplomachus

Hoplomachus – typ gladiatora z czasów cesarstwa rzymskiego, który zastąpił na arenie samnitę. Jego wyposażeniem ochronnym był zamknięty hełm z wysokim grzebieniem oraz prostokątna tarcza. Walczył prostym mieczem typu gladius, nosił również osłonę ramienia i nagolennice. Walczył najczęściej z gladiatorem podobnie lub identycznie uzbrojonym.
Sama hoplomachia ma starszy rodowód. Już w V wieku p.n.e. w Atenach specjalni nauczyciele prowadzili ćwiczenia tego rodzaju, a do I w. p.n.e. stanowiła ona element wykształcenia efebów.

</doc>
<doc id="433737" url="https://pl.wikipedia.org/wiki?curid=433737" title="Pomponiusz Mela">
Pomponiusz Mela

Pomponiusz Mela (łac. Titus Pomponius Mela) – rzymski geograf, autor napisanego w 43 r. n.e. lub 44 r. n.e. dzieła "De situ orbis libri tres", czyli "O położeniu krajów świata ksiąg trzy", znanego również pod tytułem "De chorographia". Jest to najstarszy zachowany w całości do naszych czasów traktat geograficzny napisany po łacinie. Pomponiusz Mela opisuje kraje, poczynając od Gibraltaru, następnie opisuje kraje leżące na południowym brzegu Morza Śródziemnego, by przez Syrię i Azję Mniejszą dotrzeć do Morza Czarnego i następnie opisać krainy leżące na szlaku do Hiszpanii. Pomponiusz żył w I wieku n.e. Urodził się w południowej Hiszpanii w miejscowości "Tingentera" lub "Cingenter".
Cytowany przez Pliniusza Starszego w "Historia naturalis".

</doc>
<doc id="433741" url="https://pl.wikipedia.org/wiki?curid=433741" title="Sport w Katowicach">
Sport w Katowicach

Pozostałe kluby.
Amicus Giszowiec.
Klub Sportowo Rekreacyjny „Amicus” Giszowiec - pierwotnie klub jednosekcyjny z sekcją sportową skata. W roku 2010 na giszowieckim placu Pod Lipami z inicjatywy Henryka Tchórza, (wówczas zawodnika Sekcji Petanque przy Stowarzyszeniu Domu Miasta Saint-Etienne), powstał bulodrom. Stało się to początkiem formowania się przy KSR „Amicus” sekcji petanque.
Klub organizuje cykle otwartych rozgrywek w formule Tête-à-tête.
Carbon Katowice.
Śląski Klub Petanque „Carbon” - śląski klub petanque z siedzibą w Katowicach.
Powstał jako trzecia (po Żywieckim Klubie Boules i Sekcji Petanque przy SDMSE) organizacja petanque w województwie śląskim zrzeszona w Polskiej Federacji Pétanque, a zarazem druga reprezentująca tę dziedzinę sportu w Katowicach.
Podkreślona w nazwie regionalność klubu, wyraża również to, że jego członkowie mieszkają w województwie śląskim: Katowicach, Świętochłowicach, Siemianowicach Śląskich, Jaworznie, Żywcu i Chorzowie.
Historia.
Klub założony został przez pięcioro zawodników grających dotychczas w katowickiej Sekcji Petanque przy Stowarzyszeniu Domu Miasta Saint-Etienne oraz zawodników z klubów warszawskich i myślenickich. Kilkoro założycieli, to również gracze, którzy dotychczas byli niezrzeszeni ale brali regularnie udział w otwartych treningach i Turnieju Petanque o Puchar Prezydenta Katowic.
W dniu 7 lutego 2012 Carbon został przyjęty w poczet członków zwyczajnych Polskiej Federacji Petanque.
W momencie przystępowania do Polskiej Federacji Petanque klub zrzeszał piętnastu zawodników.
W marcu 2012 liczył 24 zawodników (tym dwu "weteranów" i troje juniorów). W kwietniu 2015 liczba ta wynosiła 19 czynnych zawodników. W czerwcu 2016 - 22 zawodników. W czerwcu 2017 - 23 zawodników
Sukcesy.
2012
W lipcu po rozgrywkach Klubowych Mistrzostw Polski w Śremie ŚKP „Carbon” awansował do II ligi PFP, nie przegrawszy żadnego meczu i zajmując pierwszą pozycję w grupie A III ligi.
Po trzech rundach eliminacji Mistrzostw Polski Seniorów drużyna w składzie: Karol Szulc (kapitan), Witold Szwedkowski, Andrzej Antczak (Sekcja Petanque przy Stowarzyszeniu Domu Miasta Saint Etienne), Henryk Tchórz (brał udział w trzecich eliminacjach) zajęła miejsce 20.
27 maja w pucharze Polski tête-à-tête Witold Szwedkowski na 93 startujących zajął miejsce 13.
2014
Wicemistrzostwo Polski zdobyła drużyna, w której grał prezes klubu - Karol Szulc.
2015
Podczas Klubowych Mistrzostw Polski PFP rozgrywanych w dniach 4-5 lipca 2015 w Chojnicach klub zdobył 2 miejsce w III lidze i awans do II ligi.
2016
X Turniej Petanque o Puchar Prezydenta Katowic zakończył się zwycięstwem Bogusława Biela z drużyną. III miejsce zajął Witold Szwedkowski z drużyną. Podczas Klubowych Mistrzostw Polski PFP klub zdobył 4 miejsce w II lidze.
2017
XI Turniej Petanque o Puchar Prezydenta Katowic zakończył się zwycięstwem Andrzeja Antczaka i Henryka Tchórza z drużyną. III miejsce zajęła Patrycja Wasilewska z drużyną.
Centrum Body Club Katowice.
Centrum Body Club Katowice – nieistniejący już śląski klub sportowy z Katowic.
Powstał na początku lat 90., został rozwiązany około roku 2000. Mieścił się w Katowicach przy ulicy Stawowej.
W Centrum Body Club Katowice znajdowała się siłownia (trzy pomieszczenia), aerobik, solarium, sauna oraz bar.
Trenowali w niej kulturyści i kulturystki. Klub reprezentowała Joanna Krupa – mistrzyni Świata, Europy i Polski w kulturystyce.
Czarni Katowice.
TKKF Czarni - wielosekcyjny klub sportowy w Katowicach. Działają w nim sekcje: atletyki, badmintona, fitness, karate i siatkówki.
Hetman Katowice.
Hetman Katowice – śląski klub piłkarski z Katowic obecnie grający w A-klasie.
Historia.
Klub w 1922 roku nosił nazwę KS 22 Dąbrówka Mała, w 1949 – KS Unia Dąbrówka Mała, w 1955 – KS Konstal 22 Katowice, w 1975 – KS Instal 22 Katowice, w 1985 – BKS Instal 22 Katowice, a od 1998 roku – KS Hetman 22 Katowice.
Kolejarz Katowice.
Kolejarz Katowice - śląski wielosekcyjny klub sportowy z Katowic.
MAKS Murcki.
Murckowski Amatorski Klub Sportowy „MAKS” jako zarejestrowane zrzeszenie istnieje od 1999 roku, choć jako nieformalna grupa aktywnych sportowo ludzi działała od połowy lat 90. XX wieku.
Brak możliwości rekreacyjnych w najbliższej okolicy, oraz nostalgia za istniejącym w Murckach w latach 60. i 70. klubem, w którym istniały sekcje hokejowa (I liga) i piłki ręcznej (II liga) nawet na najwyższym poziomie krajowym, przyczyniły się do zainicjowania wspólnego aktywnego spędzania czasu.
Klub działa na kilku płaszczyznach. Istnieją dwie aktywne sekcje sportowe (amatorskie): hokeja na lodzie i siatkówki, które uczestniczą corocznie w rozgrywkach lig amatorskich.
Klub jest organizatorem najstarszej Amatorskiej Ligi Hokeja na Lodzie, grającej od października do kwietnia, w której grają bądź grały zespoły z Katowic, Sosnowca, Bytomia, Tychów, Gliwic, Kędzierzyna-Koźle.
Dumą klubu jest także działalność na rzecz dzieci i młodzieży, inicjowanie turniejów siatkówki plażowej, tenisa stołowego, a przede wszystkim wspólnych cotygodniowych wypadów na lodowisko, gdzie jest możliwość nauki jazdy na łyżwach i pogrania w hokeja. Za sprawą klubu powstaje w Murckach prosta baza obiektów sportowych. Powstało boisko do siatkówki plażowej, oraz (jeżeli pogoda pozwala) naturalne lodowiska.
Podlesianka Katowice.
Podlesianka Katowice to śląski klub piłkarski z Katowic, grający obecnie w lidze okręgowej. Częścią klubu jest „Podlesianka II Katowice” grająca obecnie w B-klasie, oraz drużyny grające w ligach juniorskich (roczniki 2002 oraz 2004)
Silesia Piotrowice.
KS Silesia Piotrowice – śląski klub piłkarski z Katowic.
Historia.
Klub powstał w 2000 roku. Na początku grał w lidze okręgowej, później w C-klasie. Obecnie występuje w B-klasie.

</doc>
<doc id="433753" url="https://pl.wikipedia.org/wiki?curid=433753" title="Tubkal">
Tubkal

Tubkal, Dżabal Tubkal (arab. جبل توبقال, توبقال, tamazight ⵜⵓⴳⴳ ⴽⴰⵍ) – najwyższy szczyt Maroka i gór Atlas (Atlas Wysoki) – 4167 m n.p.m. Jest jednocześnie najwyższym szczytem Afryki Północnej. Położony jest 63 km na południe od Marrakeszu, w Parku Narodowym Tubkal.
Do XX wieku góry Atlas i samo Maroko były bardzo słabo znane Europejczykom. Pierwsze odnotowane wejście zostało dokonane przez ekipę Francuzów pod przewodnictwem markiza de Segonzac 12 czerwca 1923 roku. Najpopularniejsza droga wiedzie przez południowe Ikhibi, inna, równie często wykorzystywana, prowadzi przez Ikhibi północne.
Na wysokości ok. 3200 m znajdują się trzy schroniska o różnym standardzie.

</doc>
<doc id="433757" url="https://pl.wikipedia.org/wiki?curid=433757" title="Ryszard Jurkowski">
Ryszard Jurkowski

Ryszard Piotr Jurkowski (ur. 28 maja 1945 w Sosnowcu) – polski architekt i urbanista, projektujący zespoły mieszkaniowo-usługowe, budynki edukacyjne, kulturowe, handlowe, komercyjne i obiekty sakralne oraz przestrzenie publiczne, opracowujący plany generalne i projekty zagospodarowania. W latach 2000–2006 prezes Stowarzyszenia Architektów Polskich.
Życiorys.
Ukończył III Liceum Ogólnokształcące im. Bolesława Prusa w Sosnowcu (1963). W 1969 został absolwentem Wydziału Architektury Politechniki Krakowskiej. Uzyskał uprawnienia budowlane oraz status architekta.
Pracował jako inżynier w Wojewódzkim Przedsiębiorstwie Budownictwa Miejskiego w Sosnowcu (1969–1971), następnie do 1990 w Biurze Studiów i Projektów „Inwestprojekt” w Katowicach. W 1990 został generalnym projektantem w Biurze Autorskim AIR Jurkowscy Architekci, które założył wraz z żoną.
W latach 1991–1996 zajmował stanowisko starszego wykładowcy na Wydziale Architektury Politechniki Krakowskiej, a w latach 1992–1998 i 2003–2006 stanowisko przewodniczącego Wojewódzkiej Komisji Urbanistyki i Architektury w Katowicach. Powołany również w skład Głównej Komisji Urbanistyki i Architektury.
Współpracował przy tworzeniu ustawy o samorządach zawodowych architektów, inżynierów budownictwa i urbanistów w części dotyczącej architektów. Pełnił funkcję koordynatora środowisk związanych zawodowo z tworzeniem architektury w ramach ich aktywności skierowanej na rzecz jakości architektury Polski. W latach 1980–1988 był prezesem katowickiego oddziału Stowarzyszenia Architektów Polskich. Od 1991 do 1994 i od 1997 do 2000 był wiceprezesem zarządu głównego SARP. W 2000 powierzono mu stanowisko prezesa zarządu głównego tej organizacji, zajmował je do 2006.
Pozostał aktywnym działaczem SARP, w tym członkiem Kolegium Sędziów Konkursowych katowickiego oddziału stowarzyszenia i członkiem Polskiej Rady Architektury.
W 2018, dzięki jego inicjatywie i staraniom, pod patronatem honorowym Narodowego Instytutu Architektury i Urbanistyki (NIAIU) została wydana przez SARP pierwsza polska edycja poświęconej filozofii i historii architektury książki "O rajskim domu Adama: Idea pierwotnej chaty w historii architektury" (ang. "On Adam’s House in Paradise: The Idea of the Primitive Hut in Architectural History"), napisanej przez historyka i krytyka architektury Josepha Rykwerta, opatrzonej przedmową ministra kultury i dziedzictwa narodowego.
Odznaczenia i wyróżnienia.
W 2012, "za wybitne zasługi na rzecz architektury polskiej, za działalność na rzecz powstania samorządu zawodowego architektów", odznaczony Krzyżem Oficerskim Orderu Odrodzenia Polski. Odznaczony Srebrnym (1977) i Złotym (1984) Krzyżem Zasługi. W 2011 otrzymał Odznakę „Honoris Gratia”.
Jest laureatem Honorowej Nagrody SARP (1999) oraz laureatem Nagrody Roku SARP (1987) i (2010), a także nagrody I i II stopnia ministra budownictwa (1988 i 1990). W 2013 otrzymał nominację do Nagroda Unii Europejskiej w konkursie architektury współczesnej im. Miesa van der Rohe za projekt Muzeum Armii Krajowej w Krakowie. Za ten sam projekt został nagrodzony w 2013 w polskiej edycji konkursu architektonicznego Brick Award.

</doc>
<doc id="433758" url="https://pl.wikipedia.org/wiki?curid=433758" title="Marcin Wasilewski (piłkarz)">
Marcin Wasilewski (piłkarz)

Marcin Ryszard Wasilewski (ur. 9 czerwca 1980 w Krakowie) – polski piłkarz występujący na pozycji środkowego obrońcy, zawodnik m.in. RSC Anderlecht, Leicester City i Wisły Kraków, w latach 2002–2013 reprezentant Polski, uczestnik mistrzostw Europy 2008 i 2012.
Kariera klubowa.
Swoją karierę rozpoczynał w Hutniku Kraków, skąd przeniósł się do Śląska Wrocław. We Wrocławiu spędził dwa sezony. W trzech kolejnych sezonach, zaczynając od 2002/03, grał w Wiśle Płock. W sezonie 2005/06 był graczem Amiki Wronki, w pierwszej połowie sezonu 2006/07 zaś występował w Lechu Poznań.
12 stycznia 2007 Lech i RSC Anderlecht uzgodniły warunki transferu, którego suma wyniosła około 800 tys. euro, a Wasilewski trafił do Anderlechtu na zasadzie transferu definitywnego. W lidze belgijskiej i pucharach zawodnik zdobył w sumie 13 bramek. W sezonie 2006/07 strzelił dwie bramki (1-Germinal Beerschot, 1-Westerlo). W sezonie 2007/08 strzelił trzy bramki (2-FC Brussels, 1-KV Mechelen). W sezonie 2008/09 strzelił siedem bramek (1-Mons, 2-Germinal Beerschot,1-Standard Liège, 1-Zulte-Waregem, 1-FCV Dender EH, 1-FC Tubize).
Kontuzja.
30 sierpnia 2009 podczas ligowego spotkania przeciwko Standardowi Liège doznał otwartego złamania prawej nogi poniżej kolana. W 27. minucie Axel Witsel w starciu przy linii bocznej wyprostowaną nogą naskoczył na atakującego wślizgiem Polaka. Wasilewski przeszedł cztery operacje oraz długą rehabilitację. Zdaniem lekarzy miał się nie pojawić na boisku przez około 12 miesięcy.
Powrót do gry.
Wasilewski wrócił do treningów z drużyną po ośmiu miesiącach. Natomiast po dziewięciu miesiącach, w ostatniej kolejce sezonu 2009/10 ligi belgijskiej 8 maja 2010 przy aplauzie kibiców wszedł na boisko na ostatnie dziesięć minut meczu z Sint-Truiden, który jego drużyna wygrała 2:1. 12 grudnia 2010 strzelił swoją pierwszą bramkę po powrocie na boisko w meczu przeciwko SV Zulte Waregem. 2 września 2011 wrócił do gry w reprezentacji Polski. Wystąpił w spotkaniu przeciwko reprezentacji Meksyku będąc na boisku przez 90 minut.
Pożegnanie z Anderlechtem.
Właściciel Anderlechtu Roger Vanden Stock i dyrektor generalny Herman van Holsbeeck pożegnali Wasilewskiego przed pierwszym gwizdkiem meczu z SV Zulte Waregem, oklaskiwali go także kibice. Swój ostatni mecz w barwach Anderlechtu Wasilewski rozpoczął na ławce rezerwowych. Na boisku pojawił się na sześć minut przed końcem spotkania, które zakończyło się remisem 1:1. Ten wynik dał „Fiołkom” 32. w historii mistrzostwo Belgii.
Anglia.
We wrześniu 2013 podpisał roczny kontrakt z Leicester City. W sezonie 2013/14 awansował z klubem do najwyżej klasy rozgrywkowej – Premier League. 15 maja 2014 o rok przedłużył kontrakt z angielskim klubem. 31 stycznia 2015 Wasilewski zdobył bramkę, która była pierwszą od ponad 22 lat bramką strzeloną w angielskiej Premier League przez Polaka. Gol padł w wyjazdowym meczu 23. kolejki w starciu z drużyną Manchesteru United (1:3). Po raz ostatni na boiskach najwyższej klasy rozgrywkowej w Anglii do bramki przeciwnika trafił Robert Warzycha, który 19 sierpnia 1992 (również w starciu z „Czerwonymi Diabłami”) wpisał się na listę strzelców. W sezonie 2015/16 jego Leicester City, skazywane przez wielu na walkę o utrzymanie, sensacyjnie wygrało rozgrywki ligowe, zostając po raz pierwszy w historii klubu mistrzem Anglii. Wasilewski w ten sposób został drugim Polakiem, po Tomaszu Kuszczaku, który zdobył tytuł mistrzowski w Premier League, będąc jednocześnie pierwszym polskim zawodnikiem z pola, któremu udała się ta sztuka. 21 maja 2017 poinformowano, że wraz z końcem sezonu Wasilewski odejdzie z klubu.
Powrót do Polski.
18 listopada 2017 podpisał roczny kontrakt z możliwością przedłużenia o kolejny rok z występującą w Ekstraklasie, Wisłą Kraków. W klubie zadebiutował 27 listopada 2017 w zremisowanym 3:3 ligowym meczu z Termalicą Nieciecza. Pierwszego gola dla Wisły strzelił w swoim czwartym występie – 13 grudnia 2017 przeciwko Cracovii, otwierając wynik wygranych 4:1 195. Derbów Krakowa.
Z Wisłą rozstał się latem 2020. Kilka miesięcy później, w listopadzie, ogłosił koniec swojej piłkarskiej kariery.
Kariera reprezentacyjna.
W polskiej drużynie zagrał w 60 meczach, co pozwoliło mu dołączyć do Klubu Wybitnego Reprezentanta. Debiutował 20 listopada 2002 w przegranym meczu z Danią za kadencji selekcjonera Zbigniewa Bońka. Pierwszą bramkę strzelił w wygranym 5:2 spotkaniu przeciwko Zjednoczonym Emiratom Arabskim (6 grudnia 2006). 11 października 2012 trener kadry Waldemar Fornalik mianował go kapitanem na mecz z Południową Afryką i Anglią w miejsce kontuzjowanego Jakuba Błaszczykowskiego. Opaskę kapitańską nosił również w meczu z reprezentacją Urugwaju, ponieważ Błaszczykowski wszedł na boisko dopiero w 70. minucie meczu. We wrześniu 2013 po półrocznej przerwie został powołany przez Fornalika na mecze eliminacji mistrzostw świata z Ukrainą i Anglią.
Kariera medialna.
Od sierpnia 2022 jest ekspertem piłkarskim serwisu streamingowego Viaplay Polska, głównie przy transmisjach angielskich rozgrywek Premier League i EFL Championship.
Życie prywatne.
Jest żonaty (żona Joanna), ma dwójkę dzieci (Zuzanna i Oskar). Jego brat Paweł (ur. 1982) również jest piłkarzem.

</doc>
<doc id="433760" url="https://pl.wikipedia.org/wiki?curid=433760" title="1957 w literaturze">
1957 w literaturze



</doc>
<doc id="433764" url="https://pl.wikipedia.org/wiki?curid=433764" title="Baza topologii">
Baza topologii



</doc>
<doc id="433766" url="https://pl.wikipedia.org/wiki?curid=433766" title="Mopek zachodni">
Mopek zachodni

Mopek zachodni ("Barbastella barbastellus") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Nazwa zwyczajowa.
W polskiej literaturze zoologicznej dla oznaczenia gatunku używana była nazwa zwyczajowa „mopek”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi przypisano jednak oznaczenie mopek zachodni, rezerwując nazwę mopek dla rodzaju "Barbastella".
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1774 roku niemiecki przyrodnik Johann Christian Daniel von Schreber nadając mu nazwę "Vespertilio barbastellus". Holotyp pochodził z Burgundii, we Francji. Podgatunek po raz pierwszy zgodnie z zasadami nazewnictwa binominalnego opisał zespół hiszpańskich zoologów (Domingo Trujillo, Carlos Ibáñez i Javier Juste) nadając mu nazwę "Barbastella barbastellus guanchae". Okaz typowy pochodził z „Barranco de La Centera”, na wysokości 300 m n.p.m., w La Guancha, na Teneryfie, na Wyspach Kanaryjskich.
Autorzy "Illustrated Checklist of the Mammals of the World" rozpoznają dwa podgatunki.
Zasięg występowania.
Mopek zachodni występuje w zależności od podgatunku:
Morfologia.
Długość ciała (bez ogona) 45–60 mm, długość ogona 36–52 mm, długość ucha 12–18 mm, długość przedramienia 35–43 mm; masa ciała 5–14 g. Wzór zębowy: I formula_1 C formula_2 P formula_3 M formula_4 = 34. Kariotyp wynosi 2n = 32 i FN = 50. Ciało pokryte długim jedwabistym futerkiem. Grzbiet ciała ma kolor od ciemnobrązowego do prawie czarnego, brzuch ciała jest jaśniejszy. Krótkie uszy zrośnięte nasadami nad czołem, pyszczek płaski.
Ochrona.
W Polsce jest objęty ścisłą ochroną gatunkową, wymagający ochrony czynnej. Dodatkowo obowiązuje zakaz umyślnego płoszenia lub niepokojenia, jak również fotografowania, filmowania lub obserwacji, mogących powodować płoszenie lub niepokojenie.

</doc>
<doc id="433767" url="https://pl.wikipedia.org/wiki?curid=433767" title="Bernard le Bovier de Fontenelle">
Bernard le Bovier de Fontenelle



</doc>
<doc id="433768" url="https://pl.wikipedia.org/wiki?curid=433768" title="Wawrzyn">
Wawrzyn

Wawrzyn ("Laurus" L.), nazywany także laurem, drzewem laurowym – rodzaj drzew i krzewów z rodziny wawrzynowatych ("Lauraceae"). Obejmuje dwa gatunki, spośród których jeden (wawrzyn szlachetny) rośnie w basenie Morza Śródziemnego, a drugi (wawrzyn azorski) spotykany jest na wyspach Makaronezji. Wawrzyn szlachetny rośnie w zaroślach, zwykle w pobliżu wybrzeży, w wąwozach, nad strumieniami i przy źródłach. Wawrzyn azorski jest charakterystyczny dla lasów wawrzynolistnych. Oba gatunki charakterystyczne są z powodu skórzastych i bardzo aromatycznych liści. 
Wawrzyn szlachetny jest uprawiany w całym basenie Morza Śródziemnego, a w formie wąskolistnej (f. "angustifolia") także jako roślina pojemnikowa w pomieszczeniach w chłodniejszym klimacie. Liście tego gatunku stanowią popularną przyprawę. Olejek laurowy wykorzystywany jest w perfumerii. W Starożytnej Grecji wawrzyn poświęcony był bogu Apollinowi i z jego liści tworzono wieniec laurowy będący symbolem zwycięstwa i nagrodą za nie.
Systematyka.
Jeden z około 50 rodzajów zaliczanych do rodziny wawrzynowatych ("Lauraceae"), wchodzącej w skład rzędu wawrzynowców ("Laurales") stanowiącego klad w obrębie grupy magnoliowych w obrębie wczesnych dwuliściennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Magnoliopsida" Brongn., podklasa "Magnoliidae" Novák ex Takht., nadrząd "Lauranae" Takht., rząd wawrzynowce ("Laurales" Perleb), rodzina wawrzynowate ("Lauraceae" Juss.), podrodzina "Lauroideae" Burnett, plemię "Magnolieae" Le Maout &amp; Decne., rodzaj wawrzyn ("Laurus" L.).

</doc>
<doc id="433770" url="https://pl.wikipedia.org/wiki?curid=433770" title="Mroczek pozłocisty">
Mroczek pozłocisty

Mroczek pozłocisty ("Eptesicus nilssonii") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisali w 1839 roku niemieccy naukowcy – geolog i paleontolog Alexander Keyserling oraz zoolog Johann Heinrich Blasius nadając mu nazwę "Vespertilio nilssonii", chociaż w 1836 roku szwedzki zoolog Sven Nilsson opisał ten gatunek jako "Vespertilio kuhlii". Holotyp pochodził ze Szwecji. 
"Eptesicus nilssonii" wydaje się być taksonem siostrzanym "E. serotinus" i często są parafiletyczne w badaniach genetycznych z użyciem genów mitochondrialnych ze względu na rozległą bardzo dawną hybrydyzację. Wykorzystując geny jądrowe, "E. nilssonii" tworzy klad monofiletyczny, który nie jest blisko spokrewniony z "E. serotinus". Czasami uważa się, że "E. nilssonii" obejmuje "E. japonensis", ale są one ogólnie uznawane za odrębne gatunki na podstawie danych morfologicznych. Do "E. nilssonii" zalicza się często "E. gobiensis", ale obecnie jest on zazwyczaj uznawany za odrębny gatunek na podstawie danych genetycznych i morfologicznych. Zwykle rozpoznaje się dwa podgatunki ("nilssonii" i "parvus"), ale dane genetyczne nie potwierdzają tego podziału, ponieważ między tymi dwoma taksonami występuje niewielka zmienność genetyczna. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Mroczek pozłocisty występuje od wschodniej Francji do północnej Europy znacznie powyżej koła podbiegunowego w Norwegii, Szwecji i Finlandii, w środkowej Europie, Kaukazie, północno-zachodnim Iranie i środkowej części Azji (w tym północny Kazachstan) przez Rosję i północną Mongolię do Rosyjskiego Dalekiego Wschodu, w tym wyspa Sachalin i półwysep Kamczatka, i na południe przez obszar rzeki Amur do północno-środkowej i północno-wschodniej Chińskiej Republiki Ludowej (Mongolia Wewnętrzna, Heilongjiang, Jilin i Szantung) i Półwyspu Koreańskiego, w tym wyspy Hokkaido i Okushiri w Japonii oraz Wyspy Kurylskie (Kunaszyr i Iturup); odnotowuje się sporadyczne zapisy wędrujących osobników w całej Europie, aż po Bułgarię i Włochy, i na zachód do południowej Wielkiej Brytanii.
Morfologia.
Długość ciała (bez ogona) 54–68 mm, długość ogona 35–50 mm, długość ucha 13–17,5 mm, długość tylnej stopy 10–12 mm, długość przedramienia 34,1–44,2 mm; rozpiętość skrzydeł 240–280 mm; masa ciała 9–13 g. Mroczek pozłocisty ma ciemnokasztanowate ubarwienie ze złocistymi końcówkami włosów na grzbiecie. Futro długie i gęste. Wzór zębowy: I formula_1 C formula_2 P formula_3 M formula_4 = 32. Kariotyp wynosi 2n = 50 i FNa = 48 (w całej Europie)
Ekologia.
Siedlisko.
Gatunek borealny, związany ze strefą tajgi. Sięga najdalej na północ ze wszystkich nietoperzy, regularnie odbywając rozród za Kołem Podbiegunowym w Norwegii i Szwecji. Jest tam zmuszony do latania i żerowania w warunkach dnia polarnego. Jako związany z surowym klimatem kontynentalnym występuje głównie w północno-wschodniej części Europy, zaś w zachodniej i południowej części kontynentu spotyka się go jedynie w wysokich górach. Związany głównie z terenami leśnymi i górskimi, choć na Górnym Śląsku występuje w centrach dużych miast. Najważniejszymi kryjówkami letnimi tego gatunku są budynki, jedynie sporadycznie znajdowano go w dziuplach drzew. Zimuje w chłodnych, wstępnych partiach podziemi, np. jaskiń czy fortyfikacji. Odporny na mróz, może hibernować w miejscach słabo izolowanych od warunków zewnętrznych.
Pożywienie.
Owady chwytane niemal wyłącznie w locie, szczególnie drobne muchówki.
Ochrona.
W Polsce jest objęty ścisłą ochroną gatunkową oraz wymagający ochrony czynnej.

</doc>
<doc id="433771" url="https://pl.wikipedia.org/wiki?curid=433771" title="Ryksa śląska">
Ryksa śląska

Ryksa śląska (ur. między 1130 a 1140, zm. prawdop. 16 czerwca ok. 1185) – księżniczka polska i cesarzowa hiszpańska z dynastii Piastów.
Córka księcia śląskiego i zwierzchniego księcia Polski Władysława II Wygnańca i Agnieszki Babenberg, córki margrabiego Austrii Leopolda III Świętego. Żona króla Kastylii i Leónu oraz cesarza Hiszpanii Alfonsa VII Imperatora i hrabiego Prowansji Rajmunda Berengara II.
Życiorys.
Młode lata.
Urodziła się i pierwsze lata swojego życia spędziła w Polsce. W 1146 wraz z rodzicami i rodzeństwem musiała udać się na wygnanie do Rzeszy.
Małżeństwo z Alfonsem VII Imperatorem.
W 1151 do cesarstwa przybyło poselstwo dopiero co owdowiałego cesarza Hiszpanii Alfonsa VII Imperatora. Ryksa jako krewna cesarska (jej matka była przyrodnią siostrą Konrada III Hohenstaufa i ciotką Fryderyka I Barbarossy) była odpowiednią partią dla najpotężniejszego wówczas władcy na Półwyspie Iberyjskim. W 1152, między październikiem a grudniem, odbył się ślub Ryksy z Alfonsem. Z tego związku przyszła na świat córka Sancha i być może także syn Ferdynand. Alfons zmarł nagle podczas wojny z Maurami 21 sierpnia 1157.
Małżeństwo z Rajmundem Berengarem II.
Jego państwo podzielili między siebie synowie z pierwszego małżeństwa – Kastylię objął Sancho III Upragniony, a w Leónie rozpoczął panowanie Ferdynand II Burgundzki. Pasierbowie i macocha nie darzyli się przyjaźnią. Ponadto Sancho III rozpoczął wojnę z hrabią Barcelony Rajmundem Berengarem IV, który był ojcem Alfonsa, narzeczonego córki Ryksy, Sanchy. Natomiast Ferdynand II nie był w dobrych stosunkach z cesarzem Fryderykiem I Barbarossą i antypapieżem Wiktorem IV. To wszystko zaważyło na tym, że w 1159 Ryksa przeniosła się na dwór królestwa Aragonii, której królową była Petronela Aragońska, żona Rajmunda Berengara IV.
Tam poznała swojego drugiego męża, hrabiego Prowansji Rajmunda Berengara II, który był bratankiem Rajmunda Berengara IV. Nie było to małżeństwo z miłości, lecz ewidentnie polityczne. Rajmund Berengar II popierał antypapieża Wiktora IV w walce z papieżem Aleksandrem III, którego z kolei popierał król Francji Ludwik VII Kapetyng. Prowansja zaś leżała w strategicznym miejscu – pomiędzy Francją a Półwyspem Apenińskim. Fryderyk I Barbarossa chciał również pozyskać sobie Rajmunda Berengara IV, aby ten był przeciwwagą w przypadku sojuszu króla Francji z królem Kastylii Ferdynandem II. Natomiast Rajmund Berengar II dzięki małżeństwu z kuzynką cesarza zyskiwał prestiż i zabezpieczenie przed pretensjami terytorialnymi hrabiego Baux Hugona, który właśnie otrzymał cesarskie nadania w Prowansji.
Pertraktacje przedmałżeńskie trwały blisko półtora roku. W 1161 pomiędzy styczniem a październikiem odbył się ślub Ryksy z Rajmundem Berengarem II. Z tego związku na świat przyszła jedna córka Douce. Rajmund Berengar II zginął w trakcie oblężenia Nicei w 1166.
Dalsze losy.
Po 1166 źródła historyczne milkną na temat Ryksy. Być może wyszła za mąż za hrabiego Alberta von Eversteina. Być może poślubiła hrabiego Tuluzy Rajmunda V. Możliwe także, że powróciła do braci na niedawno odzyskany przez nich Śląsk. Wiadomo jedynie, że zmarła 16 czerwca około roku 1185.

</doc>
<doc id="433773" url="https://pl.wikipedia.org/wiki?curid=433773" title="Mroczek późny">
Mroczek późny

Mroczek późny ("Eptesicus serotinus") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1774 roku niemiecki przyrodnik Johann Christian Daniel von Schreber nadając mu nazwę "Vespertilio serotinus". Holotyp pochodził z Francji.
"Eptesicus serotinus" wcześniej obejmował "E. isabellinus" i "E. pachyomus". Analizy z użyciem genów mitochondrialnych i jądrowych wykazały, że wszystkie trzy były odrębnymi gatunkami, ale zależności filogenetyczne różniły się w zależności od rodzaju danych genetycznych. Podgatunki odpowiadają obecnie trzem morfotypom wykrytym na podstawie danych morfologicznych i ograniczonych danych genetycznych. Autorzy "Illustrated Checklist of the Mammals of the World" rozpoznają trzy podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Mroczek późny występuje w Eurazji zamieszkując w zależności od podgatunku:
Morfologia.
Długość ciała (bez ogona) 62–82 mm, długość ogona 39–65 mm, długość ucha 14–22 mm, długość tylnej stopy 10–18 mm, długość przedramienia 48–58 mm; rozpiętość skrzydeł około 370 mm; masa ciała 18–25 g. Wzór zębowy: I formula_1 C formula_2 P formula_3 M formula_4 = 32. Kariotyp wynosi 2n = 50, FNa = 48–50 i FN = 52–54
Ekologia.
Siedlisko.
Nietoperz ściśle związany z człowiekiem. Jego kryjówkami letnimi są niemal wyłącznie budynki, gdzie kryje się na strychach, w szczelinach dachów i ścian. Sporadycznie spotykano go w skrzynkach dla ptaków i nietoperzy. Zimuje głównie w nadziemnych częściach budynków (strychy, przewody wentylacyjne), rzadko w piwnicach i fortyfikacjach, zaś tylko wyjątkowo w jaskiniach. W okresie hibernacji preferuje miejsca chłodne i względnie suche. Poluje zwykle w pobliżu zabudowań, w parkach, na skrajach lasów, na drogach leśnych, polanach, wśród domów i nad wodami.
Pożywienie.
Owady, często duże chrząszcze chwytane w locie, między innymi chrabąszcze, guniaki, żuki, różne gatunki kózkowatych i sprężykowatych, rzadziej muchówki, motyle nocne, chruściki, pluskwiaki i błonkówki. Innymi ofiarami są komary. Na żer wylatuje tuż po zachodzie słońca.
Ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.

</doc>
<doc id="433777" url="https://pl.wikipedia.org/wiki?curid=433777" title="Przysposobienie obronne">
Przysposobienie obronne

Przysposobienie obronne (często określane skrótem – PO) – dawny przedmiot realizowany w szkołach ponadgimnazjalnych (wcześniej ponadpodstawowych) i obecnie nauczany częściowo na studiach, dawniej także w VII i VIII klasach szkół podstawowych. Zakres nauczania obejmował szeroko pojętą obronę cywilną, metody ochrony przed różnymi zagrożeniami i przygotowanie do postępowania w wypadku katastrof. Podczas nauki uczniowie byli także szkoleni w udzielaniu pierwszej pomocy. Poza tym w zakresie przedmiotu mieściła się tematyka typowo wojskowa, ogólne informacje o rodzajach broni (także szkolenie strzeleckie) i zasadach służby wojskowej, pewne wiadomości z zakresu prawa międzynarodowego w zakresie konfliktów zbrojnych oraz topografii.
Przedmiot usunięto ze szkół ponadgimnazjalnych 1 września 2012 roku. Zastąpiono go przedmiotem edukacja dla bezpieczeństwa (EDB), który od 2009 do 2019 realizowany był w gimnazjach, a od 2018 nauczany jest również w VIII klasach szkół podstawowych.
W marcu 2022 Minister Edukacji Narodowej Przemysław Czarnek ogłosił, że elementy przedmiotu zostaną przywrócone do szkół w ramach EDB od 1 września 2022.

</doc>
<doc id="433779" url="https://pl.wikipedia.org/wiki?curid=433779" title="Żywopłot">
Żywopłot

Żywopłot – gęsto posadzone drzewa lub krzewy, zazwyczaj przycinane z boków oraz od góry i tworzące ogrodzenie. 
Funkcja.
Żywopłot jest zazwyczaj liniową formą rozplanowania nasadzeń drzew lub krzewów, które sadzone są w niewielkiej odległości od siebie dla uzyskania najczęściej niewysokiej, zwartej ściany zieleni. Funkcją żywopłotu może być kształtowanie specyficznej przegrody wydzielającej pewne części ogrodu, podkreślenie szlaków komunikacyjnych, zaznaczenie granic obiektu, podkreślenie osi kompozycyjnych czy izolacja od hałasu, wiatru i zanieczyszczeń.
Cięte żywopłoty (zwykle grabowe, bukszpan) były często zakładane w częściach centralnych parków na jednej z osi kompozycji, którą miały podkreślać i wzmacniać lub były rozplanowywane wzdłuż murów okalających zorganizowaną formę zieleni jako element traktu spacerowego. Jako część traktu żywopłoty pełnią podobne funkcje co aleja, naprowadzając spacerowicza w miejsca parku szczególnie ciekawe i interesujące. Ponieważ żywopłoty o tej funkcji były i są zwykle niższe od dorosłego człowieka, można przez całą drogę zachwycać się pięknem otaczającej zieleni. Z kolei z powodu zwartej i trudnej do przejścia formy oraz postaci prostej linii – spacerowicz nie musi zastanawiać się kiedy i gdzie ma skręcić, tylko w całości może skupić się walorach terenu zielonego.
Podział.
Wyróżniamy dwie podstawowe formy żywopłotów. Naturalne (nie formowane) zwane szpalerami i cięte (formowane). Do tworzenia żywopłotów naturalnych wykorzystuje się najczęściej krzewy o dość regularnym pokroju. Stosuje się je często w parkach naturalistycznych, gdzie tworzą zwartą ale swobodną linię nasadzeń. Żywopłoty formowane stosowane na szeroką skalę w ogrodach barokowych wymagają, w przeciwieństwie do form naturalnych, systematycznego cięcia dla uzyskania regularnych (gładkich) powierzchni bocznych i określonych rozmiarów, utrzymywane zazwyczaj na wysokości nie przekraczającej wzrostu człowieka. Do nasadzeń stosuje się drzewa i krzewy znoszące częste cięcia formujące (np. grab zwyczajny, cis pospolity, ligustr pospolity, bukszpan wieczniezielony).
Historia.
Żywopłot znany był już w czasach biblijnych (Stary Testament). Żywopłot jako założenie kompozycyjne było niegdyś bardzo często stosowane nie tylko w parkach dworskich i przypałacowych, ale również w większych i mniejszych ogrodach. Sposób rozplanowania (wytyczenia), wygląd, forma czy długość zależała od wielu czynników, wśród których najważniejszymi były: funkcja żywopłotu, wielkość parku, upodobania projektanta, dostępność materiałów (roślin), wytyczne właściciela i jego możliwości finansowe.
W parkach przydworskich tworzonych w XVIII i XIX w. wykorzystywanie żywopłotu jako jednego z elementów układu kompozycyjnego było powszechne. Długie, bo dochodzące nawet do 150 m założenie, utrzymane w staranie przycinanej formie było bardzo efektowne. Nasadzenia żywopłotu było prawie zawsze dwurzędowe z wytyczoną pośrodku nasadzeń ścieżką do spacerów pieszych lub jazdy konnej.
Gatunkiem wykorzystywanym do tworzenia tej niskiej ściany zieleni był prawie wyłącznie grab pospolity z racji swoich zalet. Do dwurzędowego obsadzenia ścieżki potrzebna jest znaczna liczba roślin. Grab jako gatunek rodzimy był łatwo dostępny i stosunkowo niedrogi. Dodatkowo bardzo dobrze znosi cięcia, po których łatwo się rozgałęzia, jest odporny na mrozy, ma niskie wymagania glebowe i dobrze rośnie nawet pod bardzo zwartym okapem drzew. Jest także gatunkiem ozdobnym posiadającym ciekawą i charakterystyczną korowinę oraz drzewem szczególnie dekoracyjnym w trakcie jesiennego przebarwiania liści. Na jego popularność miał również wpływ fakt, że jest gatunkiem mało podatnym na szkodniki i choroby, odpornym na suszę, a zarazem dobrze rosnącym także w miejscach wilgotnych. Ponadto drzewo jest długowieczne i ma twarde drewno nadające się do zastosowań gospodarczych.
Cięty żywopłot jest elementem najbardziej zatracającym swoje walory pod wpływem zaniechania prac pielęgnacyjnych. Utrzymanie go w dobrej kondycji wymaga częstych i systematycznych cięć formujących gdyż w przeciwnym razie rośliny szybko i niekontrolowanie zaczynają się rozrastać. Zaniedbany żywopłot grabowy, nawet przy bardzo dużym nakładzie pracy, bardzo trudno jest przywrócić do pierwotnej świetności. Dzisiejszy wygląd żywopłotów w parkach podworskich i popałacowych najlepiej obrazuje jak znaczące dla ogólnego wyglądu tych założeń są zabiegi pielęgnacyjne i jak ogromne zmiany powoduje ich zaniechanie. W wielu miejscach graby pierwotnie utrzymywane w formie krzewów, mają obecnie postać niedużych drzew, ze znacznie wynaturzonymi kształtami spowodowanymi ograniczoną ilością miejsca. Świadectwem niekontrolowanego wzrostu jest również bardzo zły stan pni, na których powszechnie spotyka się ubytki kominowe i rynnowe, często obejmujące znaczną część masy pnia.
Mimo wyglądu, który niczym nie przypomina dawnego założenia oraz złego stanu zdrowotnego, stare żywopłoty zasługują na zachowanie i wyeksponowanie. W celu ratowania lub uzupełnienia ubytków nie zaleca się prowadzić nowych nasadzeń wewnątrz. Nie przywróciłoby to żywopłotowi dawnej świetności, a wręcz przeciwnie, przez kontrast, raczej pogłębiłoby wrażenie chaosu.

</doc>
<doc id="433782" url="https://pl.wikipedia.org/wiki?curid=433782" title="I Cesarstwo Francuskie">
I Cesarstwo Francuskie

I Cesarstwo Francuskie () – państwo francuskie, w którym najwyższą władzę sprawował Napoleon Bonaparte jako cesarz Francuzów, Napoleon I. Istniało w latach 1804–1814 i w 1815 roku. W czasie największego rozwoju terytorialnego cesarstwo obejmowało rozmaite protektoraty i posiadało wiele państw zależnych, państw satelickich, m.in. Księstwo Warszawskie. Francja zmuszona była wówczas prowadzić wojny z prawie wszystkimi krajami Europy, łączącymi się przeciwko niej w kolejnych koalicjach. Kres cesarstwu położyła abdykacja Napoleona na rzecz Napoleona II, ten jednak nie został dopuszczony do władzy, a tron francuski zwrócono Burbonom.
Koronacja, I Cesarstwo.
2 grudnia 1804 roku I konsul Napoleon Bonaparte koronował się w paryskiej katedrze Notre Dame na cesarza Francuzów. Według legendy w kluczowym momencie koronacji Napoleon wyciągnął, stylizowaną na wzór rzymski, koronę z rąk papieża Piusa VII i włożył ją sobie na głowę. Potem koronował Józefinę na cesarzową. W uroczystości koronacyjnej nie uczestniczyła matka Napoleona, Maria Letizia Buonaparte.
W odpowiedzi na koronację Napoleona, cesarz rzymsko-niemiecki Franciszek II Habsburg koronował się na cesarza Austrii pod imieniem Franciszek I. Ogólnoeuropejską reakcją na ten czyn było utworzenie w sierpniu 1805 roku III koalicji antyfrancuskiej. Zakończona pokojem w Preszburgu dała początek nowej wojnie, która wybuchła już następnego roku z Królestwem Prus. Po jej zakończeniu w Tylży w 1807 roku imperia Napoleona i Aleksandra połączyły się sojuszem. Imperium Rosyjskie zobowiązało przestrzegać blokady handlowej z Anglią. Jednak w tym czasie intrygi Napoleona w sprawy Hiszpanii spowodowały wybuch kolejnej wojny. V koalicja antyfrancuska została zawiązana w 1809 roku, gdy Cesarstwo Austriackie zaatakowało Związek Reński i tym sprowokowało Napoleona do powrotu z Hiszpanii. Udany dla Austrii początek wojny ze zwycięską bitwą pod Aspern nie zagwarantował jednak ostatecznego sukcesu. Kilka miesięcy później Austriacy przegrali decydującą bitwę pod Wagram. W jej wyniku został zawarty rozejm w Znojmie, a następnie podpisany pokój w Schönbrunn, w wyniku którego Francja znów powiększyła swój stan posiadania.
Upadek.
Po nieudanej Wojnie z Rosją w 1812 roku i klęsce w bitwie pod Lipskiem w 1813 roku, pokonany Napoleon został zmuszony do walki na terenie Francji. Mimo błyskotliwej kampanii sześciodniowej, uznawanej przez historyków za jedną z najlepszych w karierze Napoleona, blisko 400 tys. wojsko koalicjantów zmierzało w stronę Paryża. Miasta broniło ok. 50 tys. żołnierzy pod dowództwem brata Napoleona, Josepha Bonaparte. Stolica poddała się 31 marca, przyspieszając upadek cesarstwa. Ostatecznie N. Bonaparte podpisał akt abdykacji 6 kwietnia 1814 roku w Fontainebleau na południe od Paryża. Po tym wydarzeniu, pojmany Napoleon został zesłany na małą śródziemnomorską wyspę Elbę, gdzie przebywał przez dziesięć miesięcy.
100 dni Napoleona.
Po dość krótkim pobycie na wygnaniu, wobec wiadomości dochodzących z Francji obalony cesarz postanowił wrócić do kraju. Lądowanie w zatoce Juan zapoczątkowało kolejny etap w jego historii, tzw. 100 dni Napoleona. Dzięki sprawnej administracji Bonapartemu udało się zebrać armię liczącą ponad 100 tys. żołnierzy i ruszyć na siły Prus dowodzone przez Gebharda v. Blüchera i angielskie pod dowództwem księcia Wellington. Pierwszą bitwą stoczoną w tej kampanii była bitwa pod Ligny, którą wygrali Francuzi, lecz armia pruska zdążyła się wycofać, co okazało się zgubne dla Francuzów. Cesarz Napoleon rozdzielił swe siły, marszałek Emmanuel de Grouchy miał ścigać Prusaków G. von Blüchera, a francuski władca miał dołączyć do marszałka Michela Neya walczącego z Anglikami pod Quatre Bras. Anglikom również udało się uniknąć pogromu i wycofali się w okolice Brukseli. Tam została stoczona walna bitwa pod Waterloo, która zakończyła się kolejną klęską wojska francuskiego, a zmuszony do ponownej abdykacji zwyciężony Napoleon został wywieziony na Wyspę Świętej Heleny, gdzie był uwięziony do końca życia.

</doc>
<doc id="433783" url="https://pl.wikipedia.org/wiki?curid=433783" title="Nocek Brandta">
Nocek Brandta

Nocek Brandta ("Myotis brandtii") – gatunek ssaka z podrodziny nocków (Myotinae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1845 roku niemiecki przyrodnik Eduard Friedrich Eversmann nadając mu nazwę "Vespertilio Brandtii". Holotyp pochodził z Orenburga, w Rosji. 
"Myotis brandtii" należy do podrodzaju "Pizonyx" i grupy gatunkowej "brandtii" (wraz z "M. sibiricus"). Wydaje się być taksonem siostrzanym "M. sibiricus" (który we wcześniejszych ujęciach systematycznych był traktowany jako podgatunek "M. brandtii" jako "M. b. gracilis"), ale są one bardzo rozbieżne. Oba gatunki są bardzo osobliwie osadzone w kladzie "Myotis" z Nowego Świata, chociaż dokładna pozycja "M. brandtii" i "M. sibiricus" w odniesieniu do kladu "Myotis" z Nowego Świata wciąż nie jest do końca jasna. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Nocek Brandta występuje w północnej i środkowej Europie od południowej części Półwyspu Fennoskandzkiego i Wielkiej Brytanii po południowo-wschodnią Europę i zachodnią Syberię, z izolowanymi populacjami w środkowych Włoszech, Turcji, Kaukazie i środkowej Azji. Dokładny zasięg zoogeograficzny jest niepewny z powodu pomyłek z nockiem wąsatkiem ("M. mystacinus").
Morfologia.
Długość ciała (bez ogona) 39–51 mm, długość ogona 32–44 mm, długość ucha 12–17 mm, długość tylnej stopy 7–9 mm, długość przedramienia 33–38,2 mm; masa ciała 5–7 g. Gatunek o niewielkich rozmiarach. Sierść na grzbiecie brunatna z jaśniejszymi (u dorosłych osobników złocistymi) końcami, na brzuchu jaśniejsze. Pyszczek oraz ucho i błony lotne ciemnobrązowe lub czarniawe, jaśniejsze niż u podobnego nocka wąsatka. Koziołek typu nożowatego, sięgający połowy długości ucha. Błona jest przyczepiona do nasady palców. Ostroga sięga do połowy długości odległości między piętą a ogonem. Na zewnętrznym brzegu ucha znajduje się wycięcie. Poza ostrogę może wystawać mały fałd skórny, mający zwykle nie więcej jak 1 mm. Koniec ogona wystaje poza błonę ogonową na 1 mm. Wzór zębowy: I formula_1 C formula_2 P formula_3 M formula_3 = 38. Kariotyp wynosi 2n = 44 i FNa = 52 w Niemczech.
Ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie. 

</doc>
<doc id="433787" url="https://pl.wikipedia.org/wiki?curid=433787" title="Chondryna">
Chondryna

Chondryna – macierz pozakomórkowa, tworząca tkankę chrzęstną. W chondrynie zanurzone są elementy komórkowe (chondrocyty) oraz białkowe włókna.

</doc>
<doc id="433792" url="https://pl.wikipedia.org/wiki?curid=433792" title="Nocek łydkowłosy">
Nocek łydkowłosy

Nocek łydkowłosy ("Myotis dasycneme") – gatunek ssaka latającego z podrodziny nocków (Myotinae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1825 roku niemiecki zoolog Friedrich Boie nadając mu nazwę "Vespertilio dasycneme". Holotyp pochodził z Jutlandii, w Danii. 
"Myotis dasycneme" należy do podrodzaju "Myotis" i grupy gatunkowej "dasycneme" której jest jedynym przedstawicielem. Pokrewieństwo "M. dasycneme" z innymi gatunkami z podrodzaju "Myotis" jest stosunkowo niepewne i żaden gatunek nie wydaje się być blisko spokrewniony z "M. dasycneme", co potwierdza rozpoznanie jego monotypowej grupy gatunkowej. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Nocek łydkowłosy występuje w środkowej i wschodniej Europie od południowej Szwecji do północnej Francji, Niemczech i Polski oraz na wschód do rzeki Jenisej w środkowej Rosji; izolowane populacje występują w Węgrzech, Rumunii, Ukrainie i północnym Kazachstanie. 
Morfologia.
Długość ciała (bez ogona) 57–68 mm, długość ogona 46–51 mm, długość ucha 17–18 mm, długość tylnej stopy 11–12 mm, długość przedramienia 34–49 mm; masa ciała 13–18 g. Koziołek sięgający połowy długości ucha. Grzbiet wyraźnie ciemniejszy od jasnego brzucha. Wzór zębowy: I formula_1 C formula_2 P formula_3 M formula_3 = 38. Kariotyp wynosi 2n = 44 i FNa = 52 (Rosja).
Ekologia.
Żywi się owadami, głównie muchówkami z rodziny ochotkowatych, wodnymi chrząszczami i chruścikami. Jest związany z dużymi zbiornikami wody, zarówno stojącej jak i płynącej, nad którymi poluje, chwytając ofiary znad samej tafli. W okresie letnim spotykany jest na strychach budynków, rzadko w skrzynkach lęgowych, dziuplach drzew i szczelinach mostów. Zimuje w jaskiniach, piwnicach i fortyfikacjach.
Zagrożenia i ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie. Znane są tylko dwie kolonie rozrodcze nocka łydkowłosego (w Jeleniewie na Suwalszczyźnie i w Lubni na Pomorzu), choć przypadki schwytania lub znalezienia karmiących samic i młodych wskazują na istnienie jeszcze kilku obszarów, gdzie gatunek ten rozmnaża się w Polsce. Jest natomiast lokalnie pospolitym i licznym gatunkiem w Holandii, zachodniej Danii (Jutlandia), Łotwie i Rosji.

</doc>
<doc id="433793" url="https://pl.wikipedia.org/wiki?curid=433793" title="Chondrocyt">
Chondrocyt

Chondrocyt – komórka tkanki chrzęstnej, powstająca z chondroblastu. Chondrocyty znajdują się w jamkach, zanurzone w macierzy międzykomórkowej, zwanej chondryną.

</doc>
<doc id="433794" url="https://pl.wikipedia.org/wiki?curid=433794" title="Krętakowate">
Krętakowate

Krętakowate (Gyrinidae) – rodzina wodnych chrząszczy z podrzędu drapieżnych, wchodząca w skład kladu Hydradephaga. Przystosowane do życia na powierzchni wody, gdzie pływają, tworząc po torze kolistym lub spiralnym. Obejmują około 900 gatunków. Rozprzestrzenione na całym świecie.
Morfologia.
Chrząszcze średniej wielkości. Gatunki europejskie nie przekraczają centymetra długości. Rodzina ta posiada kilka cech apomorficznych wyróżniających ją na tle wszystkich chrząszczy, w tym: podzielone oczy złożone, krótkie czułki o asymetrycznym i kubkowatym trzonku, zbitej, prawie trójkątnej nóżce i krótkim biczyku oraz środkowe i tylne odnóża w podobny sposób zmodyfikowane do pływania.
Ciało w obrysie owalne, o grzbietowej części wypukłej, a brzusznej nieco z tyłu wyniesionej. Głowa szeroka i krótka. Oczy złożone podzielone poprzecznym wyrostkiem na dwie części, z których jedna znajduje się na grzbietowej, a druga na brzusznej stronie głowy, przez co chrząszcz wygląda na czterookiego. Górna para służy do obserwowania tego co nad, a dolna tego co pod powierzchnią wody. Przedplecze trapezowate, znacznie szersze niż długie, ku przodowi zwężone. Śródplecze i zaplecze krótkie i zespolone ze sobą. Pokrywy odsłaniające przynajmniej częściowo analny sternit. Przedpiersie krótkie, z niewielkim wyrostkiem. Śródpiersie i zapiersie romboidalne i zespolone ze sobą. Na epistrernitach i epimerytach śródtułowia oraz episternitach zatułowia obecne głębokie wklęśnięcie dla odnóży przednich. Od zapiersia odchodzą boczne skrzydełka odgraniczające biodra środkowych i tylnych par odnóży. Epimeryty zatułowia uwstecznione, bywają wciągnięte w szew metapleuralny. Odnóża przednie normalnie rozwinięte, chwytne, środkowe i tylne zaś pławne, spłaszczone, o wielu częściach zredukowanych, pokryte długimi włoskami. Odwłok 8-segmentowy, przy czym I sternit niewidoczny. Dymorfizm płciowy uwidoczniony w postaci rozszerzonych w przylgi członów stóp przednich odnóży samców.
Larwy również przystosowane do życia w wodzie. Wyposażone są w 10 par skrzelotchawek rozlokowanych po bokach odwłoka. Ich muskulaturę jest charakterystyczna dla rodziny.
Biologia i ekologia.
Krętakowate są drapieżnikami, przystosowanymi do życia na powierzchni wód słodkich i słonbawych, a więc wchodzącymi w skład ich pleustonu. Żyją zarówno w wodach stojących jak i bieżących. Po powierzchni poruszają się szybko, zataczając koła i spirale. Niekiedy zatrzymują się na wystających kamieniach lub pływających liściach. Mimo że dobrze nurkują, to, żeby woda nie wypierała ich na powierzchnię, muszą się czegoś przytrzymywać. Zwykle występują w zgrupowaniach, często wielogatunkowych, co ułatwia im wypatrywanie ofiar. Żywią się żywymi i martwymi owadami uwięzionymi na powierzchni wody.
Imagines żyją długo i zimują. Cykl rozwojowy larw trwa od 25 do 48 dni.
Rozprzestrzenienie.
Rodzina rozsiedlona kosmopolitycznie, znana ze wszystkich kontynentów z wyjątkiem Antarktydy. Najwięcej gatunków opisano z Azji Południowo-Wschodniej oraz Afryki. W Polsce stwierdzono 13 gatunków z tej rodziny. w tym 4 występują pospolicie, m.in. krętak pospolity ("Gyrinus natator"), a występowanie jednego – "Gyrinus colymbus" – na terenie kraju wymaga potwierdzenia.
Systematyka.
Dawniej zaliczano tu 3 podrodziny: Gyrininae, Enhydrinae i Orectochilinae. Po wyróżnieniu Spanglerogyrinae, taksony te obniżone zostały do rangi plemion w obrębie Gyrininae. W 2012 roku do osobnej podrodziny przeniesiono rodzaj "Heterogyrus". W związku z tym wyróżnia się obecnie 3 podrodziny krętakowatych, z których dwie pierwsze są monotypowe, a ostatnia liczy około 900 opisanych gatunków:

</doc>
<doc id="433799" url="https://pl.wikipedia.org/wiki?curid=433799" title="Berith">
Berith

Berith – w tradycji okultystycznej dwudziesty ósmy duch "Goecji". Znany jest również pod imionami Beryt, Beherith, Balberith, Betralh, Vetralh, Beal, Beale, Beall, Berithi, Bofr, Bofri, Bofrim, Bofry, Bolfri, Bolfrim i Bolfry. By go przywołać i podporządkować, potrzebna jest jego pieczęć, która według "Goecji" powinna być zrobiona z miedzi oraz Dysk Salomona, który w tym przypadku powinien być zrobiony ze srebra, który musi znajdować się na środkowym palcu lewej ręki i bezustannie dotykać twarzy maga, by ochronić go przed ognistym oddechem demona.
Jest on potężnym, straszliwym i wielkim księciem piekła. Włada 26 legionami demonów. Jako upadły anioł jest odpowiedzialny za morderstwa i bluźnierstwa przeciw Bogu. Należał do grupy aniołów znanej jako Cheruby. Autor "Petit Albert" uważa go za chochlika. Był bóstwem Sychemitów. Niektórzy badacze utożsamiają go z Dianą, Ateną oraz z Berithem z "Sanchoniaton".
Udziela prawdziwych odpowiedzi na pytania dotyczące przeszłości, teraźniejszości i przyszłości. Posługuje się czystym i subtelnym głosem. Gdy nie odpowiada na pytania jest wielkim kłamcą i łgarzem. Przekształci każdy metal w złoto. Obdarza godnościami. Sprawia, że głos śpiewaka staje się jasny i czysty.
Demonolodzy z XVI wieku uważali, że jego moc największa jest w czerwcu. Chronić przed jego mocą ma modlitwa do św. Barnaby.
Jest przedstawiany jako młody żołnierz w czerwonym mundurze i ze złotą koroną na głowie, dosiadający czerwonego konia. Według niektórych demonologów posiada czerwoną skórę.

</doc>
<doc id="433801" url="https://pl.wikipedia.org/wiki?curid=433801" title="Nocek rudy">
Nocek rudy

Nocek rudy ("Myotis daubentonii") – gatunek ssaka z podrodziny nocków (Myotinae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1817 roku niemiecki przyrodnik Heinrich Kuhl, nadając mu nazwę "Vespertilio daubentonii". Holotyp pochodził z Hanau, w Hesji, w Niemczech.
"Myotis daubentonii" należy do podrodzaju "Myotis" i grupy gatunkowej "daubentonii". Ostatnie analizy filogenetyczne pozwoliły zdefiniować klad obejmujący "M. bechsteinii", "M. daubentonii", "M. sicarius", "M. longicaudatus", "M. soror" i "M. fratei". Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Nocek rudy występuje w większości Europy i zachodniej Azji, od Półwyspu Iberyjskiego, Wysp Brytyjskich i południowego Półwyspu Fennoskandzkiego na wschód do zachodniej Rosji (na wschód do obwodu omskiego), Kaukazu i północnej Turcji; rozproszony zasięg na obszarach śródziemnomorskich.
Morfologia.
Długość ciała (bez ogona) 45–55 mm, długość ogona 27–50 mm, długość ucha 9–14 mm, długość tylnej stopy 9–11 mm, długość przedramienia 33–42 mm; masa ciała 6–10 g. Mały nietoperz o krótkich, łagodnie zaokrąglonych uszach i krótkich, zagiętych do przodu nożowatych koziołkach. Błony skrzydłowe i uszy ciemnobrunatne, ale nasadę uszu cielistą. Pyszczek krótki (różowy lub cielisty). Stopy relatywnie duże, długości mniej więcej połowy długości goleni. Futro na grzbiecie szarobrązowe lub ciemnobrązowe. Brzuszna strona ciała jest biaława lub szarawa, wyraźnie kontrastująca z ciemniejszym grzbietem. Skrzydła tego nocka są krótkie i dość szerokie, o błonie skrzydłowej przyczepionej w połowie długości stopy. . Ostroga bez płatka, zajmuje co najmniej dwie trzecie długości brzegu błony ogonowej. Wzór zębowy: I formula_1 C formula_2 P formula_3 M formula_3 = 38. Kariotyp wynosi 2n = 44 i FNa = 52 (Grecja, Niemcy i Hiszpania).
Ekologia.
Rozród.
Ssak żyworodny. Gody odbywają się jesienią, kojarzenie partnerów jest prawdopodobnie losowe (promiskuityzm). Wiosną samice tworzą kolonie w kryjówkach rozrodczych. Ciąża trwa 53–55 dni, młode (jedno, rzadko dwa) rodzi się w połowie czerwca. Uzyskuje ono zdolność lotu po 3 tygodniach. Ssie mleko matki 35–45 dni. Dojrzałość płciową gatunek ten osiąga już w pierwszym roku życia. Nocek rudy żyje do 28 lat.
Pożywienie.
W pokarmie dominują owady i inne drobne bezkręgowce chwytane w locie nad zbiornikami wodnymi o gładkiej, niezaburzonej i niezarośniętej tafli. Część ofiar zbiera stopami z lustra wody, część zaś w powietrzu, zataczając ciasne, poziome kręgi na wysokości kilkunastu-kilkudziesięciu centymetrów nad wodą. Wśród zjadanych owadów dominują drobne muchówki z rodziny ochotkowatych, zarówno postacie dorosłe jak i poczwarki. Nocek rudy chwyta również chruściki, sporadycznie może również łowić małe rybki. Wylatuje na żerowiska dość późno, około godziny po zachodzie słońca.
Kryjówki.
Latem nocki rude w Polsce zamieszkują głównie dziuple drzew, niekiedy również szczeliny w starych mostach, tylko w dwóch regionach Polski odnotowano je również w skrzynkach lęgowych dla ptaków i nietoperzy. W zachodniej Europie częściej spotyka się je latem w budynkach. W niemieckiej Bawarii znaleziono nawet kolonię rozrodczą nocka rudego w jaskini. Zimą gatunek ten hibernuje w kryjówkach podziemnych - jaskiniach, starych kopalniach, fortyfikacjach, piwnicach i studniach, wybierając w nich miejsca chłodne (3-6 °C) ale wilgotne. Aby dotrzeć do miejsc hibernacji pokonuje niekiedy odległości do 260 km.
Ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”). W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.

</doc>
<doc id="433802" url="https://pl.wikipedia.org/wiki?curid=433802" title="Julius i Ethel Rosenbergowie">
Julius i Ethel Rosenbergowie



</doc>
<doc id="433804" url="https://pl.wikipedia.org/wiki?curid=433804" title="Albert Ayler">
Albert Ayler

Albert Ayler (ur. 13 lipca 1936 w Cleveland, zm. 25 listopada 1970 w Nowym Jorku) – amerykański saksofonista jazzowy, uważany – obok Ornette’a Colemana – za twórcę free jazzu.
Życiorys.
W dzieciństwie grał na saksofonie altowym w kościele. W wieku 10 lat podjął naukę w szkole muzycznej, grywał też w lokalnych zespołach rhytm’n’bluesowych. W 1952 został członkiem bluesowego zespołu Little Waltera Jacobsa. Po ukończeniu szkoły średniej zaciągnął się do wojska, stacjonował m.in. we Francji. Grywał w orkiestrach wojskowych, wojskowe marsze miały stać się w przyszłości silną inspiracją dla jego muzyki.
Na początku lat 60. powrócił do Stanów Zjednoczonych, jednak ze względu na specyficzny styl gry nie mógł znaleźć pracy jako muzyk. W 1962 powrócił do Europy i zamieszkał w Szwecji. Nagrywał płyty, prowadził lokalne zespoły jazzowe, współpracował z Cecilem Taylorem. W 1964 Ayler znów zamieszkał w Stanach Zjednoczonych, w tym samym roku ukazał się jego przełomowy album "Spiritual Unity", nagrany dla nowojorskiej wytwórni ESP. W tym czasie Ayler ostatecznie ukształtował swój freejazzowy styl, grając w trio z basistą Garym Peacockiem i perkusistą Sunnym Murrayem. Z trio Aylera współpracował w tym czasie trębacz Don Cherry (zastąpiony kilka lat później przez Dona Aylera).
W 1966 Ayler podpisał kontrakt ze znaną wytwórnią Impulse!. W drugiej połowie lat 60. nagrywał najczęściej z dwoma kontrabasami, co nadało jego muzyce twardsze, bardziej zdecydowane brzmienie. Pod koniec życia Ayler zarejestrował też kilka nowatorskich nagrań, inspirowanych rockiem i funkiem, wydanych pośmiertnie na płycie "Holy Ghost". W 1967 przeżył pierwsze załamanie nerwowe. 5 listopada 1970 zniknął, dwadzieścia dni później jego ciało wyłowiono z rzeki East River w Nowym Jorku. Według oficjalnego śledztwa popełnił samobójstwo.

</doc>
<doc id="433806" url="https://pl.wikipedia.org/wiki?curid=433806" title="Nocek orzęsiony">
Nocek orzęsiony

 
Nocek orzęsiony ("Myotis emarginatus") – gatunek ssaka z podrodziny nocków (Myotinae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1806 roku francuski przyrodnik Étienne Geoffroy Saint-Hilaire nadając mu nazwę "Vespertilio emarginatus". Holotyp pochodził z podziemi fortu de Charlemont, w Givet, w Ardenach, w północnej Francji. Podgatunek po raz pierwszy zgodnie z zasadami nazewnictwa binominalnego opisał w 1875 roku irlandzki zoolog George Edward Dobson nadając mu nazwę "Vespertilio desertorum". Okaz typowy pochodził z Jalk, w Beludżystanie, w Pakistanie. 
"Myotis emarginatus" należy do podrodzaju "Chrysopteron". Ostatnie badania genetyczne umiejscawiają ten gatunek jako takson siostrzany "M. tricolor", oba tworzą grupę siostrzaną z "M. goudotii" i "M. scotti", a ten podklad jest spokrewniony z innym składającym się z "M. bocagii", "M. formosus" i "M. welwitschii". Populacje ze środkowej Azji są czasami wyróżniane jako podgatunek "turcomanicus". Autorzy "Illustrated Checklist of the Mammals of the World" rozpoznają dwa podgatunki. 
Zasięg występowania.
Nocek orzęsiony występuje w Eurazji i Afryce zamieszkując w zależności od podgatunku:
W Europie Środkowej występuje m.in. w Czechach i na Słowacji. Północna granica jego występowania przebiega przez południowy skraj Polski. W Polsce jest gatunkiem bardzo rzadkim i stwierdzanym tylko sporadycznie. W 2010 r. został stwierdzony na Żywiecczyźnie w Lipowej u wschodnich podnóży Beskidu Śląskiego.
Morfologia.
Długość ciała (bez ogona) 41–54 mm, długość ogona 38–46 mm, długość ucha 15–17 mm, długość tylnej stopy 9–11,5 mm, długość przedramienia 36,1–44,7 mm; masa ciała 5,5–15,5 g. Futro na grzbiecie brązowe,włosy są trójbarwne, a na brzuchu jasne z szarobrązowymi lub brązowymi końcówkami. Skrzydła szerokie. Cechą charakterystyczną tego gatunku jest wyraźne wycięcie na zewnętrznym brzegu ucha, sięgające połowy jego długości. Wymiar koziołka nożowatego osiąga ponad połowę długości ucha tego nietoperza. Błona skrzydłowa dochodząca do nasady palców stopy. Ostroga sięga do połowy lub dwóch trzecich odległości między piętą a ogonem. Brzeg błony ogonowej między ostrogą a ogonem jest porośnięty nielicznymi miękkimi, długimi włosami. Płatka brak. Koniec ogona wystaje z błony ogonowej na około 1 mm. Wzór zębowy: I formula_1 C formula_2 P formula_3 M formula_3 = 38. Kariotyp wynosi 2n = 44, FNa = 50 (Hiszpania) i FNa = 52 (Czechy, Słowacja i Grecja).
Ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie. 

</doc>
<doc id="433814" url="https://pl.wikipedia.org/wiki?curid=433814" title="Amar’e Stoudemire">
Amar’e Stoudemire

Amar’e Carsares Stoudemire (ur. 16 listopada 1982 w Lake Wales) – amerykański koszykarz, posiadający również izraelskie obywatelstwo, występujący na pozycji silnego skrzydłowego lub środkowego, obecnie zawodnik Maccabi Fox Tel Awiw.
W 2002 wystąpił w meczu gwiazd amerykańskich szkół średnich - McDonald’s All-American.
W sezonie 2005/2006 z powodu kontuzji zagrał zaledwie w trzech spotkaniach. W lipcu 2010 podpisał pięcioletni kontrakt z New York Knicks w wyniku którego zarobi prawie 100 milionów dolarów. 26 września 2010 został wybrany kapitanem New York Knicks.
W lipcu 2015 został zawodnikiem Miami Heat. 26 lipca 2016 zawarł kontrakt z New York Knicks, by móc zakończyć swoją karierę w NBA jako zawodnik tego właśnie klubu.
1 sierpnia 2016 podpisał dwuletnią umowę z izraelskim Hapoelem Jerozolima, klubem którego jest współwłaścicielem. 4 września 2017 ogłosił zakończenie kariery sportowej. W 2018 przeszedł konwersję na judaizm, a kilka miesięcy później wznowił karierę koszykarską w barwach Hapoelu Jerozolima. W marcu 2019 otrzymał izraelskie obywatelstwo. 22 października dołączył do chińskiego Fujian Sturgeons. 
22 stycznia 2020 został zawodnikiem izraelskiego Maccabi Fox Tel Awiw. 

</doc>
<doc id="433815" url="https://pl.wikipedia.org/wiki?curid=433815" title="The Kills">
The Kills

The Kills – zespół indierockowy założony przez amerykańską wokalistkę Alison Mosshart ("VV") i brytyjskiego gitarzystę Jamiego Hince'a ("Hotel").
Historia.
Przed założeniem The Kills, Alison Mosshart grała we florydzkim zespole punkrockowym Discount a Jamie Hince w Fiji, Scarfo oraz w Blyth Power. Spotkali się w hotelu, po czym rozpoczęli wspólne pisanie tekstów. Początkowo korespondencyjnie a po kilku miesiącach Mosshart przeniosła się z rodzinnej Florydy do Londynu.
Mosshart i Hince przyjęli pseudonimy odpowiednio "VV" i "Hotel". Ich poetyckie, minimalistyczne teksty oraz technika (używali jedynie automatu perkusyjnego) sprawiły, że demo zostało pozytywnie przyjęte, jednak tworząc w duchu punka Mosshart i Hince pomijali duże i znane wytwórnie płytowe. Ich utwór "Restaurant Blouse" pojawił się na kompilacji "If the Twenty-First Century Did Not Exist, It Would Be Necessary to Invent It". Krótko po tym duet wydał swój pierwszy EP, "Black Rooster EP", wydany przez niezależną wytwórnię płytową, w Wielkiej Brytanii przez Domino Recording Company, a w Stanach Zjednoczonych przez Dim Mak Records.
Nagranie utrzymane było w standardach Lo-fi, bluesowych, garage rockowych. Okładkę płyty stanowiło jedynie zdjęcie artystów zrobione w ulicznej budce do robienia zdjęć. Artyści jako inspirację przywołali m.in. The Velvet Underground, PJ Harvey czy Royal Trux.
Pierwszy album duet nagrał w Toe Rag Studios w ciągu dwóch tygodni. "Keep on Your Mean Side" był bardzo podobny do poprzedzającego go singla, zawierał utwory od przypominającego muzykę The Velvet Underground "Wait", przez punkowy "Fuck the People", po psychodeliczny "Kissy Kissy". Album został bardzo dobrze przyjęty przez krytyków.
Duet bardzo rzadko udzielał wywiadów, co było przejawem kontynuacji punkowego, niezależnego podejścia do muzyki, negatywnego nastawienia do przemysłu muzycznego i bez elementów karierowiczostwa. Mimo to, grupa dawała dużo minimalistycznych oraz bardzo energetycznych koncertów, w które Mosshart i Hince bardzo się angażowali. Mosshart często paliła - podczas koncertu w Nowym Jorku już po zakazie palenia w miejscach publicznych, paliła od pierwszej do ostatniej piosenki.
Drugi album, "No Wow", wydany w 2005 roku, był już mniej gitarowy a bardziej uwydatniał artystyczne podejście duetu do wykonywanej muzyki. Z powodu awarii syntezatora Hince'a podczas nagrań, centralnym instrumentem drugiego albumu była gitara elektryczna. Pierwszy singel z "No Wow", "The Good Ones", osiągnął 23 pozycję na brytyjskich listach przebojów.
"VV" śpiewała refren tytułowego utworu płyty Placebo, Meds z 2006 roku.
W tym samym roku utwór "Wait" z "Keep on Your Mean Side" pojawił się w filmie Ludzkie dzieci w reżyserii Alfonso Cuaróna.
3 czerwca 2016 ukazał się piąty album studyjny grupy, "Ash &amp; Ice".

</doc>
<doc id="433816" url="https://pl.wikipedia.org/wiki?curid=433816" title="Yokkaichi">
Yokkaichi

 – miasto w Japonii, w prefekturze Mie, w środkowej części głównej wyspy Honsiu ("Honshū"), ważny port nad zatoką Ise (Ocean Spokojny).
Miasto i port są częścią Regionu Przemysłowego Chūkyō.

</doc>
<doc id="433822" url="https://pl.wikipedia.org/wiki?curid=433822" title="Palnatoki">
Palnatoki

Palnatoki (przełom X i XI wieku) – wiking fioński (duński), wódz Jomswikingów, postać znana z kroniki "Gesta Danorum" Saxo Grammaticusa. Kwestią nierozstrzygniętą jest, czy Palnatoki jest postacią historyczną, czy fikcyjną, choć badacze obecnie skłaniają się raczej ku tej drugiej opcji.
Jak podają późne źródła, Palnatoki wychowywał syna Haralda Sinozębego – Swena Widłobrodego. Był zwolennikiem starej pogańskiej religii i podburzał Swena przeciw ojcu, który wprowadzał w Danii chrześcijaństwo. Doprowadził do zbrojnego konfliktu ojca z synem i (według niektórych podań) sam zabił Haralda.
Pochodzenie Palnatokiego jest niejasne. Nie jest to imię nordyckie. Prawdopodobnie Palnatoki to zdrobnienie od "Toke Pallesen", co wywodzone jest od "den polske toke/tolke" ("polski tłumacz" lub "mówiący po polsku").
Wszystko jednak wskazuje, że była to postać fikcyjna, a .

</doc>
<doc id="433823" url="https://pl.wikipedia.org/wiki?curid=433823" title="Hajfong">
Hajfong

Hajfong () – miasto w północnej części Wietnamu, w delcie Rzeki Czerwonej, nad Zatoką Tonkińską. Ma status miasta wydzielonego. W 2019 roku liczyło 924,7 tys. mieszkańców.
Główny port morski Wietnamu i ośrodek przemysłowy (zakłady przemysłu maszynowego, stoczniowego, chemicznego, włókienniczego, tekstylnego i odzieżowego). Także ośrodek przemysłu budowlanego (m.in. duża fabryka cementu i stali) i spożywczego (przetwórstwo rybne). W mieście znajduje się również międzynarodowy port lotniczy i ważny kolejowy węzeł komunikacyjny.

</doc>
<doc id="433824" url="https://pl.wikipedia.org/wiki?curid=433824" title="Rachel Félix">
Rachel Félix

Rachel Felix (właściwie: "Élisabeth Rachel Félix, zwana Mademoiselle Rachel"; ur. 21 lutego 1821 w Mumpf, Argowia, Szwajcaria, zm. 3 stycznia 1858 w Le Cannet) – francuska aktorka dramatyczna żyjąca pod koniec panowania Ludwika Filipa I i na początku rządów Napoleona III.
Urodziła się w wiejskiej karczmie, w niezamożnej rodzinie żydowskiej wędrownego handlarza Jakuba Felixa i jego żony Estery. Małżonkowie handlowali pasmanterią i mieli troje dzieci: Sarę, Rachelę i Rafaela. Rodzina Felix pochodziła z Alzacji, a więc Rachela od dzieciństwa władała i niemieckim, i francuskim oraz hebrajskim, który znała z nabożeństw w synagodze. Około 1831 cała rodzina znalazła się w Lyonie, gdzie mieszkała na poddaszu. Wszystkie dzieci śpiewały, deklamowały i tańczyły na ulicach pod kawiarniami i hotelami w celach zarobkowych. Pewnego dnia drobną, bosą i ubraną w podartą sukienkę Rachelę zauważył znany muzyk paryski Alexandre-Étienne Choron i poprosił ją, by coś zaśpiewała: dziewczynka zanuciła głębokim, tragicznym głosem jedną z hebrajskich pieśni religijnych. Pan Choron postanowił jej pomóc i skłonił rodziców do przeniesienia się do Paryża. Zamieszkali w dzielnicy żydowskiej, a Racheli Choron załatwił mecenasów, tak że mogła zacząć naukę śpiewu, deklamacji (uczyła się deklamacji z kamykami w ustach, tak jak Demostenes) oraz czytania i pisania, gdyż dotąd była analfabetką.
Od 17 roku życia Rachela występowała na scenie, najpierw w wodewilu i w mało znaczących rolach, ale krytycy teatralni zwrócili uwagę na jej talent. W 1838 r. przyjęto ją do sławnego teatru Comédie-Française, gdzie odniosła wielki sukces w tragedii Corneille’a „Horacjusz” w roli Kamili. Stała się gwiazdą, jednocześnie poznał ją Alfred de Musset i nawiązał z nią romans, ku wielkiej goryczy Aleksandra Walewskiego, który także się w niej głęboko zakochał.
Na scenie Rachela, występująca jako "Rachel" lub "Mademoiselle Rachel", święciła gigantyczne sukcesy w różnych rolach w dramatach klasyków francuskich, jak Corneille i Racine. Największym jej triumfem była interpretacja roli Fedry w sztuce Racine’a (1842): obecny na premierze król Ludwik Filip osobiście udał się do garderoby "divy", by jej pogratulować. Krytycy chwalili jej czystą i surową interpretację, bez patosu jej poprzedniczek, wspaniały głos, nienaganną dykcję, niezatarte wrażenie wywierała jej drobna i szczupła postać i ogromne, płonące oczy.
W życiu osobistym Rachel odznaczała się bardzo swobodnymi obyczajami (opowiadano o niej, że na premierze „Fedry” zapełniła pół parteru teatru swymi byłymi kochankami). Około roku 1842/43 rozpoczął się jej wielki romans z Aleksandrem Walewskim, który przez cały czas trwania związku musiał walczyć z jej „kokieterią” i tolerować jej sporadyczne już teraz spotkania z Mussetem lub synem Ludwika Filipa, księciem de Joinville. 3 listopada 1844 przyszedł na świat syn Racheli i Aleksandra, Aleksander Antoni Walewski. Ojcu nie przeszkadzało, że był w połowie Żydem i wnukiem wędrownych kramarzy, uznał go natychmiast i kochał bardziej od swych legalnych potomków. Rok później stosunki między Rachelą i Aleksandrem zaczęły się psuć, gdyż aktorka zapałała uczuciem do szesnastoletniego chłopca nazwiskiem Samson, syna dyrektora Comédie Française. Zerwanie między Rachelą a Walewskim nastąpiło w marcu 1847. W tym samym roku Aleksander poznał we Florencji hrabiankę Annę Marię Ricci i poślubił ją.
Po zerwaniu z Walewskim miała romans z Bertrandem, wnukiem generała Bertranda, który towarzyszył wraz z rodziną Napoleonowi w wygnaniu na Wyspie Św. Heleny, i urodziła mu syna Gabriela Wiktora w 1848, w tych latach miała też przelotny romans z Prezydentem – Księciem Ludwikiem Napoleonem – późniejszym Napoleonem III, a po nim z jego kuzynem ks. Napoleonem.
Zdrowie Racheli podkopały liczne podróże za granicę: do Rosji w latach 1853 – 1854 (i tam święciła triumfy), i do USA w 1855, gdzie jej sukcesy nie były tak wielkie z powodu niedostatecznej znajomości angielskiego. Jadąc do USA była już chora na gruźlicę. Po powrocie do Starego Świata udała się na kurację do Egiptu. W 1856 oddała syna Aleksandra Antoniego ojcu, który porozumiawszy się z żoną adoptował go (wychowany w wierze katolickiej chłopiec stał się przodkiem wszystkich dziś żyjących potomków Napoleona I). Ostatnie lata życia spędziła w Le Cannet w Południowej Francji, gdzie zmarła na gruźlicę w 37 roku życia. Na jej pogrzeb, który odbył się w żydowskiej kwaterze cmentarza Père-Lachaise, przybyło ok. 100 000 paryżan.

</doc>
<doc id="433826" url="https://pl.wikipedia.org/wiki?curid=433826" title="Nocek wąsatek">
Nocek wąsatek

 
Nocek wąsatek ("Myotis mystacinus") – gatunek ssaka z podrodziny nocków (Myotinae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1817 roku niemiecki przyrodnik Heinrich Kuhl nadając mu nazwę "Vespertilio mystacinus". Holotyp pochodził z Niemiec. 
"Myotis mystacinus" należy do podrodzaju "Myotis" i grupy gatunkowej "mystacinus". Kilka gatunków było wcześniej zgrupowanych jako morfogrupa „whiskered Myotis” (np. "M. mystacinus", "M. muricola", "M. browni", "M. davidii", "M. sibiricus", "M. brandtii") w podrodzaju Selysius, ale dane genetyczne wskazują, że ta grupa jest parafiletyczna. "M. mystacinus" jest sympatryczny z "M. davidii" na Bliskim Wschodzie, gdzie odpowiednie rozmieszczenie wymaga wyjaśnienia. Autorzy "Illustrated Checklist of the Mammals of the World" rozpoznają trzy podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Nocek wąsatek występuje w Eurazji i Afryce zamieszkując w zależności od podgatunku:
Morfologia.
Długość ciała (bez ogona) 35–48 mm, długość ogona 30–43 mm, długość ucha 12–15 mm, długość tylnej stopy około 7 mm, długość przedramienia 32–36,5 mm; masa ciała 4–7 g. Mały gatunek. Sierść na grzbiecie kasztanowa lub czarna z jaśniejszymi końcówkami, na brzuchu jaśniejsze. Ucho, pyszczek i błony lotne ciemne lub wręcz czarne. Na zewnętrznym brzegu ucha znajduje się wycięcie. Koziołek nożowaty, sięgający połowy długości ucha. Błona skrzydła przyczepiona do nasady palców. Ostroga sięga do połowy odległości między piętą a ogonem. Poza ostrogę może wystawać mały fałd skórny. Koniec ogona wystaje poza błonę ogonową na 2 mm. Wzór zębowy: I formula_1 C formula_2 P formula_3 M formula_3 = 38. Kariotyp wynosi 2n = 44 i FNa = 50.
Ekologia.
Siedlisko.
Preferuje tereny górskie i słabiej zalesione niż w przypadku podobnego nocka Brandta. Jego letnimi kryjówkami są głównie budynki, niekiedy również dziuple. Zimą spotykany jest w podziemiach, zarówno naturalnych (jaskinie), jak i sztucznych (sztolnie, fortyfikacje). 
Tryb życia.
Odżywia się drobnymi owadami, chwytanymi najczęściej w locie, w niewielkiej odległości od drzew i innych przeszkód. Najdłuższy obserwowany wiek w warunkach naturalnych to 24 lata.
Ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.

</doc>
<doc id="433828" url="https://pl.wikipedia.org/wiki?curid=433828" title="Nocek Natterera">
Nocek Natterera

 
Nocek Natterera ("Myotis nattereri") – gatunek ssaka z podrodziny nocków (Myotinae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1817 roku niemiecki przyrodnik Heinrich Kuhl nadając mu nazwę "Vespertilio nattereri". Holotyp pochodził z Hanau, z Hesji, w Niemczech. 
Nocek Natterera należy do podrodzaju "Myotis" i grupy gatunkowej "myotis". "M. nattereri" i "M. crypticus" tworzą grupę siostrzaną. Taksonomia zespołów gatunków "nattereri" jest obecnie bardzo zawiła; cztery gatunki kryptyczne są obecnie uznawane za odrębne taksony ("M. nattereri", "M. crypticus", "M. escalerai" i "M. zenatius") na podstawie danych morfometrycznych i genetycznych. Taksony "hoveli" i "tschuliensis" są traktowane jako podgatunki oczekujące na dalsze analizy, które mogą potwierdzić ich status gatunkowy. Autorzy "Illustrated Checklist of the Mammals of the World" rozpoznają trzy podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Nocek Natterera występuje w Eurazji zamieszkując w zależności od podgatunku:
Wyizolowane populacje z zachodniej Rosji, Krety, Cypru i Iraku, Iranu i Turkmenistanu nie są obecnie przypisane do żadnego z podgatunków.
Morfologia.
Długość ciała (bez ogona) 43–48 mm, długość ogona 38–47 mm, długość ucha 15,4–17,5 mm, długość tylnej stopy 7,1–9,3 mm, długość przedramienia 38,5–41,2 mm; rozpiętość skrzydeł 245–300 mm; masa ciała 7–10 g. Gatunek średnich rozmiarów. Futerko na grzbiecie brązowe, zaś na brzuchu białe. Ucho jasne i długie, do połowy długości równomiernie wąskie, w górnej części zaokrąglone, wywinięte do wewnątrz. Skrzydła dosyć szerokie. Koziołek nożowaty, sięga ⅔ długości ucha. Błona skrzydła dochodzi do nasady palców stopy. Ostroga sięga do połowy odległości między piętą a ogonem. Brak płatka za ostrogą. Brzeg błony ogonowej między końcem ostrogi a ogonem jest zgrubiały oraz porośnięty dwoma rzędami sztywnych, haczykowato zagiętych włosów. Wzór zębowy: I formula_1 C formula_2 P formula_3 M formula_3 = 38. Kariotyp wynosi 2n = 44 i FNa = 52 (Niemcy).
Środowisko i tryb życia.
Jego letnimi kryjówkami są dziuple oraz skrzynki lęgowe dla ptaków i nietoperzy, chociaż kilkakrotnie obserwowano je w szczelinach budynków. Samice tworzą kolonie rozrodcze liczące zwykle poniżej 40 osobników. 
Poluje latając w pobliżu koron drzew lub krzewów. Ofiary chwyta w locie lub zbiera z powierzchni roślin, dlatego obok owadów latających nocą chwyta także pająki i inne nielotne bezkręgowce, jak również śpiące na liściach owady dzienne, zwłaszcza duże muchówki. Zimuje w wilgotnych, umiarkowanie ciepłych podziemiach - jaskiniach, fortyfikacjach, starych kopalniach, piwnicach i studniach. Maksymalna długość życia nocka Natterera wynosi 23 lata i 5 miesięcy.
Ochrona i zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”).
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.
Zbyt częste opryskiwanie sadów środkami zwalczającymi szkodniki coraz bardziej pozbawia je pokarmu. Zjadając owady, które miały kontakt z trucizną, nocki same ulegają zatruciu.

</doc>
<doc id="433831" url="https://pl.wikipedia.org/wiki?curid=433831" title="Borowiec olbrzymi">
Borowiec olbrzymi

Borowiec olbrzymi ("Nyctalus lasiopterus") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1780 roku niemiecki przyrodnik Johann Christian Daniel von Schreber nadając mu nazwę "Vespertilio lasiopterus". Holotyp pochodził z Pizy, w północnych Włoszech. 
"Nyctalus lasiopterus" czasami obejmuje "N. aviator" jako podgatunek, ale traktuje się go jako odrębny, głównie ze względu na ich niespójne rozmieszczenie i różnice morfologiczne. Te dwa gatunki tworzą grupę siostrzaną z "N. noctula", z których wszystkie trzy mają tę samą liczbę diploidalną. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Borowiec olbrzymi występuje w południowej i wschodniej Europie od Półwyspu Iberyjskiego po zachodnią Rosję i skrajnie zachodni Kazachstan oraz Sycylię, Cypr, zachodnią i północno-wschodnią Turcję, Kaukaz, północno-zachodni Iran i w północnej Afryce w północnym Maroku i północno-wschodniej Libii.
Morfologia.
Długość ciała (bez ogona) 84–104 mm, długość ogona 48–74 mm, długość ucha 18–26 mm, długość tylnej stopy 13–16 mm, długość przedramienia 59–70 mm; masa ciała 33–74 g. Kariotyp wynosi 2n = 42 i FNa = 50.
Pokarm.
Borowiec olbrzymi jest jedynym europejskim nietoperzem, mogącym polować nie tylko na owady, ale również na drobne ptaki wróblowe (np. sikory i świstunki), szczególnie podczas sezonowych wędrówek ptasich na Półwyspie Iberyjskim. Wszystkie swoje ofiary łowi prawdopodobnie w locie, w przeciwieństwie do mięsożernych nietoperzy strefy tropikalnej (lironosów, niektórych liścionosów i bruzdonosów), chwytających ptaki śpiące na gałęziach drzew.
Ochrona.
W Polsce jest objęty ścisłą ochroną gatunkową, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.

</doc>
<doc id="433833" url="https://pl.wikipedia.org/wiki?curid=433833" title="Włodzimierz Filipek">
Włodzimierz Filipek

Włodzimierz Filipek (ur. 1 lipca 1957, zm. 23 listopada 2005) – działacz poznańskiej opozycji w latach 80., publicysta, wykładowca Akademii Sztuk Pięknych w Poznaniu.
Życiorys.
Urodził się 1 lipca 1957 w Poznaniu. Ukończył polonistykę na Uniwersytecie im. Adama Mickiewicza.
W latach 70. współpracował z Komitetem Obrony Robotników, uczestniczył w podziemnym ruchu wydawniczym. W 1980 r. współtworzył w Poznaniu Niezależne Zrzeszenie Studentów. Należał również do współzałożycieli Wszechnicy Robotniczej, organizującej wykłady w zakładach pracy i prowadzącej działalność wydawniczą. Podczas stanu wojennego internowany w Gębarzewie. Po zwolnieniu z internowania kontynuował działalność opozycyjną, redagując m.in. podziemne pismo "Czas".
W wolnej Polsce publikował m.in. w "Gazecie Wyborczej", "Rzeczpospolitej", "Zeszytach Historycznych", "Czasie Kultury" i "Karcie". Był też twórcą filmów i programów telewizyjnych. Związany był z grupą artystyczną Wunderteam.
W ostatnich latach życia wykładał historię sztuki na Akademii Sztuk Pięknych w Poznaniu.
W 2001 uhonorowany został przez ministra kultury odznaką Zasłużony Działacz Kultury.
Był cenionym wykładowcą, lubianym przez studentów. Interesował się m.in. kulturą europejską XX w. Angażował się w szereg inicjatyw społecznych. Prywatnie pozostawał osobą niezwykle skromną. Na co dzień poruszał się po Poznaniu na rowerze.
Zmarł nagle 23 listopada 2005 r.
Pochowany w alei zasłużonych na Cmentarzu Junikowskim w Poznaniu (AZ-L-116).
W 2006 roku została wydana książka z jego tekstami zebranymi "Dziennikarz w świecie klerków".
W marcu 2007 roku ujawnione zostały dokumenty, z których wynika, że w latach siedemdziesiątych i osiemdziesiątych ubiegłego wieku działalność Włodzimierza Filipka była wielokrotnie denuncjowana służbom bezpieczeństwa.

</doc>
<doc id="433837" url="https://pl.wikipedia.org/wiki?curid=433837" title="Kanclerz koronny">
Kanclerz koronny



</doc>
<doc id="433838" url="https://pl.wikipedia.org/wiki?curid=433838" title="Ochryda">
Ochryda

Ochryda ( – "Ohrid", staroż. ilir. "Diassarites", gr. Λύχνιδος – "Lychnidos", alb. "Ohër, Ohri") – miasto w południowo-zachodniej Macedonii Północnej, nad Jeziorem Ochrydzkim, u stóp gór Galiczica. Ośrodek administracyjny gminy Ochryda. Liczba mieszkańców wynosi 42 033 (80% Macedończyków, 7% Albańczyków, 5% Turków – dane z 2002 r.), co czyni miasto siódmym w kraju pod względem wielkości.
W 1980 roku Ochryda i Jezioro Ochrydzkie zostały wpisane na listę światowego dziedzictwa UNESCO.
Historia.
Dzisiejsza Ochryda stoi na miejscu starożytnych miast Diassarites i Lychnidos. Przez miasto przebiegała Via Egnatia. Chrześcijaństwo zapuściło korzenie w mieście już w IV wieku. Nocą z 29 na 30 maja 526 miasto zostało całkowicie zniszczone przez trzęsienie ziemi, a następnie na rozkaz cesarza Justyniana odbudowane jako Iustiniana Prima – stolica prefektury Ilirii i metropolia kościelna naddunajskich ziem cesarstwa. Biskupstwo szybko uzyskało autokefalię, co zaważyło na jego dalszych dziejach. Było także przedmiotem sporów o obediencję między patriarchami Rzymu i Konstantynopola, wygranego ostatecznie przez Wschód.
Najazdy słowiańskie i awarskie w VI i VII wieku doprowadziły Ochrydę do upadku. W 867 miasto podbili Bułgarzy. W 879 pierwszy raz pojawia się słowiańska nazwa miasta: „Ohrid”; jedna z legend odnośnie do powstania tej nazwy głosi, że ludy słowiańskie wkraczając na ten teren zaniemówiły z wrażenia a pierwsze słowa, które popłynęły z ich ust brzmiały: „och, rid!” co znaczy (och, wzgórze!). Schyłkowe lata pierwszego państwa bułgarskiego, 990-1015, były okresem świetności Ochrydy – stała się ona wówczas stolicą tego państwa, siedzibą cara Samuela, a także siedzibą słowiańskiego patriarchy. W 1018 r. Bizantyjczycy zdobyli miasto, cesarstwo Samuela upadło, a patriarchat został zdegradowany do rangi arcybiskupstwa podległego patriarsze Konstantynopola. Mimo tego za czasów osmańskich (na początku XVI wieku) arcybiskupowi Ochrydy podlegali prawosławni biskupi Sofii, Widina, Pecia, południowej Italii, a nawet Mołdawii i Wołoszczyzny. Arcybiskupstwo zostało zlikwidowane dopiero w 1767. W 1967 powstał nawiązujący do jego tradycji Macedoński Kościół Prawosławny.
Jako siedziba autokefalicznego metropolity Ochryda stała się ważnym ośrodkiem kulturalnym. Tu miała swoje centrum tzw. ochrydzka szkoła piśmiennicza. Prawdopodobnie właśnie w Ochrydzie św. Klemens Ochrydzki stworzył cyrylicę. W zburzonej przez Turków cerkwi, w miejscu zwanym "Plaošnik", prawdopodobnie mieściła się szkoła typu uniwersyteckiego. W ostatnich latach cerkiew Świętego Pantelejmona odbudowano, w cerkwi umieszczono grobowiec św. Klemensa, a wokół cerkwi prowadzone są prace archeologiczne. Odsłonięto pozostałości bazylik wczesnochrześcijańskich z zachowanymi mozaikami.
W 1083 Ochrydę zdobył Boemund I. W XIII i XIV wieku miasto należało do łacińskiego księstwa Salonik (od 1202), Despotatu Epiru, drugiego państwa bułgarskiego, cesarstwa bizantyjskiego i (od 1334) do królestwa Serbii. Pod koniec XIV wieku zdobyli je Turcy osmańscy. Liczba chrześcijańskiej ludności miasta zaczęła wówczas spadać – aż do kilkuset osób w 1664. Miasto zaczęło się rozwijać dopiero w XVIII wieku. W XVIII i XIX wieku, podobnie jak cały europejski obszar imperium osmańskiego, przeszło przez okres feudalnej anarchii i powstań narodowowyzwoleńczych. Na początku XX wieku Ochryda liczyła 14,9 tys. mieszkańców, z tego 8 tys. Macedończyków i 5 tys. Turków. Miasto było wówczas siedzibą władz gminy w Sandżaku Bitola ("Monastir").
Po wojnach bałkańskich Ochryda znalazła się w granicach Serbii. W 1945 znalazła się w granicach Republiki Macedonii wchodzącej w skład Jugosławii. Po ogłoszeniu przez Macedonię niepodległości w 1991 weszła w skład niepodległego państwa.
W 2001 zawarto w Ochrydzie porozumienie między władzami Macedonii a przywódcami mniejszości albańskiej, ustanawiające "modus vivendi" tej mniejszości w państwie.
Od 2002 miasto jest siedzibą Arcybiskupstwa Ochrydzkiego, podlegającego Serbskiemu Kościołowi Prawosławnemu.
Turystyka, zabytki.
W 1980 Ochryda została uznana przez UNESCO za część światowego dziedzictwa.
W mieście zachowały się liczne cerkwie (cerkiew św. Zofii z zachowanymi freskami z XI wieku, św. Klemensa i Pantelejmona, św. Jana w Kaneo z XIV wieku, św. Klemensa z XIII wieku, św. Jerzego, św. Zauma, św. Petki, św. Stefana), ruiny bazyliki św. Erazma z IV wieku, ruiny twierdzy cara Samuela z X-XI wieku i starożytny teatr. W mieście działa muzeum piśmiennictwa słowiańskiego. 25 km na południe od Ochrydy leży zabytkowy klasztor św. Nauma.
Co roku w Ochrydzie odbywa się letni festiwal teatralny Lato Ochrydzkie (lipiec–sierpień), festiwal folkloru bałkańskiego (czerwiec) i festiwal bałkańskiej muzyki ludowej (sierpień).
Obecnie najważniejszą gałęzią gospodarki regionu jest turystyka. Ruch turystyczny obsługuje m.in. pobliski port lotniczy Ochryda im. św. Apostoła Pawła.

</doc>
<doc id="433840" url="https://pl.wikipedia.org/wiki?curid=433840" title="Borowiec leśny">
Borowiec leśny

Borowiec leśny lub borowiaczek ("Nyctalus leisleri") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Nazewnictwo.
W polskiej literaturze zoologicznej gatunek "Nyctalus leisleri" był oznaczany nazwą „borowiaczek”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” aby uniknąć wrażenia że takson ten należy do innego rodzaju, gatunkowi nadano nazwę „borowiec leśny”, jako przynależnego do rodzaju borowiec ("Nyctalus").
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1817 roku niemiecki przyrodnik Heinrich Kuhl nadając mu nazwę "Vespertilio Leisleri". Holotyp pochodził z Hanau, w Hesji, w Niemczech. Podgtunek po raz pierwszy zgodnie z zasadami nazewnictwa binominalnego opisał w 1825 roku angielski podróżnik Thomas Edward Bowdich nadając mu nazwę "Nyctalus verrucosus". Okaz typowy pochodził z Madery. 
"Nyctalus leisleri" jest taksonem siostrzanym w stosunku do "N. azoreum", z bardzo ograniczonym rozróżnieniem genetycznym między nimi, chociaż "N. azoreum" jest morfologicznie i ekologicznie odrębny oraz był izolowany na Azorach przez wystarczająco długi czas, aby umożliwić pewne zróżnicowanie genetyczne między różnymi populacjami wyspiarskimi. Wyspowy podgatunek "verrucosus" był czasem uważany za odrębny gatunek, ale jest włączany do "N. leisleri", na podstawie morfometrii czaszki i danych genetycznych. Autorzy "Illustrated Checklist of the Mammals of the World" rozpoznają dwa podgatunków. 
Zasięg występowania.
Borowiec leśny występuje w Eurazji i Afryce zamieszkując w zależności od podgatunku:
Morfologia.
Długość ciała (bez ogona) 48–72 mm, długość ogona 35–48 mm, długość ucha 11–16 mm, długość tylnej stopy 9–10 mm, długość przedramienia 35–46 mm; masa ciała 8–20 g. Jest podobny do borowca wielkiego, lecz jest znacznie mniejszy, o charakterystycznie dwubarwnym futerku (nasady włosów ciemniejsze, końcówki jaśniejsze). Kariotyp wynosi 2n = 46 i FNa = 50.
Charakterystyka.
Zamieszkuje europejską strefę lasów liściastych. Poluje na drobne i średniej wielkości owady, chwytane wyłącznie w powietrzu, najczęściej na dużej wysokości i z dala od przeszkód terenowych (np. koron drzew). Jego kryjówki w Polsce stanowią niemal wyłącznie dziuple drzew oraz skrzynki lęgowe, natomiast w bezleśnym krajobrazie Irlandii występuje powszechnie w budynkach. Gatunek wędrowny, odlatuje na zimę do południowej i zachodniej Europy. 
Ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.. W Polsce uważany za rzadki i narażony na wymarcie w skali kraju. Jednak lokalnie, zwłaszcza w starych kompleksach leśnych (Puszcza Białowieska, Puszcza Kozienicka) oraz na południowym wschodzie kraju jest jednym z najczęstszych gatunków nietoperzy. Zarazem jest najpospolitszym i najliczniejszym nietoperzem w Irlandii, niekiedy uważanej za główną europejską ostoję tego ssaka.

</doc>
<doc id="433842" url="https://pl.wikipedia.org/wiki?curid=433842" title="Borowiec wielki">
Borowiec wielki

Borowiec wielki ("Nyctalus noctula") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1774 roku niemiecki przyrodnik Johann Christian Daniel von Schreber nadając mu nazwę "Vespertilio noctula". Holotyp pochodził z Francji. 
"Nyctalus noctula" jest taksonem siostrzanym kladu obejmującego "N. lasiopterus" i "N. aviator". "N. plancyi" był czasem umieszczany w obrębie tego gatunku, ale obecnie jest rozpoznawany jako odrębny gatunek. Takson "labiatus" został przeniesiony do "N. plancyi" ze względu na wyraźne różnice morfologiczne między "N. noctula" a "N. labiatus", chociaż "labiatus" nie został właściwie porównany z "N. plancyi"; potrzebne są dalsze badania. Autorzy "Illustrated Checklist of the Mammals of the World" rozpoznają trzy podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Borowiec wielki występuje w Eurazji zamieszkując w zależności od podgatunku:
Być może obecny w północnej Afryce, z dwoma zapisami pochodzącymi z Algierii z 1858 roku, ale mogą one reprezentować "N. lasiopterus", dlatego zachodzi potrzeba zebrania dalszych próbek.
Morfologia.
Długość ciała (bez ogona) 60–89 mm, długość ogona 40–66 mm, długość ucha 16–21 mm, długość tylnej stopy 12–14 mm, długość przedramienia 47–60 mm; masa ciała 17–44 g. Posiada jedwabiście lśniące, gęste futerko. Jest ono jednakowo ubarwione na całym ciele – u osobników dorosłych jest rude, u młodocianych – brązowe. Uszy ma krótkie i zaokrąglone, skrzydła wąskie. Błona na skrzydłach niemal czarna. Kariotyp wynosi 2n = 42 i FN = 54.
Ekologia.
Siedlisko.
Naturalnym środowiskiem jego życia są lasy, spotkać go można jednak także w pobliżu ludzkich osiedli, a nawet w miastach. W dzień ukrywa się najczęściej w wysoko położonych dziuplach drzew, rzadziej w skrzynkach dla ptaków lub nietoperzy. W ostatnich latach coraz częściej są spotykane na terenie Polski w budynkach (chociaż w Europie zachodniej występują w nich od dawna). Na terenach położonych na południe od Polski spotyka się je również w szczelinach skalnych. W dziuplach wiosną i latem samice tworzą duże kolonie rozrodcze, samce żyją natomiast samotnie, zaś w okresie godów są terytorialne. Duże kolonie (składające się z osobników obu płci) gatunek ten tworzy również zimą.
Tryb życia.
Podobnie, jak inne nietoperze prowadzi nocny tryb życia. Odżywia się owadami, które chwyta w locie. W sprawnym poruszaniu się w ciemnościach, oraz w lokalizacji owadów wykorzystuje ultradźwięki o względnie niskiej częstotliwości (18–22 kHz). Na łowy wylatuje wcześniej niż inne nietoperze – często wówczas, kiedy jest zupełnie jasno. Jesienią, kiedy noce stają się zimne, poluje jedynie o zmroku i o świcie, spędzając noc w ukryciu. Polując lata na skraju lasu, na polanach śródleśnych i nad stawami. Szczególnie lubi polować nad zbiornikami wodnymi, na latające w dużych rojach owady. Lata szybko i wysoko, z dala od przeszkód i powierzchni gruntu. Na sen zimowy kryje się w dziuplach drzew, budynkach (np. na strychach czy w szczelinach budynków z wielkiej płyty) i w szczelinach skalnych, gdzie zapada w stan hibernacji. Trwa on od października do kwietnia. Przed zimą borowiec wielki przenosi się o kilkaset kilometrów bardziej na południe. Stwierdzono maksymalny przelot na 1600 km. Mimo to, przy silnych mrozach wiele nietoperzy zamarza w swoich kryjówkach. W ostatnich latach coraz częściej obserwuje się osobniki tego gatunku zimujące w Polsce.
Rozród.
Gody odbywają się we wrześniu, wówczas też ma miejsce zaplemnienie. Samce zajmują wówczas terytoria godowe, których bronią i oznakowują ich granice za pomocą donośnych sygnałów dźwiękowych, słyszalnych dla człowieka i emitowanych z otworów kryjówek. Kryjówkami godowymi są najczęściej dziuple drzew. Wokół terytorialnych samców gromadzą się haremy liczące 4–5 (wyjątkowo do 20) samic. Kopulacje mogą się również odbywać w miejscach hibernacji (koloniach zimowych), nie obserwuje się jednak wówczas żadnych zachowań terytorialnych ani formowania się haremów. Zapłodnienie jest opóźnione – ma miejsce dopiero pod koniec zimy lub na początku wiosny. Po ciąży trwającej 70–75 dni, samica w Europie Środkowej rodzi zwykle dwoje (wyjątkowo troje) młodych, zaś na Wyspach Brytyjskich – najczęściej jedno młode. Młode te żywią się mlekiem matki, aż do uzyskania samodzielności, co zwykle trwa 8–9 tygodni. Osiągają dojrzałość płciową po 1,5 roku. Żyją do 12 lat.
Pasożyty.
Do pasożytów zewnętrznych borowca wielkiego należą spośród owadów pluskwiaki "Cimex dissimilis" i "Cimex pipistrelli" oraz pchły "Ceratophyllus gallinae", "Ischnopsyllus hexactenus", "I. elongatus", "I. intermedius", "I. variabislis" i "Nycteridopsylla eusarca". Roztocze reprezentowane są przez obrzeżka nietoperzowca z rodziny obrzeżkowatych, "Macronyssus flavus", "Steatonyssus noctulus", "S. periblepharus", "S. occidentalis evansi" i "S. spinosus" z rodziny Macronyssidae, "Spinturnix acuminatus" z rodziny Spinturnicidae, "Acanthophthirius noctulius" z rodziny Myobiidae, "Chiroptella muscae" z rodziny lądzieniowatych, "Nycteriglyphus tuerkorum" z rodziny Rosensteiniidae, "Notoedres chiropteralis" z rodziny Sarcoptidae, "Psorergatoides nyctali" z rodziny Psorergatidae oraz "Demodex pusillus" z rodziny nużeńcowatych. Ten ostatni jest przykładem gatunku monoksenicznego.
Do pasożytów wewnętrznych tego nietoperza należą m.in. przywry "Lecithodendrium spathulatum", "Plagiorchis vespertilionis" i "Prosthodendrium chilostomum", tasiemiec "Vampirolepis skrjabinariana" oraz nicienie "Molinostrongylus skrjabini" i "Physaloptera myotis". W jego krwi wykryto pasożytnicze pierwotniaki "Babesia vesperuginis", "Trypanosoma dionisii" i "T. vespertilionis".
Ochrona.
Gatunek podlegający w Polsce ścisłej ochronie gatunkowej.

</doc>
<doc id="433844" url="https://pl.wikipedia.org/wiki?curid=433844" title="Kumanowo">
Kumanowo

Kumanowo (, , ) – miasto w północno-wschodniej Macedonii Północnej, nad Kumanovską Reką. Ośrodek administracyjny gminy Kumanowo. Liczba mieszkańców – 76.262 osoby [2002] (63% Macedończyków, 24% Albańczyków, 7% Serbów, 5% Cyganów; trzecie co do liczby mieszkańców miasto Macedonii Północnej), współrzędne geograficzne – 42°07'56"N, 21°42'52"E, wysokość – 320 m n.p.m.
Historia.
Uważa się, że powstanie miasta miało związek z osiedleniem się w tych okolicach plemienia Kumanów w średniowieczu. Pierwsze wiadomości o Kumanowie pochodzą z 1519, gdy miasto miało 300 mieszkańców. W XVII wieku Kumanowo było siedzibą władz nahiji, w mieście istniały meczet, medresa i karawanseraj. Po stłumieniu powstania Karposza w 1689 miasto popadło w stagnację, trwającą, mimo pewnego ożywienia pod koniec XIX wieku, aż do II wojny światowej. Podczas pierwszej wojny bałkańskiej 23/24 października 1912 pod miastem doszło do bitwy wojsk serbskich i tureckich, w której Turcy ponieśli porażkę i zostali zmuszeni do opuszczenia okolicy.
27 grudnia 2002 przed liceum im. Goce Delčeva w Kumanowie wybuchła bomba, zabijając jednego przechodnia i raniąc pięciu innych. Sprawcy zamachu nie są znani, jego motywy również.
Gospodarka.
Kumanowo jest ośrodkiem przemysłowym, głównie przemysłu włókienniczego i metalowego. Kumanowo jest węzłem komunikacyjnym – od głównej linii kolejowej Skopje – Nisz odchodzi tu odnoga do Beljakovci w kierunku granicy bułgarskiej. W mieście jest też rozgałęzienie dróg ze Skopje do Kiustendiłu w Bułgarii przez Kriwą Palankę i do Nišu w Serbii.
Kultura.
Najstarszą zachowaną budowlą Kumanowa jest meczet „Eski” z 1751 w tureckiej dzielnicy Orta Bunar. W okolicznych wsiach zachowało się sporo zabytków z okresu starożytności i średniowiecza, a nawet z czasów prehistorycznych. W miejscu zwanym Kokino, koło wsi Staro Nagoriczane około 30 km na północny wschód od Kumanowa znajduje się stanowisko archeologiczne – pozostałości megalitycznego obserwatorium astronomicznego. Koło wsi Kleczowce odkryto pozostałości rzymskiego osiedla "Vicianus". W Starym Nagoričane znajduje się cerkiew św. Jerzego z XI/XIV wieku, we wsi Matejče cerkiew Zaśnięcia Matki Bożej z XIV wieku.
Co roku w Kumanowie odbywa się międzynarodowy festiwal jazzowy.

</doc>
<doc id="433847" url="https://pl.wikipedia.org/wiki?curid=433847" title="Karlik większy">
Karlik większy

Karlik większy ("Pipistrellus nathusii") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisali w 1839 roku niemieccy zoolodzy Alexander Keyserling i Johann Heinrich Blasius nadając mu nazwę "Vespertilio nathusii". Holotyp pochodził z Berlina, w Niemczech. 
Pipistrellus nathusii wydaje się być najbliżej kompleksu "P. kuhlii", który obejmuje parafiletyczne "P. kuhlii" i "P. maderensis". Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Karlik większy występuje w większości Europy (od Irlandii i Półwyspu Iberyjskiego na wschód do Rosji i zachodniego Kazachstanu), w Turcji i w Kaukaz; występuje również na wyspach Morzu Śródziemnego takich jak Kreta czy Majorka.
Morfologia.
Długość ciała (bez ogona) 44–54 mm, długość ogona 30–40 mm, długość ucha 10,5–16 mm, długość przedramienia 32,2–37,1 mm; rozpiętość skrzydeł 230–250 mm; masa ciała 6–15,5 g. Jest nieco większy od karlika malutkiego, z szerszymi skrzydłami. Jego błony lotne, ucho i pyszczek są ciemne. Futro na grzbiecie: ciemnobrązowe z jaśniejszymi końcówkami, na brzuchu jaśniejsze niż na grzbiecie. Ma małe uszy i zaokrąglony, dość gruby, wygięty do przodu koziołek nie sięgający połowy długości ucha. Ostroga sięga do połowy odległości między piętą a ogonem. Poza nią wystaje płatek skórny wzmocniony poprzeczną chrząstką. Koniec ogona wystaje z błony ogonowej na ok. 1 mm (połowa ostatniego kręgu). 
Ekologia.
Biotop.
Gatunek związany jest z terenami leśnymi, obfitującymi w wody powierzchniowe. Kolonie rozrodcze spotykano w budynkach, skrzynkach lęgowych dla ptaków i nietoperzy, jak również w dziuplach. Często osobniki tego gatunku tworzą kolonie mieszane z karlikiem malutkim, lokalnie również z mroczakiem posrebrzanym, wykorzystuje także wspólne schronienia z mroczkiem późnym. Zimowymi kryjówkami są m.in. dziuple drzew, nadziemne części budynków, stosy składowanego drewna opałowego, zaś w ostatnich latach również fortyfikacje.
Wędrówki.
Gatunek odbywający długodystansowe, sezonowe wędrówki. Zimę spędza głównie w zachodniej i południowej Europie, tylko sporadycznie na terenie Polski. U karlika większego stwierdzono najdłuższy wśród europejskich gatunków przelot – 1903 km. Szlaki migracji tego gatunku biegną wzdłuż wybrzeży morskich (np. przez Mierzeję Wiślaną) i dolin rzecznych, karliki większe mogą jednak przelatywać również nad otwartym morzem.
Rozród.
Gody odbywają się późnym latem i jesienią. Wówczas samce zajmują terytoria godowe. W centrum każdego z nich znajduje się kryjówka godowa, np. skrzynka lęgowa, dziupla lub szczelina w murze. Samiec siada w jej otworze i emituje słyszalne dla człowieka głosy socjalne, pełniące analogiczną funkcję, jak śpiew u ptaków wróblowych – metodą tą określa więc granice terytorium i wabi samice. Te ostatnie gromadzą się w kryjówce godowej wokół właściciela terytorium, tworząc jego harem. Wiosną samice gromadzą się w koloniach rozrodczych (liczących do ponad 700 osobników w jednym budynku), rodząc w czerwcu jedno lub dwoje młodych. Uzyskują one zdolność lotu po około czterech tygodniach.
Pożywienie.
Odżywia się głównie muchówkami z rodziny ochotkowatych. W przeciwieństwie do nocka rudego, odżywiającego się bardzo zbliżonym spektrum ofiar, karlik większy chwyta ofiary wyłącznie w locie, nie zbiera ich zaś z powierzchni wody; dlatego w pokarmie tego ostatniego brak jest poczwarek ochotkowatych, a jedynie ich postaci dorosłe (imagines).
Długość życia.
Maksymalny wiek obserwowany w warunkach naturalnych wynosi 11 lat.
Ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.

</doc>
<doc id="433848" url="https://pl.wikipedia.org/wiki?curid=433848" title="Okayama">
Okayama

 – miasto w Japonii, ośrodek administracyjny prefektury Okayama, w południowo-zachodniej części wyspy Honsiu.
Położenie.
Miasto leży w południowo-wschodniej części prefektury, graniczy z miastami:
Gospodarka.
W mieście rozwinął się przemysł samochodowy, włókienniczy, chemiczny, porcelanowy, stoczniowa, elektrotechniczny oraz rzemieślniczy.
Historia.
Miasto zostało założone 1 czerwca 1889 roku.
Transport.
Okayama jest jednym z niewielu japońskich miast, które utrzymują sieć tramwajową. Jest ważnym węzłem kolejowym łączącym m.in.: Sikoku z regionami San'yō i San'in.
W mieście znajduje się dworzec Okayama.

</doc>
<doc id="433849" url="https://pl.wikipedia.org/wiki?curid=433849" title="Karlik malutki">
Karlik malutki

 
Karlik malutki ("Pipistrellus pipistrellus") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1774 roku niemiecki przyrodnik Johann Christian Daniel von Schreber nadając mu nazwę "Vespertilio pipistrellus". Holotyp pochodził z Francji. Podgatunek "aladdin" po raz pierwszy zgodnie z zasadami nazewnictwa binominalnego opisał w 1905 roku angielski zoolog Oldfield Thomas nadając mu nazwę "Pipistrellus aladdin". Okaz typowy pochodził z Derbend, na zachód od Isfahan, na wysokości , w Iranie. 
Wszystkie zapisy i analizy filogenetyczne potwierdzają hipotezę, że "P. pipistrellus" rozprzestrzenił się na Europę z obszaru Morza Śródziemnego podczas holocenu. Wydaje się, że istnieją trzy główne linie genetyczne "P. pipistrellus", które mogą reprezentować od dwóch do trzech różnych gatunków: jeden w Europie i Azji, jeden w północnej Afryce oraz jeden na Korsyce i Sycylii, który jest taksonem siostrzanym północnoafrykańskiej populacji. Autorzy "Illustrated Checklist of the Mammals of the World" rozpoznają dwa podgatunki. 
Zasięg występowania.
Karlik malutki występuje w Eurazji i Afryce zamieszkując w zależności od podgatunku:
Morfologia.
Długość ciała (bez ogona) 35–52 mm, długość ogona 23–36 mm, długość ucha 8–13 mm, długość tylnej stopy 6–7 mm, długość przedramienia 27–34,5 mm; rozpiętość skrzydeł 180–250 mm; masa ciała 3–8,5 g. Wzór zębowy: I formula_1 C formula_2 P formula_3 M formula_4 = 34. Kariotyp wynosi 2n = 42–44, FNa = 48–50 oraz FN = 52–54.
Ekologia.
Często lata już o zmierzchu; chętnie żyje w pobliżu osiedli ludzkich; typowo szczelinowy gatunek; samice tworzą kolonie letnie liczące do 50-500 osobników pod okapami, w szczelinach murów, lub belek nośnych, w pustych drzewach lub pod korą; zimują w zakamarkach budynków, na wieżach, za obrazami w kościołach, na południu w jaskiniach o temperaturze 2-8 °C.
Największe zimowisko karlika malutkiego w Środkowej Europie znajduje się w słowackiej jaskini Erňa w Krasie Słowacko-Węgierskim, niedaleko wsi Zádiel. Corocznie zimuje w niej 35 - 40 tysięcy osobników tego gatunku.
Rozmnażanie.
Wiosną samice tworzą kolonie w kryjówkach rozrodczych. Ciąża trwa około 5 tygodni, w jednym miocie jest 1-2 młode. Małe karliki rodzą się nagie i ślepe. Ważą wtedy około 1 grama. Rosną bardzo szybko i już w trzecim tygodniu startują do swojego pierwszego lotu. Początkowo uczą się łapania owadów w towarzystwie matki, ale ssą mleko matki do 2. miesiąca życia, kiedy stają się samodzielne.
Ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.

</doc>
<doc id="433852" url="https://pl.wikipedia.org/wiki?curid=433852" title="Valencia (Wenezuela)">
Valencia (Wenezuela)

Valencia – miasto w stanie Carabobo północnej Wenezueli, w Górach Karaibskich. Około 1,9 mln mieszkańców w aglomeracji.
Miasto założone zostało 25 marca 1555 przez kapitana Alonso Díaza Moreno.
W mieście rozwinął się przemysł spożywczy, włókienniczy, cementowy oraz drzewny.

</doc>
<doc id="433855" url="https://pl.wikipedia.org/wiki?curid=433855" title="Mefistofeles">
Mefistofeles

Mefistofeles (Mefisto, Mefistofiel) – upadły anioł. Jego imię pochodzi z hebrajskiego: "mefir" – niszczyciel, "tofel" – kłamca lub "mephistoph" – niszczyciel dobra. Być może też z greki: "mephostophiles" – duch ciemności, nielubiący światła.

</doc>
<doc id="433856" url="https://pl.wikipedia.org/wiki?curid=433856" title="Przestępstwo formalne">
Przestępstwo formalne

Przestępstwo formalne – inaczej zwane również przestępstwem bezskutkowym. Istotą przestępstwa formalnego jest to, że realizacja jego znamion następuje wraz z zachowaniem opisanym w ustawie. Wymagane jest tutaj samo wyczerpanie wszystkich znamion czynu zabronionego opisanego w przepisie Kodeksu karnego, nie zaś wystąpienie skutku.
Przykładami przestępstw formalnych są np.
art. 233§1 składanie fałszywych zeznań: „zeznaje nieprawdę lub zataja prawdę”
Przeciwstawiane przestępstwom materialnym.

</doc>
<doc id="433857" url="https://pl.wikipedia.org/wiki?curid=433857" title="Johor Bahru">
Johor Bahru

Johor Bahru – miasto w Malezji, na południowym wybrzeżu Półwyspu Malajskiego, nad cieśniną Johor, stolica i główny port stanu Johor. Około 867 tys. mieszkańców – czwarte co do wielkości miasto kraju. Graniczy z Singapurem poprzez Groblę Johor-Singapur.

</doc>
<doc id="433859" url="https://pl.wikipedia.org/wiki?curid=433859" title="Osz">
Osz

Osz () – miasto obwodowe w Kirgistanie, w południowej części Kotliny Fergańskiej, w dolinie rzeki Akbura (dorzecze Syr-darii). Ludność: 299,5 tys. (2019). Drugie pod względem liczby ludności miasto kraju, po stolicy kraju Biszkeku. Ośrodek administracyjny obwodu oszyńskiego oraz jednocześnie oddzielna jednostka administracyjna – miasto wydzielone. Znajduje się tu także ambasada rosyjska. Osz, zwane jest  także „stolicą południa”, jest najstarszym miastem w kraju i szacuje się na 3000 lat (dokładna data jest nieznana). Żyją tam głównie Kirgizi, Uzbecy, Rosjanie i kilka mniejszych grup etnicznych. 11 wsi podmiejskich podlega administracji miejskiej miasta Osz. Burmistrzem jest Almaz Mambetov.
Nauka i kultura.
W Oszu znajduje się pięć uniwersytetów, w tym techniczny i językowy. Muzeum Archeologiczne w Oszu jest jednym z największych tego typu muzeów w Azji Środkowej. Wykute w jaskini w centralnej Górze, będącej symbolem miasta, stanowi dużą atrakcję turystyczną, odwiedzaną tłumnie przez turystów. W centrum miasta stoi w parku pomnik – samolot Jak-40.
Charakter miasta.
Miasto można wydzielić na dwie skrajnie różne części: Historyczny, środkowo azjatycki rdzeń gdzie znajdują się arabskie dzielnice, wąskie uliczki bazary oraz rdzeń sowiecki z bulwarami, sklepami, budynkami urzędowymi, instytucjami, parkami i pomnikami Lenina.
populacja w latach 1880–1996:
Konflikty na tle etnicznym.
Na południu Kirgistanu, w tym w mieście Osz duży procent mieszkańców stanowią Uzbecy. W 2010 roku  na skutek rewolucji władzę stracił Kurmanbek Bakijew. Nowa władza nie czuła jednak się pewnie. Na południu poparli ją liderzy uzbeckiej mniejszości, którzy liczyli, że przy okazji wywalczą więcej uzbeckich szkół i dwujęzyczne urzędy. Wzburzyło to zwolenników prezydenta i kirgiskich nacjonalistów, którzy wmówili rodakom, że Uzbecy chcą oderwać część kraju i trzeba dać im opór. Dwa miesiące później, 9 czerwca, 2010 roku na w Osz między Kirgizami i Uzbekami doszło do starć i pogromów, które przyniosły kilkaset ofiar śmiertelnych (oficjalnie 208) i ok. 400 tys. uchodźców (głównie Uzbeków). W starciach doszło do użycia broni palnej.
Historia.
Miasto położone jest w podgórskiej oazie, która od dawna była zamieszkana przez ludność na długo przed przybyciem Kirgizów z Jeniseju (około 800 lat temu). W latach pięćdziesiątych archeolog Jurij Aleksandrowicz Zadnieprowski na południowym zboczu góry Góry Salomona (Sulaiman-Too) odkrył pozostałości starożytnej osady rolników z epoki brązu, udowadniając, że historia Osz ma trzy tysiące lat, ale w nauce historycznej zwyczajowo liczy się wiek miast od najwcześniejszych wzmianek w aktach historycznych; Najwcześniejsze wzmianki o mieście w kronikach pochodzą z IX wieku. n. e., co nadal pozwala nam uważać je za najstarsze miasto w kraju. W średniowieczu Osz był jednym z największych miast żyznej doliny Fergany na skrzyżowaniu ważnych szlaków. W 1876 roku, po podboju Chanatu Kokand, Osz stał się częścią Imperium Rosyjskiego. W okresie radzieckim, Osz stało się częścią Kirgiskiej Socjalistycznej Republiki Radzieckiej.
Góra Salomona – (Sułajman Too).
Góra Salomona (Сулайман-тоо) znajduje się w centrum Osz. Jest wpisana na Listę Światowego Dziedzictwa UNESCO. Szczyt dominuje nad Doliną Fergany i stanowi tło dla miasta Osz, na skrzyżowaniu ważnych szlaków na Środkowoazjatyckich. Przez ponad półtora tysiąclecia Góra Salomona było latarnią morską dla podróżników, czczonych jako święta góra. Na pięciu szczytach i zboczach znajdują się liczne starożytne miejsca kultu i jaskinie z petroglifami, a także dwa w dużej mierze zrekonstruowane XVI-wieczne meczety.
Infrastruktura.
Głównym rodzajem transportu lokalnego jest samochód. Miasto posiada 56 linii autobusów miejskich, które zatrudniają około 1000 autobusów o różnej pojemności. System trolejbusowy funkcjonuje w mieście od 1977 roku.
Do komunikacji podmiejskiej i międzymiastowej w mieście funkcjonują dwa dworce autobusowe – nr 1 („Stary” dworzec autobusowy w centrum miasta) i nr 2 („Nowy” dworzec autobusowy na przedmieściach).
Miasto posiada również dworce kolejowe Osz-1 i Osz-2, których główną funkcją jest transport towarowy.
Lotnisko „Osz” aktywnie działa, przyjmuje i wysyła loty lokalne i międzynarodowe.
Klimat i warunki pogodowe.
W Osz, lata są gorące, suche i niemal bezchmurne, a zimy są bardzo zimne, śnieżne i częściowo zachmurzone. W ciągu roku, temperatura waha się od -5°C do 32°C i rzadko spada poniżej -11°C lub przekracza 35°C.
Pora upałów trwa 3,7 miesiąca, od 25 maja do 16 września, a średnia dobowa temperatura maksymalna przekracza wtedy 26°C. Najgorętszy miesiąc roku w: Osz to lipiec, kiedy średnia temperatura maksymalna wynosi 31°C a minimalna 19°C. Zimna pora roku trwa 3,3 miesiąca, od 25 listopada do 4 marca, a średnia dobowa temperatura maksymalna kształtuje się poniżej 8°C. Najzimniejszy miesiąc roku w: Osz to styczeń, kiedy średnia temperatura minimalna wynosi -5°C a maksymalna 2°C, częstą formą opadów jest śnieg. Najbardziej pogodnym miesiącem roku w Osz jest sierpień, kiedy niebo jest bezchmurne, niemal bezchmurne lub częściowo zachmurzone średnio 94% czasu.

</doc>
<doc id="433860" url="https://pl.wikipedia.org/wiki?curid=433860" title="Esch-sur-Alzette">
Esch-sur-Alzette

Esch-sur-Alzette (luks. Esch-Uelzecht; niem. Esch an der Alzette) – gmina ze statusem miejskim w południowo-zachodnim Luksemburgu, w dystrykcie Luksemburg, stolica administracyjna kantonu Esch-sur-Alzette. Jest drugim pod względem wielkości miastem w Luksemburgu oraz cechuje się największą gęstością zaludnienia. Graniczy z Francją.
W 2005 roku miasto Esch-sur-Alzette, które stanowi centrum gminy, zamieszkiwało 27 146 osób.
Miasto jest centrum krajowej produkcji stali. Jednym z największych pracodawców jest firma Arcelor, największy światowy producent stali, powstały z połączenia firm Aceralia, Arbed i Usinor.
Historia.
Miasto Esch zostało po raz pierwszy wymienione w dokumentach pisanych w bulli papieża Honoriusza II z 12 kwietnia 1128 roku pod nazwą "Asch". W 1328 roku Jan Ślepy nadał Esch status „wolnego miasta”. W ciągu lat miasto było zdobywane przez oddziały różnych wojsk. W 1677 z rozkazu Ludwika XIV zburzono mury miejskie. W czerwcu 1841 utworzono Kanton Esch-sur-Alzette.
W XIX wieku rozwinął się znacznie przemysł w okolicy Esch. Zaczęli przybywać nowi pracownicy: najpierw z innych regionów Luksemburga (Oesling/Ösling/Éislek), następnie z zagranicy. Najpierw przybyli imigranci z krajów ościennych, a następnie Polacy i Włosi. 
29 maja 1906 roku Wielki Książę Wilhelm IV przywrócił Eschowi prawa miejskie, odebrane w związku z utworzeniem kantonu. W czasie I wojny światowej pod okupacją niemiecką. W czasie II wojny światowej hitlerowcy zajęli miasto w 1940 roku, zburzyli synagogę. W okolicy na przymusowych robotach, głównie w górnictwie, przebywało wielu Rosjan. Esch został wyzwolony 10 września 1944 roku przez wojska amerykańskie.
Kultura.
W mieście znajduje się Narodowe Muzeum Ruchu Oporu, gdzie zebrane są materiały o ruchu oporu w czasie II wojny światowej. Innymi atrakcjami są wielki park i Wieża Berwart, zbudowana w 1621 roku.
W mieście są dwa kina: „Ariston” oraz „Kinosch”. Głównym teatrem jest Teatr Książęcy. W Esch-sur-Alzette jest też centrum kulturalne „Kulturfabrik”. Miasto jest siedzibą jednej z sześciu regionalnych głównych komend Policji Wielkiego Księstwa (Police Grand-Ducale).
W 2006 roku w Esch-sur-Alzette kończył się etap 2 i zaczynał etap 3 Tour de France. W Esch-sur-Alzette, na stadionie Stade de la Frontière, gra jeden z najlepszych luksemburskich klubów piłkarskich Jeunesse Esch.
W 2022 roku Esch-sur-Alzette stało się Europejską Stolicą Kultury. wraz z litewskim Kownem.

</doc>
<doc id="433861" url="https://pl.wikipedia.org/wiki?curid=433861" title="Państwo (dialog)">
Państwo (dialog)

Państwo (gr. Πολιτεία, "Politeia") – dzieło filozoficzno-polityczne filozofa greckiego Platona powstałe ok. 380 roku p.n.e., napisane w formie dialogu. Platon przedstawia w nim syntezę swoich poglądów na temat funkcjonowania społeczeństwa i ogólnie tego, co nazywa ("philosophia peri ta anthropina") – „filozofią rzeczy ludzkich”. Porusza szereg zagadnień dotyczących etyki, filozofii politycznej, epistemologii, ontologii i etyki medycyny. Można w tym dziele odnaleźć także zalążki idei, które dzisiaj nazwalibyśmy komunistycznymi oraz teorii ekonomicznej. Platon zadawał sobie w tym dialogu pytanie "Co to jest sprawiedliwość?"; poszukując idealnego wzorca państwa i sprawiedliwości. Oryginalny tytuł to ("Politeia").
Sceneria i przedstawione postacie.
"Państwo" jest najdłuższym platońskim dialogiem – składa się z 10 ksiąg oraz prologu i epilogu.
Przegląd treści dialogu Erica Voegelina.
Epilog.
Bertrand Russell wydziela trzy części "Państwa" Platona:

</doc>
<doc id="433862" url="https://pl.wikipedia.org/wiki?curid=433862" title="Winkrystyna">
Winkrystyna

Winkrystyna – organiczny związek chemiczny, alkaloid barwinka różowego o działaniu cytostatycznym. Należy do leków z grupy cytostatyków fazowo–specyficznych (faza M). Jej działanie polega na wiązaniu się z tubuliną (białkiem tworzącym mikrotubule) i hamowaniu tworzenia się w komórce wrzeciona kariokinetycznego, a tym samym mitozy w stadium metafazy. Winkrystynę podaje się wyłącznie dożylnie. Wynaczynienie powoduje martwicę okolicznych tkanek.

</doc>
<doc id="433863" url="https://pl.wikipedia.org/wiki?curid=433863" title="Tabula Peutingeriana">
Tabula Peutingeriana

Tabula Peutingeriana – rozległa mapa połączeń komunikacyjnych z czasów późnego cesarstwa rzymskiego. 
Oryginał, z którego zachowała się kopia, datowany jest na IV w. Była starożytną „mapą turystyczną”, obejmującą Europę, część Azji (Indie z Gangesem), wyspę Cejlon ("Insula Taprobane"), Ocean Indyjski, Chiny i płn. Afrykę. Nazwa pochodzi od jej właściciela – Konrada Peutingera, XVI-wiecznego humanisty niemieckiego.
W roku 2007 została wpisana na listę UNESCO "Pamięć Świata".
Historia.
Odległą poprzedniczką "Tabula Peutingeriana" mogła być mapa świata sporządzona pod kierunkiem Marka Agrypy, którą po jego śmierci utrwalono w marmurze w Portyku Agrypy. Oryginał mapy musiał powstać po 324/330, ponieważ przedstawia erygowany w tym czasie Konstantynopol. Nie zachowuje jednak chronologicznej aktualności, przedstawiając także zniszczone w 79 po wulkanicznym wybuchu Pompeje, jak również miejscowości prowincji Germania Inferior zniszczone w V w., co świadczy o zmianach nanoszonych w kolejnych jej wersjach. Dziś jedyny zachowany egzemplarz stanowi średniowieczna kopia, będąca dziełem anonimowego kopisty z Colmaru, który wykonał ją w 1265 roku.
Wiedeński humanista Konrad Celtis odnalazł ją w jednej z bibliotek i w 1507 przekazał w spadku swemu przyjacielowi, radnemu miasta Augsburga, Konradowi Peutingerowi. Choć podjął on starania na rzecz wydania mapy, zmarł przedwcześnie i pierwsze wydanie nazwane jego imieniem ukazało się dopiero w 1591 w Antwerpii. Później mapa wielokrotnie zmieniała właścicieli, aż w 1717 została zakupiona przez księcia Eugeniusza Sabaudzkiego. Po jego śmierci w 1736 przeszła na własność dworskiej biblioteki Habsburgów i obecnie jest przechowywana w wiedeńskiej Bibliotece Narodowej.
Opis i zawartość mapy.
Zabytek znany jest wyłącznie ze średniowiecznych odpisów. Najstarsza znana kopia mapy ma postać pergaminowego zwoju o szerokości 0,34 m i łącznej długości 6,75 m, złożonego z dwunastu połączonych ze sobą arkuszy. W 1875 zwój podzielono na obecnych jedenaście arkuszy i odtąd przy demonstrowaniu całości nie ulega on niszczeniu.
Pierwsza część oprócz Wysp Brytyjskich, ukazuje dzisiejszą Holandię, Belgię, część Francji i zachodnie Maroko. Brakuje obszaru Półwyspu Iberyjskiego ze względu na zaginięcie dwunastego arkusza, przedstawiającego Hiszpanię, Portugalię i zachodnią Anglię.
Mapa jest nader schematyczna, o sporych zniekształceniach przedstawionego terenu, zwłaszcza w ukierunkowaniu wschodnio-zachodnim. Całe stylizowane przedstawienie zbliżone jest do dzisiejszych schematów komunikacji miejskiej. Pokazuje ponad 200 tys. km dróg, wiele osad rzymskich, rzeki, góry, lasy i morza; podane są też odległości pomiędzy miejscowościami. Graficznie zaznaczono 555 miast, osiedli i 3500 innych obiektów geograficznych, jak np. latarnie morskie i główne wieże świątyń, opatrzone małymi obrazkami. Najważniejsze miasta imperium (Rzym, Konstantynopol i Antiochię) wyróżniono specjalnymi medalionami.
Kwestionowano sam fakt, czy "Tabulę" można uważać za mapę, skoro nie przedstawia ona rzeczywistego odwzorowania terenu. Charakter jej wskazuje na to, iż można ją raczej uznawać za rodzaj starożytnego przewodnika drogowego (itinerarium). Na jej podstawie użytkownik zyskiwał jedynie informację, jak będzie przebiegał szlak podróży i jaką należy pokonać odległość. Mapa prezentuje drogi jako szereg niemal równoległych linii, wzdłuż których zaznaczono kolejne cele podróży. Choć na powierzchnię pergaminu naniesiono prostokątną siatkę, przypuszcza się, że (podobnie jak w przypadku mapy świata Ptolemeusza) zostało to dokonane w późniejszych czasach przez nieznanego autora.

</doc>
<doc id="433868" url="https://pl.wikipedia.org/wiki?curid=433868" title="1956 w literaturze">
1956 w literaturze



</doc>
<doc id="433875" url="https://pl.wikipedia.org/wiki?curid=433875" title="Cisplatyna">
Cisplatyna

Cisplatyna (łac. "Cisplatinum"), PtCl2(NH3)2 – nieorganiczny związek chemiczny, kompleks platyny na stopniu utlenienia II, w którym ligandami są 2 atomy chloru i 2 cząsteczki amoniaku rozmieszczone płasko w konfiguracji "cis". Stosowana jest jako lek cytostatyczny w chemioterapii kilku rodzajów nowotworów złośliwych.
Jej diastereoizomer, transplatyna, jest nieaktywna terapeutycznie. Jest to sytuacja szczególna, gdyż inne związki o ogólnym wzorze PtCl2X2 (gdzie X = azotowa zasada heterocykliczna, np. reszta pirydyny lub tiazolu) wykazują aktywność zarówno w formie "cis", jak i "trans".
Mechanizm działania.
Jest to chemioterapeutyk fazowo niespecyficzny, swoisty dla cyklu komórkowego. Jego działanie polega na utworzeniu krzyżowych wiązań między sąsiadującymi nićmi DNA oraz w obrębie tej samej nici. Tworzenie tych poprzecznych wiązań uniemożliwia replikację DNA i podział komórki. Wywiera też wpływ na funkcje metaboliczne, uruchamiając proces apoptozy komórki.
Dla prawidłowego funkcjonowania leków z tej grupy konieczna jest obecność dwóch ligandów aktywnych chemicznie, będących względem siebie w położeniu "cis" (w cisplatynie są to atomy chloru), oraz dwóch ligandów niereaktywnych, obojętnych elektrycznie (w cisplatynie funkcję tę pełnią cząsteczki amoniaku). Reaktywne atomy chloru są wymieniane w procesie substytucji nukleofilowej na atomy azotu zasad guanylowych w łańcuchu DNA.
Zastosowanie.
Istnieją doniesienia o skuteczności cisplatyny w trakcie leczenia u chorych na raka sutka z istniejącą mutacją BRCA1.
Działania niepożądane.
Aby zmniejszyć właściwości ematogenne podaje się w połączeniu skojarzonym aprepitant i ondansetron, czasem dołączając jeszcze deksametazon. Neuropatie pomaga zwalczyć np. pregabalina, gabapentyna. Działanie mielotoksyczne hamuje się podając leki z grupy G-CSF.
Dawkowanie.
Cisplatynę podaje się dożylnie we wlewie kroplowym lub niekiedy miejscowo (np. dopęcherzowo).

</doc>
<doc id="433879" url="https://pl.wikipedia.org/wiki?curid=433879" title="Sanktuarium Matki Bożej Fatimskiej w Zakopanem">
Sanktuarium Matki Bożej Fatimskiej w Zakopanem

Sanktuarium Matki Bożej Fatimskiej na zakopiańskich Krzeptówkach – rzymskokatolickie sanktuarium maryjne w Polsce, wybudowane jako votum za ocalenie życia papieża Jana Pawła II po zamachu z 13 maja 1981 roku. Mieści się przy ul. Krzeptówki.
Opiekę nad tym miejscem kultu sprawują księża pallotyni. Pierwszym kustoszem sanktuarium, od momentu powstania, aż do śmierci w 2007 roku był ks. Mirosław Drozdek. Obecnie tę funkcję pełni ks. Marian Mucha.
Teren sanktuarium.
Kościół.
Jego głównym elementem jest kościół pw. Matki Bożej Fatimskiej wzniesiony w latach 1987–1992. Świątynia została konsekrowana przez Jana Pawła II 7 czerwca 1997 roku w czasie VI pielgrzymki do Polski.
Na szczycie dzwonnicy zawieszono dzwon ofiarowany przez Jana Pawła II. W fundamenty kościoła wmurowano różaniec ofiarowany przez Papieża oraz zdjęcie Ojca Świętego. Pod każdą cegłą kładzioną na fundamentach zamurowano Cudowny Medalik.
Kaplica.
Obok kościoła znajduje się istniejąca od lat 50. XX wieku kaplica. W niej umieszczona została figura Matki Bożej Fatimskiej przekazana przez prymasa Polski kard. Stefana Wyszyńskiego, a ofiarowana przez biskupa z Fatimy. 21 października 1987 roku została ona ukoronowana przez papieża Jana Pawła II na placu św. Piotra w Rzymie.
Park Fatimski.
W tzw. Parku Fatimskim na terenie sanktuarium umieszczony został ołtarz, przy którym Jan Paweł II odprawił mszę św. w Zakopanem pod Krokwią 6 czerwca 1997 roku. Obok niego odsłonięty w 2004 roku pomnik autorstwa Czesława Dźwigaja ukazujący Jana Pawła II w towarzystwie osobistego sekretarza, następnie metropolity krakowskiego kard. Stanisława Dziwisza (jest to jeden z dwóch pomników papieża na terenie sanktuarium).
Kapliczka Jana Pawła II.
W 2005 roku została poświęcona kaplica upamiętniająca śmierć Jana Pawła II. Obecnie sanktuarium jest miejscem nieustannej modlitwy w intencji papieża Franciszka.
Duszpasterze.
Proboszczowie.
ks. Mirosław Drozdek SAC 1983-2007
ks. Marian Mucha SAC od 2007

</doc>
<doc id="433880" url="https://pl.wikipedia.org/wiki?curid=433880" title="Eoin Colfer">
Eoin Colfer

Eoin Colfer (ur. 14 maja 1965) – irlandzki pisarz, autor serii powieści fantastycznych o Artemisie Fowlu, "Listy życzeń" i "Nadnaturalisty", a jego najnowsza powieść to 1 część przygód o Fletcherze Moonie.
Życiorys.
Eoin Colfer dorósł w Wexford w Irlandii, razem z czterema braćmi - Paulem, Eamonem, Donalem i Niallem. Jego ojciec był nauczycielem w szkole podstawowej, jak również artystą i historykiem, zaś matka nauczycielką dramatu. W 1986 Colfer został nauczycielem, czas wolny w dalszym ciągu wykorzystując na pisanie. W 1991 poślubił Jackie, którą poznał o wiele wcześniej, w piątej klasie szkoły średniej na céilí – tradycyjnej irlandzkiej zabawie tanecznej. Obecnie mieszkają razem ze swoimi dwoma synami, Finnem i Séanem.
Twórczość.
Książki Colfera czytane są zarówno przez dzieci, młodzież jak i dorosłych. Colfer ubolewa nad faktem, iż jego pseudopopularno-naukowa baśń o Artemisie porównywana jest do serii o Harrym Potterze autorstwa J.K. Rowling. "Artemis Fowl" napisany został jako nowoczesna baśń w równej mierze składająca hołd Raymondowi Chandlerowi, Jamesowi Bondowi i Kopciuszkowi. Książki z tej serii charakteryzują się humorem, ale Artemis miewa wyrzuty sumienia w związku ze swoją działalnością przestępczą i jego charakter w znaczący sposób rozwija się w trakcie serii. 12 kwietnia 2007 roku ukazała się kolejna książka Colfera pt. „Fletcher Moon - prywatny detektyw”, która jest pierwszym tomem z nowej serii poświęconej dwunastoletniemu prywatnemu detektywowi.
Colfer jest krytykowany za bycie zbyt nowoczesnym, używanie skrótów i nazwisk bez odniesień oraz lekkie niekonsekwencje i błędy fabularne w swych książkach. Poza tym, niektórzy uważają jego twórczość za zbyt brutalną dla młodych odbiorców, co powoduje ożywione dyskusje między jego zwolennikami i przeciwnikami.

</doc>
<doc id="433881" url="https://pl.wikipedia.org/wiki?curid=433881" title="Kazimierz Małachowski">
Kazimierz Małachowski

Kazimierz Małachowski herbu Gryf (ur. 24 lutego 1765 w Wiszniewie k. Słonima, zm. 5 stycznia 1845 w Chantilly) – generał wojsk polskich, odznaczony w Księstwie Warszawskim Krzyżem Kawalerskim Orderu Virtuti Militari.
Był synem Stanisława Kostki Małachowskiego, podczaszyca nowogrodzkiego i Marianny Kamińskiej. Wstąpił do wojska jako kanonier w 1786 r. Był dowódcą półkompanii artylerii, która stała na krakowskim rynku w chwili proklamacji przysięgi Naczelnika insurekcji kościuszkowskiej. Po bitwie pod Racławicami (4 kwietnia 1794) mianowany majorem. W bitwie pod Maciejowicami (10 października 1794) dowodził artylerią.
W 1797 r. wstąpił w szeregi Legionów Polskich we Włoszech. Walczył na San Domingo. W 1805 r. został pułkownikiem. Od 1812 r. służył w wojsku Księstwa Warszawskiego. W 1812 roku przystąpił do Konfederacji Generalnej Królestwa Polskiego.Odznaczył się nad Berezyną, a następnie dostał się do niewoli pod Lipskiem. Po powrocie z niewoli 8 października mianowany generałem brygady.
W 1815 r. uzyskał tytuł gubernatora Modlina. Przebywał w Modlinie 15 lat porzucając służbę wojskową. W 1830 roku został nagrodzony Znakiem Honorowym za 20 lat służby. 
Powrócił do niej w 1830 roku w czasie powstania listopadowego. Będąc generałem dywizji odznaczył się w bitwach pod Ostrołęką oraz Białołęką. Od 20 sierpnia do 7 września 1831 r. zastępca naczelnego wodza, 7-10 września naczelny wódz powstania listopadowego. Przekazał władzę Maciejowi Rybińskiemu, ostatniemu wodzowi powstania.
Zmarł na emigracji we Francji, w Chantilly.

</doc>
<doc id="433887" url="https://pl.wikipedia.org/wiki?curid=433887" title="Mirosław Drozdek">
Mirosław Drozdek

Mirosław Drozdek, SAC (ur. 14 sierpnia 1942 w Zakrzewie, zm. 25 maja 2007 w Zakopanem) – ksiądz katolicki, pallotyn, kustosz Sanktuarium Matki Bożej Fatimskiej w Zakopanem. Był przyjacielem Jana Pawła II. Współpracował z Radiem Maryja. W latach 1980–2006 był kapelanem NSZZ „Solidarność” w Zakopanem.
Życie i działalność.
W 1962 wstąpił do Stowarzyszenia Apostolstwa Katolickiego (Księży Pallotynów) w Otwocku, a następnie przeniósł się do Ożarowa Mazowieckiego. Święcenia kapłańskie przyjął dnia 14 czerwca 1970 w Ołtarzewie z rąk bp. Bronisława Wacława Dąbrowskiego. W 1974 został wikariuszem w Poznaniu.
Od 1979 pracował w Zakopanem. Był pierwszym kapelanem miejscowej "„Solidarności”", szczególnie środowisk nauczycieli i służby zdrowia. Z jego inicjatywy wzniesiono na Krzeptówkach Sanktuarium Matki Bożej Fatimskiej, jako votum dziękczynne za ocalenie życia Jana Pawła II po zamachu 13 maja 1981. Papież konsekrował je 7 czerwca 1997 roku i powiedział wówczas, że: 
Sanktuarium odwiedza około milion pielgrzymów rocznie. Ks. Mirosław Drozdek był także pomysłodawcą i organizatorem największych uroczystości kościelnych na terenie Zakopanego, m.in. procesji fatimskich.
Ks. Drozdek był również organizatorem wielu góralskich pielgrzymek do Watykanu. To jego parafianie podczas pogrzebu Jana Pawła II reprezentowali Polskę niosąc dary ofiarne w trakcie mszy.
Większą część życia poświęcił propagowaniu przesłania z Fatimy oraz krzewieniu idei modlitwy za Ojca Świętego.
W 2004 przekazał ikonę Matki Bożej Częstochowskiej otrzymaną od Jana Pawła II z jego watykańskiej kaplicy ojcu Tadeuszowi Rydzykowi z prośbą, aby ten wybudował sanktuarium Matki Bożej, w którym umieści obraz.
O rozmowach i spotkaniach z Janem Pawłem II, a także swoim pośrednictwie między siostrą Łucją a Janem Pawłem II opowiedział w jednym z ostatnich wywiadów w książce "Blask świętości" – wydawnictwo „Adam”, Warszawa 2008.
Koniec życia.
Od wielu lat ks. Mirosław Drozdek cierpiał na chorobę nowotworową. W styczniu 2007 przeszedł ciężką operację. Zmarł 25 maja 2007 roku, w wieku niespełna 65 lat. Uroczystości pogrzebowe odbyły się 28 maja 2007. Przewodniczył im metropolita krakowski – Kardynał Stanisław Dziwisz. Na pogrzebie obecnych było 200 kapłanów i tysiące wiernych. Ks. Mirosław Drozdek spoczął w krypcie na terenie sanktuarium na Krzeptówkach.
Kontrowersje.
W lutym 2006 „Tygodnik Podhalański” opublikował artykuł sugerujący, że ks. Drozdek mógł być w latach 80. tajnym współpracownikiem SB o pseudonimie „Ewa”, ten jednak kategorycznie zaprzeczył i na początku marca wniósł do sądu pozew o ochronę dóbr osobistych przeciwko autorowi publikacji. Domagał się przeprosin w ogólnopolskich mediach oraz darowizny na rzecz Caritas. Proces zakończył się w czerwcu tegoż roku ugodą mówiącą m.in., że zamiarem dziennikarza „Tygodnika” nie było twierdzenie, jakoby ks. Drozdek miał być agentem SB, a jedynie zadanie publicznie pewnego pytania, bez odpowiedzi własnej. O współpracę z SB proboszcza z parafii na Krzeptówkach oskarżała też „Gazeta Wyborcza” w wielu tekstach swoich publicystów. Instytut Pamięci Narodowej oświadczył, że zachowane dokumenty SB nie wskazują do końca, że TW „Ewą”, był ks. Drozdek.
Ks. Drozdka bronili podhalańscy posłowie, samorządowcy i przedsiębiorcy. W specjalnym liście wezwali nawet do bojkotu „Tygodnika Podhalańskiego”.
Andrzej Szczepański, były szef SB w Zakopanem jednoznacznie stwierdził, że ks. Drozdek nie był tajnym współpracownikiem służb PRL i na nikogo nie donosił.
Tuż przed śmiercią, ks. Mirosław Drozdek wyznał, że już dawno wybaczył tym, którzy zarzucali mu współpracę z SB.

</doc>
<doc id="433889" url="https://pl.wikipedia.org/wiki?curid=433889" title="Karboplatyna">
Karboplatyna

Karboplatyna (łac. "Carboplatinum") – organiczny związek chemiczny z grupy związków kompleksowych, w którym atomem centralnym jest platyna na II stopniu utlenienia, a ligandami są dwie cząsteczki amoniaku i kleszczowa reszta kwasu cyklobutano-1,1-dikarboksylowego. Stosowana jest jako lek cytostatyczny. Sposób działania na DNA jest taki sam, jak cisplatyny i innych leków alkilujących.
Zastosowanie.
Karboplatyna znajduje zastosowanie w leczeniu:
Karboplatyna jest ogólnie lepiej tolerowana przez pacjentów niż cisplatyna, dlatego w niektórych ośrodkach onkologicznych preferuje się ją zamiast cisplatyny. Jednak nie zawsze te cytostatyki są zastępowalne i cisplatyna lub karboplatyna bywają skuteczniejsze w danym rodzaju nowotworu. Działania niepożądane są takie same, jak w przypadku cisplatyny, tylko o mniejszym nasileniu; karboplatyna nieco bardziej jednak uszkadza szpik. Jest zaliczona do cytostatyków o dużym ryzyku wywołania wymiotów.
Dawkowanie.
Podaje się ją dożylnie w 30-minutowym wlewie kroplowym.

</doc>
<doc id="433891" url="https://pl.wikipedia.org/wiki?curid=433891" title="Epirubicyna">
Epirubicyna

Epirubicyna (łac. "Epirubicinum") – lek, pochodna doksorubicyny o działaniu cytostatycznym.
Działanie.
Jej zakres działania jest podobny jak w przypadku doksorubicyny, mniejsza natomiast jest jej toksyczność, a szczególnie kardiotoksyczność.
Zastosowania.
Zastosowanie: rak sutka, rak gruczołu tarczowego, rak gruczołu krokowego, rak trzustki, chłoniaki złośliwe, mięsaki tkanek miękkich, rak płuc.
Działania niepożądane.
Supresja szpiku, nudności i wymioty (niekiedy o ciężkim przebiegu), uszkodzenie mięśnia sercowego, zmiany skórne (przebarwienia), wypadanie włosów, uszkodzenie błon śluzowych (zapalenie i bolesne nadżerki) przeważnie jamy ustnej, hiperurykemia
Dawkowanie.
Epirubicynę podaje się dożylnie lub dotętniczo w postaci wlewu kroplowego.

</doc>
<doc id="433897" url="https://pl.wikipedia.org/wiki?curid=433897" title="Alfons Józef Ignacy Parczewski">
Alfons Józef Ignacy Parczewski



</doc>
<doc id="433903" url="https://pl.wikipedia.org/wiki?curid=433903" title="January z Benewentu">
January z Benewentu

January z Benewentu (, ; ur. ok. 270, zm. ok. 305) – biskup Benewentu koło Neapolu, święty, męczennik chrześcijański w czasach prześladowań za panowania cesarza Dioklecjana.
O jego życiu niewiele wiadomo. Prawdopodobnie to jego, jako biskupa, wzmiankuje zapis w kanonach synodu w Sardyce (343). Odnotowuje go Martyrologium Rzymskie.
Legenda.
Wedle późnych i mało wiarygodnych opowiadań, za odmowę złożenia ofiary rzymskim bogom został skazany przez namiestnika Drakoncjusza na pożarcie przez dzikie niedźwiedzie w amfiteatrze. Miał wtedy 33 lata. Wcześniej odwiedził uwięzionego diakona św. Sozjusza. Towarzyszyli mu diakoni św. Festus i św. Dezyderiusz. Przeciwko okrutnej śmierci zaprotestowali obywatele rzymscy: diakon św. Prokul i dwie osoby świeckie: św. Eutyches i św. Akucjusz. Protest był skuteczny: Januaremu i jego diakonom zmieniono wyrok na ścięcie, jednakże wszyscy (w tym protestujący) zostali skazani i ponieśli śmierć męczeńską jednego dnia, chociaż w różnych miejscach, jak miały dowieść późniejsze badania:
Kult.
O jego wczesnym kulcie świadczy list Uraniusza o śmierci św. Paulina z Noli (341). Czczony jest wraz z innymi męczennikami z okolic Neapolu.
Wspomnienie liturgiczne św. Januarego w Kościele katolickim obchodzone jest w dzienną pamiątkę śmierci 19 września.
Kościół prawosławny wspomina męczennika 21 kwietnia/4 maja, tj. 4 maja według kalendarza gregoriańskiego.
Relikwie świętego znajdują się obecnie w katedrze w Neapolu (od 1497). Wcześniej znajdowały się m.in. w Benewencie (831) i na Montevergine (1154).
Jego krew, przechowywana w szklanej ampułce, jest zawsze w dzień pamięci męczeństwa (czasami również w pierwszą niedzielę maja lub 16 grudnia) przedmiotem cudu św. Januarego. Według tradycji jedna z pobożnych kobiet, obecna podczas egzekucji świętego, zebrała do flakonika pewną ilość krwi, która nie zmieniła swoich własności morfologicznych do chwili obecnej.
W ikonografii św. January przedstawiany jest jako starzec z dosyć długą, siwą brodą. Jako męczennik nie ma w dłoni krzyża, lecz symbolizujące charakter jego śmierci, jasnoczerwone biskupie szaty. Prawą ręką błogosławi, w lewej trzyma Ewangelię.
W sztuce zachodniej święty ukazywany jest w biskupim stroju z paliuszem lub w tunice i płaszczu. Jego atrybutami są: fiolki z krwią w dłoniach aniołów (na pamiątkę tzw. cudu św. Januarego), gałązka palmowa, korona, biskupi krzyż trzymany przez anioła, lwy u jego stóp, miecz.

</doc>
<doc id="433907" url="https://pl.wikipedia.org/wiki?curid=433907" title="Cyklofosfamid">
Cyklofosfamid

Cyklofosfamid (łac. "Cyclophosphamidum") – organiczny związek chemiczny z grupy cyklicznych diamidofosforanów (diamidów kwasu fosforowego), zawierający pierścień 1,3,2-oksazafosfinanowy i fragment iperytu azotowego (−N(CH2CH2Cl)2) jako amidowy ligand egzocykliczny. Stosowany jako lek cytostatyczny z grupy leków alkilujących. Działanie biologiczne opiera się na interakcjach alkilujących metabolitów powstałych w wyniku przemian metabolicznych z DNA, co doprowadza do jego fragmentacji, a w konsekwencji do śmierci komórki. Jest cytostatykiem fazowo-niespecyficznym, swoistym dla cyklu komórkowego. Jest, podobnie jak doksorubicyna, jednym z najczęściej stosowanych cytostatyków.
Zastosowanie.
Stosowany jest w leczeniu nowotworów, czasami w ciężkich postaciach chorób tkanki łącznej (kolagenoz) o podłożu autoimmunologicznym.
Ważniejsze zastosowania cyklofosfamidu:
Działania niepożądane.
Ma bardzo dużo możliwych działań niepożądanych, m.in. może doprowadzić do trwałego uszkodzenia szpiku kostnego. Często powoduje wypadanie włosów, krwotoczne zapalenie pęcherza moczowego, nieodwracalne uszkodzenie czynności jajników.
Najważniejsze działania niepożądane (uboczne) cyklofosfamidu:
Dawkowanie i drogi podania.
Cyklofosfamid można podawać doustnie (w tabletkach) lub dożylnie w postaci wlewu kroplowego.
We wlewach kroplowych często jest stosowany w połączeniu z adriamycyną jako schemat AC. Istnieją też inne schematy z udziałem cyklofosfamidu np. CMF, TC - zob. chemioterapia nowotworów.

</doc>
<doc id="433919" url="https://pl.wikipedia.org/wiki?curid=433919" title="Shannon Rutherford">
Shannon Rutherford

Shannon Rutherford – jedna z bohaterek serialu telewizyjnego "Zagubieni". Grała ją Maggie Grace.
Na początku, po rozbiciu samolotu, cały czas żywi nadzieję, że wkrótce nadejdzie pomoc, dlatego też z obojętnością wobec sytuacji całe dnie spędza opalając się na plaży. Powszechnie uważana jest za modnisię. Jej przyrodni brat Boone dość długo i bezskutecznie próbuje nakłonić ją do współpracy z pozostałymi rozbitkami. W końcu Shannon przydaje się innym tłumacząc nadawany w nadajniku sygnał w języku francuskim (ponieważ zna ten język), później też pomaga Sayidowi przetłumaczyć kartki znalezione na wyspie, na których – jak się okazuje – znajdują się francuskie słowa piosenki wieńczącej film "Gdzie jest Nemo?". Shannon bardzo zaprzyjaźnia się z Sayidem. Między nimi rodzi się większe uczucie. 
Z retrospekcji dowiadujemy się, że Boone – potajemnie kochający się w niej – nie jest jej prawdziwym bratem, tylko synem drugiej żony ojca Shannon (tj. bratem "przybranym"), który był majętnym człowiekiem. Uczyła w szkole baletu i chciała dostać pracę, aby uczyć baletu w Nowym Jorku. Podczas jednego z zajęć, kiedy uczyła małe dziewczynki tańca, otrzymała od macochy wiadomość, że ojciec Shannon miał wypadek, w którego wyniku zmarł. Macocha nienawidziła jej i przed śmiercią jej ojca przekonała go, by cały swój majątek przepisał na nią, a nie na Shannon. Na pogrzeb ojca przyjeżdża też Boone, który w tym czasie przebywa w Nowym Jorku. Kiedy Shannon wreszcie dostaje zawiadomienie o dostaniu upragnionej pracy, okazuje się, że jej karty kredytowe nie działają, nie ma też gotówki. Udaje się więc do macochy, aby wyjaśnić to – jak się wydaje – nieporozumienie. Ta informuje ją o rozporządzeniu spadkiem oraz o tym, że więcej nie będzie jej finansowała. Shannon prosi więc o pomoc Boone'a, któremu jednak nie udaje tego zrobić – bezskutecznie próbuje pożyczyć pieniądze od matki, która nie godzi się na to, gdyż domyśla się celu pożyczki.
Na wyspie, kiedy ginie Boone, Shannon bardzo zaprzyjaźnia się z Waltem, który – gdy odpływają na tratwie – powierza jej w opiekę swojego psa, Vincenta. Jej kontakty z Sayidem zacieśniają się, spędzają razem noce. Shannon ma wizję Walta, lecz nikt nie chce jej wierzyć, nawet Sayid. Tym niemniej wkrótce z Sayidem wyruszają na poszukiwania Walta – podczas wędrówki Sayid wyznaje, że ją kocha. Po chwili Shannon widzi Walta i biegnie jego śladem, Sayid próbuje ją dogonić, lecz upada. W tym momencie Shannon zostaje śmiertelnie postrzelona przez Ana-Lucię, która myślała, że Shannon była jedną z "Innych".
W trzecim sezonie pojawia się w odcinku Exposé, w retrospekcji Nikki, kiedy przed startem samolotu kłóci się z Boonem. Nikki pyta wtedy Paula, czy obiecuje jej, że nigdy tak nie skończą. Potem Shannon jest pokazana zaraz po katastrofie samolotu, gdzie zszokowana histerycznie krzyczy, a jeszcze później, kiedy z doktorem Arztem wypytuje Kate, gdzie znalazła broń.

</doc>
<doc id="433920" url="https://pl.wikipedia.org/wiki?curid=433920" title="Termotaksja">
Termotaksja

Termotaksja – jedna z taksji, reakcja ruchowa swobodnie przemieszczających się organizmów jednokomórkowych na temperaturę panującą w ich otoczeniu.

</doc>
<doc id="433924" url="https://pl.wikipedia.org/wiki?curid=433924" title="Sanktuarium Matki Boskiej Brzemiennej w Gdańsku-Matemblewie">
Sanktuarium Matki Boskiej Brzemiennej w Gdańsku-Matemblewie



</doc>
<doc id="433929" url="https://pl.wikipedia.org/wiki?curid=433929" title="Stanisław Chodecki (zm. 1529)">
Stanisław Chodecki (zm. 1529)

Stanisław Chodecki z Chodcza herbu Ogończyk (ur. przed 1474, zm. 20 kwietnia 1529) – hetman polny koronny w latach 1492–1499 i 1501–1505, marszałek wielki koronny w latach 1505–1529, kasztelan lwowski w latach 1495–1505, starosta kamieniecki w latach 1495–1510, starosta generalny ruski w latach 1501–1529, starosta trembowelski w latach 1502–1506, starosta lubaczowski w latach 1503–1529, starosta halicki w latach 1488–1502.
Został dowódcą wojsk ziemskich na Rusi w 1492 i na Podolu w 1494. Był dowódcą obrony potocznej w latach 1492–1499, 1501–1505. Był świadkiem wydania przywileju piotrkowskiego w 1496 roku.
Brał udział w wyprawie mołdawskiej króla Jana Olbrachta. W 1498 bronił linii Sanu przed Tatarami. 13 kwietnia 1501 mianowany został starostą lwowskim i starostą generalnym Rusi.
6 maja 1499 roku podpisał w Krakowie akt odnawiający unię polsko-litewską. Podpisał konstytucję "Nihil novi" na sejmie w Radomiu w 1505 roku.
W 1506 został marszałkiem wielkim koronnym, organizując obrady sejmu elekcyjnego. Podpisał dyplom elekcji Zygmunta I Starego na króla Polski i wielkiego księcia litewskiego na sejmie w Piotrkowie 8 grudnia 1506 roku. W 1509 bronił Kamieńca Podolskiego i Halicza przed wojskami mołdawskimi. W 1510 roku brał udział w rokowaniach w Kamieńcu Podolskim, zakończonych podpisaniem traktatu pokojowego z przedstawicielami hospodara mołdawskiego Bogdana III. W 1512 odniósł świetne zwycięstwo nad Tatarami w bitwie pod Wiśniowcem. Od czasu zjazdu wiedeńskiego 1515 stał się stronnikiem Habsburgów. W 1518 kierował uroczystą koronacją królowej Bony. W tym roku poniósł druzgocącą klęskę w bitwie pod Sokalem. W czasie wojny pruskiej w 1520 przyprowadził do Wielkopolski posiłki ruskie. Był sygnatariuszem aktu traktatu krakowskiego w 1525 roku.

</doc>
<doc id="433930" url="https://pl.wikipedia.org/wiki?curid=433930" title="ELO">
ELO



</doc>
<doc id="433934" url="https://pl.wikipedia.org/wiki?curid=433934" title="Rząpie">
Rząpie



</doc>
<doc id="433935" url="https://pl.wikipedia.org/wiki?curid=433935" title="Vincent Defrasne">
Vincent Defrasne

Vincent François Marie Defrasne (ur. 9 marca 1977 w Pontarlier) – francuski biathlonista, trzykrotny medalista olimpijski i sześciokrotny medalista mistrzostw świata.
Kariera.
Defrasne uprawiał biatlon od 1994 roku. Trzy lata później wystąpił na mistrzostwach świata juniorów w Forni Avoltri, gdzie zajął 79. miejsce w biegu indywidualnym.
W Pucharze Świata zadebiutował 8 stycznia 1999 roku w Oberhofie, zajmując 28. miejsce w sprincie. Pierwsze punkty (do końca sezonu 1999/2000 punktowało 25 najlepszych zawodników) wywalczył 2 grudnia 1999 roku w Hochfilzen, zajmując 25. miejsce w biegu indywidualnym. Na podium zawodów tego cyklu po raz pierwszy stanął 13 grudnia 2001 roku w Pokljuce, kończąc rywalizację w biegu indywidualnym na trzeciej pozycji. Wyprzedzili go tam jedynie Rosjanin Pawieł Rostowcew oraz Ilmārs Bricis z Łotwy. W kolejnych startach jeszcze osiem razy stawał na podium, odnosząc przy tym trzy zwycięstwa: 7 stycznia 2006 roku w Oberhofie wygrał sprint, 18 lutego 2006 roku w Turynie wygrał bieg pościgowy, a 29 listopada 2007 roku w Kontiolahti był najlepszy w biegu indywidualnym. Ostatnie zwycięstwo było również jego ostatnim pucharowym podium. Najlepsze wyniki osiągnął w sezonie 2005/2006, kiedy zajął szóste miejsce w klasyfikacji generalnej. Ponadto w sezonie 2007/2008 wywalczył Małą Kryształową Kulę za zwycięstwo w klasyfikacji biegu indywidualnego.
Pierwsze medale wśród seniorów wywalczył na mistrzostwach Europy w Haute Maurienne w 2001 roku, gdzie zwyciężył w sprincie i biegu pościgowym. Parę dni później wystąpił na mistrzostwach świata w Pokljuce, gdzie wspólnie z Gillesem Marguetem, Julienem Robertem i Raphaëlem Poirée wywalczył złoty medal w sztafecie. Indywidualnie najlepszy wynik osiągnął w biegu pościgowym, który ukończył na siódmej pozycji. Na rozgrywanych trzy lata później mistrzostwach świata w Oberhofie reprezentacja Francji w składzie: Ferréol Cannard, Vincent Defrasne, Julien Robert i Raphaël Poirée wywalczyła brązowy medal w sztafecie. Zdobył też trzy medale w sztafecie mieszanej: brązowy na MŚ w Pokljuce (2006), srebrny na MŚ w Anterselvie (2007) oraz złoty na MŚ w Pjongczangu (2009). Medal z 2009 roku był pierwszym w historii złotym medalem dla Francji w tej konkurencji, Francuzi wystąpili w składzie: Marie-Laure Brunet, Sylvie Becaert, Vincent Defrasne i Simon Fourcade. Jedyny indywidualny medal w zawodach tego cyklu wywalczył na MŚ 2007, zajmując trzecie miejsce w biegu pościgowym. Wyprzedzili go jedynie Ole Einar Bjørndalen z Norwegii i Rosjanin Maksim Czudow. Blisko medalu był też w biegu indywidualnym na mistrzostwach świata w Chanty-Mansyjsku w 2003 roku oraz biegu pościgowym mistrzostwach świata w Oberhofie rok później. Walkę o podium przegrał odpowiednio z Niemcem Ricco Großem o 7,3 sekundy oraz z Bjørndalenem o 2,3 sekundy.
W 2002 roku wystąpił na igrzyskach olimpijskich w Salt Lake City, gdzie razem z Marguetem, Robertem i Poirée zdobył brązowy medal w biegu sztafetowym. Zajął tam też między innymi 18. miejsce w biegu pościgowym. Na rozgrywanych cztery lata później igrzyskach w Turynie osiągnął największy indywidualny sukces w karierze, zwyciężając w biegu pościgowym. Na podium wyprzedził Ole Einara Bjørndalena i Niemca Svena Fischera, zostając jednocześnie pierwszym Francuzem, który został mistrzem olimpijskim w tej konkurencji. Do biegu tego przystąpił z czwartej pozycji, wywalczonej cztery dni wcześniej w sprincie. Do brązowego medalisty w sprincie, Norwega Frode Andresena stracił ponad 20 sekund. Ponadto Francuzi w składzie: Cannard, Defrasne, Robert i Poirée ponownie zajęli trzecie miejsce w sztafecie. Brał też udział w igrzyskach w Vancouver w 2010 roku, gdzie zajął między innymi szóste miejsce w sztafecie i 22. miejsce w biegu pościgowym.
Defrasne jest zawodowym żołnierzem. Zdobył sześć medali na wojskowych narciarskich mistrzostwach świata: złote w patrolu drużynowym (Rovaniemi 2003) i sprincie drużynowym (Võru 2007) oraz srebrne sprincie, sprincie drużynowym, patrolu drużynowym (Östersund 2004) i sprincie (Võru 2007).
Był chorążym reprezentacji Francji podczas ceremonii otwarcia Zimowych Igrzysk Olimpijskich 2010.

</doc>
<doc id="433942" url="https://pl.wikipedia.org/wiki?curid=433942" title="Paklitaksel">
Paklitaksel

Paklitaksel (ATC: L 01 CD 01) – organiczny związek chemiczny z grupy alkaloidów terpenowych typu taksanów o działaniu cytostatycznym. Po raz pierwszy został wyizolowany z kory cisa krótkolistnego ("Taxus brevifolia"). Wprowadzony w 1990 roku na rynek przez Bristol-Myers Squibb (BMS) pod nazwą Taxol. Należy do leków fazowo–specyficznych (faza G2 i faza M). Jego działanie antymitotyczne polega na zahamowaniu depolimeryzacji mikrotubul, co uniemożliwia prawidłowe rozdzielenie chromatyd siostrzanych i wędrówkę chromosomów siostrzanych podczas podziału komórki. Konsekwencją zaburzeń mitozy jest śmierć komórki.
Produkcja.
Początkowo lek uzyskiwano z kory cisa krótkolistnego. Leczenie jednego pacjenta wymagało wycięcia przynajmniej sześciu 100-letnich drzew. Ze względu na rzadkie występowanie tego gatunku i jego wyjątkowo powolny wzrost, konieczne było opracowanie technologii wytwarzania syntetycznego paklitakselu na skalę przemysłową. Zaproponowano kilka metod syntezy i semisyntezy tego związku. Metodami inżynierii genetycznej opracowano szczepy bakterii oraz grzybów wytwarzające substancje o podobnej strukturze.
Działania niepożądane.
W celu ograniczenia niektórych działań ubocznych przed podaniem leku choremu podaje się kortykosteroidy (najczęściej deksametazon) i kontynuuje podawanie w dzień następny. Wymioty pozwala opanować ondansetron, supresię szpiku łagodzi czynnik stymulujący tworzenie kolonii granulocytów.
Dawkowanie.
Paklitaksel podaje się wyłącznie dożylnie w postaci 3-godzinnego lub 24-godzinnego wlewu kroplowego. Dawkowanie w przypadku nowotworu jądra najczęściej wynosi 100–120 mg/m2.
W kardiologii interwencyjnej stosuje się stenty pokryte paklitakselem. Antyproliferacyjne właściwości leku pozwalają ograniczyć częstość restenozy w stencie i poprawić odległe wyniki wszczepienia stentów.

</doc>
<doc id="433946" url="https://pl.wikipedia.org/wiki?curid=433946" title="Żywotnik zachodni">
Żywotnik zachodni

Żywotnik zachodni ("Thuja occidentalis") – gatunek drzewa z rodziny cyprysowatych. Pochodzi ze wschodniej części Ameryki Północnej – południowej Kanady i północnych rejonów USA. Popularnie sadzony jako drzewo ozdobne w Europie, dokąd wprowadzony został w latach 30. XVI wieku. W Polsce gatunek uprawiany, lokalnie uważany za zadomowiony (kenofit). Żywotnik zachodni jest stosowany w homeopatii oraz w fitoterapii. Wyciąg wchodzi w skład złożonego leku ziołowego do stosowania doustnego w leczeniu przeziębienia, ostrych i przewlekłych infekcji górnych dróg oddechowych oraz pomocniczo wraz z antybiotykiem w leczeniu zakażeń bakteryjnych. Olejek eteryczny, którego głównym składnikiem jest tujon, wchodzi w skład preparatów złożonych do stosowania zewnętrznego w przypadku brodawek na rękach i stopach. Gatunek jest trujący dla człowieka i koni.
Biologia.
Rozwój.
Gatunek wolno rosnący. Żyje z reguły do ok. 400 lat. Osobniki rosnące na trudno dostępnych stanowiskach, nienarażone na zgryzanie przez zwierzynę płową i niezagrożone pożarami, osiągają wiek 1000 i więcej lat. Są więc najstarszymi drzewami wschodniej części Ameryki Północnej. Najwięcej takich wiekowych drzew stwierdzono na skałach Kuesty Niagary (w tym na wyspie Flowerpot) w kanadyjskiej prowincji Ontario. Tam też w 2004 r. znaleziono żyjący okaz, który wykiełkował w roku 688 (liczył więc sobie 1316 lat – był wówczas najstarszym drzewem prowincji Ontario). Tam również znaleziono martwe osobniki tego gatunku, których wiek obliczono na 1567, 1653, a nawet 1890 lat.
Fitochemia.
Świeża roślina zawiera 0,4%–1% olejku eterycznego, cukry redukujące, polisacharydy, rozpuszczalne w wodzie minerały, kwas taninowy oraz taniny. Głównymi składnikami olejku eterycznego otrzymanego ze świeżych liści są: tujon (65%), izotujon, fenchon oraz inne monoterpeny (alfa-pinen, myricen, alfa-terpinen, limonen, gamma-terpinen, terpinolen, sabinen) i glikoproteiny o wysokiej masie cząsteczkowej. Do innych zidentyfikowanych związków chemicznych należą: kamfen, borneol, lignany, flawonoidy (kwercetyna, mirycetyna). Zawartość olejku eterycznego w suchej roślinie "Herba Thujae occidentalis" wynosi od 1,4 do 4%. Olejek eteryczny pozyskuje się z liści, gałązek i kory okazów przynajmniej 15-letnich przez destylację z parą wodną. Olejek ma gorzki, balsamiczny zapach. Jest wykorzystywany w medycynie oraz w przemyśle perfumeryjnym.
Trująca jest cała roślina, przy czym za działanie ogólnotoksyczne i drażniące odpowiada tujon. Żywotnik jest toksyczny dla człowieka (do zatruć dochodzi niemal wyłącznie z powodu spożywania wywarów z tui i używania ich do przepłukiwań pochwy w celu wywołania poronienia) i koni (w przypadku zjadania pędów żywotnika). Tujon ma charakter hydrofobowy i szybko wchłania się z przewodu pokarmowego i wykazuje powinowactwo do lipidów, zwłaszcza tkanki nerwowej. Przy długotrwałym spożywaniu małych dawek są one kumulowane prowadząc do zmian zwyrodnieniowych w tkance nerwowej (uszkodzenia tkanki mózgowia powodują zmiany osobowości) oraz w narządach miąższowych. Działanie pobudzające ośrodkowy układ nerwowy skutkuje skutkować może drgawkami. Przy zatruciach śmiertelnych dochodzi do śpiączki, drgawek i bezpośrednią przyczyną zgonu są ciężkie uszkodzenia organów miąższowych i ośrodkowego układu nerwowego.
Główne objawy zatrucia po spożyciu świeżej rośliny są z reguły łagodne i obejmują:
W przypadku przedawkowania preparatów doustnych zawierających wyciąg z żywotnika zachodniego objawy są poważniejsze i obejmują dodatkowo:
W medycynie ludowej wyciąg z żywotnika zachodniego był stosowany jako środek wywołujący aborcję. Badania nie potwierdziły działania aborcyjnego żywotnika, ani innych roślin zawierających tujon. Odwary z żywotnika były tradycyjnie stosowane w tym celu (najprawdopodobniej razem z jałowcem sabińskim), często prowadząc do zgonu kobiety, gdyż mocne i długotrwałe skurcze macicy występują, dopiero gdy dojdzie do śmiertelnego zatrucia.
Zastosowanie.
Roślina użytkowa.
Drewno odporne na gnicie i termity jest używane głównie do wyrobów mających kontakt z wodą i glebą. 
Wykonuje się z niego belki, słupy, krawędziaki, deski i gonty do krycia dachów. Mniejsze ilości są używane na boazerie, deski szalunkowe i drobne wyroby drewniane. Stosowane jest do budowy drewnianych domków, altan, wiat, ogrodzeń i pomostów. Dawniej wykonywano z niego powszechnie wyroby bednarskie (beczki, drewniane wiadra, cebry, balie i maselnice) a także szkielety canoe. Obecnie stosowane jest do produkcji płyt wiórowych.
Roślina ozdobna.
Gatunek jest chętnie sadzony w parkach miejskich i jako element zieleni osiedlowej. Szczególnie cenione są liczne odmiany, także ze względu na odporność na zanieczyszczenia powietrza oraz wytrzymałość na mrozy. Dobrze znosi przycinanie i może być stosowany do formowania zimozielonych żywopłotów. Najpopularniejsze odmiany ozdobne najczęściej zostały wyhodowane w ciągu ostatnich kilkudziesięciu lat w szkółkach hodowlanych.
Pokrój kulisty:
Pokrój kolumnowy:
Inne:
Roślina lecznicza.
Żywotnik zachodni stosowany jest w fitoterapii oraz homeopatii u ludzi i zwierząt.
Głównemu składnikowi olejku eterycznego z żywotnika zachodniego, czyli tujonowi, przypisuje się właściwości przeciwgrzybicze, bakteriobójcze i przeciwrobacze. Olejek eteryczny żywotnika jest trucizną przy podaniu doustnym, zaś stosowany zewnętrznie działa silnie drażniąco.
Polisacharydy i proteiny, obecne w dużych ilościach w rozpuszczalnym w wodzie ekstrakcie z żywotnika zachodniego, mają działanie stymulujące układ odpornościowy.
Działanie przeciwwirusowe oraz immunostymulujące żywotnika stało się przedmiotem badań naukowych, przeprowadzonych "in vivo" i "in vitro", które potwierdziły wzmacnianie odporności, związane z aktywacją makrofagów, po doustnym zastosowaniu etanolowo-wodnego wyciągu. 
Większość badań klinicznych ziołowego preparatu złożonego, zawierającego wodno-etanolowe wyciągi z żywotnika oraz jeżówki purpurowej, bladej i baptysji barwierskiej (nazwa handlowa Esberitox) potwierdziło skuteczność terapeutyczną leku w leczeniu ostrych infekcji układu oddechowego i przeziębienia. Preparat okazał się także pomocny w leczeniu bakteryjnego zakażenia dróg oddechowych w skojarzeniu z antybiotykiem.
Na podstawie wyników badań klinicznych oceniono, że stosowanie u dorosłych i dzieci zarejestrowanego preparatu leczniczego, zawierającego alkoholowy wyciąg z żywotnika zachodniego, jest bezpieczne. W okresie od stycznia 1999 do sierpnia 2003 preparat złożony z żywotnikiem (Esberitox) zażyło ponad 12 milionów pacjentów i zarejestrowano 63 przypadki działań niepożądanych, z których większość miała łagodny, przejściowy charakter i dotyczyła skóry, np. wysypka. Dzienna dawka Esberitoksu dla dorosłych oraz dla dzieci plasuje się dużo poniżej maksymalnej dawki uznanej za bezpieczną dla ludzi (w przeliczeniu na tujon wynosi doustnie 1,25 miligrama/kg masy ciała) oraz poniżej dawki tujonu dopuszczalnej w napojach alkoholowych (około 0,08 mg tujonu/kg masy ciała osoby dorosłej).
Kontakt skóry z żywotnikiem może prowadzić do kontaktowego wyprysku alergicznego, za który najprawdopodobniej są odpowiedzialne kwasy żywiczne.
Zalecana dawka dzienna Esberitoksu:
Leki zawierające w swoim składzie żywotnik nie powinny być zażywane przez kobiety w ciąży oraz karmiące bez uprzedniego skonsultowania się z lekarzem.
Inne zastosowania.
Żywotnik stosowany jest także przez wierzących w homeopatię – stosuje się doustnie wysokie potencje (D6, D30) otrzymane przez wielokrotne rozcieńczanie urtinktury żywotnika, np. w profilaktyce poszczepiennych działań niepożądanych u małych dzieci.

</doc>
<doc id="433948" url="https://pl.wikipedia.org/wiki?curid=433948" title="Matka Boska Sokalska">
Matka Boska Sokalska



</doc>
<doc id="433952" url="https://pl.wikipedia.org/wiki?curid=433952" title="5-Fluorouracyl">
5-Fluorouracyl

5-Fluorouracyl, 5-FU (łac. "Fluorouracilum") – organiczny związek chemiczny z grupy zasad pirymidynowych; fluorowa pochodna uracylu. Jest cytostatykiem należącym do antymetabolitów pirymidyn i jest stosowany jako przeciwnowotworowy lek fazowo-specyficzny (faza S). Światowa Organizacja Zdrowia uznaje 5-fluorouracyl za jeden z najważniejszych leków używanych w medycynie.
Działanie leku.
Działanie 5-fluorouracylu jest kilkukierunkowe, głównie jako inhibitor syntazy tymidylanowej odpowiedzialnej za biosyntezę monofosforanu tymidyny (TMP) poprzez metylację monofosforanu deoksyurydyny (dUMP). Niski poziom TMP prowadzi do zakłócenia replikacji DNA i do zahamowania proliferacji komórek nowotworowych. Innym mechanizmem działania 5-fluorouracylu jest wbudowywanie się w strukturę DNA i RNA co zaburza ich strukturę.
Drogi podania i dawkowanie leku.
Fluorouracyl podaje się dożylnie w 15-minutowym wlewie kroplowym lub w postaci jednorazowego wstrzyknięcia, czasem dotętniczo lub miejscowo (np. dootrzewnowo). Zgodnie z wytycznymi WHO stosuje się zastrzyk 50 mg/mL w 5 mL objętości.
Budowa i właściwości chemiczne.
5-Fluorouracyl został po raz pierwszy zsyntezowany w 1957 roku przez R. Duschinsky’ego i jego zespół. Opracowali oni metody syntezy nowej klasy związków chemicznych – fluorowanych pochodnych pirymidyn, znanych jako inhibitory syntazy tymidylanowej. Pierwsze badania strukturalne w fazie stałej z zastosowaniem rentgenografii strukturalnej przeprowadzono w 1973 r. Ustalono, że 5-fluorouracyl krystalizuje w układzie trójskośnym (P1), w którym cztery cząsteczki 5-fluorouracylu stabilizowane są przez wiązania wodorowe. Z uwagi na charakterystyczną strukturę chemiczną 5-fluorouracylu, występuje on w różnych formach tautomerycznych w roztworach wodnych, przy czym forma dominująca to diokso, z dwiema grupami .

</doc>
<doc id="433953" url="https://pl.wikipedia.org/wiki?curid=433953" title="Maciej Gintowt">
Maciej Gintowt

Maciej Gintowt (ur. 10 lutego 1927 w Warszawie, zm. 30 września 2003 tamże) – polski architekt, przedstawiciel modernizmu, profesor Politechniki Warszawskiej, członek Polskiej Akademii Umiejętności, laureat Honorowej Nagrody SARP (1989).
Życiorys.
W czasie II wojny światowej Maciej Gintowt walczył w Armii Krajowej, pojmany trafił do obozu koncentracyjnego Mauthausen-Gusen. Po wojnie znalazł się w Szczecinie, gdzie w latach 1947-1950 studiował w Szkole Inżynierskiej, a następnie na Politechnice Gdańskiej, którą ukończył w 1952. Był profesorem i dziekanem na Politechnice Warszawskiej.
Gintowt był członkiem Rady Ochrony Pamięci Walk i Męczeństwa, spoczywa na cmentarzu Powązkowskim w Warszawie (kw. 334-1-2).
Ojciec Katarzyny Gintowt, graficzki i malarki.

</doc>
<doc id="433955" url="https://pl.wikipedia.org/wiki?curid=433955" title="Republika Salo">
Republika Salo



</doc>
<doc id="433957" url="https://pl.wikipedia.org/wiki?curid=433957" title="January Brunov">
January Brunov

January Brunov, właśc. January Gracjan Brunzlow (ur. 12 lutego 1964 w Nowej Rudzie) – polski aktor, lektor oraz prezenter telewizyjny.
Życiorys.
Wspólnie z Darią Trafankowską prowadził teleturniej "Szalone liczby". Podkładał głos Ludwiczka w polskiej wersji kreskówki "Świat według Ludwiczka", a także pod Kakashiego Hatake i Kuramę w polskiej wersji anime "Naruto". Od 1998 jest współwłaścicielem firmy producenckiej. Jest także lektorem reklam „Media Expert”.

</doc>
<doc id="433958" url="https://pl.wikipedia.org/wiki?curid=433958" title="Republika Salò">
Republika Salò



</doc>
<doc id="433960" url="https://pl.wikipedia.org/wiki?curid=433960" title="Florence Baverel-Robert">
Florence Baverel-Robert

Florence Andrée Isabelle Baverel-Robert (ur. 24 maja 1974 w Pontarlier) – francuska biathlonistka, dwukrotna medalistka olimpijska, wielokrotna medalistka mistrzostw świata, mistrzyni Europy.
Kariera.
W Pucharze Świata zadebiutowała 8 grudnia 1994 roku w Bad Gastein, zajmując 43. miejsce w biegu indywidualnym. Pierwsze punkty wywalczyła 16 grudnia 1994 roku w tej samej miejscowości, gdzie zajęła 20. miejsce w sprincie. Pierwszy raz na podium zawodów pucharowych stanęła 26 stycznia 1995 roku w Ruhpolding, gdzie bieg indywidualny ukończyła na drugiej pozycji. W zawodach tych rozdzieliła Swietłanę Paramyginę z Białorusi i Włoszkę Nathalie Santer. W kolejnych startach jeszcze 13 razy stanęła na podium, odnosząc przy tym jedno zwycięstwo: 12 lutego 2006 roku w Turynie była najlepsza w sprincie. Ostatni raz w czołowej trójce znalazła się 28 lutego 2007 roku w Lahti, gdzie była druga w biegu indywidualnym, ulegając tylko Niemce Andrei Henkel. Najlepsze wyniki osiągnęła w sezonie 1995/1996, kiedy zajęła szóste miejsce w klasyfikacji generalnej.
Pierwszy medal zdobyła w 1995 roku, wspólnie z koleżankami z reprezentacji zwyciężając w sztafecie podczas mistrzostw Europy w Grand-Bornand. W tym samym roku zajęła też drugie miejsce w sztafecie na mistrzostwach świata w Anterselvie. Na rozgrywanych rok później mistrzostwach świata w Ruhpolding ponownie była druga w sztafecie, zajmując też trzecie miejsce w biegu drużynowym. Podczas mistrzostw świata w Kontiolahti/Oslo w 1999 roku wystartowała tylko w dwóch konkurencjach. W biegu indywidualnym zajęła 20. miejsce, jednak w sztafecie Francuzki wywalczyły brązowe medale.
Indywidualnie na podium zawodów tego cyklu pierwszy raz stanęła mistrzostwach świata w Oslo w 2000 roku, gdzie była trzecia w biegu pościgowym. Uległa tam jedynie Magdalenie Forsberg ze Szwecji i Niemce Uschi Disl. Kolejny medal zdobyła sześć lat później, kiedy sztafeta mieszana Francji w składzie: Florence Baverel-Robert, Vincent Defrasne, Sandrine Bailly i Raphaël Poirée zajęła trzecie miejsce na mistrzostwach świata w Pokljuce. Ostatnie medale zdobywała podczas mistrzostw świata w Anterselvie w 2007 roku. Najpierw zdobyła srebrny medal w biegu indywidualnym, plasując się między Norweżką Lindą Grubben a Niemką Martiną Glagow. Dzień później Francuzki zdobyły srebrny medal w sztafecie, a ponadto Baverel-Robert znalazła się także w składzie sztafety mieszanej, która również stanęła na drugim stopniu podium.
W 1998 roku wystartowała na igrzyskach olimpijskich w Nagano, gdzie indywidualnie plasowała się poza czołową 40-tką, a w sztafecie zajęła ósme miejsce. Na rozgrywanych cztery lata później igrzyskach w Salt Lake City zajęła między innymi piąte miejsce w sprincie, dziewiąte w sztafecie i jedenaste w biegu indywidualnym. Brała też udział w igrzyskach olimpijskich w Turynie, gdzie zdobyła dwa medale. W sprincie okazała się najlepsza, wyprzedzając Szwedkę Annę Carin Zidek i Liliję Jefremową z Ukrainy. Ponadto razem z Delphyne Peretto, Sylvie Becaert i Sandrine Bailly zajęła trzecie miejsce w sztafecie. Zajęła tam też między innymi piąte miejsce w biegu masowym.

</doc>
<doc id="433961" url="https://pl.wikipedia.org/wiki?curid=433961" title="Florence Baverel">
Florence Baverel



</doc>
<doc id="433962" url="https://pl.wikipedia.org/wiki?curid=433962" title="Łukasz Opaliński młodszy">
Łukasz Opaliński młodszy

Łukasz Opaliński herbu Łodzia, łacińska forma nazwiska: "Luca Opalinius", pseud. anagramiczny: "Paulus Naeocelius", (ur. 1612, zm. 15 czerwca 1662) – marszałek nadworny koronny (od 1650), starosta pobiedziski (od 1631), marszałek sejmu zwyczajnego w Warszawie (1638), podkomorzy kaliski (1638-1640), podkomorzy poznański (od 1640), starosta hrubieszowski, poeta, satyryk, pisarz polityczny i teoretyk literatury.
Życiorys.
Był synem Piotra Opalińskiego, wojewody poznańskiego i Zofii z Kostków oraz bratem Krzysztofa. Odebrał wszechstronne wykształcenie: był wychowankiem Akademii Lubrańskiego w Poznaniu (1620-1625), jak też uniwersytetów w Louvain, Orleanie i Padwie.
28 listopada 1639 ożenił się z Izabelą Tęczyńską (córką wojewody krakowskiego Jana Magnusa Tęczyńskiego), co pozwoliło mu odziedziczyć rozległe dobra Tęczyńskich. Dzięki tym funduszom zgromadził jedną z największych bibliotek ówczesnej Europy. Z Izabelą Tęczyńską miał dzieci, którymi byli: Jan Opaliński, Stanisław Łukasz Opaliński i Zofia Anna Elżbieta Opalińska.
Był członkiem konfederacji generalnej zawiązanej 16 lipca 1632 roku. Działalność polityczną rozpoczął w wieku 20 lat jako poseł województwa poznańskiego na sejmie elekcyjnym w 1632, na którym głosował za wyborem królewicza Władysława na króla Polski. W przeciwieństwie do poglądów brata, jego zainteresowania polityczne obracały się wokół stronnictwa króla i jego dworu. Wielokrotnie posłował na sejmy i był członkiem rozmaitych komisji sejmowych (wojskowych, skarbowych i traktatowych). 
Poseł na sejm zwyczajny 1635 roku, sejm 1638 roku, sejm 1639 roku, sejm 1640 roku, sejm 1645 roku.
W 1638 był marszałkiem sejmu. Został też mianowany podkomorzym kaliskim, a następnie poznańskim. Po śmierci Władysława IV był posłem na sejm konwokacyjny 1648 roku i elektorem Jana II Kazimierza Wazy z województwa poznańskiego w 1648 roku. Był członkiem konfederacji generalnej zawiązanej 31 lipca 1648 roku. Poseł sejmiku średzkiego na sejm koronacyjny 1649 roku. Poseł na sejm 1649/1650 roku z sejmiku średzkiego województw poznańskiego i kaliskiego. Na polecenie króla przewodniczył sądowi rozpatrującemu oskarżenie podkanclerzego Hieronima Radziejowskiego za obrazę majestatu (1652). Radziejowski został skazany na śmierć (zaocznie), a wobec jego ucieczki, na infamię i banicję.
Podczas potopu szwedzkiego pozostał przy królu, towarzysząc mu w ucieczce na Śląsk. W późniejszym okresie popierał projekty reform ustrojowych, np. dworskie projekty elekcji "vivente rege" na sejmach w 1661 i 1662. 
W 1661 roku otrzymał ze skarbu francuskiego 12 000 liwrów. W 1661 roku uczestniczył w powstaniu pierwszej polskiej gazety "Merkuriusza Polskiego".
Pochowany wraz z żoną Izabelą Tęczyńską w Końskowoli, w krypcie kościoła parafialnego, pod pomnikiem personifikującym Vanitas - Marność, opatrzonym herbem Opalińskich – Łodzia.
Twórczość.
Był jednym z najlepiej wyształconych ludzi tego okresu Rzeczypospolitej. Znał łacinę (antyczną i współczesną), starogrecki, hebrajski. Był dobrze obeznany z literaturą klasyczną i współczesną. Wraz z bratem założył bogato wyposażoną bibliotekę w Sierakowie (jej zbiory rozdzielono między braci w 1648).
Interpretacja poglądów Opalińskiego jest przedmiotem sporów, a jego pisma są niejednoznaczne. Niewątpliwie był mocnym zwolennikiem katolicyzmu, który uważał, za jedyną prawdziwą wiarę i konieczną podstawę ustroju państwa. Inne wyznania i odłamy chrześcijaństwa uznawał za błędne czy heretyckie.
Duże znaczenie mają jego analizy ustrojowe, w których porównuje różne formy porządków państwowych i konfrontuje je z ustrojem Rzeczypospolitej. W "De officis libri tres" krytykuje koncepcję mieszanej formy ustrojowej i opowiada się monarchią absolutną. "Polonia defensa contra Ioan" jest apologią ustroju Rzeczypospolitej przeznaczoną początkowo dla zagranicznych czytelników, jednak bardzo popularnej również w kraju, gdzie umocniło przekonanie o doskonałości polskich instytucji politycznych, a jego argumentacja weszła do stałego repertuaru przeciwników reform. Przeciwną wymowę wydaje się mieć "Rozmowa Plebana z Ziemianinem", najczęściej interpretowana jako krytyka relacji stanowych. Nie jest to jednak niewątpliwe, a Opaliński mógł się utożsamiać ze stanowiskiem Ziemianina. 
Linki zewnętrzne.
Dzieła dostępne w:

</doc>
<doc id="433964" url="https://pl.wikipedia.org/wiki?curid=433964" title="Izaak Apfelbaum">
Izaak Apfelbaum



</doc>
<doc id="433968" url="https://pl.wikipedia.org/wiki?curid=433968" title="Karlik drobny">
Karlik drobny

 
Karlik drobny ("Pipistrellus pygmaeus") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1825 roku angielski przyrodnik William Elford Leach nadając mu nazwę "Vespertilio pygmaeus". Holotyp pochodził z Spitchwick, niedaleko lasu w Dartmoor, w Devon, w Wielkiej Brytanii. Podgatunek "cyprius" po raz pierwszy zgodnie z zasadami nazewnictwa binominalnego opisał w 2007 roku czeski chiropterolog Petr Benda nadając mu nazwę "Pipistrellus pygmaeus cyprius". Okaz typowy pochodził z nad rzeki Kryos, w pobliżu górnego końca szlaku Kalidonia, około 2 km na południowy zachód od Troodos (), w Cyprze. 
"Pipistrellus pygmaeus" był generalnie uznawany za podgatunek "P. pipistrellus", jednak na podstawie kilku badań genetycznych, popartych danymi morfologicznymi, oba gatunki zostały rozdzielone w latach 90. XX wieku. Dane genetyczne umieszczają "P. pygmaeus" w pobliżu "P. creticus" i "P. hanaki". Niedawno opisany podgatunek "cyprius" może reprezentować odrębny gatunek, ponieważ jest bardzo odmienny morfologicznie i dość odmienny genetycznie. Autorzy "Illustrated Checklist of the Mammals of the World" rozpoznają dwa podgatunki. 
Zasięg występowania.
Karlik drobny występuje w Europie zamieszkując w zależności od podgatunku:
Morfologia.
Długość ciała (bez ogona) 36–51 mm, długość ogona 23–36 mm, długość ucha 9–13 mm, długość przedramienia 27,7–32,8 mm; masa ciała 4–7,5 g. Wzór zębowy: I formula_1 C formula_2 P formula_3 M formula_4 = 34. Kariotyp wynosi 2n = 44, FNa = 50.
Ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.

</doc>
<doc id="433972" url="https://pl.wikipedia.org/wiki?curid=433972" title="Gacek wielkouch">
Gacek wielkouch



</doc>
<doc id="433976" url="https://pl.wikipedia.org/wiki?curid=433976" title="Gacek szary">
Gacek szary

Gacek szary ("Plecotus austriacus") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae). Wraz z gackiem brunatnym stanowi trudną do rozróżnienia parę gatunków. Do lat sześćdziesiątych XX w. gatunków tych nie rozróżniano, używając polskiej nazwy „gacek wielkouch”.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1829 roku niemiecki przyrodnik Johann Baptist Fischer jako podgatunek "Vespertilio auritus" i nadając mu nazwę "Vespertilio auritus Austriacus". Holotyp pochodził z Wiednia, w Austrii.
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Gacek szary występuje w południowej części Wielkiej Brytanii, zachodniej Francji i na Półwyspie Iberyjskim na wschód przez środkową Europę i skrajnie południową część Szwecji do zachodniej Ukrainy i Półwyspu Bałkańskiego; występuje także na głównych zachodnich wyspach Morza Śródziemnego (Baleary, Korsyka, Sardynia, Sycylia i Malta) oraz na Maderze.
Morfologia.
Długość ciała (bez ogona) 41–58 mm, długość ogona 37–55 mm, długość ucha 31–41 mm, długość przedramienia 36,5–43,5 mm; masa ciała 6–10 g. Jego umaszczenie jest ciemnoszare na plecach i górnej części błony lotnej, brzuch natomiast jest jasnoszary. Wzór zębowy: I formula_1 C formula_2 P formula_1 M formula_4 = 36.
Ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.

</doc>
<doc id="433977" url="https://pl.wikipedia.org/wiki?curid=433977" title="Zavebe">
Zavebe

Zavebe (Zawebe) – według apokryficznej Księgi Henocha jeden z dwustu upadłych aniołów, którzy pod wodzą Szemhazaja mieli zstąpić z nieba na ziemię, by pojąć sobie córki ziemskie za żony. Zawebe wspominany jest też w wierszu "The Prophet Enoch" ("Prorok Henoch") autorstwa Marka Van Dorena.

</doc>
<doc id="433979" url="https://pl.wikipedia.org/wiki?curid=433979" title="January Brunzlow">
January Brunzlow



</doc>
<doc id="433981" url="https://pl.wikipedia.org/wiki?curid=433981" title="The Walt Disney Company">
The Walt Disney Company

The Walt Disney Company, powszechnie znana jako Walt Disney lub Disney – amerykańska korporacja środków masowego przekazu i rozrywki założona 16 października 1923 roku przez braci Roya i Walta Disneyów w Burbank w Kalifornii jako małe studio Disney Brothers Cartoon Studio. Jest to największy na świecie konglomerat medialny pod względem przychodów, wyprzedzając NBCUniversal i WarnerMedia, które są własnością telekomunikacyjnych gigantów, odpowiednio, Comcast i AT&amp;T.
Firma operowała jako The Walt Disney Studio i Walt Disney Productions zanim w 1986 roku zmieniła nazwę na The Walt Disney Company. W jej skład wchodzą 3 segmenty biznesowe: Entertainment, ESPN i Parks, Experiences and Products. Dyrektorem generalnym od 2005 roku, z przerwa w latach 2020–2022, jest Robert Iger. Od 1991 roku firma wchodzi w skład indeksu Dow Jones Industrial Average.
Maskotką korporacji jest stworzona przez Uba Iwerksa i Walta Disneya rysunkowa postać, Myszka Miki.
Historia.
1923 – 1928: Era filmów niemych.
Na początku 1923 roku w Kansas City, Missouri, animator Walt Disney utworzył krótkometrażowy film zatytułowany "Alice’s Wonderland", w którym dziecięca aktorka Virginia Davis pojawiła się u boku animowanych postaci. Po zbankrutowaniu w tym samym roku swojego studia, Laugh-O-Gram Studio, Disney dołączył do swojego brata Roya Disneya w Hollywood. Margaret J. Winkler, która zajmowała się filmową dystrybucyjną skontaktowała się z Disneyem i zaoferowała dystrybucję całej serii "Alice Comedies" z Disneyem, jako partnerem produkcyjnym. Jeszcze w tym samym roku, 16 października bracia Disneyowie utworzyli Disney Brothers Cartoon Studio, które w styczniu 1926 roku zmieniło nazwę na Walt Disney Studio.
Po upadku popularności serii "Alice Comedies", Disney stworzył pierwszą w pełni animowaną serię o "Króliku Oswaldzie". Dystrybucją serii zajmowało się Winkler Pictures za pośrednictwem Universal Pictures. Pomimo iż Disney stworzył postać, zarobił zaledwie kilkaset dolarów, a dystrybutor stał się właścicielem praw do Królika Oswalda. W lutym 1928 roku, po ukończeniu 26 krótkometrażówek, Disney stracił kontrakt.
1928 – 1934: Myszka Miki i "Silly Symphonies".
W 1928 roku, po stracie stworzonego przez siebie Królika Oswalda, Disney wymyślił postać myszki, którą początkowo nazwał Mortimer. Później zmienił on jej imię na Myszkę Miki, ponieważ jego żonie nie podobało się poprzednie imię. Pierwszymi kreskówkami z Myszką Miki były nieme "Szalony samolot" z maja 1928 roku i "Galopujący Gaucho" z sierpnia tego samego roku. Jednak pierwszym filmem z dźwiękiem był "Parowiec Willie", który zadebiutował w listopadzie 1928. Stał się on wielkim hitem wytwórni i był pierwszym w pełni udźwiękowionym filmem animowanym. Pod koniec roku studio wydało udźwiękowione reedycję "Galopującego Gaucho", a w kolejnym – "Szalonego samolotu".
Studio nadal produkowało serię o Myszce Miki i w sierpniu 1929 zaczęło nową, zatytułowaną Silly Symphonies, której dystrybucją zajęło się Columbia Pictures. 16 grudnia tego samego roku Walt Disney Studios przeszło reorganizację jako korporacja o nowej nazwie Walt Disney Productions Limited z dywizją Walt Disney Enterprises oraz dwiema spółkami zależnymi Disney Film Recording Company Limited oraz Liled Realty and Investment Company. Walt i jego żona posiadali 60% udziałów firmy, a Roy pozostałe 40% firmy. 24 stycznia 1930 roku King Features, wydawca "New York Mirror", podpisał kontrakt na wydawnictwo komiksu o Myszce Miki na łamach gazety. W 1932 roku Disney podpisał dwuletni kontrakt z firmą Technicolor na produkcję kreskówek w kolorze. Pierwszą z kolorowych produkcji były "Kwiaty i drzewa" z 1932 roku.
1934 – 1945: "Królewna Śnieżka i siedmiu krasnoludków" i II wojna światowa.
Chcąc przełamać bariery w animacji jeszcze bardziej, Disney rozpoczął produkcję pierwszej pełnometrażowej animacji w 1934 roku. Po trzech latach pracy miała swoją premierę w grudniu 1937 roku "Królewna Śnieżka i siedmiu krasnoludków", która do 1939 roku stała się najbardziej kasowym filmem tamtych czasów. Środki zarobione na tym filmie zostały wykorzystany do budowy studia filmowego w Burbank w Kalifornii. Nowe Walt Disney Studios, w którym firma ma swoją siedzibę po dziś dzień, zostało oddane do użytku pod koniec 1939 roku. W następnym roku, 2 kwietnia 1940 roku, Walt Disney Productions otrzymał swoją pierwszą ofertę publiczną.
W następnych latach studio wyprodukowało kolejne animowane filmy pełnometrażowe, takie jako Pinokio i Fantazja z 1940 roku, Dumbo z 1941, oraz Bambi z 1942. Po wybuchu II wojny światowej zyski ze sprzedaży biletów zaczęły spadać. Rządy Stanów Zjednoczony i Kanady zleciły studiu produkcję filmów szkoleniowych i propagandowych. W 1942 roku 90% pracowników studia pracowała przy filmach związanych z wojną. Powstały między innymi takie filmy jak "Victory Through Air Power" i "Education for Death", oba wydane w 1943 roku. Studio wykorzystywało również stworzone przez siebie postaci; Kaczor Donald pojawił się w propagandowej animacji "Der Fuehrer’s Face", która otrzymała Nagrodę Akademii Filmowej.
1946 – 1954: Czasy powojenne i rozwój telewizji.
Z ograniczonym personelem i niewielkim kapitałem operacyjnym w czasie i tuż po wojnie, filmy Disneya przez większość lat czterdziestych były wydawane jako kolekcje filmów krótkometrażowych, takich jak "Trzej Caballeros" z 1944 i "Kolorowe melodie" z 1948 roku. W tym samym czasie studio zaczęło produkcję filmów fabularnych i dokumentalnych.
W 1950 roku został wydany "Kopciuszek -" był on pierwszym animowanym filmem studia po wojnie, który odniósł sukces finansowy. "Alicja w Krainie Czarów" miała premierę w 1951 roku, a "Piotruś Pan" w 1953. Produkcja obu filmów animowanych rozpoczęto jeszcze przed wojną. W 1950 roku ukazał się pierwszy fabularny film akcji studia "Wyspa skarbów". Później wydano jeszcze "Opowieść o Robin Hoodzie i jego wesołych kompanach" (1952), "Miecz i róża" (1953) i "20 000 mil podmorskiej żeglugi" (1954). W 1953 roku Disney zakończył współpracę dystrybucyjną z RKO Radio Pictures, którą rozpoczął w 1937 roku i założył własną firmę do dystrybucji filmów Buena Vista Distribution.
W grudniu 1950 roku Walt Disney Productions i Coca-Cola Company nawiązały współpracę przy telewizyjnym programie specjalnym "An Hour in Wonderland", który został wyemitowany na antenie NBC. W październiku 1954 roku stacja ABC wyemitowała pierwszy wyprodukowany przez studio program telewizyjny "Disneyland".
1955 – 1984: Disneyland, Walt Disney World, śmierci Walta i Roya Disneyów.
18 lipca 1955 roku został otworzony pierwszy park rozrywki Disneyland w Kalifornii, jako idea miejsca, gdzie dorośli i dzieci mogą wspólnie spędzić czas. W 1955 roku zadebiutował na antenie ABC "The Mickey Mouse Club", a w latach 1957 – 1959 stacja emitowała "Zorro", pierwszy serial aktorski stworzony przez studio. W 1961 roku firma zakupiła prawa do postaci z książki "Kubuś Puchatek".
W 1964 roku studio wydało jeden ze swoich kasowych sukcesów - "Mary Poppins", który otrzymał 5 Nagród Akademii Filmowej. W 1965 roku przedstawiono plany na park rozrywki Disney World, w którego skład miały wejść hotele, a także małe miasteczko. Pod ten cel wykupiono ponad 400 hektarów w Orlando na Florydzie. 15 grudnia 1966 roku Walt Disney zmarł z powodu komplikacji związanych z rakiem płuc. Jego miejsce zajął brat Roy. Jednym z jego pierwszych zarządzeń była zmiana nazwy parku „Disney World” na „Walt Disney World” aby uhonorować pamięć brata i jego wizję. 1 października 1971 roku park ten został otwarty, a Roy Disney zmarł na zawał 20 grudnia tego samego roku. Kierownictwem w firmie zajęli się Donn Tatum i Card Walker.
W 1980 roku powstało Walt Disney Home Video jako odpowiedź na debiutujący rynek kaset VHS. 15 kwietnia 1983 roku otworzony został Tokyo Disneyland, a 3 dni później, 18 kwietnia wystartował kanał telewizyjny The Disney Channel. W tym samym miesiącu utworzone zostało Walt Disney Pictures. W 1983 roku Ron Miller utworzył Touchstone Pictures, aby produkować filmy dla starszej publiczności. W następnym roku został wydany pierwszy film tego studia - "Plusk".
1984 – 2005: Kierownictwo Michaela Eisnera.
W 1984 roku kierownictwo nad firmą objął Michael Eisner, który położył większy nacisk na markę Touchstone Pictures. Powstały wtedy między innymi "Włóczęga z Beverly Hills" (1986), "Good Morning, Vietnam" (1987), "Stowarzyszenie Umarłych Poetów" (1989) i "Pretty Woman" (1990). W 1986 roku firma oficjalnie zmieniła nazwę na The Walt Disney Company.
W 1988 roku zadebiutował "Kto wrobił królika Rogera?", który był hybrydą animacji i filmu animowanego. Wydane zostały również pełnometrażowe animacje: "Mała Syrenka" (1989), "Piękna i Bestia" (1991), "Aladyn" (1992) czy "Król Lew" (1994), które okazały się być sukcesami finansowymi studia animacyjnego.
1 lutego 1989 roku założono studio Hollywood Pictures, które obok Touchstone miało również produkować filmy dla dojrzalszej publiczności. W tym samym roku firma rozpoczęła rozmowy dotyczące przejęcia The Jim Henson Company razem z biblioteką produkcji i praw Mupettów. 16 maja 1990, kiedy nadal trwały negocjacje, Jim Henson zmarł. Zostały one zakończone w grudniu tego samego roku bez powodzenia. 12 kwietnia 1992 roku otworzono Euro Disney Resort, którego nazwę zmieniono dwa lata później na Disneyland Paris. W 1993 roku Disney założył drużynę hokejową ligi NHL o nazwie Mighty Ducks of Anaheim. W tym też roku zakupione zostało studio Miramax Films. W 1994 roku ówczesny prezes firmy, Franklin Wells, zginął w wypadku lotniczym. W tym samym roku Eisner planował wykupić NBC od General Electric. W 1995 roku udało mu się doprowadzić do kupna Capital Cities/ABC Inc za 19 miliardów dolarów. W wyniku tej transakcji Disney nabył między innymi ogólnokrajową stację telewizyjną ABC, A&amp;E Television Networks i ESPN. W 1996 roku wykupiona została drużyna baseballowa Anaheim Angels. W 1997 roku Disney zawarł porozumienie ze Steve’em Jobsem dotyczące współpracy przy filmach produkowanych przez studio Pixar, należące do Jobsa.
W 2001 roku został zakupiony Fox Family Worldwide. W 2003 roku Disney sprzedał udziały w drużynie Anaheim Angels. W lutym 2004 roku nabył prawa do Muppetów i "Niedźwiedzia w dużym niebieskim domu" od The Jim Henson Company. Obie marki zostały umieszczone w Muppets Holding Company, LLC, w dywizji Consumer Products. W tym samym czasie Comcast Corporation złożyło ofertę kupna Disneya za 54 miliardy dolarów, która ostatecznie została odrzucona. W 2005 roku sprzedano Mighty Ducks of Anaheim.
2005 – 2020: Kierownictwo Roberta Igera.
Nowym dyrektorem generalnym firmy został Robert Iger, natomiast Eisner odszedł z firmy. 17 lipca 2005 roku na 50-lecie otwarcia pierwszego Disneylandu został otworzony Hong Kong Disneyland. 1 października Iger oficjalnie zastąpił Eisnera. W tym samym roku poinformowano o zamknięciu DisneyToon Studios Australia w październiku 2006. 23 stycznia 2006 roku poinformowano o zakupie studia animacyjnego Pixar od Steve’a Jobsa za 7,4 miliarda dolarów. Transakcja zakończyła się 5 maja tego samego roku. W 2006 roku Disney odzyskał prawa do Królika Oswalda. W kwietniu 2007 roku zmieniono nazwę Muppets Holding Company na The Muppets Studio i przeniesiono do dywizji Walt Disney Studios. W tym samym roku zamknięte zostało Hollywood Pictures. 31 sierpnia 2009 roku poinformowano o zakupie Marvel Entertainment za 4,24 miliarda dolarów. Transakcja ta zakończyła się 31 grudnia tego samego roku. W 2010 roku postanowiono sprzedać studio Miramax.
W kwietniu 2011 roku rozpoczęto budowę Shanghai Disney Resort, które zostało otworzone w czerwcu 2016 roku. W lutym 2012 roku zakupione zostało UTV Software Communications, a w październiku tego samego roku poinformowano o planach zakupu Lucasfilm za 4,05 miliarda dolarów. Transakcja ta zakończyła się 12 grudnia. W marcu 2014 roku Disney zakupił Marker Studios, które zostało przemianowane w maju 2017 roku na Disney Digital Network. W sierpniu 2016 roku 33% udziałów BAMTech, a rok później powiększył je do 75%. Wtedy też ujawniono, że firma planuje uruchomienie własnych serwisów strumieniowych, ESPN+ w kwietniu 2018 i Disney+ w listopadzie 2019 roku.
W listopadzie 2017 roku CNBC podało do wiadomości, że The Walt Disney Company negocjuje kupno części majątku 21st Century Fox. 14 grudnia 2017 roku, Disney oficjalnie ogłosił zamiar zakupu 21st Century Fox za 52,4 miliarda dolarów w akcjach. W marcu 2018 roku rozpoczęła reorganizację tworząc dwie nowe jednostki Parks, Experiences and Products i Direct-to-Consumer and International. Pierwsza z nich jest w głównej mierze połączeniem Parks &amp; Resorts i Consumer Products &amp; Interactive Media, natomiast druga jednostka ma zarządzać Disney International, sprzedażą i dystrybucją poza Stanami Zjednoczonymi oraz mediami strumieniowymi. W kwietniu 2018 roku poinformowano, że zakończenie transakcji zakupu części 21st Century Fox spodziewane jest w połowie 2019 roku. Jednak w czerwcu Comcast Corporation przedstawiło swoją ofertę zakupu za 65 miliardów dolarów. Kilka dni później Disney podbił swoją ofertę do 71,3 miliarda. 27 czerwca 2018 roku umowa ta została zaakceptowana przez Departament Sprawiedliwości Stanów Zjednoczonych pod warunkiem, że Disney odsprzeda 22 regionalne kanały sportowe należące do Foxa. Następnego dnia Disney i Fox wyznaczyły datę zebrania udziałowców, w sprawie głosowania nad umową, na 27 lipca tego samego roku. 8 października ogłoszono nową strukturę organizacyjną dywizji Media Networks, która ma obowiązywać po zakończeniu transakcji, a 10 dni później dywizji Walt Disney Studios. W 2018 roku zamknięte zostało Disneytoon Studios. 20 marca 2019 roku poinformowano o zakończeniu transakcji kupna 21st Century Fox. Dzień później poinformowano o planach zamknięcia studia Fox 2000. W połowie stycznia 2020 roku poinformowano, że zostały zmienione nazwy zakupionych studiów filmowych 20th Century Fox i Fox Searchlight Pictures na 20th Century Studios i Searchlight Pictures.
Od 2020: Kierownictwo Boba Chapeka i powrót Roberta Igera.
25 lutego 2020 Bob Chapek zastąpił Boba Igera na stanowisku dyrektora generalnego firmy, Iger natomiast pozostał przewodniczącym wykonawczym do końca 2021 roku. W sierpniu tego samego roku nastąpił rebranding studiów telewizyjnych. ABC Studios zostało zintegrowane z ABC Signature Studios pod nową nazwą ABC Signature. 20th Century Fox Television zostało przemianowane na 20th Television, a Fox 21 Television Studios na Touchstone Television. W tym samym miesiącu Chapek poinformował o planach uruchomiania kolejnego serwisu streamigwego na rynek międzynarodowy o nazwie "Star". Mają się na nim znaleźć produkcje ABC Signature, 20th Television, FX Productions, Freeform, 20th Century Studios i Searchlight Pictures. W październiku nastąpiła kolejna restrukturyzacja firmy, wskutek której struktura Disneya została podzielona pomiędzy sześć biznesowych segmentów. W grudniu poinformowano o zakończeniu działalności Touchstone Television. W lutym 2021 roku wystartowała usługa zintegrowana Disney+ o nazwie "Star", w krajach gdzie serwis jest dostępny, poza Ameryką Łacińską, gdzie został uruchomiony oddzielny serwis "Star+" w czerwcu tego samego roku. W lutym również podjęto decyzję o zamknięciu Blue Sky Studios. W marcu uruchomiono 20th Television Animation, które ma się koncentrować na produkcjach animowanych dla dorosłego widza. Natomiast w kwietniu podpisano umowę z Sony na dystrybucję ich treści w latach 2022–2026. 31 grudnia Iger ustąpił ze stanowiska przewodniczącego i zastąpiła go Susan Arnold. 10 marca firma wstrzymała wszelkie operacje i dystrybucję treści w Rosji po jej inwazji na Ukrainę. 
20 listopada poinformowano, że Iger powrócił na stanowisko prezesa zastępując na tym miejscu Chapeka. W lutym 2023 roku The Walt Disney Company przeszło kolejną restrukturyzację. Z dotychczasowych segmentów biznesowych pozostała dywizja Parks, Experiences and Consumer Products. Natomiast wyłączona została dywizja ESPN oraz powstała dywizja Entertainment, która koncentruje wokół siebie wytwórnie filmowe i telewizyjne, stacje telewizyjne i serwisy streamingowe (z wyjątkiem tych podlegających pod ESPN) oraz dystrybucję.
Kierownictwo.
Zarząd:
Dyrektor generalny:
Przewodniczący dywizji Disney Entertainment:
Przewodniczący dywizji Disney Parks, Experiences and Consumer Products:
Przewodniczący dywizji ESPN
Byli prezesi:
Byli dyrektorzy generalni:
Byli przewodniczący:

</doc>
<doc id="433985" url="https://pl.wikipedia.org/wiki?curid=433985" title="Pistolet Colt M1900">
Pistolet Colt M1900

Colt M1900 – amerykański pistolet samopowtarzalny skonstruowany przez Johna Mosesa Browninga.
Historia.
W latach 90. XIX wieku John Browning rozpoczął prace nad bronią samopowtarzalną i automatyczną. Po rozpoczęciu produkcji karabinu maszynowego Colt M1895 (produkowanego dla US Navy) Browning rozpoczął prace nad samopowtarzalną bronią krótką. Pierwszy przetestowany w 1895 roku pistolet działał na zasadzie odprowadzania gazów prochowych i nie był konstrukcją udaną. W 1896 Browning rozpoczął testy nowego prototypu działającego na zasadzie krótkiego odrzutu lufy. 29 czerwca tego roku prototyp ten został przetestowany przez przedstawiciela firmy Colt. Próby były na tyle udane że 24 lipca zakupiła ona od konstruktora licencję na ten pistolet.
John Browning otrzymał patent na ten pistolet w 1897 roku (U.S. Patent 580,924). Jesienią 1898 roku wzorcownia zakładów Colt zakończyła ręczną produkcję pierwszej partii pistoletów. Zgodnie z umową licencyjną otrzymały one nazwę "Colt Model 1897". Jednocześnie z produkcją Colt rozpoczął starania o rozpoczęcie testów nowej broni przez armię.
W październiku 1898 generał Daniel W. Flagler szef Służby Uzbrojenia Armii Stanów Zjednoczonych wyraził zgodę na przeprowadzenie prób. Odbyły się one w zakładach Colta 11 listopada 1898 roku. Przeprowadzająca testy komisja uznała pistolet Browninga za konstrukcję obiecującą, ale wymagającą jeszcze opracowania.
W tym czasie trwały poszukiwania następcy wprowadzonego kilka lat wcześniej do uzbrojenia rewolweru M1892 (Colt New Army DA). W 1899 roku rozpoczęła się kolejna seria testów. Poza rewolwerami testowano także pistolety Mauser C/96, Mannlicher M1894 oraz udoskonalony prototyp Colta M1898. Za najlepszą konstrukcję uznano Colta M1898, ale wojskowi żądali przeprowadzenia prób żywotności. Odbyły się one 19 lutego 1900 roku (dopiero wtedy zgromadzono odpowiednią ilość produkowanej w niewielkiej ilości amunicji .38 ACP). Wystrzelenie 900 naboi (seriami po 50 naboi, z przerwami na chłodzenie, ale bez czyszczenia i smarowania) nie spowodowało widocznego zużycia mechanizmów pistoletu. 22 marca odbyła się kolejna seria testów. Podczas oddawania kolejnych 900 strzałów pękła oś tylnego łącznika łączącego lufę ze szkieletem i uległa uszkodzeniu lufa. Po naprawie pistoletu próby kontynuowano. Po wystrzeleniu następnych 558 pocisków ponownie pękła oś tylnego łącznika, a później oś przedniego łącznika. Łącznie z jednego pistoletu oddano 5800 strzałów, a raport komisji stwierdzał, że pistolet prawdopodobnie wytrzymałby jeszcze następne 5800 strzałów. Uznano także że pistolet ma prostszą niż rewolwer konstrukcję, jest łatwiejszy w obsłudze, wytrzymały na uszkodzenia, ma większą szybkostrzelność praktyczną, jest łatwy do ładowania oraz celniejszy niż rewolwer.
W wyniku testów komisja zaleciła zakup niewielkiej partii pistoletów do testów w jednostkach. Zalecono także wprowadzenie zmian w konstrukcji pistoletu (skrócenie osi łączników) i zwiększenie kalibru broni. W 1901 roku armii przekazano 100 seryjnych pistoletów oznaczonych jako "Colt M1900". Jednocześnie Browning rozpoczął prace nad przystosowaniem pistoletu do naboju .41 ACP (10,2 × 23 mm SR).
Pistolety M1900 przekazano jednostkom US Army. Znalazły się wśród nich nie tylko jednostki stacjonujące w kraju, ale także na zajętych po wojnie amerykańsko-hiszpańskiej Kubie i Filipinach. W tych samych jednostkach testowano jednocześnie pistolet Parabellum. Opinie testujących były zgodne. Pistolet Browninga był oceniany pozytywnie, ale pojawiły się także uwagi krytyczne. Postulowano zwiększenie kalibru i to do tradycyjnego dla armii amerykańskiej kalibru .45 (11,43 mm), wprowadzenie mechanizmu samonapinania kurka, przeniesienie rowków do odciągania zamka na przód broni oraz wydłużenie chwytu. Skarżono się także na złe wyważenie pistoletu, zbyt ciężkiego na lufę, oraz konstrukcję bezpiecznika (M1900 był zabezpieczany poprzez wciśnięcie szczerbinki).
Pomimo uwag krytycznych w grudniu 1900 roku wojsko zakupiło kolejne 200 pistoletów z których 197 przekazano jednostkom stacjonującym w Manili. Część z dostarczonych pistoletów wyprodukowana w 1901 roku była pozbawiona bezpiecznika i posiadało zwykłą szczerbinę.
Dalszych dostaw pistoletu M1900 nie kontynuowano z uwagi na rozpoczęcie produkcji pistoletu M1902.
Opis.
Colt M1900 był bronią samopowtarzalną. Zasada działania oparta o krótki odrzut lufy. Zamek ryglowany trzema ryglami, odryglowanie przez obniżenie lufy. Obniżenie lufy powodowały dwa łączniki (na początku i końcu lufy). Mechanizm spustowy bez samonapinania z kurkowym mechanizmem uderzeniowym. Kurek zewnętrzny. Rolę bezpiecznika pełniła podstawa muszki która po opuszczeniu blokowała iglicę (ostatnie egzemplarze nie posiadały żadnego bezpiecznika).
Colt M1900 był zasilany z wymiennego, jednorzędowego magazynka pudełkowego o pojemności 7 naboi, umieszczonego w chwycie. Zaczep magazynka w dolnej części chwytu.
Lufa gwintowana.
Przyrządy celownicze mechaniczne (muszka i szczerbinka).

</doc>
<doc id="433988" url="https://pl.wikipedia.org/wiki?curid=433988" title="Marek Leśniak">
Marek Leśniak

Marek Sebastian Leśniak (ur. 29 lutego 1964 w Goleniowie) – polski piłkarz występujący na pozycji napastnika – zawodnik m.in. Pogoni Szczecin i Bayeru 04 Leverkusen, na przełomie lat 80. i 90. występował w reprezentacji Polski.
Kariera.
Leśniak zaczynał karierę klubową w lokalnym klubie Pomorzanin Nowogard, w rodzinnym Nowogardzie. W 1982 roku przeniósł się do Pogoni Szczecin. W tym okresie występował również w młodzieżowej reprezentacji Polski, z którą zdobył 3. miejsce na młodzieżowych Mistrzostwach Świata w 1983. W sezonie 1983/1984 został powołany do pierwszego składu Pogoni i stał się jej czołowym napastnikiem. 7 października 1986 zadebiutował w drużynie narodowej seniorów, w towarzyskim meczu przeciwko Korei Północnej zremisowanym w Bydgoszczy 2:2. W 1987 wywalczył z drużyną wicemistrzostwo kraju i został królem strzelców ligi z 24 bramkami w 30 meczach.
Przebywając na zgrupowaniu olimpijskiej reprezentacji Polski na terenie Danii, w dniu 20 maja 1988 oddalił się z hotelu w Aarhus, po czym nie powrócił z ekipą do kraju. Wyjechał do RFN, aby rozpocząć w pełni profesjonalną karierę piłkarską. Jego pierwszym klubem był Bayer 04 Leverkusen, zdobywca Pucharu UEFA 1988. Polak szybko stał się podstawowym zawodnikiem „Aptekarzy”. W czterech sezonach rozegrał większość meczów ligowych, strzelał również bramki w Bundeslidze i pucharach. W sezonie 1989/90 był najlepszym strzelcem Bayeru Leverkusen (8 goli). Jego kariera reprezentacyjna nie była bogata w sukcesy. Karierę w kadrze zakończył 17 maja 1994 meczem z Austrią w Katowicach (3:4). Wcześniej przeszedł z Leverkusen do grającego w ll lidze SG Wattenscheid 09 z Bochum. W klubie tym grał przez trzy sezony. W tym czasie w plebiscycie tygodnika „Piłka Nożna” wybrany został Piłkarzem Roku 1993. W 1995 był zawodnikiem TSV 1860 Monachium, zaś wiosną 1996 występował w KFC Uerdingen. Latem 1996 wyjechał do Szwajcarii, gdzie strzelał bramki dla pierwszoligowego Neuchâtel Xamax. W 1997 powrócił do niemieckiej Bundesligi, w której po raz ostatni grał w zespole Fortuna Düsseldorf. W 1999 przeniósł się do niższej ligi, do zespołu Preußen Münster. Karierę zawodniczą kończył w SSVg Velbert oraz w SV Hilden-Nord.
W sezonie 2012-13 był trenerem szóstoligowego niemieckiego zespołu TuSpo Richrath. Od czerwca 2015 do kwietnia 2018 prowadził szóstoligowy SpVg Olpe.

</doc>
<doc id="433993" url="https://pl.wikipedia.org/wiki?curid=433993" title="Paderek">
Paderek

Paderek – potoczne określenie kilku polskich szkół, których patronem jest Ignacy Jan Paderewski:
Zobacz też:

</doc>
<doc id="433994" url="https://pl.wikipedia.org/wiki?curid=433994" title="Kristen Skjeldal">
Kristen Skjeldal

Kristen Skjeldal (ur. 27 maja 1967 r. w Voss) – norweski narciarz, zdobywca trzech medali olimpijskich.
Kariera.
Pierwszy złoty medal zdobył w 1992 r. na igrzyskach olimpijskich w Albertville w sztafecie 4x10 km (biegli także: Terje Langli, Vegard Ulvang i Bjørn Dæhlie). Wziął także udział w igrzyskach w Lillehammer, gdzie wystąpił tylko w biegu na 30 km techniką dowolną, zajmując 18. miejsce. Kolejne medale zdobywał w 2002 r. podczas igrzysk w Salt Lake City. Powtórnie był członkiem zwycięskiej sztafety 4x10 km (biegli także: Anders Aukland, Frode Estil i Thomas Alsgaard), a w biegu na 30 km stylem dowolnym ze startu wspólnego zdobył brązowy medal. Do mety przybiegł na miejscu czwartym, jednak dzięki dyskwalifikacji za doping zwycięzcy Johanna Mühlegga reprezentującego Hiszpanię przesunął się o pozycję wyżej.
Jego pierwszą imprezą międzynarodową były mistrzostwa świata w Val di Fiemme rozgrywane w 1991 r. Zajął tam 7. miejsce w biegu na 15 km techniką dowolną. Na mistrzostwach w Thunder Bay ani razu nie znalazł się w pierwszej dziesiątce. Lepiej wypadł na mistrzostwach w Trondheim, gdzie był ósmy w biegu na 30 km techniką dowolną. Swój najlepszy wynik na mistrzostwach świata osiągnął podczas mistrzostw w Ramsau, gdzie zajął 6. miejsce w biegu na 50 km stylem klasycznym. Dwa lata później, na mistrzostwach świata w Lahti był dziesiąty w biegu łączonym na 20 km oraz w biegu na 50 km techniką dowolną. Mistrzostwa świata w Val di Fiemme w 2003 r. były jednymi z najsłabszych w jego wykonaniu, zajmował bowiem miejsca w trzeciej dziesiątce. Ostatnimi mistrzostwami w jego karierze były rozgrywane w 2005 r. mistrzostwa w Oberstdorfie. Również one nie przyniosły mu medalu, zajął 7. miejsce zarówno w biegu łączonym na 30 km jak i w biegu na 50 km stylem klasycznym. Mimo iż Skjeldal jest dwukrotnym mistrzem olimpijskim w sztafecie, to nie tylko nie zdobył medalu, ale nigdy w tej konkurencji nie startował na mistrzostwach świata.
Karierę sportową zakończył w 2008 r. startując w biegu na 50 kilometrów w Oslo Holmenkollen. Jego brat Gudmund Skjeldal również uprawiał biegi narciarskie.

</doc>
<doc id="433995" url="https://pl.wikipedia.org/wiki?curid=433995" title="Żywotnik olbrzymi">
Żywotnik olbrzymi

Żywotnik olbrzymi ("Thuja plicata" Donn ex D.Don, 1824) – gatunek drzewa iglastego z rodziny cyprysowatych. Występuje w stanie dzikim w zachodniej części Ameryki Północnej, wzdłuż wybrzeży Oceanu Spokojnego, na obszarze od Alaski po Kalifornię. W Polsce uprawiany jako roślina ozdobna, dawniej także na leśnych powierzchniach doświadczalnych. W zachodniej części kraju zadomowiony na nielicznych stanowiskach (kenofit). W lasach może tworzyć zwarte odnowienia pochodzące z samosiewu.

</doc>
<doc id="433999" url="https://pl.wikipedia.org/wiki?curid=433999" title="Peter Härtling">
Peter Härtling

Peter Härtling (ur. 13 listopada 1933 w Chemnitz, zm. 10 lipca 2017 w Rüsselsheim am Main) – niemiecki pisarz.

</doc>
<doc id="434000" url="https://pl.wikipedia.org/wiki?curid=434000" title="Kjetil André Aamodt">
Kjetil André Aamodt

Kjetil André Aamodt (ur. 2 września 1971 w Oslo) – norweski narciarz alpejski, wielokrotny medalista igrzysk olimpijskich, mistrzostw świata seniorów i juniorów oraz zdobywca Pucharu Świata. Jeden z najbardziej wszechstronnych i utytułowanych zawodników w historii dyscypliny. Wygrywał zawody Pucharu Świata we wszystkich pięciu konkurencjach: biegu zjazdowym, supergigancie, slalomie, slalomie gigancie oraz kombinacji.
Kariera.
Po raz pierwszy na arenie międzynarodowej Kjetil André Aamodt pojawił się w 1987 roku, podczas mistrzostw świata juniorów w Sälen. Zajął tam 22. miejsce w slalomie i 38. miejsce w slalomie gigancie. Na rozgrywanych rok później mistrzostwach świata juniorów w Madonna di Campiglio jego najlepszym wynikiem było jedenaste miejsce w kombinacji. Startował także na MŚJ w Aleyska w 1989 roku, zajmując między innymi piąte miejsce w gigancie i dziesiąte w supergigancie. Największe sukcesy w tej kategorii wiekowej osiągnął jednak na mistrzostwach świata juniorów w Zinal, gdzie zdobywał medale we wszystkich konkurencjach. Norweg był tam najlepszy w zjeździe, supergigancie i kombinacji, a w slalomie i slalomie gigancie zajmował drugie miejsce.
W międzyczasie zadebiutował w zawodach Pucharu Świata, zajmując 23 listopada 1989 roku w Park City piętnaste miejsce w gigancie. Tym samym już w swoim debiucie wywalczył pierwsze pucharowe punkty. W sezonie 1989/1990 punktował jeszcze kilkukrotnie, najlepszy wynik osiągając 10 marca 1990 roku w Hemsedal, gdzie był piąty w supergigancie. W efekcie zajął 39. miejsce w klasyfikacji generalnej. Podobne wyniki uzyskiwał w kolejnym sezonie, punktował jednak częściej, co dało mu 17. pozycję w klasyfikacji końcowej. Najlepszy wynik w zawodach pucharowych osiągnął 6 stycznia 1991 roku w Garmisch-Partenkirchen, gdzie był piąty w supergigancie. Na przełomie stycznia i lutego 1991 roku wystąpił na mistrzostwach świata w Saalbach-Hinterglemm, gdzie zdobył swój pierwszy medal w rywalizacji seniorów. W supergigancie zajął drugie miejsce, rozdzielając na podium Austriaka Stephana Eberhartera i Francuza Francka Piccarda. Medal zdobył jeszcze zanim udało mu się wywalczyć podium w Pucharze Świata. Na tych samych mistrzostwach zajął także dwunaste miejsce w slalomie, a rywalizacji w gigancie nie ukończył.
Na podium zawodów PŚ po raz pierwszy stanął 8 marca 1992 roku w Panoramie, gdzie był drugi w supergigancie, plasując się za Güntherem Maderem z Austrii. W kolejnych zawodach sezonu 1991/1992 na podium stawał jeszcze dwukrotnie: 15 marca w Aspen zwyciężył w tej samej konkurencji, a 20 marca 1992 roku w Crans-Montana był drugi w gigancie. W pierwszej dziesiątce zawodów plasował się jeszcze cztery razy, zajmując ostatecznie trzynaste miejsce w klasyfikacji generalnej i piąte w klasyfikacji supergiganta. W lutym 1992 roku brał udział w igrzyskach olimpijskich w Albertville, zdobywając dwa medale. Olimpijskie starty zaczął od zajęcia 26. miejsca w zjeździe. Siedem dni później zwyciężył w supergigancie, wyprzedzając bezpośrednio reprezentującego Luksemburg Marka Girardellego i swego rodaka, Jana Einara Thorsena. Następnie zajął trzecie miejsce w gigancie, w którym lepsi byli tylko Włoch Alberto Tomba i Marc Girardelli. Aamodt wystąpił także w slalomie, w którym po pierwszym przejeździe był dwudziesty. Podczas drugiego przejazdu wypadł z trasy i nie ukończył zawodów. Na rozgrywanych rok później mistrzostwach świata w Morioce Norweg był najlepszy w slalomie i gigancie. Zdobył także srebrny medal w kombinacji, przegrywając o 1,87 pkt ze swym rodakiem, Lasse Kjusem oraz wyprzedzając Girardellego o 0,18 pkt. Aamodt po zjeździe plasował się dopiero na czternastej pozycji, jednak w slalomie uzyskał najlepszy czas i awansował do pierwszej trójki. W zawodach pucharowych sezonu 1992/1993 dziewięciokrotnie stawał na podium, przy czym sześć razy zwyciężał: 28 listopada w Sestriere, 23 marca w Oppdal i 27 marca w Åre był najlepszy w gigancie, a 7 marca w Aspen, 21 marca w Kvitfjell i 26 marca w Åre wygrywał supergiganta. W klasyfikacji generalnej był drugi za Girardellim, a w klasyfikacjach giganta i supergiganta zdobywał Małą Kryształową Kulę. Był ponadto trzeci w klasyfikacji kombinacji, za Girardellim i Maderem.
Największy sukces w Puchar Świata osiągnął w sezonie 1993/1994, kiedy zdobył Kryształową Kulę za zwycięstwo w klasyfikacji generalnej. Na podium znalazł się osiem razy, w tym czterokrotnie zwyciężał: 11 stycznia w Hinterstoder i 19 marca w Vail w gigancie, 29 stycznia w Chamonix w zjeździe, a dzień później w tej samej miejscowości wygrał kombinację. Uzyskane wyniki dały mu zwycięstwo w klasyfikacji kombinacji oraz drugie miejsce w klasyfikacji giganta, w której lepszy był tylko Austriak Christian Mayer. W 1994 roku wystąpił również na igrzyskach olimpijskich w Lillehammer, zdobywając trzy medale. Najpierw był drugi w zjeździe, przegrywając tylko z Tommym Moe z USA o 0,04 sekundy. Następnie zdobył srebro w kombinacji, zajmując szóste miejsce w zjeździe i dziewiąte w slalomie. Na podium rozdzielił dwóch rodaków: Lasse Kjusa i Haralda Stranda Nilsena. Był to trzeci przypadek w olimpijskiej historii narciarstwa alpejskiego, w którym całe podium zajęli zawodnicy z jednego kraju (na ZIO 1956 dokonali tego Austriacy w gigancie, a na ZIO 1964 Austriaczki w zjeździe). Dwa dni później zdobył brązowy medal w supergigancie, ulegając tylko Niemcowi Markusowi Wasmeierowi i Tommy’emu Moe. Na tych samych igrzyskach Aamodt był także dwunasty w gigancie oraz slalomie, którego nie ukończył, chociaż prowadził po pierwszym przejeździe.
W sezonach 1994/1995 i 1995/1996 spadł z podium klasyfikacji generalnej Pucharu Świata. Łącznie cztery razy znalazł się na podium, jedyne zwycięstwo odnosząc 7 marca 1996 roku w Kvitfjell, gdzie był najlepszy w supergigancie. Nie znalazł się także w najlepszej trójce w żadnej z klasyfikacji, choć w sezonie 1994/1995 był czwarty w klasyfikacjach giganta i kombinacji. W lutym 1996 roku wystartował na mistrzostwach świata w Sierra Nevada, gdzie wywalczył brązowy medal w supergigancie. W konkurencji tej lepsi okazali się jedynie kolejny Norweg, Atle Skårdal oraz Patrik Järbyn ze Szwecji. Był to jego jedyny medal na tych mistrzostwach, poza tym jego najlepszym wynikami były szóste miejsce w kombinacji oraz ósme w slalomie.
Kolejny sukces osiągnął podczas mistrzostw świata w Sestriere w 1997 roku, gdzie zwyciężył w kombinacji. Zarówno w zjeździe do kombinacji, jak i slalomie uzyskał drugie czasy, wystarczyło to jednak do zwycięstwa o 0,26 sekundy przed Bruno Kernenem ze Szwajcarii i o 1,29 sekundy przed Austriakiem Mario Reiterem. Norweg był tam też szósty w gigancie, ósmy w supergigancie i dziewiąty w zjeździe. Wysokie miejsca zajmował także zawodach PŚ. Tylko w jednym starcie nie zdobył żadnych punktów, a na podium stanął sześć razy. Zwyciężył tylko raz: 14 stycznia 1997 rok uw Adelboden był najlepszy w gigancie. W klasyfikacji generalnej dało mu to drugie miejsce za Francuzem Lukiem Alphandem. Drugi był także w klasyfikacji giganta (wygrał Szwajcar Michael von Grünigen), a w klasyfikacji kombinacji zwyciężył. Sezon 1997/1998 rozpoczął od zajęcia drugiego miejsca w slalomie równoległym 24 października 1997 roku w Tignes, jednak w kolejnych startach tylko dwukrotnie zmieścił się w najlepszej trójce: 20 listopada w Park City był drugi w gigancie, a 25 stycznia 1998 roku w Kitzbühel był najlepszy w kombinacji. W klasyfikacji końcowej był tym razem czwarty, a w klasyfikacji kombinacji zajął drugie miejsce za Wernerem Franzem z Austrii. W lutym 1998 roku startował na igrzyskach olimpijskich w Nagano, lecz nie zdobył żadnego medalu. Była to pierwsza duża międzynarodowa impreza, na której Aamodt nie stanął na podium w żadnej z konkurencji. Najlepszy wynik uzyskał w supergigancie, który zakończył na piątej pozycji. Był także trzynasty w zjeździe, a rywalizacji w kombinacji i slalomie gigancie nie ukończył.
Zarówno sezon 1998/1999, jak i sezon 1999/2000 Norweg ukończył na drugim miejscu w klasyfikacji generalnej. W 1999 roku zwyciężył Lasse Kjus, a rok później najlepszy był Austriak Hermann Maier. W tym czasie Aamodt łącznie szesnaście razy stawał na podium, odnosząc cztery zwycięstwa: 24 stycznia 1999 roku w Kitzbühel, 9 stycznia w Chamonix i 23 stycznia 2000 roku w Kitzbühel był najlepszy w kombinacji, a 16 stycznia 2000 roku w Wengen zwyciężył w slalomie. W obu sezonach zwyciężał w klasyfikacji kombinacji, a w sezonie 1999/2000 najlepszy był także w klasyfikacji slalomu. W lutym 1999 roku zdobył dwa medale podczas mistrzostw świata w Vail. W kombinacji okazał się najlepszy, uzyskując drugi czas w zjeździe i trzeci czas slalomu. Na podium wyprzedził Kjusa o 0,16 sekundy i Paula Accolę ze Szwajcarii o 0,53 sekundy. Trzy dni wcześniej wywalczył brąz w zjeździe, plasując się za Maierem i Kjusem.
Dwa medale wywalczył także na rozgrywanych dwa lata później mistrzostwach świata w Sankt Anton. Najpierw obronił tytuł mistrza świata w kombinacji, uzyskując czwarty czas zjazdu i najlepszy czas w slalomie. Dwa dni później zdobył srebrny medal w gigancie, rozdzielając na podium Szwajcara Michaela von Grünigena i Francuza Frédérica Covili. Na tych samych mistrzostwach był też między innymi siódmy w slalomie. W zawodach Pucharu Świata prezentował się słabiej niż w poprzednich sezonach, tylko dwukrotnie plasując się na podium i nie odnosząc żadnego zwycięstwa. W klasyfikacji generalnej sezonu 2000/2001 był siódmy, a w poszczególnych konkurencjach najlepszy wynik uzyskał w kombinacji, w której był trzeci. W kolejnym sezonie na podium stawał czterokrotnie, w tym 13 stycznia w Wengen i 20 stycznia 2002 roku w Kitzbühel wygrywał kombinację. W klasyfikacji po raz kolejny zajął drugie miejsce, tym razem ulegając Austriakowi Stephanowi Eberharterowi. Zwyciężył ponadto w klasyfikacji kombinacji, a w klasyfikacjach zjazdu i supergiganta był szósty. Igrzyska olimpijskie w Salt Lake City w 2002 roku przyniosły mu kolejne złote medale. Norweg zwyciężył w kombinacji oraz, drugi raz w karierze, w supergigancie. Był też między innymi czwarty w zjeździe, przegrywając walkę o medal z Eberharterem o 0,37 sekundy.
Ostatnie zwycięstwo w zawodach Pucharu Świata odniósł 19 stycznia 2003 roku w Wengen, gdzie był najlepszy w kombinacji. Na podium stawał także 30 listopada 2002 roku w Lake Louise, 25 stycznia 2003 roku w Kitzbühel (3. miejsce w zjeździe) i 14 stycznia 2003 roku w Adelboden (3. miejsce w gigancie), a w czołowej dziesiątce znalazł się łącznie 18 razy. Pozwoliło mu to na zajęcie czwartego miejsca w klasyfikacji generalnej i klasyfikacji supergiganta oraz drugie w klasyfikacji kombinacji. W lutym 2003 roku wystąpił na mistrzostwach świata w Sankt Moritz, gdzie zdobył srebro w zjeździe. Pierwsze miejsce w tej konkurencji wywalczył Michael Walchhofer, a trzeci był Szwajcar Bruno Kernen. Aamodt zdobył także brązowy medal w kombinacji, przegrywając tylko z Bode Millerem z USA o 0,13 s i Lasse Kjusem o 0,06 s. W październiku 2003 roku Norweg złamał kostkę podczas treningu przed zawodami w Sölden, w wyniku czego stracił cały sezon 2003/2004.
Do rywalizacji powrócił w sezonie 2004/2005, jednak prezentował słabszą formę niż w poprzednich latach. W klasyfikacji generalnej zajął dopiero 26. miejsce, co było najsłabszym wynikiem od sezonu 1989/1990. Ani razu nie stanął na podium, jego najlepszym wynikiem było piąte miejsce wywalczone w trzech różnych konkurencjach. Znalazł się w kadrze Norwegii na mistrzostwa świata w Bormio w 2005 roku, jednak nie zdobył medalu. Najlepszy wynik uzyskał w slalomie, który ukończył na czternastej pozycji. Sezon 2005/2006 rozpoczął od giganta w Sölden, w którym nie zakwalifikował się do drugiego przejazdu. Jednak już w swoim drugim występie tego sezonu, 26 listopada 2005 roku w Lake Louise był drugi w zjeździe. W kolejnych zawodach wielokrotnie plasował się w czołowej dziesiątce i dwukrotnie stawał na podium: 13 stycznia w Wengen był drugi w superkombinacji, a 29 stycznia 2006 roku w Garmisch-Partenkirchen był trzeci w supergigancie. Podium w Ga-Pa było ostatnim w zawodach PŚ w jego karierze. W klasyfikacji generalnej był ostatecznie ósmy, w klasyfikacjach superkombinacji i supergiganta był piąty, a w klasyfikacji zjazdu zajął szóste miejsce. Brał także udział w igrzyskach olimpijskich w Turynie w 2006 roku, dla Aamodta był to piąty występ olimpijski z rzędu. Norweg zwyciężył tam w supergigancie, zostając pierwszym alpejczykiem w historii, który zdobył cztery złote medale olimpijskie i jedynym, który trzykrotnie wygrywał supergiganta na igrzyskach. Zajął tam również czwarte miejsce w zjeździe, przegrywając walkę o podium z Bruno Kernenem o 0,06 sekundy.
Na początku stycznia 2007 roku ogłosił zakończenie kariery sportowej. Do decyzji Aamodta przyczyniła się poważna kontuzja kolana odniesiona w 2006 roku.
W sierpniu 2003 roku Norwegowi skradziono 19 medali, w tym mistrzostw świata i igrzysk olimpijskich, z sejfu w domu jego ojca. W 2007 roku zostały jednak zwrócone właścicielowi, z pomocą kilku anonimowych pośredników.

</doc>
<doc id="434003" url="https://pl.wikipedia.org/wiki?curid=434003" title="Termoelektroliza">
Termoelektroliza

Termoelektroliza – rodzaj elektrolizy, w której elektrolitem nie jest roztwór związku chemicznego zdolnego do dysocjacji elektrolitycznej, lecz związek w postaci czystej, ale stopionej w wysokiej temperaturze.
Termolektroliza jest stosowana m.in. do otrzymywania niektórych metali np. glinu, potasu, wapnia, magnezu, sodu ze stopionych soli lub wodorotlenków tych metali.

</doc>
<doc id="434006" url="https://pl.wikipedia.org/wiki?curid=434006" title="Peter Haertling">
Peter Haertling



</doc>
<doc id="434007" url="https://pl.wikipedia.org/wiki?curid=434007" title="Hasmoneusze">
Hasmoneusze



</doc>
<doc id="434010" url="https://pl.wikipedia.org/wiki?curid=434010" title="Wybuch gazu w Rotundzie PKO w Warszawie">
Wybuch gazu w Rotundzie PKO w Warszawie

Wybuch gazu w Rotundzie PKO w Warszawie – eksplozja, która nastąpiła 15 lutego 1979 roku o godzinie 12:37 w budynku banku PKO w Warszawie znajdującym się u zbiegu ulicy Marszałkowskiej i Alei Jerozolimskich. Przyczyną zdarzenia był wybuch gazu ziemnego.
Katastrofa.
Do eksplozji doszło na dwadzieścia minut przed końcem pierwszej zmiany, gdy w banku znajdowało się około 170 pracowników i trzystu klientów. W momencie wybuchu cały gmach uniósł się nagle, niczym – jak relacjonowali świadkowie zdarzenia – „bańka mydlana”, po czym „pękł” – z przeszklonych ścian na ulice runęły tafle szkła, wewnątrz zaś do podziemi archiwum zapadły się wszystkie kondygnacje budynku. Uszkodzone zostały także sąsiednie budynki.
Budynek Rotundy został zniszczony w siedemdziesięciu procentach. Największe zniszczenia miały miejsce od strony budynku Uniwersalu. W katastrofie śmierć poniosło 49 osób, a 77 zostało rannych (liczba rannych mogła być jednak wyższa). Ostatnią ranną osobę wydobyto z ruin trzy godziny po tragedii. Lżej rannych odwozili do szpitali właściciele prywatnych samochodów. Przeszukiwanie rumowiska trwało 6 dni. Ostatnią ofiarę odnaleziono we wtorek 21 lutego. W pracach przy poszukiwaniu ofiar brali udział strażacy, pracownicy Mostostalu, milicjanci i żołnierze, ogółem prawie 2000 osób. 
Na mocy rozporządzenia Prezydium Rady Narodowej m.st. Warszawy dzień 16 lutego 1979 ogłoszono dniem żałoby narodowej.
Przyczyny katastrofy.
Po dwudziestu latach, w czasie kręcenia dokumentalnej serii "Czarny serial", autorzy dotarli do robotnika, który był prawdopodobnym sprawcą tragedii, w czasie prac konserwacyjnych zbyt silnie dokręcił śrubę kryzy mocującej zawór gazu. 
W wyniku skurczu termicznego, wywołanego niską temperaturą, zbyt mocnego dokręcenia kryzy oraz ruchów podłoża (wywołanych komunikacją nadziemną i podziemną linią średnicową PKP, oddaloną od miejsca katastrofy o 8 m) doszło do pęknięcia kopuły zaworu i powstania 77-centymetrowej szczeliny. 
Zima 1979 roku nazywana była "zimą stulecia" ze względu na duże opady śniegu, a następnie bardzo niskie temperatury. Pokrywa śniegu uniemożliwiła wydostanie się gazu ziemnego na powierzchnię, a niska temperatura spowodowała wykroplenie się substancji zapachowej, ostrzegającej o ulatniającym się gazie. 
W wyniku zbiegu okoliczności pozbawiony znacznika zapachowego gaz przedostał się do równolegle ułożonej, 12-otworowej obudowy przewodów instalacji telekomunikacyjnej, a stamtąd do wnętrza budynku. 
Wybuch mogło zainicjować zwarcie w instalacji elektrycznej (sama Rotunda instalacji gazowej nie miała).

</doc>
<doc id="434013" url="https://pl.wikipedia.org/wiki?curid=434013" title="Mroczek posrebrzony">
Mroczek posrebrzony



</doc>
<doc id="434014" url="https://pl.wikipedia.org/wiki?curid=434014" title="Paparazzi">
Paparazzi

Filmy pod takim tytułem:
Muzyka:

</doc>
<doc id="434017" url="https://pl.wikipedia.org/wiki?curid=434017" title="Powstanie Machabeuszy">
Powstanie Machabeuszy



</doc>
<doc id="434018" url="https://pl.wikipedia.org/wiki?curid=434018" title="Shadow of the Beast">
Shadow of the Beast

Shadow of the Beast to platformowa gra komputerowa wyprodukowana przez firmę Reflections Interactive, a wydana przez Psygnosis w 1989 roku. Jej pierwotna wersja była przeznaczona na komputery Amiga, później powstało wiele konwersji na inne platformy. Gra doczekała się również dwóch sequeli.
Produkt firmy Psygnosis wyróżniał się, jak na tamte czasy, wysokiej jakości grafiką i dźwiękiem. Główną wadą gry był zbyt wygórowany poziom trudności, który sprawiał, że przejście całej gry graniczyło z cudem.
Fabuła.
Bohaterem gry jest Aarbron. Jako młody chłopiec został porwany przez sługi władcy ciemności, Maletotha, i przy pomocy magii został zamieniony w tytułową bestię. Aby był posłusznym sługą, odebrano mu jego wolną wolę. Po wielu latach, gdy składano w ofierze nieznajomego człowieka, uczestniczący w obrzędzie Aarbron uświadomił sobie, że zabity właśnie mężczyzna był jego ojcem. Dzięki temu wyzwolił się spod władzy Malethotha i poprzysiągł mu zemstę.

</doc>
<doc id="434024" url="https://pl.wikipedia.org/wiki?curid=434024" title="Wybuch gazu w Gdańsku (1995)">
Wybuch gazu w Gdańsku (1995)

Wybuch gazu w Gdańsku – wybuch gazu, który miał miejsce 17 kwietnia 1995 o godzinie 5:50 w bloku mieszkalnym zlokalizowanym przy al. Wojska Polskiego 39 w gdańskiej dzielnicy Strzyża.
W wyniku eksplozji całkowicie zniszczone zostały kondygnacje piwnic, parteru i pierwszego piętra oraz w znacznym stopniu konstrukcja drugiego piętra. Mimo że reszta budynku, ze względu na zastosowane wzmocnienia konstrukcyjne, zachowała się, jej stan uniemożliwiał bezpieczne prowadzenie akcji ratowniczej w obrębie zmiażdżonych pięter. Podjęto więc decyzję o jej wyburzeniu, co nastąpiło 18 kwietnia. Akcja odgruzowywania powstałej sterty gruzu trwała prawie dwa dni.
W wyniku wybuchu gazu śmierć poniosły 22 osoby, a 12 zostało rannych. Przyczyną katastrofy było celowe rozszczelnienie instalacji gazowej przez jednego z mieszkańców. Była to trzecia katastrofa, po katastrofie autobusu PKS i pożarze w hali Stoczni Gdańskiej, która wydarzyła się na przestrzeni dwunastu miesięcy na terenie miasta.
Historia budynku przed katastrofą.
11-kondygnacyjny jednoklatkowy wieżowiec przy alei Wojska Polskiego 39 został oddany do użytku w czerwcu 1972. Wzniesiono go na podstawie opracowanego w 1966 w Biurze Projektowo-Badawczym Budownictwa Ogólnego „Miastoprojekt” Gdańsk projektu oznaczonego symbolem MBY-110Z, którego autorami byli inż. Jerzy Duszota oraz architekt Janusz Kowalski. Budynek cechował się zastosowaniem wzmocnień konstrukcyjnych w postaci żelbetowych wiązań, okalających każdą kondygnację budynku do połowy jego wysokości. Pierwszy budynek oparty na tym projekcie wzniesiono w latach 1966–1967 w gdyńskiej dzielnicy Cisowa, a do połowy lat 80. w rejonie Pobrzeża Gdańskiego powstało ok. 200 wieżowców tego typu.
W 1989 mieszkańcy budynku założyli spółdzielnię „Nasz Dom”. W 1995 w 77 mieszkaniach wieżowca zameldowane były 172 osoby. Dokładnej liczby osób przebywających w budynku w momencie katastrofy nie ustalono, najprawdopodobniej było to co najmniej 140 osób.
Przebieg zdarzeń.
Wybuch, początek akcji ratunkowej.
W Poniedziałek Wielkanocny 17 kwietnia 1995 ok. godziny 5:45 pogotowie gazowe w Gdańsku Oliwie otrzymało od jednego z mieszkańców 7 piętra zawiadomienie dotyczące ulatniającego się gazu. Zgłoszenia nie przyjęto, a służby techniczne zostały zadysponowane na miejsce po odebraniu tejże informacji przez pogotowie gazowe w Gdańsku Wrzeszczu, o 5:49.
O godzinie 5:50 nastąpił wybuch. Eksplozja zniszczyła wewnętrzne ściany parteru, a jego zewnętrzne ściany wypchnęła poza obręb budynku. Pozostałe piętra spadły, całkowicie niszcząc drugą i znacznym stopniu trzecią kondygnację. Ze względu na zastosowane wzmocnienia konstrukcyjne, rozpad budynku nie postąpił dalej i reszta wieżowca, choć też uszkodzona, „osiadła” na gruzach zmiażdżonych pięter. Huk słyszany był z odległości co najmniej półtora kilometra. Siła wybuchu wybiła szyby w bloku i okolicznych budynkach oraz wyrzuciła z mieszkań wieżowca meble i sprzęt domowy. Sam budynek przechylił się w kierunku al. Wojska Polskiego.
O 5:53 dyżurny Komendy Rejonowej Policji powiadomił straż pożarną o katastrofie. Jeszcze przed godziną 6:00 na miejsce dotarła Jednostka Ratowniczo-Gaśnicza nr 1 z Gdańska Wrzeszcza; po kilku minutach dołączyły do niej kolejne jednostki. Na miejsce wysłanych zostało ponad 20 karetek pogotowia ratunkowego oraz grupy ratowników Polskiego Czerwonego Krzyża z psami poszukiwawczymi. Rozpoczęto ewakuację ocalałych mieszkańców, części z nich udało się wyjść z budynku o własnych siłach przez klatkę schodową oraz balkony i okna na trzecim, niezniszczonym piętrze; pozostałych ewakuowano za pomocą drabin i podnośników hydraulicznych. Ostatnią żywą osobę wydostano z budynku trzy godziny po wybuchu. Poza wieżowcem, ewakuowano również sąsiedni budynek mieszkalny nr 37.
Niestabilny wieżowiec odchylał się od pionu w tempie 1 mm na 5 minut. Do jednego z gwałtowniejszych osunięć, o ok. 50 cm, doszło ok. 10:00, podczas przeszukiwania przestrzeni między gruzowiskiem a stropem 2 piętra. Podczas późniejszych prób dotarcia w te obszary oraz w trakcie przecinania zniszczonych elementów, obserwowano kolejne, niekontrolowane przemieszczenia się całego obiektu. Nie usuwano zniszczonych elementów ściennych znajdujących się wokół budynku, gdyż stanowiły one oparcie dla ocalałej części wieżowca. Do wieczora przechył budynku w kierunku ulicy wzrósł do 1,5 metra.
Mimo że przyłącze gazu zostało zamknięte ok. 6:10, gaz wciąż wydobywał się z przerwanej nitki starego gazociągu, którą odkryto po wyburzeniu budynku, podczas odgruzowywania poziomu piwnicy. Podczas akcji ratowniczej straż wielokrotnie musiała gasić pożary powstające w rumowisku.
Wobec braku możliwości dotarcia do zasypanych kondygnacji, około 14:30 akcja poszukiwawcza została przerwana. Do tego momentu odnaleziono ciała sześciu ofiar. 12 osób rannych zostało przewiezionych do szpitali. Zatrzymano kilka osób próbujących wykraść pozostawione na miejscu katastrofy mienie mieszkańców.
Wyburzanie wieżowca.
Na miejscu katastrofy powołana została komisja pod przewodnictwem głównego inspektora nadzoru budowlanego Andrzeja Dobruckiego, w skład której wchodzili m.in. projektant budynku Jerzy Duszota, zastępca prezydenta miasta Gdańsk Ryszard Gruda oraz Jerzy Ziółko z Politechniki Gdańskiej. Około 22:30 zapadła decyzja o wysadzeniu ocalałej części wieżowca, uznając, że inne sposoby jej rozbiórki są z technicznego punktu widzenia niemożliwe. U podstaw tej decyzji leżało jak najszybsze dotarcie do najniżej położonych, zniszczonych części budynku, gdzie – jak wtedy uważano – mogły znajdować się jeszcze żywe osoby. Nie było to możliwe do wykonania przy zachowaniu pozostałej po wybuchu części budynku, gdyż stwarzała ona zagrożenie dla ratowników i okolicznych budynków – istniało niebezpieczeństwo jej niekontrolowanego zawalenia się. Do tego czasu ekipy ratownicze kilkukrotnie przeszukały 8 pięter wieżowca, a z obszaru między 3 piętrem a rumowiskiem wydobyto wszystkie osoby żywe i ofiary, do których można było dotrzeć; do poszukiwań użyto geofonu oraz psów poszukiwawczych. Ponadto na prośbę mieszkańców strażacy wynieśli z budynku część należących do nich przedmiotów.
Przebieg i sposób wyburzania opracowali specjaliści z Wydziału Inżynierii Wojskowej Wyższej Szkoły Oficerskiej im. Tadeusza Kościuszki (obecnie Akademia Wojsk Lądowych im. generała Tadeusza Kościuszki) we Wrocławiu oraz eksperci z dowództwa Inżynierii Morskiej Marynarki Wojennej. Plan został zatwierdzony przez komandora Bernarda Nakraszewicza oraz zaakceptowany przez komendanta głównego Państwowej Straży Pożarnej Feliksa Delę. Po północy 18 kwietnia przystąpiono do usuwania okolicznych drzew, krzewów i płotów; przygotowano również skokochrony, gdyż budynek odchylał się nawet wtedy, gdy przejeżdżał obok niego podnośnik. 121,5 kg plastycznego materiału wybuchowego zostało założone na poziomie 4. piętra, gdyż tam ściany były wykonane już ze słabszych, betonowych elementów oraz by fala uderzeniowa nie doprowadziła do śmierci kogokolwiek z zasypanych. Aby ograniczyć rozrzut odłamków, na zewnątrz, na wysokości założonych ładunków zostały zamontowane plandeki.
W trakcie przygotowań do wyburzania rozpoczęto ewakuację okolicznych budynków w promieniu 300 metrów. Mieszkańcom polecono pozostawienie otwartych okien, by fala uderzeniowa nie wybiła szyb. Ewakuacja trwała dwie godziny, a wyznaczony teren został otoczony kordonem policji. O godzinie 11:38 zakończono zakładanie ładunków i rozpoczęto wycofywanie ludzi oraz sprzętu na bezpieczną odległość.
Ładunki wybuchowe zdetonowano tuż przed godziną 13:00. Plan wyburzania zakładał, iż budynek przesunie się i „położy” w kierunku al. Wojska Polskiego. Jednak ze względu na stan, w jakim się znajdował, wieżowiec rozpadł się i opadł na dół, tworząc ponad 10-metrowe zwałowisko gruzu. Rezultat wyburzania został przez niektórych obserwatorów akcji oceniony jako jej niepowodzenie. Zdania tego nie podzielali eksperci – Feliks Dela stwierdził, iż „nie można wymagać od takiej budowli, która utraciła wcześniej statykę, że położy się akurat w tym miejscu, w którym byśmy chcieli”; z kolei Jerzy Duszota ocenił, że „tego nie można było lepiej wysadzić”, a w opublikowanym 10 lat później artykule na temat katastrofy podkreślił, że „paradoksalnie sposób w jaki zachowała się konstrukcja uszkodzonego budynku (...) jest najlepszym dowodem na to, że właśnie tę metodę należało zastosować” oraz że inne sposoby rozbiórki wieżowca skończyłyby się tak samo, jednocześnie tworząc ryzyko niekontrolowanego zawalenia się budynku. W wyniku wyburzania żaden okoliczny budynek nie został uszkodzony.
Koniec akcji ratunkowej.
Odgruzowywanie rumowiska trwało prawie kolejne dwie doby. Resztki budynku zostały wywiezione na składowisko odpadów w Gdańsku Szadółkach, gdzie przez następne kilka dni przeszukiwali je funkcjonariusze policji, straży miejskiej i żołnierze Marynarki Wojennej. Podobne działania prowadzono bezpośrednio na miejscu katastrofy – udało się odzyskać przedmioty należące do mieszkańców, które później udostępniono do odbioru. Na wysypisku odnaleziono też szczątki dwóch ofiar. Wywieziono ponad 1000 wywrotek gruzu.
Przy odgruzowywaniu i penetrowaniu ruin pracowało jednocześnie ponad 150 strażaków; do poszukiwań, poza geofonem, użyto również 3 kamer termowizyjnych. W trakcie operacji odnaleziono żywe zwierzęta – kota oraz znajdujące się w klatkach gryzonie; była więc pewność, iż w rumowisku jest dostęp do powietrza. Od godzin popołudniowych 19 kwietnia większość prac poszukiwawczych prowadzono ręcznie, zaczęto bowiem odkrywać zniszczone w wyniku wybuchu gazu trzy najniższe piętra, gdzie spodziewano się największej liczby ofiar.
Bilans.
W katastrofie zginęły 22 osoby. Sekcja zwłok ofiar wykazała, iż wszystkie zgony nastąpiły w momencie eksplozji gazu.
Akcja ratownicza trwała ponad 86 godzin. Uczestniczyło w niej łącznie 1676 strażaków i ratowników. Na gaszenie powstających w rumowisku ognisk zużyto 5 ton środka pianotwórczego.
Wysokość wszystkich spowodowanych wybuchem szkód, wliczając w to utratę mieszkań, obliczono na 120 mln nowych złotych (1,2 bln starych złotych). Akcja ratunkowa kosztowała budżet miasta ponad milion złotych (ponad 10 miliardów starych złotych).
Reakcje na katastrofę i pomoc poszkodowanym.
Wojewoda Maciej Płażyński ogłosił 22 kwietnia dniem żałoby w województwie gdańskim. Na miejsce katastrofy przyjechał przebywający w Gdańsku prezydent Lech Wałęsa oraz szef Urzędu Rady Ministrów Marek Borowski. Kondolencje rodzinom ofiar złożyli m.in. władze Gdańska (prezydentem Gdańska ówcześnie był Tomasz Posadzki) oraz papież Jan Paweł II.
Po katastrofie rozpoczęta została akcja pomocy mieszkańcom zniszczonego wieżowca. „Dziennik Bałtycki” opisywał, że w przeciągu 3 dni od wybuchu lokalne punkty zbiórki pomocy materialnej zostały „dosłownie zawalone darami”. Uruchomionych zostało co najmniej 7 kont bankowych, na których zbierano pieniądze dla poszkodowanych osób; w ciągu 5 dni od wybuchu na konto utworzone przez miasto wpłacono ponad 41 tys. nowych złotych (410 mln starych złotych). Premier Józef Oleksy zdecydował o przeznaczeniu miliona złotych z rezerwy celowej na odbudowę lub zakup mieszkań; minister pracy i polityki socjalnej Leszek Miller poinformował o przekazaniu dodatkowych 350 tys. złotych (3,5 mld starych złotych) na ich podstawowe wyposażenie. Urząd miejski wypłacił każdej osobie po 300 nowych zł (3 mln starych zł) jednorazowej zapomogi oraz przekazał spółdzielni „Nasz Dom” milion złotych na odbudowę budynku. O udzieleniu pomocy finansowej zdecydowały również władze co najmniej dwóch innych gmin, w tym gminy Warszawa-Centrum.
Większość mieszkańców zdecydowała o wzniesieniu nowego budynku w miejsce zniszczonego wieżowca. Jego budowa zakończyła się w 1997. Nowy budynek nie posiada instalacji gazowej.
Śledztwo.
Eksperci niemal natychmiast wykluczyli hipotezę stawiającą jako przyczynę wybuchu eksploatacyjną nieszczelność, np. niezakręcenie kurka kuchenki gazowej. Wersja, jakoby przyczyną eksplozji było umyślne rozszczelnienie instalacji gazowej, uprawdopodobniła się po znalezieniu w gruzowisku dwóch odkręconych korków odwadniaczy, które zamontowane były w ogólnodostępnym korytarzu w piwnicy. Stwierdzono, iż korki te nie mogły same oswobodzić się od instalacji. Wraz z nimi odnaleziono również klucz żabkę ustawiony na ich wielkość, lecz nie udało się ustalić, czy to właśnie jego użyto do ich odkręcenia. Pomiary wykazały, że rozszczelnienie instalacji nastąpiło ok. 4:45–4:50. W ciągu 12–15 minut ulatniania się gazu jego stężenie osiągnęło poziom dolnej granicy wybuchowości. Do momentu eksplozji, tj. 5:50, wydobyło się ok. 230–250 m³ gazu.
Ówczesna Prokuratura Wojewódzka w Gdańsku badała dwie hipotezy na temat sprawcy. Według pierwszej do eksplozji miał przyczynić się Jerzy Szachowski – 60-letni emeryt mieszkający samotnie na parterze wieżowca, który także stał się ofiarą katastrofy. Jego ubrane do wyjścia zwłoki odnaleziono w miejscu dawnego wiatrołapu o 6:05, jako jedne z pierwszych. Mężczyzna ten był skonfliktowany z zarządem spółdzielni oraz sąsiadami, miał odgrażać się administracji. Z powodu zaległości w opłatach za czynsz groziła mu eksmisja. Mimo to w styczniu 1995 ubezpieczył swoje mieszkanie na łączną kwotę 40 tys. złotych. Dokonywał również jego własnoręcznych przeróbek – oględziny wykazały, że w podłodze znajdowały się otwory przechodzące do piwnicy, które nie mogły powstać w wyniku wybuchu; w dodatku bezpośrednio pod lokalem Szachowskiego zamontowane były odkręcone odwadniacze. Kilka dni przed zdarzeniem zaczął wywozić z mieszkania jego wyposażenie.
Druga wersja brana pod uwagę przez śledczych mówiła o kradzieży zaworu instalacji gazowej przez niezidentyfikowanego złomiarza. Ostatecznie hipoteza ta została odrzucona i za sprawcę katastrofy uznano Jerzego Szachowskiego:
Ostatecznie nie ustalono, jaki czynnik wywołał eksplozję. Śledczy ponownie brali pod uwagę dwie wersje: bodźcem inicjującym wybuch mogła być iskra, powstała po włączeniu światła w piwnicy przez mieszkankę bloku, która zeszła, by nakarmić mieszkające tam bezpańskie koty, lub też ogień w mieszkaniu Jerzego Szachowskiego, jaki chwilę przed wybuchem zauważyła jedna z osób mieszkających w budynku nieopodal wieżowca.
Ze względu na śmierć sprawcy, 29 grudnia 1995 Prokuratura Wojewódzka wydała decyzję o umorzeniu śledztwa. Fragmenty instalacji gazowej zostały umieszczone na wystawie poświęconej katastrofie w gdańskim Muzeum Kryminalistyki.
W 2016 historyk Sławomir Cenckiewicz stwierdził, że wybuch gazu mógł zostać upozorowany przez funkcjonariuszy Urzędu Ochrony Państwa w celu wyniesienia z mieszkania Adama Hodysza dokumentów świadczących o domniemanej agenturalnej przeszłości Lecha Wałęsy. Swoją tezę oparł na rozmowach z anonimowymi informatorami, wedle których ofiary katastrofy były „niezamierzonym wypadkiem przy pracy” oraz na dokumencie, z którego wynikało, że w mieszkaniu Hodysza znaleziono kopie tajnych dokumentów. Koncepcja Cenckiewicza była szeroko komentowana oraz oceniana zarówno jako warty zbadania trop, jak i jako niewiarygodna oraz niepoparta dowodami próba skompromitowania byłego prezydenta. Sam Lech Wałęsa nazwał teorię „nieprawdopodobną bzdurą” i „barbarzyństwem”. Prokuratura Krajowa wszczęła w tej sprawie postępowanie sprawdzające, które ostatecznie zakończyło się odmową wszczęcia śledztwa.
Upamiętnienie ofiar.
17 kwietnia 2005 na elewacji nowego budynku, przy drzwiach wejściowych do klatki B, odsłonięto tablicę poświęconą ofiarom katastrofy:
Odniesienie w kulturze.
Katastrofie poświęcono jeden z odcinków serialu dokumentalnego "Czarny serial".

</doc>
<doc id="434025" url="https://pl.wikipedia.org/wiki?curid=434025" title="Heinrich von Veldeke">
Heinrich von Veldeke

Heinrich von Veldeke (ur. przed 1150; zm. między 1190 a 1200; holenderski: "Hendrik van Veldeke") – holendersko-niemiecki pisarz XII wieku; pochodził z arystokratycznego rodu, mającego swoją siedzibę w okolicach Maastricht.
 
Dzieła.
Heinrich von Veldeke był epikiem i minnesängerem. Był jednym z pierwszych, którzy przejęli formy i motywy romantycznego minnesangu.

</doc>
<doc id="434026" url="https://pl.wikipedia.org/wiki?curid=434026" title="Suk Ahras">
Suk Ahras

Suk Ahras (arab. سوق أهراس , fr. "Souk Ahras, w starożytności Tagasta") – miasto w północno-wschodniej części Algierii, stolica prowincji Suk Ahras; ok. 180 tys. mieszkańców.
W okresie istnienia cesarstwa rzymskiego miasto znane było jako Tagasta i należało do prowincji Numidia. Wzmianki o Tagaście znajdują się w dziełach Pliniusza Starszego, historyka rzymskiego z I w. n.e. oraz w "Itinerarium Antonini" z III w., aczkolwiek brak bardziej szczegółowych danych nt. wczesnej historii miasta. Miasto jest znane głównie jako miejsce narodzin Świętego Augustyna. Dziś Tagasta jest katolickim biskupstwem tytularnym.

</doc>
<doc id="434028" url="https://pl.wikipedia.org/wiki?curid=434028" title="Www">
Www



</doc>
<doc id="434034" url="https://pl.wikipedia.org/wiki?curid=434034" title="Maria Amalia Saksońska">
Maria Amalia Saksońska

Maria Amalia Krystyna Saksońska (ur. 24 listopada 1724 w Dreźnie, zm. 27 września 1760 w Madrycie) – królewna polska, księżniczka saska, królowa neapolitańska, sycylijska i hiszpańska.
Życiorys.
Urodziła się jako najstarsza córka Augusta III Sasa, elektora saskiego i króla Polski, i Marii Józefy Habsburżanki, córki cesarza Świętego Cesarstwa Rzymskiego Narodu Niemieckiego, króla Czech i Węgier Józefa I Habsburga.
19 czerwca 1738 w Dreźnie, w wieku 14 lat, poślubiła Karola VII, króla Neapolu (przyszłego króla Hiszpanii). Mimo że małżeństwo to zostało zaaranżowane, para była razem szczęśliwa i miało kilkanaścioro dzieci. Maria Amalia była humanistką. Zapoczątkowała produkcję porcelany w Neapolu i miała duży wpływ na kształt budowy pałacu królewskiego w Casercie oraz wykopaliska w Herkulanum. Paliła tytoń.
W 1759 zmarł bezdzietnie Ferdynand VI, król Hiszpanii, starszy brat męża Marii Amalii, i jej mąż został kolejnym królem Hiszpanii. Jeszcze tego samego roku, para opuściła Neapol i udała się do Madrytu, pozostawiając w Casercie kilkoro swoich dzieci. Ich najstarszy syn - Filip, książę Kalabrii, został odsunięty od dziedziczenia tronu z powodu choroby umysłowej, ale jego młodszy brat Ferdynand został kolejnym królem Neapolu. Drugi syn pary - Karol pojechał do Hiszpanii z rodzicami, gdzie zaczęto go przygotowywać do objęcia hiszpańskiego tronu po śmierci ojca. We wrześniu 1760, rok po przybyciu do Madrytu, Maria Amelia zmarła na zapalenie płuc. Jej mąż miał powiedzieć: "Po 22 latach małżeństwa, to jej pierwszy raz, kiedy Maria Amalia sprawiła mi przykrość" i nigdy ponownie się nie ożenił.

</doc>
<doc id="434036" url="https://pl.wikipedia.org/wiki?curid=434036" title="Krzysztof Jabłoński (żużlowiec)">
Krzysztof Jabłoński (żużlowiec)

Krzysztof Jabłoński (ur. 30 września 1977 w Gnieźnie) – polski żużlowiec.
Życiorys.
Karierę rozpoczął w 1993 roku w barwach Startu Gniezno pod okiem trenera Romualda Łosia. W macierzystym klubie startował do 2000 roku oraz w latach 2002-2003. W 2001 roku na jeden sezon przeniósł się do Polonii Piła, a od 2004 roku startuje w Wybrzeżu Gdańsk. W sezonach 2009-2011 reprezentował barwy klubu Startu Gniezno, w którym pełnił rolę kapitana drużyny. Klub ten opuścił na rzecz klubu z Zielonej Góry, którego barwy reprezentuje od sezonu 2012.
Największy sukces odniósł pod koniec kariery młodzieżowca – w 1998 roku zdobył srebrny medal Indywidualnych Mistrzostw Świata juniorów. Ponadto w tym roku z drużyną Startu zdobył złoto w MDMP, a indywidualnie zajął trzecie miejsce w Srebrnym Kasku. W rywalizacji par w tym samym sezonie zdobył dwa kolejne medale – srebrny wśród młodzieżowców oraz brązowy wśród seniorów. W 2004 roku wystąpił w finale IME, zajmując 6. miejsce. W 2006 w węgierskim Miszkolcu zdobył tytuł Indywidualnego Mistrza Europy.
Jego brat – Mirosław – również jest żużlowcem.
Starty w lidze polskiej.
W lidze polskiej startuje od 1993 roku reprezentując barwy klubów:

</doc>
<doc id="434038" url="https://pl.wikipedia.org/wiki?curid=434038" title="Be Cool">
Be Cool

Be Cool – amerykańska komedia kryminalna z roku 2005.

</doc>
<doc id="434044" url="https://pl.wikipedia.org/wiki?curid=434044" title="Artur Szyk">
Artur Szyk

Artur Szyk, znany także jako Arthur Szyk (ur. 16 czerwca 1894 w Łodzi, zm. 13 września 1951 w New Canaan w stanie Connecticut w Stanach Zjednoczonych) – artysta grafik, ilustrator książek, scenograf, karykaturzysta.
Życiorys.
Urodził się w Polsce pod zaborem rosyjskim w rodzinie żydowskiej, sam zawsze uważał się zarówno za Żyda, jak i Polaka. Od 1921 mieszkał i tworzył głównie we Francji, a od 1937 w Wielkiej Brytanii. W 1940 osiedlił się w Stanach Zjednoczonych, gdzie w 1948 otrzymał amerykańskie obywatelstwo.
Artur Szyk jako grafik i ilustrator zyskał uznanie w okresie międzywojennym – jego prace były wystawiane i publikowane nie tylko w Polsce, lecz również Francji, Wielkiej Brytanii i USA. Popularność przyniosły mu jednak karykatury wojenne, w których po wybuchu II wojny światowej ukazywał przywódców państw Osi – przede wszystkim Hitlera, Mussoliniego i Hirohito. Po zakończeniu wojny w swojej twórczości nadal angażował się politycznie, przede wszystkim popierając utworzenie państwa izraelskiego.
Twórczość Szyka w warstwie treściowej cechuje się zaangażowaniem społecznym i politycznym, a w warstwie formalnej odrzuceniem modernizmu i nawiązywaniem do malarstwa średniowiecznego i renesansowego, zwłaszcza zdobnictwa książek z tych okresów. W przeciwieństwie do prac większości karykaturzystów, twórczość Szyka wyróżnia się bogatą kolorystyką i dbałością o szczegóły.
Artur Szyk (w Europie Zachodniej i USA artysta znany jest jako Arthur Szyk, tak też przeważnie podpisywał swoje prace) jest dzisiaj artystą znanym i często wystawianym jedynie w swojej ostatniej ojczyźnie – Stanach Zjednoczonych. W Europie, również w Polsce, po wojnie został praktycznie zapomniany i dzisiaj jego twórczość na starym kontynencie i w kraju ojczystym jest mało znana.
Pochodzenie i młodość.
Artur Szyk urodził się 16 czerwca 1894 w Łodzi, znajdującej się wtedy pod zaborem rosyjskim, w mieszkaniu przy ulicy Cegielnianej 5 w rodzinie żydowskiej, jako syn Solomona Szyka i jego żony Eugenii. Rodzina przyszłego artysty należała do wyższej klasy średniej. Solomon Szyk był dyrektorem fabryki wyrobów wełnianych M. Fuksa przy ulicy Nowocegielnianej 3, znienawidzonym przez robotników ze względu na swoją surowość co w końcu tragicznie zaważyło na jego życiu: w czerwcu 1905, podczas tzw. powstania łódzkiego, jeden z podległych mu robotników podczas zamieszek oblał jego twarz kwasem, na skutek czego stracił wzrok.
Mały Artur już od dzieciństwa zdradzał talent plastyczny, w wieku 6 lat podobno rysował sceny z powstania bokserów w Chinach. Chociaż jego rodzina była zasymilowana i nie należała do ortodoksyjnych wyznawców judaizmu, Artur chętnie rysował też sceny biblijne ze Starego Testamentu. Zainteresowania te sprawiły, że w 1909 za radą nauczycieli ojciec zdecydował go wysłać na naukę do Paryża, gdzie Artur rozpoczął studia w Académie Julian. W Paryżu Szyk miał okazję poznać trendy dominujące wtedy w sztuce, mimo to zdecydował się pójść własną drogą – bardziej w kierunku tradycji. Szczególnie pociągała go średniowieczna sztuka iluminacji książki, która wywarła ogromny wpływ na jego późniejszą twórczość.
Studiując w Paryżu, Szyk nadal utrzymywał ścisły kontakt ze środowiskiem łódzkim, nie tylko swoją rodziną. W latach 1912–1914 wysyłał do rodzinnego miasta rysunki i karykatury na współczesne tematy polityczne, które były publikowane w łódzkim czasopiśmie satyrycznym "Śmiech". Oznacza to, że artysta zadebiutował w prasie w wieku zaledwie 16 lat.
Po czterech latach spędzonych we Francji w 1913 Szyk powrócił na ziemie polskie i kontynuował studia w Akademii Sztuk Pięknych w Krakowie u Teodora Axentowicza. Oprócz studiów czynnie angażował się w życie kulturalne Krakowa; nie zapominał też o rodzinnej Łodzi, projektując kostiumy i dekoracje dla łódzkiego kabaretu Bi Ba Bo. Czas ten wzmógł również polityczne i narodowe zaangażowanie artysty – Szyk czuł się polskim patriotą, wyrażał też jednak dumę z tego, że jest Żydem i w swoich pracach często przeciwstawiał się antysemityzmowi. Na początku 1914 Szyk z grupą innych artystów i pisarzy pochodzenia żydowskiego udał się w zorganizowaną przez żydowskie stowarzyszenie kulturalne „Hazamir” (hebr.: „słowik”) podróż do Palestyny, gdzie miał okazję zapoznać się z wysiłkami żydowskich osadników, pracujących na rzecz budowy przyszłego państwa żydowskiego.
Wizytę tę przerwał wybuch I wojny światowej. Szyk jako poddany rosyjski w sierpniu 1914 musiał opuścić Palestynę, należącą wtedy do Imperium Osmańskiego, i powrócić do kraju. Został wcielony do armii rosyjskiej i w listopadzie/grudniu 1914 wziął udział w bitwie pod Łodzią, na początku 1915 udało mu się jednak zbiec z wojska i resztę wojny spędził w swoim mieście rodzinnym. Czas spędzony w carskiej armii wykorzystał też na rysowanie rosyjskich żołnierzy, rysunki te jeszcze w tym samym (1915) roku wydał w formie pocztówek.
14 września 1916 Artur Szyk poślubił Julię Liekerman (zm. 1974). Mieli dwójkę dzieci: Jerzego (Georga, 1917-1958) i Alicję Aleksandrę (Alice Alexandrę, 1922-2016, żonę Józefa Braciejowskiego).
Okres międzywojenny.
W odrodzonej Polsce.
Po odzyskaniu przez Polskę niepodległości Szyk w pełni rozwinął działalność artystyczną, łącząc ją z zaangażowaniem politycznym. W 1919, pod wpływem wydarzeń rewolucji listopadowej w Niemczech, we współpracy z Julianem Tuwimem wydał pierwszą ilustrowaną przez siebie książkę o wymowie politycznej: "Rewolucję w Niemczech", będącą satyrą na Niemców, którzy nawet aby wywołać rewolucję, potrzebują zgody cesarza i wojska. Jeszcze w tym samym roku Szyk musiał ponownie wziąć udział w działaniach wojennych – podczas wojny polsko-bolszewickiej (1919/1920) służył jako oficer kawalerii, przede wszystkim jednak był kierownikiem artystycznym wydziału propagandy armii w Łodzi.
Wyjazd do Francji.
W 1921 Artur Szyk z rodziną przeprowadził się do Paryża, gdzie mieszkał do 1937. Podczas pobytu w Paryżu dokonał się przełom w warstwie formalnej twórczości Szyka. Podczas gdy ilustracje poprzednich książek, przy których pracował Szyk, były zwykłymi rysunkami piórkiem i tuszem (przed 1925 Szyk zilustrował sześć książek, również dla polskich wydawnictw publikujących w jidysz), książki wydane w Paryżu mają już ilustracje pełne kolorów, w których widać w spełni wykształcony styl artysty. Pierwszą zilustrowaną w ten sposób książką była "Księga Estery" ("Le livre d'Esther", 1925), Szyk stworzył też szatę graficzną do dialogu Gustawa Flauberta "Kuszenie świętego Antoniego" ("La tentation de Saint Antoine" 1926), powieści Pierre’a Benoît "Studnia Jakuba" ("Le puits de Jacob" 1927) i innych dzieł. Ilustracje te, wyróżniające się bogactwem kolorów i szczegółowością przedstawień, świadomie nawiązują do średniowiecznych i renesansowych tradycji iluminacji książek, często z wplecionymi w zaskakujący sposób elementami współczesnymi (np. autoportretem samego Szyka, ukazanym pod jedną z postaci). Jedynym wyjątkiem są ilustracje do dwutomowego zbioru anegdot o Żydach "Le juif qui rit" (1926/27), w których artysta powrócił do prostej czarno-białej grafiki (książka ta, jedna z bardziej znanych w jego twórczości, paradoksalnie spotkała się z zarzutem powielania antysemickich stereotypów).
Renomę artysty podnosiły wystawy, organizowane m.in. przez wspierającą go Galeries Auguste Decour (po raz pierwszy galeria ta wystawiła prace Szyka w 1922). Nabywcami jego prac byli m.in. ówczesny francuski minister oświaty i kultury Anatole de Monzie i nowojorski fabrykant Harry Glemby.
Po przeprowadzce do Paryża Szyk nie mieszkał jedynie we Francji, lecz często podróżował, przeważnie w celach artystycznych. W 1922 spędził 7 tygodni w Maroku, wtedy protektoracie francuskim, gdzie wykonał portret paszy Marrakeszu – za pracę tę otrzymał jako ambasador dobrej woli od francuskiego rządu order Palmy Akademickie (Palmes académiques). W 1931 został zaproszony do siedziby Ligi Narodów w Genewie, gdzie zlecono mu zilustrowanie statutu Ligi. Artysta wykonał część kart, na skutek rozczarowania postawą organizacji w latach 30. nie ukończył jednak tej pracy.
"Statut kaliski". "Waszyngton i jego czasy".
„Jestem Żydem, a Polska jest moją ojczyzną. Nie umiem jednego od drugiego oddzielić w moim sercu. Bolał mię spór polsko-żydowski, wywołany w pierwszym rzędzie przez obce czynniki, oburzały oszczercze napaści wrogów na Polskę, którą nazywali krajem ucisku i pogromów żydostwa. W „Statucie kaliskim” gloryfikuję jeden z najpiękniejszych aktów liberalizmu polskiego w dziejach Europy. Wierzę mocno, że świetne tradycje polskiej tolerancji religijnej i narodowej zatriumfują nad nagonkami rozpętanych nacjonalizmów.” – Artur Szyk podczas wystawy autorskiej w Warszawie w 1932 roku
W okresie pobytu we Francji Szyk nie zerwał również kontaktów z Polską, często odwiedzając swój kraj ojczysty, ilustrując tu książki i organizując wystawy swoich prac. Drugą połowę lat 20. spędził przede wszystkim nad zilustrowaniem "Statutu kaliskiego", zbioru przywilejów nadanych Żydom w 1264 przez księcia kaliskiego Bolesława Pobożnego. W latach 1926–1928 na 45 stronach stworzył bogatą oprawę graficzną statutu, przedstawiającą wkład Żydów do społeczeństwa polskiego, łącznie z ich uczestnictwem w walkach niepodległościowych, np. podczas powstania styczniowego lub w legionach Piłsudskiego, któremu Szyk zresztą zadedykował swoje dzieło. Jedną stronę artysta zadedykował rewolucji 1905 roku poświęcając ją swojemu rodzinnemu miastu Łodzi. W formie książkowej "Statut kaliski" został wydany w Monachium w 1932, ale już wcześniej zyskał dużą popularność: ok. 1927 w Krakowie wydano pocztówki z reprodukcjami ilustracji Szyka, w 1929 pokazano go na wystawach w Warszawie, Łodzi i Kaliszu, a w latach 1932/33 zorganizowano nawet „Okrężną Wystawę Dzieł Artura Szyka” pod protektoratem ministra spraw zagranicznych Augusta Zaleskiego, podczas której "Statut" zaprezentowano na wystawach w 14 miastach Polski. 
Drugim wielkim cyklem historycznym stworzonym przez Szyka był "Waszyngton i jego czasy", który rozpoczął w Paryżu w 1930. Cykl, który ostatecznie objął 38 grafik, przedstawiał wydarzenia amerykańskiej wojny o niepodległość i był hołdem złożonym pierwszemu prezydentowi USA i w ogólności całemu narodowi amerykańskiemu. W 1934 cykl zaprezentowano na wystawie w Bibliotece Kongresu Stanów Zjednoczonych w Waszyngtonie; przyniósł on Szykowi kolejne odznaczenie – tym razem w postaci Medalu Dwustulecia Jerzego Waszyngtona ("The George Washington Bicentennial Medal") od rządu amerykańskiego.
"Hagada". Wyjazd do Londynu. Wystawa światowa w Nowym Jorku.
Grafiki Szyka zyskały jeszcze wyraźniejszą wymowę polityczną po objęciu w Niemczech w 1933 władzy przez Hitlera. Karykatury Führera Szyk zaczął rysować już w 1933, prawdopodobnie pierwszą pracą artysty skierowaną przeciwko wodzowi III Rzeszy był ołówkowy rysunek Hitlera ukazanego jako nowy faraon. Karykatury te zapowiadały kolejny wielki cykl Szyka – uważaną za jego "opus magnum" "Hagadę".
"Hagada" jest bardzo ważną i popularną w kulturze i religii żydowskiej opowieścią o wyjściu Żydów z Egiptu, która co roku jest odczytywana podczas wieczoru sederowego. Szyk zilustrował ją w 48 rysunkach w latach 1932–1938, a rozwój sytuacji politycznej w Niemczech w tym czasie skłonił go, aby wprowadzić do niej elementy współczesne. Dotyczyło to w szczególności przypowieści o czterech synach, w której pod postacią niegodziwego syna Szyk przedstawił mężczyznę w niemieckim stroju, z wąsikiem przypominającym Hitlera. W pierwotnej wersji cykl miał jeszcze ostrzejszą wymowę: na rysunkach widoczne były węże ze swastykami, pojawiały się głowy Hermanna Göringa i Josepha Goebbelsa.
W 1937 Artur Szyk wyjechał do Londynu w celu wydania "Hagady". Podczas trzyletnich prac edytorskich artysta musiał się jednak zgodzić na wiele kompromisów, m.in. usunięto lub zamalowano wszystkie swastyki; nie jest wiadome, czy uczynił to na skutek nacisków wydawców czy brytyjskich polityków, prowadzących wobec Niemiec politykę "appeasement". Ostatecznie "Hagada" została wydana w Londynie w 1940, artysta zadedykował ją królowi Jerzemu VI.
Ostatnią dużą prezentacją prac Szyka przed wybuchem wojny była prezentacja jego grafik na Wystawie Światowej w Nowym Jorku, która została otwarta w kwietniu 1939. Tematem 22 grafik Szyka pokazanych na wystawie w pawilonie polskim były początki osadnictwa polskiego w Ameryce, wkład Polaków do historii Stanów Zjednoczonych, a także związki pomiędzy oboma krajami.
Okres II wojny światowej.
Reakcja na wybuch wojny.
Wybuch II wojny światowej zastał Szyka w Wielkiej Brytanii, gdzie nie tylko nadzorował prace przy wydaniu "Hagady", ale nadal tworzył i wystawiał swoje prace. Na wybuch wojny artysta zareagował natychmiast. W styczniu 1940 w Fine Art Society w Londynie otwarto wystawę jego 72 karykatur pt. "War and „Kultur” in Poland". Wystawa spotkała się z pozytywną oceną. Jak napisał recenzent "The Times":
Szyk rysował coraz więcej karykatur wymierzonych w państwa Osi i ich przywódców, stawał się też coraz bardziej popularny. Amerykańskie wydawnictwo G.P. Putnam's Sons w 1940 zaproponowało artyście wydanie tomu jego rysunków. Szyk wyraził zgodę, owocem tego był album "The New Order", wydany w 1941, już po przyjeździe Szyka do USA, ale jeszcze przed przystąpieniem Stanów Zjednoczonych do wojny.
Cechą wyróżniającą Szyka spośród innych karykaturzystów działających podczas II wojny światowej było przy tym to, że w swoich pracach koncentrował się na przedstawianiu wrogów aliantów, stosunkowo rzadko przedstawiając przywódców i żołnierzy państw aliantów. Była to charakterystyczna cecha twórczości Szyka aż do końca wojny.
Przyjazd do Stanów Zjednoczonych. Karykatury wojenne.
Na początku lipca 1940 Artur Szyk wyjechał z Wielkiej Brytanii do Ameryki Północnej; korzystał przy tym ze wsparcia rządu brytyjskiego i rządu RP na uchodźstwie, od których otrzymał zadanie popularyzacji w Nowym Świecie walki narodów brytyjskiego i polskiego z nazizmem. Jego pierwszym celem podróży na kontynencie północnoamerykańskim była Kanada, gdzie został przyjęty entuzjastycznie przez media: opisywano jego zaangażowanie w walkę prowadzoną przez aliantów, a "The Halifax Herald" donosił nawet o wyznaczeniu przez Hitlera nagrody za jego głowę. W grudniu 1940 Szyk z żoną i córką przyjechał do Nowego Jorku, gdzie mieszkał do 1945. Jego syn George jeszcze w 1940 zaciągnął się do sił Wolnej Francji u boku generała Charles’a de Gaulle’a.
W latach II wojny światowej, zwłaszcza po japońskim ataku na Pearl Harbor i przystąpieniu USA do wojny, Szyk stał się artystą niezmiernie popularnym w swojej nowej ojczyźnie. Jego karykatury przywódców państw Osi (Hitlera, Mussoliniego i Hirohito) i rysunki pojawiały się praktycznie wszędzie: w gazetach, czasopismach, na plakatach, kartach i znaczkach pocztowych, w wydawnictwach świeckich, religijnych i wojskowych, na budynkach publicznych i wojskowych. W latach wojny w całych Stanach Zjednoczonych odbyło się łącznie ponad 25 wystaw twórczości Szyka, a pod koniec wojny, w 1945, jego rysunek "Two down and One to go" został wykorzystany w filmie propagandowym, wzywającym żołnierzy do ostatecznej rozprawy z Japonią. Według magazynu "Esquire" plakaty z rysunkami Szyka cieszyły się wśród amerykańskich żołnierzy nawet większą popularnością niż wizerunki skąpo ubranych dziewcząt ("pin-up girls") wieszane na ścianach w bazach wojskowych. Twórczość Szyka spotykała się też jednak z uznaniem krytyki. Już w 1941 Thomas Craven na obwolucie tomu "The New Order" stwierdził, że Szyk:
Rysunki Szyka miały duże znaczenie dla propagandy amerykańskiej; w uznaniu dla jego roli w walce z nazizmem, faszyzmem i japońskim agresorem Eleanor Roosevelt, żona prezydenta F. D. Roosevelta, określiła go słowami "one man army", co stało się jednym z najbardziej znanych przydomków artysty. Sam Szyk określał się często jako "soldier in art". W swojej przybranej ojczyźnie czuł się na ogół dobrze, mówiąc:
Krytyka aliantów w twórczości Szyka.
Mimo że Szyk podczas wojny z całych sił zaangażował się w walkę z nazizmem, nie oznacza to, że w swoich rysunkach pomijał tematy przedstawiające aliantów w mniej korzystnym świetle. W odniesieniu do Wielkiej Brytanii była to przede wszystkim krytyka polityki bliskowschodniej tego kraju, zwłaszcza ograniczania emigracji żydowskiej do Palestyny. Chociaż w Deklaracji Balfoura z 1917 rząd brytyjski przewidywał utworzenie państwa żydowskiego w Palestynie, w maju 1939 Izba Gmin uchwaliła tzw. Białą Księgę ("White Paper"), ograniczającą liczbę żydowskich emigrantów do Ziemi Świętej do 10 000 rocznie, co miało fatalne skutki dla losu Żydów w opanowanej przez Hitlera Europie.
Również w Stanach Zjednoczonych Szyk krytykował bierność organizacji żydowskich wobec tragedii ich pobratymców w Europie. Popierał zwłaszcza działalność Hillela Kooka, znanego też jako Peter Bergson, członka syjonistycznej organizacji Irgun, prowadzącego w społeczeństwie amerykańskim kampanię mającą na celu zwrócenie uwagi na los europejskich Żydów; Szyk ilustrował m.in. całostronicowe ogłoszenia jego organizacji, które ukazywały się na łamach "The New York Times". Artysta dostrzegał też napięcia rasowe w Stanach Zjednoczonych i brak prawdziwego równouprawnienia czarnej ludności. Na jednym z jego znanych rysunków widać dwóch amerykańskich żołnierzy – jednego białego i jednego czarnego – konwojujących wziętych do niewoli Niemców. Kiedy biały pyta czarnego: „Co byś zrobił z Hitlerem?”, czarny odpowiada: „Uczyniłbym go Murzynem i kazał zamieszkać gdzieś w USA”.
Ciekawy i pełen sprzeczności jest stosunek Szyka do Polski. Chociaż już przed wojną czuł się zarówno Żydem, jak i Polakiem i zapewniał: „Gdziekolwiek będę – pracować będę zawsze i przede wszystkim dla Polski”, a w trakcie wojny wielokrotnie przedstawiał cierpienia Polaków (nie tylko żydowskiego pochodzenia) na okupowanych ziemiach, chociaż (przynajmniej na początku) korzystał z pomocy finansowej polskiego rządu emigracyjnego, rząd ten, zwłaszcza pod koniec wojny, przedstawiał też w negatywnym świetle. Na znanym rysunku z 1944 obradujący przy stole polscy politycy ukazani są jako przeciwnicy Roosevelta, Stalina, „bolszewickiego agenta” Churchilla i Żydów, za to jako zwolennicy głoszącego antysemickie poglądy księdza Charlesa Coughlina oraz „(narodowej) demokracji” i „(narodowego) socjalizmu”. Już około 1943 roku Szyk, były uczestnik wojny polsko-bolszewickiej, diametralnie zmienił swoje poglądy również na temat Związku Radzieckiego. Od agresji Niemiec na ZSRR w 1941 zaczął w nim rosnąć podziw dla Armii Czerwonej, a na rysunku z 1944 przedstawił już wprost żołnierza Ludowego Wojska Polskiego u boku żołnierza radzieckiego, wspólnie wyzwalających Polskę.
Ilustracje książkowe.
Chociaż karykatury zdominowały twórczość Szyka podczas wojny, nadal zajmował się innymi dziedzinami, przede wszystkim ilustracją książkową. W 1940 na prośbę amerykańskiego wydawcy George’a Macy’ego, który na wystawie w Londynie zobaczył jego ilustracje do "Hagady", zilustrował "Rubajjaty" – zbiór wierszy irańskiego poety Omara Chajjama. W 1943 artysta rozpoczął pracę nad ilustracjami do "Księgi Hioba", wydanej w 1946, a w 1944 nad rysunkami do zbiorów baśni dla dzieci Hansa Christiana Andersena ("Andersen's Fairy Tales") i Charles’a Perraulta ("Mother Goose").
Po wojnie. Ostatnie lata.
W 1945 Artur Szyk z rodziną przeprowadził się z Nowego Jorku do New Canaan w stanie Connecticut, gdzie mieszkał do końca życia. Koniec wojny zwolnił go z konieczności prowadzenia walki z nazizmem przez swoje karykatury, obszerny wybór rysunków z tego okresu ukazał się w 1946 w tomie "Ink and Blood". Artysta powrócił do ilustracji książkowej, ilustrując np. "Opowieści kanterberyjskie" Geoffreya Chaucera i przede wszystkim książki opowiadające historie starotestamentowe: "Pathways through the Bible" Mortimera J. Cohena (1946), "Księgę Hioba" (1946), "Księgę Rut" (1947), "Dziesięcioro przykazań" (1947), "Historię Józefa i jego braci" (1949). Pośmiertnie wydano też ilustracje do "Księgi tysiąca i jednej nocy" ("The Arabian Nights Entertainments", 1954) oraz "Księgi Estery" (1974).
22 maja 1948 Szyk otrzymał wreszcie amerykańskie obywatelstwo, ale najszczęśliwszy dzień w jego życiu miał miejsce podobno osiem dni wcześniej: 14 maja, kiedy Izrael ogłosił Deklarację Niepodległości. Artur Szyk uczcił to wydarzenie, tworząc bogato zdobioną szatę graficzną do tekstu deklaracji w języku hebrajskim. Dwa lata później, 4 lipca 1950, wystawił bogato iluminowany tekst Deklarację Niepodległości swojej nowej ojczyzny – Stanów Zjednoczonych.
Artysta nadal angażował się też politycznie w swoim kraju, krytykując politykę makkartyzmu (podejrzliwości i szukania sympatyków komunizmu w amerykańskich środowiskach artystycznych i naukowych) oraz przejawy rasizmu. Na jednym ze znanych rysunków z 1949 przedstawił np. skrępowanego czarnoskórego mężczyznę, do którego zbliża się dwóch członków Ku Klux Klanu ze strzelbami w rękach; podpis pod rysunkiem brzmi: „Nie wybaczaj im Panie, ponieważ wiedzą, co czynią”. Spowodowało to, że i sam Szyk w ostatnim roku życia stał się obiektem zainteresowania Komisji ds. Badania Działalności Antyamerykańskiej senatora Josepha McCarthy’ego, która zarzuciła mu przynależność do Połączonego Antyfaszystowskiego Komitetu ds. Uchodźców (Joint Anti-Fascist Refugee Committee) oraz sześciu innych podejrzanych organizacji. W złożonym oświadczeniu Szyk wyparł się jednak sympatii do komunizmu.
Artur Szyk zmarł na atak serca w New Canaan 13 września 1951. Pochowany jest wraz z żoną i dziećmi w grobowcu rodzinnym na New Montefiore Cemetery w hrabstwie Suffolk.
Dziedzictwo.
Ogromna popularność, jaką Szyk cieszył się w Stanach Zjednoczonych za życia, stopniowo osłabła po jego śmierci. Od lat 60. artysta rzadko był wystawiany w amerykańskich muzeach. Uległo to zmianie w 1991, kiedy w hrabstwie Orange w Kalifornii utworzono The Arthur Szyk Society. Założycielem Towarzystwa był George Gooche, który odkrył nieznane prace Szyka i doprowadził do zorganizowania wystawy pod nazwą „Arthur Szyk – Illuminator” w Los Angeles. W 1997 siedzibę Towarzystwa przeniesiono Burlingame w Kalifornii, wybrano też nową Radę Nadzorczą, na której czele stanął rabin, kustosz i antykwariusz Irvin Ungar. Dzięki pracy Towarzystwa od lat 90. w miastach amerykańskich zorganizowano wiele wystaw poświęconych twórczości Szyka, są też organizowane odczyty i wydawane publikacje.
W Europie, również w Polsce, Artur Szyk po II wojnie światowej praktycznie popadł w zapomnienie. Jedyna duża wystawa poświęcona jego twórczości została zorganizowana w Niemieckim Muzeum Historycznym w Berlinie od sierpnia 2008 do stycznia 2009, później w 2009 pokazywana była ona również w Niemieckim Muzeum Karykatury i Rysunku im. Wilhelma Buscha w Hanowerze. W Polsce powojennej rysunki Szyka wystawiano tylko raz: w roku 2005, kiedy z USA z The Arthur Szyk Society sprowadzono wędrowną wystawę „Justice Illuminated: The Art of Arthur Szyk”. Wystawa, której polski tytuł brzmiał „Mistrz słusznej sprawy: Artur Szyk o wojnie, Ameryce, Żydach”, była eksponowana w Żydowskim Instytucie Historycznym w Warszawie, Pałacu Izraela Poznańskiego w Łodzi i Centrum Kultury Żydowskiej w Krakowie.

</doc>
<doc id="434045" url="https://pl.wikipedia.org/wiki?curid=434045" title="Sp. z o.o.">
Sp. z o.o.



</doc>
<doc id="434046" url="https://pl.wikipedia.org/wiki?curid=434046" title="Gry paragrafowe">
Gry paragrafowe



</doc>
<doc id="434047" url="https://pl.wikipedia.org/wiki?curid=434047" title="Fryderyk von Wettyn">
Fryderyk von Wettyn

Fryderyk von Wettyn (niem. Friedrich von Wettin, także jako Friedrich von Sachsen, ur. 26 października 1473 w Torgau, zm. 14 grudnia 1510 w Rochlitz) – książę Rzeszy, 36-ty wielki mistrz zakonu krzyżackiego w latach 1498–1510.
Życiorys.
Syn księcia Saksonii Albrechta Odważnego i Zdenki z Podiebradów, córki króla Czech Jerzego z Podiebradów. Był najmłodszy z rodzeństwa i przez rodziców został przeznaczony do stanu duchownego.
Otrzymał staranne wykształcenie. Studiował w Sienie i w Lipsku. W młodym wieku został kanonikiem w Kolonii. Po zakończeniu edukacji znalazł się na dworze arcybiskupa Moguncji. W 1498 po śmierci Johanna von Tieffena poselstwo krzyżackie zaproponowało mu urząd wielkiego mistrza i natychmiastową elekcję po wstąpieniu do zgromadzenia. Niespotykany do tej pory przebieg kariery w zakonie krzyżackim był spowodowany chęcią zdobycia przez tę organizację zwierzchnika, który swoim autorytetem i pochodzeniem mógł wzbudzać respekt, a także dodać blasku osłabionemu i przeżywającemu trudne chwile zgromadzeniu.
29 września 1498 w Królewcu Fryderyk Wettyn został przyjęty do zakonu i jednocześnie wybrany wielkim mistrzem. Jego wybór spowodował natychmiastowy kryzys w stosunkach z Polską, gdyż jako książę Rzeszy, Fryderyk nie miał zamiaru składać hołdu lennego królowi polskiemu i nie uznawał postanowień pokoju toruńskiego z 1466.
W związku z zaistniałą sytuacją w latach 1498–1501 Jan I Olbracht dwukrotnie zagroził zakonowi wojną i stanowczo upominał się o spełnienie przez Wettina jego powinności. Kryzys osiągnął swoje apogeum w 1501, gdy król zaczął przygotowania do konfrontacji zbrojnej, gromadząc wojska na granicy z Prusami. Przygotowania przerwała śmierć monarchy.
Po wstąpieniu na tron Aleksandra Jagiellończyka Fryderyk Wettyn nadal odwlekał spotkanie z królem i złożenie hołdu lennego. Gdy Zygmunt I Stary objął tron polski i w 1507 postawił ultimatum wielkiemu mistrzowi, ten wyjechał z Prus i udał się do Rochlitz w Saksonii; do państwa zakonnego już nie wrócił. Rezydował głównie w Saksonii, w dobrach rodzinnych. Pochowany został w katedrze w Miśni..

</doc>
<doc id="434048" url="https://pl.wikipedia.org/wiki?curid=434048" title="Winorelbina">
Winorelbina

Winorelbina – organiczny związek chemiczny, półsyntetycza pochodna winblastyny o działaniu cytostatycznym. Tak jak inne alkaloidy Vinca należy do leków fazowo-specyficznych (faza M). Wiąże się z tubuliną i powoduje zahamowanie mitozy, co doprowadza do śmierci komórki. Winorelbina jest znacznie lepiej tolerowana niż winblastyna, a zwłaszcza winkrystyna, co umożliwia stosowanie tego leku doustnie.

</doc>
<doc id="434056" url="https://pl.wikipedia.org/wiki?curid=434056" title="Winorośl japońska">
Winorośl japońska

Winorośl japońska ("Vitis coignetiae") – gatunek rośliny pnącej z rodziny winoroślowatych. Pochodzi z Azji. 

</doc>
<doc id="434058" url="https://pl.wikipedia.org/wiki?curid=434058" title="Wola Gałecka">
Wola Gałecka

Wola Gałecka – wieś w Polsce położona w województwie mazowieckim, w powiecie przysuskim, w gminie Rusinów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii św. Szymona i Judy Tadeusza w Bielinach lub do parafii św. Andrzeja Apostoła w Nieznamierowicach.

</doc>
<doc id="434060" url="https://pl.wikipedia.org/wiki?curid=434060" title="Wola Jasienicka">
Wola Jasienicka

Wola Jasienicka – wieś w Polsce, położona w województwie podkarpackim, w powiecie brzozowskim, w gminie Jasienica Rosielna}. Opasana jest na zewnątrz od zachodu i południa wałem wzgórz wchodzących w skład pasma Suchej Góry (wys. 591m). Najwyższe wzniesienie na tym terenie, należącym do Woli, to góra Połom o wysokości 455 m.
W latach 1975–1998 miejscowość należała administracyjnie do województwa krośnieńskiego.
W roku 1971 we wsi wybudowano kościół filialny parafii Niepokalanego Poczęcia NMP w Jasienicy Rosielnej pw. św Stanisława Kostki.
W Woli Jasienickiej urodził się Ojciec Józef Krzysik (Krzysikiewicz) (ur. 31 marca 1800 - zm. 24 maja 1882) - autor prac teologicznych, wielokrotny prowincjał kapucyńskiej prowincji galicyjskiej, artysta malarz.
24 czerwca 1836 w Woli Jasienickiej urodził się Jakub Glazer - biskup pomocniczy diecezji przemyskiej w latach 1887-1898.

</doc>
<doc id="434061" url="https://pl.wikipedia.org/wiki?curid=434061" title="Padova">
Padova



</doc>
<doc id="434065" url="https://pl.wikipedia.org/wiki?curid=434065" title="Paparazzi (film 2001)">
Paparazzi (film 2001)

Paparazzi – amerykańsko-kanadyjska filmowa komedia sensacyjna Chrisa Ver Wiela z roku 2001. Film ukazał się pod tytułami "Who Is Cletis Tout?" (USA) oraz "Cletis Tout" (Kanada, Anglia) – również tytuł roboczy.
Film otrzymał dwie nominacje w roku 2002: Louis Di Bianco do Canadian Comedy Award w kategorii "Śmieszna kreacja męska" oraz Chris Ver Wiel do DGC Team Award w kategorii "Niezwykłe osiągnięcie w rozwoju sztuki filmowej".
Komedia mówi o pomyłce w identyfikacji osób, która dotknęła zawodowego złodzieja diamentów i przepełniona jest cytatami ze znanych hollywoodzkich produkcji.
Opis fabuły.
"Zdobyć imię to połowa sukcesu, przeżyć z nim to wygrać bitwę."
Cletis Tout jest zawodowym reporterem pracującym dla prywatnych stacji telewizyjnych, stale poszukującym sensacji. Znajomi nazywają go "cyrkowcem" - gdyż nikt nie zna jego prawdziwej natury - stale podszywa się pod różne postacie tylko po to by zdobyć ujęcia. Pewnej nocy zdolnemu paparazzi trafia się "świetny" materiał, gdy przypadkowo filmuje mafijnego bossa mordującego prostytutkę. Taśma i jej kopie stają się przedmiotem nieudanego szantażu - tytułowy bohater ginie z rąk mafiosa. Tymczasem z więzienia o zaostrzonym rygorze uciekli dwaj przestępcy specjalizujący się w kradzieży klejnotów: młody Trevor Finch (Christian Slater) i iluzjonista Micah Donnelly (Richard Dreyfuss). Obaj potrzebują nowych tożsamości by móc dotrzeć do skradzionych łupów. Finch wciela się w postać nieżyjącego Touta, ściągając na siebie zemstę mafii. Sytuacja się komplikuje, gdy w zamachu ginie magik, a na jaw wychodzi informacja, że diamenty znajdują się na terenie nowo wybudowanego zakładu karnego, a Cletisa ściga płatny zabójca zwany Krytykiem (Tim Allen). Z pomocą córki Micaha - Tess (Portia de Rossi), nowy Cletis obmyśla plan wydobycia łupu.

</doc>
<doc id="434074" url="https://pl.wikipedia.org/wiki?curid=434074" title="Sannois">
Sannois

Sannois – miejscowość i gmina we Francji, w regionie Île-de-France, w departamencie Dolina Oise.
Według danych na rok 1990 gminę zamieszkiwało 25 229 osób, a gęstość zaludnienia wynosiła 5278 osób/km².

</doc>
<doc id="434075" url="https://pl.wikipedia.org/wiki?curid=434075" title="Gruczoły przyuszne">
Gruczoły przyuszne

Gruczoły przyuszne, parotydy – parzyste, duże zgrubienia, występujące na głowie niektórych gatunków płazów. Znajdują się w nich gruczoły jadowe. Parotydy są ważną cechą gatunkową przy oznaczaniu gatunku danego płaza. Gruczoły przyuszne mają np. ropuchy, salamandra plamista. Szczególnie duże, o nerkowatym kształcie parotydy ma ropucha. 
Jad zawarty w gruczołach przyusznych, podobnie, jak i w innych gruczołach na skórze płazów, jest ich bronią defensywną. Płazy te są bowiem powolne, ociężałe i nie mają szans ucieczki przed drapieżnikiem. Jad w gruczołach przyusznych i skórnych wydziela się dopiero przy ich uszkodzeniu, lub potarciu, a więc np. przy próbie pożarcia płaza przez drapieżnika. Piekący, ostry smak jadu zmusza go do porzucenia zaatakowanego płaza. Zaatakowane płazy często wychodzą z tego cało. Drapieżniki z czasem nabywają doświadczenia i nie atakują płazów chronionych przez gruczoły jadowe. 
Dla człowieka kontakt z naszymi krajowymi płazami nie jest niebezpieczny. Nie potrafią one bowiem wydzielić z gruczołów jadu, nawet gdy ulegną przestraszeniu. Dopiero uszkodzenie skóry, (u niektórych gatunków wystarczy silne potarcie), powoduje skurcz włókien mięśniowych wokół gruczołu i wydzielanie się jadu. W skład jadu ropuchy wchodzą dwie substancje: bufotalina i bufotenina.

</doc>
<doc id="434076" url="https://pl.wikipedia.org/wiki?curid=434076" title="Sarcelles">
Sarcelles

Sarcelles – miejscowość i gmina we Francji, w regionie Île-de-France, w departamencie Dolina Oise.
Według danych na rok 1990 gminę zamieszkiwały 56 833 osoby, a gęstość zaludnienia wynosiła 6 726 osób/km².
W mieście znajduje się stacja kolejowa Gare de Sarcelles - Saint-Brice.

</doc>
<doc id="434077" url="https://pl.wikipedia.org/wiki?curid=434077" title="Neve i Gliz">
Neve i Gliz



</doc>
<doc id="434078" url="https://pl.wikipedia.org/wiki?curid=434078" title="Neve">
Neve



</doc>
<doc id="434079" url="https://pl.wikipedia.org/wiki?curid=434079" title="Gliz">
Gliz



</doc>
<doc id="434080" url="https://pl.wikipedia.org/wiki?curid=434080" title="Taverny">
Taverny

Taverny – miejscowość i gmina we Francji, w regionie Île-de-France, w departamencie Dolina Oise.
Według danych na rok 1990 gminę zamieszkiwało 25 151 osób, a gęstość zaludnienia wynosiła 2,4 tys osób/km².

</doc>
<doc id="434082" url="https://pl.wikipedia.org/wiki?curid=434082" title="Villiers-le-Bel">
Villiers-le-Bel

Villiers-le-Bel – miejscowość i gmina we Francji, w regionie Île-de-France, w departamencie Dolina Oise.
Według danych na rok 1990 gminę zamieszkiwało 26 110 osób, a gęstość zaludnienia wynosiła 3577 osób/km².

</doc>
<doc id="434084" url="https://pl.wikipedia.org/wiki?curid=434084" title="Parotydy">
Parotydy



</doc>
<doc id="434087" url="https://pl.wikipedia.org/wiki?curid=434087" title="Who Is Cletis Tout?">
Who Is Cletis Tout?



</doc>
<doc id="434088" url="https://pl.wikipedia.org/wiki?curid=434088" title="Cletis Tout">
Cletis Tout



</doc>
<doc id="434092" url="https://pl.wikipedia.org/wiki?curid=434092" title="Reprezentacja Niemieckiej Republiki Demokratycznej w piłce nożnej mężczyzn">
Reprezentacja Niemieckiej Republiki Demokratycznej w piłce nożnej mężczyzn

Reprezentacja Niemieckiej Republiki Demokratycznej w piłce nożnej – drużyna reprezentująca swój kraj na arenie międzynarodowej. Pierwszy mecz międzynarodowy rozegrała w 1952 przeciwko Polsce, z którą rozegrała najwięcej międzynarodowych meczów (19). Przez prawie czterdzieści lat swojego istnienia pozostawała w cieniu drużyny narodowej sąsiadów z Niemiec Zachodnich.
Historia.
Największe sukcesy NRD związane są z osobą trenera Georga Buschnera. Pod jego selekcjonerskim okiem reprezentacja zdobyła trzy medale olimpijskie – złoty w 1976 roku, srebrny w 1980 i brązowy w 1972 roku, oraz jedyny raz w historii awansowała do finałów mistrzostw świata. Na Mundialu 1974 spotkała się w grupie z drużyną RFN, którą po golu Jürgena Sparwassera pokonała 1:0. W drugiej rundzie przegrała rywalizację z Holandią i Brazylią.
Dziesięć lat przed tymi mistrzostwami – w 1964 roku – piłkarze NRD, prowadzeni przez Węgra Károlya Sósa wywalczyli brązowy medal na igrzyskach olimpijskich.
Po zjednoczeniu ośmiu zawodników, którzy mieli na swoim koncie występy w reprezentacji NRD, zagrało w drużynie narodowej Niemiec. Ale tylko dwóch z nich – obrońca Matthias Sammer i napastnik Ulf Kirsten – zdołało wywalczyć stałe miejsce w pierwszej jedenastce zespołu.
Eliminacje Euro 92 (ostatni mecz).
Losowanie grup kwalifikacyjnych do Mistrzostwa Europy 1992 nastąpiło 2 lutego 1990 r. Niemcy Wschodnie (koszyk nr 3) znalazły się w 5 grupie wraz z Belgią, Walią, Luksemburgiem oraz Niemcami Zachodnimi. 23 sierpnia 1990 r. wschodnioniemiecki parlament potwierdził zjednoczenie na 3 października. Pierwszy mecz w eliminacjach NRD rozegrała z Belgią 12 września 1990 w Brukseli. Przygotowania do meczu były już na tyle zaawansowane, że nie można było go anulować. To zarazem ostatni oficjalny mecz tej reprezentacji. NRD wygrała 2-0, a oba gole strzelił kapitan Matthias Sammer (73', 90'). Na 21 listopada 1990, został jeszcze zaplanowany mecz towarzyski z Niemcami Zachodnimi w Lipsku, który pierwotnie miał być grą kwalifikacyjną do Euro '92. Ze względu na proces zjednoczeniowy i zamieszki na stadionach mecz został ostatecznie odwołany.

</doc>
<doc id="434093" url="https://pl.wikipedia.org/wiki?curid=434093" title="István Tisza">
István Tisza

István Tisza (ur. 22 kwietnia 1861 w Geszcie, zm. 31 października 1918 w Budapeszcie) – węgierski polityk, arystokrata, hrabia "de Borosjenő et Szeged". Mąż stanu, w latach 1903–1905 i 1913–1917 premier Węgier.
Życiorys.
Urodził się w 1861 roku, rodzinie znanego polityka i wielokrotnego premiera Węgier Kálmána Tiszy i podobnie jak ojciec poświęcił się karierze politycznej. W 1886 roku dostał się do węgierskiego parlamentu z ramienia Partii Liberalnej. Wkrótce stanął na czele tej partii, a kiedy partia ta odniosła zwycięstwo w wyborach w 1903 roku, stanął na czele rządu. Jednak w 1905 roku kolejne wybory zakończyły się porażką liberałów i Tisza musiał złożyć dymisję z funkcji premiera.
Po niepowodzeniu wyborczym, Tisza rozwiązał Partię Liberalną i powołał nową o nazwie Narodowa Partia Pracy. Partia ta, mimo swojej nazwy nie była partią robotników, lecz skupiała przede wszystkim węgierskich posiadaczy ziemskich. W 1912 roku Tisza został przewodniczącym niższej izby węgierskiego parlamentu, a w czerwcu 1913 znowu został premierem.
Po zastrzeleniu przez serbskich nacjonalistów, w lipcu 1914 roku, arcyksięcia Franciszka Ferdynanda, Tisza wystąpił przeciw planom wojny z Serbią, bojąc się, że w razie zajęcia tego kraju, wzrośnie liczebność Słowian w monarchii austro-węgierskiej, co mogłoby doprowadzić do większego ich znaczenia, a w konsekwencji zachwiania dualistycznej struktury monarchii. Jednak po otrzymaniu gwarancji, że Serbia nie zostanie przyłączona do Austro-Węgier, poparł wojnę.
W czasie trwania wojny Tisza występował przeciwko wszelkim próbom federalizacji dualistycznego ustroju monarchii austro-węgierskiej, bojąc się osłabienia pozycji Węgier. Po śmierci cesarza Franciszka Józefa I w 1916 roku, sprzeciwił się planom nowego władcy Karola I, zmierzającym do rozszerzenia prawa wyborczego. W czerwcu 1917 roku ustąpił z funkcji premiera i zaciągnął się do wojska. Wziął udział w walkach na froncie włoskim. Krótko przed końcem wojny powrócił do Węgier, podejmując – w obliczu groźby rozpadu monarchii – próbę określenia na nowo więzów łączących Węgry z Austrią.
Opinia publiczna obwiniała Tiszę odpowiedzialnością za wybuch wojny i klęskę. W czasie rozpadu Austro-Węgier, po powołaniu przez cesarza Karola I 31 października 1918 roku rządu Mihalya Karolyego, Tisza został w obecności żony zamordowany we własnym domu przez zrewolucjonizowanych żołnierzy.
Sprawców zbrodni, mimo prowadzonego śledztwa nie ustalono do marca 1919 – utworzenia Węgierskiej Republiki Rad. Rodzina zamordowanego prowadziła prywatne śledztwo, w wyniku którego ustalono sprawców zbrodni. Po upadku rządów komunistycznych na Węgrzech (sierpień 1919) rozpoczął się dwuletni proces zabójców Tiszy. 6 października 1921 sędzia István Gadó orzekł, że winni zbrodni byli: Pál Kéri (wymieniony z ZSRR w ramach wymiany więźniów), József Pogány alias John Pepper (zbiegł do Wiednia, później do Moskwy), István Dobó, Tivadar Horváth Sanovics (zbiegli); Sándor Hüttner (zmarł w więziennym szpitalu w 1923); Tibor Sztanykovszky (jedyny, który faktycznie odbył zasądzoną karę 18 lat więzienia, zwolniony w 1938).

</doc>
<doc id="434094" url="https://pl.wikipedia.org/wiki?curid=434094" title="Leonard Woolf">
Leonard Woolf

Leonard Sidney Woolf (ur. 25 listopada 1880 w Londynie, zm. 14 sierpnia 1969) – brytyjski teoretyk polityczny, pisarz i urzędnik służby cywilnej, mąż pisarki Virginii Woolf.
Życiorys.
Urodził się w Londynie, jako trzecie z dziesięciorga dzieci żydowskiego adwokata Solomona Rees Sydneya i Marii (de Jongh) Woolf. Kiedy jego ojciec zmarł w 1892 roku, Leonard został oddany na utrzymanie do Arlington House School niedaleko Brighton. W latach 1894-1899 uczęszczał do szkoły St Paul’s (St Paul’s School) w Londynie, a od 1899 roku studiował filologię klasyczną w Trinity College na Uniwersytecie Cambridge, gdzie został wybrany do stowarzyszenia Apostołów Cambridge ("Cambridge Apostles"). Pośród innych członków znajdowali się Lytton Strachey, Clive Bell, Thoby Stephen (brat Virginii Woolf), John Maynard Keynes i Edward Morgan Forster, jak również Bertrand Russell. Leonard Woolf zdobył licencjat w dziedzinie nauk humanistycznych w 1902 roku, jednak został na uczelni piąty rok, żeby zdobyć wiedzę potrzebną do zdania egzaminu do służby cywilnej.
W październiku 1904 roku Leonard został podchorążym w Ceylon Civil Service w Dżafnie i w sierpniu 1908 roku został zastępcą agenta rządowego w Southern Province, gdzie zarządzał okręgiem Hambantota. Leonard powrócił do Anglii na roczny urlop w maju 1911. Na początku 1912 zrezygnował ze stanowiska i w tym samym roku poślubił Adeline Virginię Stephen (znaną później jako Virginia Woolf). Jako para stali się wpływowi w Bloomsbury Group, w której skład wchodzili także inni „Apostołowie” ("Apostles").
Po ślubie, Leonard zwrócił się w kierunku pisania, wydając w roku 1913 swoją pierwszą powieść "The Village and the Jungle", opartą na faktach z jego kolonialnych lat. Wraz z wybuchem I wojny światowej, Leonard nie został wzięty do wojska i zwrócił się w kierunku polityki i socjologii. Przyłączył się do brytyjskiej Partii Pracy (Labour Party) oraz Towarzystwa Fabiańskiego (Fabian Society) i stał się stałym współpracownikiem magazynu „New Statesman”. W 1916 roku napisał "International Government", proponując utworzenie międzynarodowej agencji, która wprowadziłaby pokój na świecie.
Kiedy jego żona zaczęła cierpieć z powodu choroby umysłowej, Leonard Woolf poświęcił większość swego czasu opiece nad nią. W 1917 roku kupił małą, ręcznie obsługiwaną prasę drukarską; używając jej, Leonard i Virginia Woolf założyli Hogarth Press. Ich pierwszym przedsięwzięciem był pamflet, ręcznie wydrukowany i oprawiony przez nich samych. W ciągu 10 lat Hogarth Press stało się dużym wydawnictwem mogącym się pochwalić listą publikacji z nazwiskami wybitnych pisarzy. Leonard był jego kierownikiem aż do śmierci. Jednakże problemy psychiczne jego żony nie ustępowały aż do momentu jej samobójstwa w 1941.
W 1919 Leonard Woolf został redaktorem „International Review” i redagował dział międzynarodowy „Contemporary Review” (1920–1922). Był również redaktorem literackim „Nation Athenaeum” (1923–1930), współredaktorem „Political Quarterly” (1931–1959), jakiś czas pracował jako sekretarz komisji doradczych Partii Pracy w kwestiach międzynarodowych i kolonialnych.
Leonard Woolf zmarł 14 sierpnia 1969 i został poddany kremacji a jego prochy rozrzucono na terenie Monk’s House, Rodmell, Sussex. Jego dokumenty znajdują się w archiwum Uniwersytetu w Sussex (the University of Sussex).

</doc>
<doc id="434097" url="https://pl.wikipedia.org/wiki?curid=434097" title="Istvan Tisza">
Istvan Tisza



</doc>
<doc id="434099" url="https://pl.wikipedia.org/wiki?curid=434099" title="Vreni Schneider">
Vreni Schneider

Verena „Vreni” Schneider (ur. 26 listopada 1964 w Elm) – szwajcarska narciarka alpejska, pięciokrotna medalistka igrzysk olimpijskich, sześciokrotna medalistka mistrzostw świata oraz trzykrotna zdobywczyni Pucharu Świata. Jedna z najbardziej utytułowanych zawodniczek w historii tego sportu. Jedna z niewielu zawodniczek, która stawała na podium zawodów Pucharu Świata we wszystkich konkurencjach.
Kariera.
W zawodach Pucharu Świata Vreni Schneider zadebiutowała 11 grudnia 1983 roku w Val d’Isère, gdzie zajęła 28. miejsce slalomie gigancie. Pierwsze punkty wywalczyła nieco ponad rok później, 14 grudnia 1984 roku w Madonna di Campiglio, zajmując dziewiąte miejsce w slalomie. Już trzy dni później pierwszy raz stanęła na podium, 17 grudnia w Santa Caterina wygrywając giganta. W zawodach tych wyprzedziła Tamarę McKinney z USA i Marię Epple z RFN. W kolejnych startach jeszcze trzykrotnie stawała na podium: 4 stycznia w Mariborze była druga, 3 marca w Vail zajęła trzecie miejsce, a 17 marca 1985 roku w Waterville Valley zwyciężyła w gigancie. W klasyfikacji generalnej sezonu 1984/1985 była dziewiąta, a w klasyfikacji giganta zajęła trzecie miejsce, za swą rodaczką, Michelą Figini i Mariną Kiehl z RFN. Na przełomie stycznia i lutego 1985 roku wystartowała na mistrzostwach świata w Bormio, gdzie w gigancie uplasowała się na dwunastej pozycji.
Po raz pierwszy na podium klasyfikacji generalnej stanęła w sezonie 1985/1986. Na podium zawodów stawała siedem razy, w tym trzykrotnie zwyciężała: 6 stycznia w Mariborze, 19 stycznia w Oberstaufen i 20 marca 1986 roku w Waterville Valley była najlepsza w gigancie. Sezon ukończyła na trzecim miejscu, ulegając dwóm rodaczkom: Marii Walliser i Erice Hess. W gigancie zdobyła pierwszą w karierze Małą Kryształową Kulę, w klasyfikacji kombinacji była piąta, a w slalomie siódma. Jeszcze lepsze wyniki osiągnęła w kolejnym sezonie, w którym jedenastokrotnie plasowała się w najlepszej trójce. Odniosła przy tym sześć zwycięstw: 6 grudnia w Waterville Valley, 5 stycznia w Saalbach-Hinterglemm, 13 lutego w Megève i 22 marca w Sarajewie wygrywała giganty, a 17 grudnia w Courmayeur i 14 lutego 1987 roku w Saint-Gervais była najlepsza w slalomach. W efekcie w klasyfikacji generalnej była druga, 7 punktów za Walliser, drugie miejsce zajęła także w klasyfikacji kombinacji, a w gigancie zdobyła Małą Kryształową Kulę. Na początku 1987 roku wystąpiła także na mistrzostwach świata w Crans-Montana, gdzie zdobyła złoty medal w gigancie. Dwa dni wcześniej zajęła czwarte miejsce w supergigancie, przegrywając walkę o podium z Mateją Svet z Jugosławii o 0,25 sekundy. Czwarte miejsce zajęła również w kombinacji, tym razem w walce o brązowy medal lepsza okazała się Tamara McKinney.
Najważniejszym punktem sezonu 1987/1988 były igrzyska olimpijskie w Calgary. Starty rozpoczęła od kombinacji, w której zajmowała siódme miejsce po zjeździe. Slalomu do kombinacji jednak nie ukończyła i ostatecznie nie była klasyfikowana. Trzy dni później wystartowała w gigancie, w którym po pierwszym przejeździe była piąta, tracąc do prowadzącej Hiszpanki Blanki Fernández Ochoy 0,85 sekundy. W drugim przejeździe Szwajcarka uzyskała najlepszy czas i ostatecznie zwyciężyła, wyprzedzając Christę Kinshofer z RFN o 0,93 sekundy i Marię Walliser o 1,23 sekundy. Na tych samych igrzyskach wystartowała także w slalomie, wygrywając oba przejazdy, co dało jej drugi złoty medal. Pozostałe miejsca na podium zajęły: Mateja Svet ze stratą 1,68 sekundy i Christa Kinshofer ze stratą 1,71 sekundy. W zawodach pucharowych na podium znalazła się osiem razy, jednak tylko dwukrotnie zwyciężała: 5 stycznia w Tignes w gigancie i 24 stycznia w Bad Gastein w slalomie. Sezon zakończyła na piątym miejscu, w klasyfikacji slalomu była druga, a w gigancie trzecia.
Schneider zdominowała sezon 1988/1989, wygrywając 14 z 29 zawodów Pucharu Świata. Wygrała ty wszystkie slalomy: 16 grudnia w Altenmarkt, 20 grudnia w Courmayeur, 3 stycznia w Mariborze, 8 stycznia w Mellau, 15 stycznia w Grindelwald, 3 marca w Furano i 10 marca w Shiga Kōgen. Wygrała także sześć z siedmiu rozegranych gigantów: 28 listopada w Les Menuires, 18 grudnia w Valzoldana, 6 i 7 stycznia w Schwarzenbergu, 21 stycznia w Tignes i 8 marca w Shiga Kōgen oraz kombinację 16 grudnia w Altenmarkt. W klasyfikacji generalnej zwyciężyła z przewagą ponad 100 punktów nad Walliser i zdobyła pierwszą Kryształową Kulę. Ponadto zdobyła Małe Kryształowe Kule w klasyfikacjach slalomu i giganta, a w kombinacji była trzecia, za swą rodaczką Brigitte Oertli i Austriaczką Ulrike Maier. Rozgrywane w lutym 1989 roku mistrzostwa świata w Vail przyniosły jej trzy medale. Najpierw zdobyła srebro w kombinacji, osiągając jedenasty czas zjazdu i najlepszy czas slalomu. Na Podium rozdzieliła Tamarę McKinney i Brigitte Oertli. Drugie miejsce zajęła także w slalomie, ustępując tylko Matei Svet. Następnie zajęła 26. miejsce w supergigancie, jednak na zakończenie zwyciężyła w gigancie, wyprzedzając Francuzkę Carole Merle i Mateję Svet. W kolejnym sezonie odniosła pięć zwycięstw: 25 listopada w Park City, 6 stycznia w Piancavallo, 9 stycznia w Hinterstoder, 21 stycznia w Mariborze i 18 marca w Åre była najlepsza w slalomach. Nie wystarczyło to jednak na podium klasyfikacji generalnej PŚ, Szwajcarka zajęła tym razem szóste miejsce. Wywalczyła za to drugie z rzędu zwycięstwo w klasyfikacji slalomu.
Kolejne medale zdobyła podczas mistrzostw świata w Saalbach-Hinterglemm w 1991 roku. W kombinacji zdobyła brązowy medal, uzyskując 24. czas zjazdu i najlepszy czas slalomu. W konkurencji tej lepsze okazały się tylko Chantal Bournissen ze Szwajcarii i Austriaczka Ingrid Stöckl. Następnie zwyciężyła w slalomie, wyprzedzając Jugosłowiankę Natašę Bokal o 0,16 sekundy i Austriaczkę Ingrid Salvenmoser o 0,66 sekundy. Wystartowała również w gigancie, zajęła jednak siódmą pozycję. W zawodach pucharowych osiem razy plasowała się na podium, w tym trzy razy zwyciężała: 11 stycznia w Kranjskiej Gorze w gigancie, 11 marca w Lake Louise w slalomie oraz 17 marca w Vail, ponownie w gigancie. W klasyfikacji generalnej zajęła trzecie miejsce za Austriaczkami: Petrą Kronberger i Sabine Ginther, a w klasyfikacji giganta wywalczyła kolejną Małą Kryształową Kulę. Podobne wyniki osiągnęła w sezonie 1991/1992, w którym na podium stanęła dziewięć razy. Pięć razy stawała na najwyższym stopniu podium: 30 listopada w Lech, 18 stycznia w Mariborze i 29 lutego w Narwiku w slalomie, a 8 grudnia w Santa Caterina i 5 stycznia w Oberstaufen w gigancie. W klasyfikacji generalnej była tym razem czwarta, zwyciężyła za to w klasyfikacji slalomu, a w gigancie była druga za Carole Merle. W lutym 1992 roku wzięła udział w igrzyskach olimpijskich w Albertville, jednak nie zdobyła medali. W slalomie po pierwszym przejeździe zajmowała piąte miejsce, tracąc do prowadzącej Julie Parisien z USA 0,44 sekundy. W drugim przejeździe osiągnęła dziesiąty czas, co dało jej siódmy łączny wynik. Wystartowała także w gigancie, jednak nie ukończyła pierwszego przejazdu.
Bez medalu Schneider wróciła również z mistrzostw świata w Morioce w 1993 roku. Wystartowała tam tylko w slalomie, jednak nie ukończyła rywalizacji i nie była klasyfikowana. W Pucharze Świata na podium stawała sześć razy, z czego cztery razy wygrywała: 6 stycznia w Mariborze, 17 stycznia w Cortina d’Ampezzo, 19 marca w Vemdalen i 8 marca w Åre była najlepsza w slalomie. W klasyfikacji generalnej była szósta, a w klasyfikacji slalomu odniosła kolejne zwycięstwo.
Przez dwa kolejne sezony wygrywała w klasyfikacji generalnej. W tym czasie 27 razy stawała na podium, odnosząc łącznie jedenaście zwycięstw, wszystkie w slalomie: 28 listopada Santa Caterina i 19 grudnia 1993 roku w St. Anton am Arlberg, 9 stycznia w Altenmarkt, 23 stycznia w Mariborze, 5 lutego w Sierra Nevada, 10 marca w Mammoth Mountain, 20 marca w Vail, 27 listopada w Park City i 18 grudnia 1994 roku w Sestriere, 26 lutego w Mariborze i 19 marca 1995 roku w Bormio. W sezonie 1994/1995 wygrała także klasyfikacje giganta i slalomu, a rok wcześniej wygrała w slalomie, a w gigancie była druga za Austriaczką Anitą Wachter. W lutym 1994 roku brała udział w igrzyskach olimpijskich w Lillehammer, gdzie w czterech startach wywalczyła trzy medale. Najpierw wystartowała w zjeździe, zajmując 33. miejsce. Następnie zdobyła srebrny medal w kombinacji, rozdzielając Szwedkę Pernillę Wiberg i Alenkę Dovžan ze Słowenii. Do zwycięstwa Schneider zabrakło 0,13 sekundy. Trzy dni później wywalczyła brązowy medal w gigancie, plasując się 2 sekundy za Włoszką Deborą Compagnoni i 0,78 sekundy za Niemką Martiną Ertl. W swoim ostatnim starcie wzięła udział w slalomie, w którym po pierwszym przejeździe była piąta, tracąc 0,68 sekundy do Słowenki, Katji Koren. W drugim przejeździe była najlepsza i ostatecznie zwyciężyła, z przewagą 0,34 sekundy nad Austriaczką Elfi Eder i 0,60 sekundy nad Katją Koren. Tym samym została pierwszą narciarką alpejską, która zdobyła trzy złote medale i pierwszą, która zdobyła w sumie pięć medali olimpijskich. W marcu 1995 roku zakończyła karierę.
Vreni Schneider odniosła łącznie 55 zwycięstw w zawodach Pucharu Świata i zajmuje trzecie miejsce na liście wszech czasów. Ponadto Schneider zajmuje czwarte miejsce w klasyfikacji wszech czasów pod względem miejsc na podium (101). Jest także rekordzistką pod względem zwycięstw w klasyfikacjach końcowych giganta (4) i slalomu (6). W sezonie 1988/1989 odniosła łącznie 14 zwycięstw, co do chwili obecnej pozostaje rekordem. Ponadto ustanowiła rekord zdobytych punktów w jednym sezonie z wynikiem 1656 pkt. Wynik ten został pobity przez Pernillę Wiberg w sezonie 1996/1997.
Schneider wielokrotnie zdobywała medale mistrzostw Szwajcarii, w tym dziewięć złotych: w gigancie w latach 1987, 1989, 1991 i 1994 oraz slalomie w latach 1988, 1989, 1993, 1994 i 1995. W latach 1988, 1989, 1991, 1994 i 1995 otrzymywała tytuł najlepszej sportsmenki Szwajcarii. W latach 1994-1995 otrzymywała nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. W 1994 roku otrzymała także tytuł sportsmenki roku na świecie oraz szwajcarskiej sportsmenki stulecia.
Jest mężatką, ma dwoje dzieci. Obecnie prowadzi szkołę narciarską w Elm w kantonie Glarus.

</doc>
<doc id="434100" url="https://pl.wikipedia.org/wiki?curid=434100" title="Częstocice (Ostrowiec Świętokrzyski)">
Częstocice (Ostrowiec Świętokrzyski)

Częstocice – osiedle samorządowe Ostrowca Świętokrzyskiego, położone w jego południowo-zachodniej części.
Wieś w województwie sandomierskim była własnością Mikołaja Krzysztofa Radziwiłła (Sierotki) w latach 1576–1578. Włączona w granice miasta w 1954 roku. Wcześniej wieś i osada fabryczna, przy Cukrowni „Częstocice” – najstarszej cukrowni w dawnym Królestwie Polskim. Do 1954 roku siedziba gminy Częstocice.
Częstocice leżą na trasie szlaków rowerowych:
Zasięg terytorialny.
Osiedle obejmuje swym zasięgiem następujące ulice: Ignacego Boernera "(nieparzyste numery 1-5 i parzysty numer 2)", Cicha, Chmielowska, Dąbrówki, Drukarska, Górna, Józefówka, Kanałowa, Kolejowa "(nieparzyste 23-73 i parzyste 22-74)", Kwiatowa, Mała, Osadowa, Parkowa, Paulinowska, Podgórze, Poprzeczna, Prosta, Sadowa, Szewieńska, Świętokrzyska "(nieparzyste 29-89 i parzyste 24-170)", Zofiówka, Żeromskiego "(parzyste 64-152 i nieparzysty nr 91), Leszka Bugaja".
Historia.
Pierwsze wzmianki o wsi Częstocice pochodzą z 2 poł. XIV wieku. W 1418 r. wieś była lokowana na prawie magdeburskim. Z 1425 r. pochodzi wzmianka o moście na Modłej, przez który przebiegał szlak handlowy z Szewny w kierunku lasów znajdujących się na drugim brzegu rzeki Kamiennej. W 1462 r. Częstocice zostały przez braci Jana i Mikołaja podzielone na dwie części. W 1496 r. jedną z nich kupił Jakub Szydłowiecki. W 1511 r. wykupił także drugą część. W 1504 r. było tu 8,5 łana ziemi, 2 zagrodników i karczma. W 1510 r. zapłacono podatek od młyna o trzech kołach wodnych. W latach 1530-1531 w Częstocicach było 8 łanów, dwie karczmy oraz młyn o dwóch kołach wodnych. Poprzez małżeństwo Elżbiety Szydłowieckiej z Mikołajem Radziwiłłem "Czarnym" wieś przeszła na własność rodu Radziwiłłów. W 1578 r. wieś miała 14 kmieci na 7 łanach ziemi, 7 zagrodników z rolą, 4 komorników, rzemieślnika i piekarza. Znajdowały się tu karczmy, młyn z jednym kołem wodnym oraz stępa. W 1589 r. Częstocice stały się własnością Mikołaja Tworowskiego. W 1606 r. kupił je książę Janusz Ostrogski.
W 1618 r. było tu 12 kmieci, 20 zagrodników, kowal, tkacz oraz młyn o jednym kole. Znajdował się tu także folwark z drewnianym dworem. W 1723 r. w Częstocicach powstał browar. W 1787 r. Częstocice miały 348 mieszkańców, w tym 7 Żydów. W 1811 r. znajdowała się tu gorzelnia. W 1816 r. wzniesiono nowy murowany browar.
W XIX i na początku XX wieku miejscowość była siedzibą gminy. Poza Częstocicami w jej skład wchodziły wsi: Barańszczyzna, Chmielów, Ciepielnia, Denków, Staw Denkowski, Henryków, Jędrzejowiec, Kaplica, Klimkiewiczów, Kurzacze, Kuźnia, Leśnictwo, Karczma Miłkowska, Mirkowiec, Mnichów, Murc, Mychów, Ostrówek, Paulinów, Piaski, Podszkodzie, Płaskowizna, Romanów, Rzeczki, Sadłowizna, Szewna, Szwarszowice, Świrno, Użyce i Wodziradz.
W 1839 roku hrabia Henryk Łubieński zbudował w Częstocicach cukrownię. W 1869 r. zatrudniała ona 131 robotników, a wartość jej rocznej produkcji wyniosła 69 425 rubli. W 1827 r. wieś miała 56 domów i 382 mieszkańców.
10 marca 1864 r. w Częstocicach miały miejsce dwie potyczki oddziałów powstańczych. Oddział rosyjski pod dowództwem płk. Łaskarzewa zaatakował powstańcze oddziały por. Niewiarowskiego i por. Zarzyckiego. W dwóch powstańczych plutonach wchodzących w skład szwadronu opatowskiego było łącznie 50 ludzi. Powstańcy stracili czterech zabitych i jednego wziętego do niewoli. Tego samego dnia pluton konnej żandarmerii sandomierskiej dowodzony przez Węgra Szandora Szredera zaatakował w Częstocicach rosyjski oddział Assajewa. Powstańcy wycofali się, gdy w czasie walki zginął Szandor Szreder. Pięciu z nich zostało wziętych do niewoli i straconych w Wierzbniku.
W 1883 r. do Częstocic doprowadzono bocznicę kolejową. W połowie XIX w. przy cukrowni rozwinęła się osada fabryczna, której początkiem był dom dla robotników przy ulicy Osadowej. Pod koniec XIX w. powstały stawy cukrownicze. Woda do stawów doprowadzana była ze strugi Modły. Od 1902 roku Maciej Glogier, Jan Głogowski i Jan Wigura tworzyli w Częstocicach pierwsze koła Towarzystwa Oświaty Narodowej. Ten drugi współorganizował nadto, wespół z Adamem Mrozowskim, Narodowy Związek Robotniczy (1905). W 1907 r. osada fabryczna składała się już z 18 domów, zamieszkiwanych przez 347 osób. W 1954 r. wieś została przyłączona do Ostrowca Świętokrzyskiego. W latach 1996 i 2001 przepływająca przez Częstocice struga Modła wylała powodując w dzielnicy znaczne straty materialne.

</doc>
<doc id="434101" url="https://pl.wikipedia.org/wiki?curid=434101" title="Jèrriais">
Jèrriais

Jèrriais – język używany na Jersey, jednej z Wysp Normandzkich, który jest uznawany za odrębny język, najbliższy językowi normandzkiemu lub uważany za dialekt tego języka. Podobny do niego język "dgèrnésiais" jest używany na sąsiedniej wyspie Guernsey. Na wyspie Sark (kolejnej z Wysp Normandzkich), na której w XVI w. osiedlili się koloniści z Jersey, istnieje odmiana Jèrriais, zwana sercquiais. Osoby posługujące się tymi językami mogą zrozumieć zarówno siebie nawzajem, jak i tych pochodzących z kontynentalnej Francji mówiących językiem normandzkim.
Jèrriais w innych językach.
Jèrriais bywa często nazywany przez osoby anglojęzyczne „Jersey French” (Jersey-Francuski) lub „Jersey Norman French”, jako że nie istnieje odpowiedni angielski przymiotnik nazywający ten język. Należy jednak uważać, aby nie pomylić tego języka z „Jersey Legal French” (francuski do celów prawnych Jersey), używanym w umowach, zarządzeniach prawnych oraz administracji rządowej.
W języku polskim również nie utrwaliła się odpowiednia nazwa przymiotnika. W potocznym użyciu funkcjonują: jerseyski, jersejski, dżersejski, a nawet jersjański. Ten ostatni zwłaszcza upodobali sobie mieszkający na Jersey Polacy.
Użycie.
Spis powszechny z 2001 roku, pokazał, że około 3% mieszkańców wyspy posługuje się jèrriais na co dzień w osobistych kontaktach. Jednakże zanotowano równocześnie po raz pierwszy wzrost popularności tego języka wśród dzieci. Ma to związek zarówno z wprowadzeniem Jèrriais do szkół, jak i panującą wśród rodziców obecnie modą na powrót do tradycji i poszukiwanie własnej tożsamości.
Władze wyspy finansują program nauczania jèrriais w szkołach, oraz wspierają prywatnych przedsiębiorców, wywieszających napisy i reklamy w jèrriais. Debatowane jest podpisanie Europejskiej Karty Języków Regionalnych i Języków Mniejszości, nakładającej obowiązki dalszego chronienia i wspierania ginącego języka.
Dostępne są w tym języku audycje radiowe oraz prasa.
Historia.
Do XIX wieku, był to ojczysty i pierwszy język większości mieszkańców wyspy. W czasie II wojny światowej posługiwała się nim nawet połowa mieszkańców. Nie została nań przetłumaczona cała Biblia (jedynie fragmenty), jako że francuski był do XX wieku dominującym językiem kościoła na Jersey (choć np. w rejonach wiejskich kazania były wygłaszane w jèrriais).
Koła inteligenckie zauważyły wymieranie języka w XIX wieku. Jeden z językoznawców, Lucjan Bonaparte, odwiedził wyspę i zainteresował się jej językiem i literaturą. Victor Hugo przebywający na Jersey w trakcie swojego wygnania, miał kilku pisarzy języka jèrriais za przyjaciół.
Wpływ sir Roberta Pipon Maretta pomógł wytworzyć ruch ku standaryzacji zapisu, w oparciu o ortografię francuską. Trend ten, przelał się później na Normandię, wpływając na posługujących się normandzkim Francuzów, doprowadził do odnowy twórczości literackiej w tym języku. Ostatecznie zaadaptowano nieco odmienne (choć wzajemnie zrozumiałe) formy zapisu w Jersey, Guernsey i Normandii.
Język angielski zaczął dominować w XX wieku, wtedy też zaczęto nawoływać do zachowania języka. Podjęto odpowiednie środki: przejrzano i poszerzono XIX-wieczne glosariusze (autorstwa: Philippe’a Langlois, A.A. Le Gros i Thomasa Gaudina), wydając w 1924 "Glossaire du Patois Jersiais". Zaczęto wydawać kwartalnik w 1952. Słownik Jèrriais-francuski opublikowano w 1966. Słownik angielsko-jèrriais w 1972. Kompletną gramatykę w 1985. Od tego momentu wydano także kasety, podręczniki i inne materiały.
Wiele osób pochodzących z Jersey było zaangażowanych w gospodarczy rozwój i eksploatację Nowego Świata (stąd np. New Jersey), zwłaszcza na półwyspie Gaspésie w Quebecu, gdzie jeszcze na początku XX wieku większość przemysłu rybnego była kontrolowana przez firmy z Jersey. Zatrudniały one ludzi z Jersey, język jèrriais stał się popularny także i tam. W latach 60. nadal można się tam było nim porozumieć.
W trakcie II wojny światowej mieszkańcy używali jèrriais między sobą, jako języka niezrozumiałego zarówno dla niemieckich okupantów wyspy, jak i ich francuskich tłumaczy.
W ciągu ostatniego wieku jest coraz bardziej wypierany przez angielski zarówno w oświacie, handlu jak i administracji. 

</doc>
<doc id="434111" url="https://pl.wikipedia.org/wiki?curid=434111" title="Muzeum Historii Miasta Rzeszowa">
Muzeum Historii Miasta Rzeszowa



</doc>
<doc id="434114" url="https://pl.wikipedia.org/wiki?curid=434114" title="Bohdan Lachert">
Bohdan Lachert

Bohdan Kazimierz Lachert (ur. 13 czerwca 1900 w Moskwie, zm. 8 stycznia 1987 w Warszawie) – polski architekt, przedstawiciel modernizmu, laureat Honorowej Nagrody SARP (1984).
Życiorys.
Syn Wacława, zarządcy koncernu, do którego należały fabryki tekstylne, kopalnie węgla i antracytu oraz szyby naftowe i Wandy z Lipskich, brat Zygmunta. W 1918 rodzina Lachertów została zmuszona do powrotu do Warszawy. 
W 1919 rozpoczął studia prawnicze na Uniwersytecie Warszawskim, po roku przerwał je i rozpoczął kolejne na Wydziale Architektury Politechniki Warszawskiej, gdzie poznał Józefa Szanajcę, z którym później współpracował. W 1926 obronił dyplom i założył z Szanajcą autorską pracownię architektoniczną, w tym samym roku został współtwórcą i członkiem grupy architektonicznej Praesens. Wykładał na Politechnice Warszawskiej, jednak w 1937 stracił etat w związku ze swoim sprzeciwem wobec getta ławkowego. 
Podczas II wojny światowej prowadził z żoną punkt konspiracyjny, ratował Żydów z warszawskiego getta m.in. sześcioro dzieci. Jednym z nich był syn Maksymiliana Goldberga.
W 1944 roku rozpoczął pracę w Biurze Planowania i Odbudowy przy PKWN w Lublinie. W lutym 1945 został pracownikiem Biura Odbudowy Stolicy. W latach 1947–1948 był członkiem PPR, od 1948 roku należał do PZPR. Od 1948 był profesorem Politechniki Warszawskiej. 
Dzieła Lacherta zaliczane są do awangardy architektonicznej II Rzeczypospolitej.
Pochowany na cmentarzu Powązki Wojskowe w Warszawie (kwatera B23-10-12).
W 2015 r. nakładem wydawnictwa Czarne ukazała się biografia Bohdana Lacherta (wspólnie z Józefem Szanajcą) autorstwa Beaty Chomątowskiej pt. "Lachert i Szanajca. Architekci awangardy".
Życie prywatne.
Ze związku z Ireną z Nowakowskich (1899-1949) miał dwóch synów, Krzysztofa (1923-2012) i Rudolfa Jana (1926-2018).
Odznaczenia i nagrody.
Po II wojnie światowej Bohdanowi Lachertowi przyznano następujące wyróżnienia:

</doc>
<doc id="434116" url="https://pl.wikipedia.org/wiki?curid=434116" title="Zawarcie">
Zawarcie

 Zawarcie – dzielnica Gorzowa Wielkopolskiego, położona w jego południowej części, przy drodze krajowej nr 3 Świnoujście - Jakuszyce. Jest to dzielnica niegdyś głównie przemysłowa, obecnie zmienia swe funkcje i staje się dzielnicą usługowo-mieszkaniową.
Położenie.
Zawarcie położone jest na lewym brzegu Warty na wysokości ok. 19 m n.p.m. Połączone jest z prawobrzeżną częścią miasta mostem kołowym oddanym do użytku 21 lipca 1951 roku. Na zachód od Mostu Staromiejskiego istnieje most kolejowy, oddany do użytku w 1960 roku. Najnowszym mostem jest Most Lubuski, oddany do użytku w 1999 roku.
Historia.
Zawarcie powstało w XIV wieku, w 1360 roku istniał bowiem już most na Warcie. Przy nim powstało niewielkie osiedle. W 1365 roku zbudowano tutaj kościół św. Jerzego, który nie przetrwał do naszych czasów (upamiętnia go ul. św. Jerzego). W XVIII–XIX w. była to najbiedniejsza dzielnica Gorzowa, zamieszkana przez ubogą ludność i zabudowana dość chaotycznie. Pod koniec XIX w. wytyczono tutaj ulice i powstały pierwsze zakłady przemysłowe (włókiennicze i maszynowe). W latach międzywojennych była to najbardziej uprzemysłowiona dzielnica Gorzowa, gdzie mieściły się między innymi Fabryka maszyn Pauckscha, Zakłady Jutowe Bahra. Po wojnie powstało tutaj wiele zakładów, m.in.:
Do lat 70. na Zawarciu istniała linia tramwajowa.
Gospodarka.
Zawarcie z niegdyś dzielnicy typowo przemysłowej obecnie staje się dzielnicą mieszkaniowo-usługową. Z zakładów pozostał jedynie Zremb i Fabryka Maszyn do Drewna Goma. Gozamet-Wuteh, Ursus, Sizel, Dremetex nie sprostały konkurencji i transformacji rynku i ogłosiły upadłość, a Silwana została przeniesiona na ul. Walczaka. W dzielnicy swoje siedziby mają składy budowlane, oddział lubuski Ruchu S.A., kilka sklepów, Lubuskie Centrum Targowe. Mieści się tutaj także stacja paliw BP. Przy ul. Wał Okrężny znajduje się port. W roku 2012 otwarto centrum handlowe "NoVa Park".
Sport.
Na Zawarciu znajduje się stadion im. Edwarda Jancarza oraz klub sportowy KS Admira. Kajakarze klubowi mogą się poszczycić wieloma sukcesami na arenie światowej, jak i krajowej. Drugim nie mniej znanym klubem jest klub żużlowy Stal Gorzów Wielkopolski, który wychował wielu znanych żużlowców. Na Zawarciu mieści się przystań kajakowa wraz z ośrodkiem sportów wodnych przy ul. Wał Okrężny i Fabrycznej, oraz pole golfowe "Zawarcie" przy którym działa "Zawarcie Golf Club".
Edukacja.
Zawarcie posiada wiele szkół podstawowych, gimnazjalnych i ponadgimnazjalnych. Liczącą się szkołą jest II Liceum Ogólnokształcące im. Marii Skłodowskiej-Curie przy ul. Przemysłowej. II Liceum uchodzi za elitarne w mieście i znajduje się na liście najlepszych szkół ponadgimnazjalnych w Polsce
Zabytki.
Zawarcie posiada zabudowę w większości z XIX–XX wieku przy ulicach:
Oprócz tego w dzielnicy jest kilka godnych uwagi zabytków, m.in. spichlerz z 1798 roku mieszczący obecnie Muzeum Warty. Został on wyremontowany w latach 80. Innym zabytkiem jest kościół pw. Chrystusa Króla z 1928 roku z wieżą o wysokości równej wysokości gorzowskiej katedry, czyli 52 m. Na uwagę zasługuje też pałacyk Grodzkiego Domu Kultury z XIX w. zbudowany w stylu eklektycznym.
Infrastruktura.
Na Zawarciu zlokalizowana jest Komenda Wojewódzka Policji, filia Biblioteki Publicznej, Miejskie Centrum Kultury Zawarcie. Do dzielnicy można dojechać autobusami linii 100, 101, 102, 103, 108, 109, 111, 112, 116, 118, 125, 130, 131, 216, 402, A, B, K.
W dzielnicy jest przystanek kolejowy Gorzów Wielkopolski Zamoście przy linii kolejowej łączącej Gorzów ze Zbąszynkiem.
Główne ulice dzielnicy to:
Obecnie przez teren dzielnicy przebiega nowa Trasa Nadwarciańska, która łączy prawobrzeżne dzielnice z lewobrzeżnymi wybudowana w 1999 roku.

</doc>
<doc id="434121" url="https://pl.wikipedia.org/wiki?curid=434121" title="Tłumaczka (film)">
Tłumaczka (film)

Tłumaczka – amerykańsko-brytyjsko-francusko-niemiecki polityczny thriller z roku 2005. Jest to ostatni film nakręcony przez Sydneya Pollacka.

</doc>
<doc id="434129" url="https://pl.wikipedia.org/wiki?curid=434129" title="Apoptygma Berzerk">
Apoptygma Berzerk

Apoptygma Berzerk – norweska grupa rockowa. Osiągnęła umiarkowany sukces komercyjny, głównie dzięki charakterystycznej mieszance mrocznego, ale jednocześnie tanecznego synth pop. Zespół wygrał kilka nagród, kilkukrotnie również znalazł się w pierwszej dziesiątce na listach najlepiej sprzedających się singli zarówno w Niemczech, jak i w krajach skandynawskich. Apoptygma Berzerk (w skrócie APB lub Apop) dawała koncerty w Europie, Ameryce Północnej i Izraelu, grając z takimi zespołami jak VNV Nation i Icon of Coil.
Wszystkie teksty piosenek zespołu są w języku angielskim.
Sama nazwa „Apoptygma Berzerk” ma ukryte znaczenie, lub też nie znaczy kompletnie nic - członkowie zespołu w różnych wywiadach podawali różne wersje. Wokalista Stephan Groth mówi, że „apoptygma” jest słowem wybranym na „chybił-trafił” ze słownika. Słowo to pochodzi ze starożytnego języka greckiego i oznacza fałdę na damskim ubraniu. Z fonetycznego punktu widzenia poprawna wymowa nakazuje „y” w tym słowie traktować jako długie „u”, jednak przeważnie pierwszy człon nazwy grupy wymawia się „"apoptigma"”.
Zespół został stworzony przez Stephana Grotha i Jona Erika Martinsena w 1986 roku. Nagrali oni kilka taśm demo. Jon Erik opuścił grupę po niewielkim upływie czasu, będąc niezadowolonym z kierunku, w którym zmierzała muzyka zespołu.

</doc>
<doc id="434147" url="https://pl.wikipedia.org/wiki?curid=434147" title="VI Liceum Ogólnokształcące im. Tadeusza Reytana w Warszawie">
VI Liceum Ogólnokształcące im. Tadeusza Reytana w Warszawie

VI Liceum Ogólnokształcące im. Tadeusza Reytana – liceum ogólnokształcące znajdujące się przy ul. Wiktorskiej 30/32 w Warszawie. Jedna z najstarszych warszawskich szkół średnich o tradycjach sięgających 1905 roku.
Obecnie.
Rankingi.
Szkoła zajmuje jedno z najwyższych miejsc w Warszawie we wskaźnikach opartych na edukacyjnej wartości dodanej uwzględniających wyniki na maturze i jakość nauczania oraz czternaste miejsce w rankingu szkół warszawskich i trzydzieste szóste w Polsce w rankingu czasopisma „Perspektywy” (2021).
Szkoła Otwarta.
W drugiej dekadzie XXI wieku liceum prowadziło Szkołę Otwartą popularyzującą naukę, filozofię i rozmaite dziedziny kultury. Szkoła Otwarta działała od 2011, wśród jej wykładowców byli także nauczyciele i absolwenci liceum. Odbywały się wykłady z filozofii, fizyki, historii, literatury, wiedzy o teatrze, warsztaty filmowe, zajęcia z historii sztuki, seminaria z logiki, retoryki, dyskusje. Szkoła Otwarta Reytana prowadziła stronę internetową.
Klasa akademicka SGH.
Liceum współpracuje ze Szkołą Główną Handlową w Warszawie w ramach programu „Klasa akademicka SGH”, organizowane są pozaszkolne zajęcia sportowe z siatkówki, piłki ręcznej i pływania.
Sport.
W szkole działają Reytaniacki Klub Żeglarski, który powstał w 2006 roku, Klub Górski, Klub Kajakowy. Szkoła uczestniczyła w projekcie „Cała Polska biega z testem Coopera”. Istnieje drużyna koszykarska o długich tradycjach.
Czytelnia i biblioteka.
Od 2011 czytelnia i biblioteka szkoły są otwarte dla wszystkich. Czytelnia gromadzi także materiały dotyczące historii liceum.
Nagroda imienia Stefanii Światłowskiej.
Nagroda imienia Stefanii Światłowskiej jest przyznawana co roku nauczycielom, uczniom lub innym osobom za twórczą pracę dydaktyczną lub wychowawczą bądź za inne wybitne osiągnięcia w dziedzinie edukacji. W skład Kapituły Nagrody wchodzą absolwenci Reytana. Do tej pory nagrodę tę otrzymali:
2010 – Irena Koźmińska za zainicjowanie akcji „Cała Polska czyta dzieciom”,
2011 – Jerzy Axer, za stworzenie na Uniwersytecie Warszawskim Międzywydziałowych Indywidualnych Studiów Humanistycznych oraz Instytutu Badań Interdyscyplinarnych „Artes Liberales”,
2012 – Joanna Sadlej, za pasję, z jaką uczy i wychowuje młodych reytaniaków, i Łukasz Bożyk za wybitne osiągnięcia w nauce i chęć dzielenia się swoją wiedzą z innymi,
2013 – Magdalena Fikus, za popularyzację nauki i udział w stworzeniu Festiwalu Nauki,
2014 – Ryszard Rakowski, za udział w powołaniu Krajowego Funduszu na rzecz Dzieci i wieloletnie nim kierowanie, oraz Przemek Klimek, artysta malarz, wychowanek Funduszu, za chęć dzielenia się swoim talentem z innymi,
2015 – Jan Madey, za uskrzydlanie najzdolniejszych, i jego uczeń, Marcin Engel, za umiejętność dzielenia się wiedzą i doświadczeniem.
2016 – Andrzej Janowski, za stworzenie podstaw oświaty w wolnej Polsce, oraz Jerzy Kijowski, za tworzenie godnych naśladowania postaw oraz wszechstronność wysokiej próby inicjatyw wychowawczych,
2017 – Marek Barański, za trwanie przez całe życie w wierności przyrzeczeniu harcerskiemu, służbie Bogu, Polsce i bliźniemu,
2018 – ks. Michał Heller, za zasługi w krzewieniu wiary w rozum, oraz dr Tomasz Miller za dostrzeganie ponadczasowego piękna matematycznych struktur i ich działania we Wszechświecie oraz za dzielenie się tym doświadczeniem z innymi,
2019 – Aleksandr Gurjanow, za przywracanie pamięci ofiar zbrodni katyńskiej.
2022 – Anna Modrzejewska, za piękne dzieło wychowania do prawdy i odwagi oraz potwierdzania własnym świadectwem tych wyborów, oraz Barbara Engelking.
W ceremoniach wręczenia nagrody uczestniczyli m.in. minister Irena Wóycicka, Podsekretarz Stanu w Kancelarii Prezydenta RP (w roku 2012), oraz Anna Komorowska, małżonka Prezydenta RP (w roku 2014).
Historia.
Historia szkoły, początkowo gimnazjum prywatnego, a następnie gimnazjum i liceum państwowego, datująca się od początków XX wieku, jest opisana w szeregu publikacji i broszur oraz we wspomnieniach uczniów.
Gimnazjum filologiczne Tadeusza Sierzputowskiego (1905–1907).
Początki gimnazjum sięgają 1905 roku, kiedy Tadeusz Sierzputowski otworzył trzyklasową szkołę w budynku przy ul. Żurawiej 49 z językiem wykładowym polskim; rok później uległa przekształceniu na ośmioklasowe gimnazjum humanistyczne. Szkoła była prywatnym gimnazjum, jednym z pięciu w Warszawie z wykładowym językiem polskim. Jej pierwszym dyrektorem był Tadeusz Sierzputowski. Kierował szkołą do 1 stycznia 1908 roku.
Gimnazjum Mariana Rychłowskiego (1907–1919).
W 1907 roku Marian Rychłowski odkupił od Tadeusza Sierzputowskiego trzyklasową szkołę męską i od 1909 do 1919 roku pełnił funkcję jej dyrektora (z przerwą w latach 1914–1918, gdy służył w wojsku). Pierwsze świadectwa dojrzałości wydano w 1911 roku. W latach 1909–1919 w prowadzeniu gimnazjum współdziałał Ignacy Radliński. Po czterech latach szkoła przeniosła się na ul. Smolną Dolną i połączyła z istniejącą tam placówką. Dyrektorem gimnazjum został Marian Rychłowski. Pierwszą maturę dla siedmiu absolwentów przeprowadzono 26 czerwca 1911 roku. W tym roku powstała nielegalna drużyna skautowska im. Romualda Traugutta. Cechą charakterystyczną ubioru skautów była czarna chusta – stąd nazwa drużyny „Czarna Jedynka”. W czasie I wojny światowej instruktorzy harcerscy prowadzili oddziały Polskich Drużyn Strzeleckich i należeli do Polskiej Organizacji Wojskowej.
Państwowe Gimnazjum Męskie im. Tadeusza Reytana (1919–1939).
Gimnazjum znajdowało się na ulicy Książęcej 4 (tel. 8246). Mówiono na szkołę „czynszówka”, bo mieściła się na drugim piętrze kamienicy, w której mieszkali też lokatorzy. W 1919 roku dyrektorem został Józef Jaroszyński.
VI Liceum Ogólnokształcące im. Tadeusza Reytana.
Czasy Solidarności.
22 stycznia 1977 roku grupa nauczycieli – Ireneusz Gugulski (język polski), Stefania Światłowska (nauczycielka łaciny i greki), Anna Modrzejewska (język polski), Wojciech Fałkowski (historia), Anna Sosin (język rosyjski), Maria Kikolska (biologia) i Ewa Ostrowska (historia) – podpisała skierowany do Sejmu list, w którym domagano się utworzenia specjalnej komisji do zbadania działań MO i SB w czasie wypadków czerwcowych 1976 roku. Gugulski, Światłowska, Modrzejewska i Sosin zostali wezwani do inspektoratu szkolnego. Nauczyciele odmówili przeniesienia się do innych szkół. Sprawa ewentualnych represji wobec nauczycieli rozniosła się błyskawicznie w szkole: 159 uczniów podpisało petycję w ich obronie do pierwszego sekretarza KC PZPR, a 252 absolwentów podpisało list w obronie nauczycieli do ministra oświaty i wychowania. Mimo to część nauczycieli zwolniono, przeniesiono do innych szkół bądź na emeryturę; niektórzy, w tym Ireneusz Gugulski, Stefania Światłowska i Anna Modrzejewska, wrócili do pracy w szkole na przełomie lat 80. i 90. XX wieku na skutek interwencji „Solidarności”, próśb uczniów i ich rodziców.
Harcerstwo: „Czarna Jedynka”, „Gromada Włóczęgów”.
„Czarna Jedynka” to najstarsza warszawska drużyna harcerska. W 1911 roku powstała w szkole drużyna skautowa, na patrona której wybrano Romualda Traugutta. Na znak żałoby po straconym dyktatorze powstania styczniowego harcerze 1 WDH nosili czarne chusty, stąd znani byli w Warszawie jako „Czarna Jedynka”. Delegacja drużyny jako jedna z trzech w Polsce wzięła czynny udział w zlocie skautów w Birmingham w 1913 roku. Reaktywowana 23 lutego 1957 roku, podtrzymywała wiele tradycji harcerstwa skautowego. Zachowano wtedy (w konspiracji) dawne stopnie i wysokie kryteria ich zdobywania. Opiekunem szczepu był nauczyciel geografii Stanisław Zawadzki „Zorro”, uczestnik powstania warszawskiego. Drużynowymi „Czarnej Jedynki” byli m.in. Stefan Pomarański, Tadeusz Ptaszycki, Czesław Foryś, Juliusz Bogdan Deczkowski, Andrzej Janowski.
„Gromada Włóczęgów” była klubem dyskusyjnym, seminarium światopoglądowym, wszechnicą historyczną. Została zorganizowana po wydarzeniach marcowych w 1968 r. m.in. przez Janusza Kijowskiego (późniejszego reżysera) i jego brata fizyka Jerzego Kijowskiego w ramach działającego przy Czarnej Jedynce klubu instruktorskiego. Grudniowe spotkanie w 1971 roku zostało przerwane przez milicję. Gromada została zamknięta i wznowiona po półtorarocznej przerwie. Członkowie Nowej Gromady dryfowali w stronę opozycji. Po utworzeniu KOR-u Antoni Macierewicz i Piotr Naimski (były harcerz 1 WDH) wykorzystali struktury drużyny dla rozwinięcia akcji niesienia pomocy represjonowanym po wydarzeniach czerwca 1976 robotnikom Radomia i Ursusa. Komuniści wyrzucili wówczas z ZHP czołowych instruktorów 1 WDH, uznając ich za wrogów publicznych.
Biblioteka.
Ponieważ w okresie od 1907 do 1919 gimnazjum znane było w Warszawie jako „Ośmioklasowa Wyższa Szkoła Realna Mariana Rychłowskiego”, to taka pieczęć jest odciśnięta na książkach ocalałych z tego okresu. W latach 1919–1939 dyrektorem szkoły był Józef Jaroszyński, ofiarodawca wielu książek, które dotąd wchodzą w skład księgozbioru i noszą pieczątkę z nazwiskiem „Jaroszyński – Warszawa”. Na ulicy Książęcej 4 biblioteka szkolna mieściła się na parterze i prowadziło do niej osobne wejście z bramy. Pierwszym znanym dokumentem o stanie księgozbioru jest księga inwentarzowa zatytułowana "Inwentarz Biblioteki Państwowego Gimnazjum im. Tadeusza Reytana w Warszawie"; jest w niej pieczęć i podpis kuratora z dnia 1 września 1927 roku. Biblioteką opiekował się wówczas Bolesław Gawecki, który opracował wydrukowany w 1929 roku "Katalog Biblioteki Gimnazjum Państwowego Imienia Tadeusza Reytana w Warszawie (1919–1929)". Na okładce i stronie tytułowej znajduje się exlibris, który był wtedy wklejany do każdej książki: sowa trzymająca księgę z napisem „Ex libris Gimnazjum Państw. im. T. Rejtana”. Podczas okupacji, zanim Niemcy zajęli gmach szkoły, księgozbiór zdeponowano w Bibliotece Narodowej. Po wojnie Biblioteka Narodowa zwróciła część książek, a część zatrzymała, traktując je jako własność narodową. Po zgromadzeniu książek w szkole bibliotekarką została córka nauczyciela Mazurka, Jadwiga Mazurek-Drue, która pracowała w niej od 1 czerwca 1945 do 1 lipca 1949 roku.
Varia.
Tłusty czwartek.
Obyczaj publicznego celebrowania w Reytanie tłustego czwartku został wprowadzony ok. 1959 roku. W szkole odbywał się wówczas karnawał. Ludwik Stomma tak opisuje jego przebieg: "Raz w roku odbywał się w szkole karnawał – samowolnie zadekretowany przez uczniów dzień przebierańców. Przychodziły wtedy na Wiktorską postacie przedziwne: rycerze, diabły, błazny, żebracy, alfonsi, Papuasi... Szaleństwo, wobec którego większość nauczycieli z uśmiechem ustępowała i oddawała czas lekcyjny na zabawę. Większość być może, ale nie niezwykle skądinąd surowa matematyk pani Kiersnowska. Prowadziła lekcje jak gdyby nigdy nic. Pamiętam doskonale kolegę we fraku na górze i samych majtkach, z kartką przypiętą na plecach: „Wracam z Monte Carlo”, jak stał przy tablicy i rozwiązywał równanie z dwiema niewiadomymi. Nie było żadnych śmiechów. Dostał dwóję, gdyż według pani Kiersnowskiej na nią zasłużył. Bo też uczyła ta szkoła tolerancji obustronnej. Myśmy mieli prawo proklamować święto, ale pani Kiersnowska miała takież prawo na owo samozwańcze święto nie zwracać uwagi. Nie było żadnych pretensji".
Między niebem a ziemią (1967–1972).
W 1967 roku w środowisku uczniów tworzących rozgłośnię zrodził się pomysł utworzenia szkolnego zespołu muzycznego. Pod koniec roku sformowany został skład i grupa rozpoczęła działalność. Nazywała się „Między niebem, a ziemią”. W skład grupy wchodzili: Przemysław Gintrowski (wokal), Tadeusz Rychel (gitara akompaniująca), Włodzimierz Salwa (gitara solowa), Tomasz Jarzębowski (gitara basowa), Stanisław Krupowicz (pianino). W drugim roku dziewczyny odciągnęły od zespołu Włodka Salwę, ale dołączyli do nich Janusz Kołosowski (perkusja), a w zimie 1968 roku Jarosław Goliszek (gitara). Zespół występował na dyskotekach szkolnych, m.in. z okazji 65-lecia szkoły. „Między niebem, a ziemią” grał utwory popularnych wtedy zespołów takich jak The Doors, Rolling Stones, The Animals, Procol Harum. Nie stronił od polskiej muzyki. W repertuarze były utwory „Dzikusów” i Tadeusza Woźniaka. Wkrótce zaczęto tworzyć też własne kompozycje. Przede wszystkim były to muzyczne adaptacje wierszy Konstantego Ildefonsa Gałczyńskiego, Juliana Tuwima, Adama Asnyka i Bolesława Leśmiana. Przebojem studniówkowym stał się śpiewany przez Gintrowskiego wiersz Asnyka "Między nami nic nie było…", a na szkolnej liście przebojów hitem był "Deszcz jesienny". Po maturach zespół grał dalej (ze starego składu byli Staszek Krupowicz, Przemek Gintrowski, Jarek Goliszek) i nazywał się „Bluszcz”. Występował w klubach studenckich i dostał tzw. 3 grupę amatorską, co umożliwiało przyjmowanie wynagrodzenia za występy.
ŁH.
Oficjalnym symbolem szkoły jest tzw. teerka, czyli stylizowane inicjały patrona wpisane w trójkąt. Nieoficjalnym symbolem są inicjały ŁH. Jedna z wersji skrótu to „łacina hartuje”, inna to „Ławnik humorysta”, jeszcze inna, „Ławnik historyk”; prawdziwej wykładni skrótu ŁH nietrudno się domyślić, nawet zważywszy na nieortograficzną pisownię drugiego członu. Skrót pochodzi od nazwiska nauczyciela Reytana Józefa Ławnika.
Dyrektorzy, nauczyciele i absolwenci.
Dyrektorzy.
Dyrektorami Szkoły i Gimnazjum Sierzputowskiego, Gimnazjum Mariana Rychłowskiego, Państwowego Gimnazjum im. T. Rejtana, Liceum im. Tadeusza Reytana byli m.in. Tadeusz Sierzputowski (1905–1907), Ignacy Radliński (1908), Marian Rychłowski (1909–1914), Ksawery Prauss (1917–1918), Marian Rychłowski (1918–1919), Józef Jaroszyński (1919–1939), Stanisław Ostrowski (1945–1951), Jan Szwarc (1951–1952), Stanisław Wojciechowski (1953–1974), Halina Szczepańska (1974–1977), Janusz Olszewski (1977), Alicja Sobierajska (1980–1986), Marek Drozdowski (1986–1996), Edward Orzechowski (1996–1997), Witold Kaliński (1997–?), Seweryn Szatkowski (2003–2018), Małgorzata Tudek (2018–).
Nauczyciele.
Liceum i gimnazjum miały w swojej historii wielu wybitnych nauczycieli. Byli to m.in.: geograf Marian Rychłowski (1869–1940), długoletni dyrektor szkoły; filolog i historyk Ignacy Radliński (1843–1920); historyk starożytności Zdzisław Żmigryder-Konopka (1897–1939); literat i dziennikarz Wincenty Rzymowski (1883–1950); botanik Adam Czartkowski (1881–1958); kompozytor Józef Krudowski (1881–1943); kompozytor Wacław Aleksander Lachman (1880–1963); matematyk Jan Kozicki (1891–1979); polonista Ireneusz Gugulski (1935–1990); historyk Józef Ławnik (1927–2019), od którego pochodzi nieformalny symbol szkoły „ŁH”; fizyk Jerzy Ratajczyk (1929–2006) przezywany Ratajem; nauczycielka łaciny i greki Stefania Światłowska (1914–2009); historyk Wiesław Żurawski (1914–1979) przezywany Dziadkiem; filozof, fizyk i szkolny bibliotekarz Bolesław Józef Gawecki (1889–1984); nauczyciel greki i łaciny Stanisław Ostrowski (1891–1974); historyczka Anna Radziwiłł (1939–2009); historyk Tomasz Stryjek (1964–); filolog angielski Paweł Beręsewicz (1970–); geograf Mirosław Sielatycki (1957–); literaturoznawca Stanisław Falkowski (1953–); historyk Wojciech Fałkowski (1952–).
Absolwenci.
Szkoła szczyci się posiadaniem wielu wybitnych absolwentów, m.in. polityków, pisarzy, publicystów, dziennikarzy, historyków, krytyków literackich, ludzi związanych z filmem, teatrem i muzyką.

</doc>
<doc id="434151" url="https://pl.wikipedia.org/wiki?curid=434151" title="Doświetlanie roślin">
Doświetlanie roślin

Doświetlanie roślin, w uprawie roślin pod osłonami, w okresach zimowych stosuje się lampy elektryczne celem uzupełnienia niedoborów światła słonecznego. Dzięki doświetlaniu można zwiększyć tempo wzrostu rośliny nawet 3 do 5 razy. Zaleca się stosowanie wysokoprężnych lamp sodowych o 25% wydajności świetlnej. Doświetlanie roślin stosuje się np. przy produkcji rozsad warzyw takich jak pomidory czy ogórki szklarniowe a także niektórych roślin ozdobnych.

</doc>
<doc id="434156" url="https://pl.wikipedia.org/wiki?curid=434156" title="Lalande 21185">
Lalande 21185

Lalande 21185 (również "Gliese 411") – gwiazda w gwiazdozbiorze Wielkiej Niedźwiedzicy, czerwony karzeł niewidoczny gołym okiem. Jest to jedna z najbliższych gwiazd, znajduje się w odległości ok. 8,3 roku świetlnego od Słońca. Nazwa gwiazdy pochodzi od nazwiska francuskiego astronoma Jérôme Lalande. Ma układ planetarny.
Charakterystyka.
Lalande 21185 jest czerwonym karłem o typie widmowym M2 V (zob. diagram Hertzsprunga-Russella); jej absolutna wielkość gwiazdowa to 10,5. Gwiazda ta ma masę 0,39 masy Słońca i promień 0,37 promienia Słońca. Jej temperatura powierzchniowa to 3500 K, a jasność stanowi 0,55% jasności Słońca. Wiek Lalande 21185 szacuje się na 3,5-12,0 miliardów lat.
Gwiazdę tę wyróżnia bardzo duży ruch własny. Porusza się ona z dużą prędkością prostopadle do płaszczyzny dysku galaktycznego i za ok. 20 000 lat znajdzie się w odległości 4,2 roku świetlnego od Słońca.
Układ planetarny.
Wczesne hipotezy.
Ze względu na bliskość Słońca gwiazda ta była w XX wieku celem obserwacji astrometrycznych, dzięki którym astronomowie mieli nadzieję odkryć planety pozasłoneczne. W 1951 roku Peter van de Kamp i jego studentka Sarah Lippincott postulowali istnienie planety o okresie orbitalnym 1,14 roku, a 9 lat później Lippincott opublikowała wyniki dłuższych obserwacji, wskazujące na obecność w układzie mniej masywnej planety o ośmioletnim okresie obiegu. W 1974 roku George Gatewood odrzucił tę hipotezę po przeanalizowaniu oryginalnych zdjęć.
W 1996 roku ten sam Gatewood ogłosił, że według jego pomiarów gwiazdę okrąża co najmniej jeden gazowy olbrzym, planeta o masie 0,9 i okresie obiegu 5,8 roku, a prawdopodobnie także druga planeta o trzydziestoletnim okresie orbitalnym. Jednakże niezależne próby wykrycia tych hipotetycznych planet nie powiodły się; możliwe jest, że niejednorodności jasności powierzchni (plamy na gwieździe) mogą powodować efekt zinterpretowany jako grawitacyjne oddziaływanie planet.
Ze względu na niską jasność ekosfera Lalande 21185 jest wąska. Ocenia się, że rozciąga się ona od 0,139 do 0,272 au od gwiazdy (bliżej niż orbita Merkurego w Układzie Słonecznym).
Odkryte planety.
W 2017 roku opublikowano wyniki pomiarów prędkości radialnej wielu gwiazd, w tym Lalande 21185, z użyciem teleskopów Kecka. Znaleziony został sygnał, który przypuszczalnie pochodzi od planety typu ziemskiego o masie minimalnej równej 2,6 , krążącej wokół tej gwiazdy. Obiekt ten ma okres orbitalny równy 12,94 doby i dociera do niego strumień promieniowania ok. 5 razy większy niż dochodzący do Ziemi. Istnienie planety zostało potwierdzone przez dalsze obserwacje.
Druga planeta obiegająca tę gwiazdę została wykryta w 2021 roku, dzięki długotrwałym obserwacjom. Jest to obiekt o masie podobnej do masy Neptuna (ok. 14 ), obiegający gwiazdę w czasie 7,68 roku. Badacze wskazali także sygnał uznany za mogący pochodzić od planety o okresie 215 dni, która – o ile istnieje – jest obiektem około czterokrotnie masywniejszym od Ziemi, obiegającym gwiazdę po ekscentrycznej orbicie poza zewnętrznym skrajem ekosfery. Istnieje jeszcze inny sygnał, o okresie 25 lat, który może pochodzić od dalszej, masywnej planety.
Odniesienia kulturowe.
Lalande 21185 była inspiracją debiutanckiej powieści Janusza Zajdla z 1966 roku pod tym samym tytułem.
W grze Cywilizacja II: Próba Czasu (Civilization II: Test of Time) - gracz w jednym ze scenariuszy zajmuje się kolonizacją układu Lalande 21185. Sam scenariusz tej części gry jest oparty na hipotezie z 1996.

</doc>
<doc id="434163" url="https://pl.wikipedia.org/wiki?curid=434163" title="Outlook.com">
Outlook.com

Outlook.com (dawniej Hotmail) – aplikacja internetowa firmy Microsoft, służąca do zarządzania informacjami osobistymi. Składa się z usług poczty elektronicznej (darmowe konta), kalendarza, kontaktów i zadań.
Hotmail został założony przez Jacka Smitha i Sabeera Bhatię w 1995 roku, a oficjalne otwarcie serwisu miało miejsce w Dzień Niepodległości – 4 lipca 1996. Miało to symbolizować "niepodległość" od kont pocztowych u dostawców internetowych.
Jack Smith wpadł na pomysł dostępu do poczty elektronicznej z dowolnego komputera w dowolnym miejscu na świecie w związku z tym, że firmowe firewalle często blokowały dostęp do zwykłych kont pocztowych. Sabeer Bhatia przedstawił projekt takiej usługi i została ona nazwana Hotmail, ze względu na to, że zawierała litery, które są obecne w akronimie HTML. Początkowo serwis posługiwał się nazwą HoTMaiL, dla podkreślenia związku ze stronami HTML, przez które można było czytać pocztę elektroniczną.
Do grudnia 1997 roku Hotmail miał ponad 8,5 mln użytkowników i został sprzedany firmie Microsoft za 400 mln dolarów.
Do lutego 1999 roku Hotmail zanotował 30 mln aktywnych użytkowników. Hotmail działa w wielu krajach i ma 17 wersji językowych. Według danych firmy comScore Media Metrix z lipca 2005 Hotmail należał do wiodących światowych aplikacji udostępniających pocztę przez webmail (35,5% rynku).
W roku 2013 nazwę zmieniono na Outlook.com.

</doc>
<doc id="434164" url="https://pl.wikipedia.org/wiki?curid=434164" title="Magda Gwizdoń">
Magda Gwizdoń



</doc>
<doc id="434165" url="https://pl.wikipedia.org/wiki?curid=434165" title="Makó">
Makó

Makó (rum. "Macǎu") – miasto w południowych Węgrzech, w komitacie Csongrád, na wschód od Segedynu, w pobliżu granicy z Rumunią. Liczy ponad 23,7 tys. mieszkańców (I 2011).

</doc>
<doc id="434166" url="https://pl.wikipedia.org/wiki?curid=434166" title="Gamal Abdel Nasser">
Gamal Abdel Nasser



</doc>
<doc id="434168" url="https://pl.wikipedia.org/wiki?curid=434168" title="Érd">
Érd

Érd – miasto w środkowych Węgrzech, w komitacie Peszt, na południowy zachód Budapesztu. Ponad 65 tys. mieszkańców (I 2011).
Położenie.
Miejscowość ta leży nad Dunajem, rozciąga się na wschód od Tarnók i na południowy zachód od Diósd, przy zbiegu krajowych dróg nr 6 i 7. Od 1979 roku posiada prawa miejskie. Miasto z powodu swej rozległości jest podzielone na kilka dzielnic. Ważniejsze z nich to: Tusculanum, Érdliget, Ófalu-Óváros (Starówka, przy Dunaju), Érd-parkváros, Postás-telep, Újfalu (Erzsébetváros), Újtelep.
Historia.
Tereny, na których znajduje się dzisiejsze miasto, były zamieszkane już w czasach prehistorycznych, o czym świadczą znalezione tam przedmioty człowieka neandertalskiego sprzed 50 tys. lat. Na górze Sánc odkryto ślady twierdzy obronnej z okresu brązu.
Pierwsza wzmianka o mieście ma miejsce w dokumencie z 1243 roku. Nazwa miasta pochodzi najprawdopodobniej od słowa ér lub erdő (las). Czasami w starszych dokumentach miasto wspominane jest jako Erdu.
W 1526 roku wyruszający na bitwę pod Mohaczem król Ludwik II Jagiellończyk tutaj rozbił obóz po raz pierwszy. Po bitwie, zwycięskie wojska tureckie nie zajęły Érdu od razu, tylko dopiero po zajęciu Székesfehérváru w 1543. 
W XVI wieku wybudowano tutaj nawet gród, który był wielokrotnie niszczony. W XVII wieku wybudowano w nim nawet meczet.
W 1683 roku wojska tureckie zostały pokonane pod Wiedniem i ostatecznie wypędzone poza granice Węgier. Érd przeszedł wtedy w ręce węgierskiej szlacheckiej rodziny Illésházy, za czasów których miasto znacznie się rozwinęło. 
Natomiast na początku XX wieku miasto przeszło w ręce rodziny Károlyi. Miasto znacznie się powiększało, zachowując przy tym swój bardziej rolniczy charakter, gdyż uprzemysłowienie było tutaj nieznaczne. Ważna była tutaj uprawa winorośli, jednak po licznych epidemiach wyniszczających te rośliny, na znaczeniu zyskała uprawa brzoskwiń, która okazała się bardziej odporna.
Prawdziwa urbanizacja miasta miała miejsce w 1972 roku, kiedy to wybudowano kompleks sklepów, osiedle i dworzec autobusowy.
Od 2006 roku Érd jest miastem na prawach powiatu.

</doc>
<doc id="434169" url="https://pl.wikipedia.org/wiki?curid=434169" title="Jaworów (miasto)">
Jaworów (miasto)

Jaworów (ukr. Яворів, "Jaworiw") – miasto na Ukrainie, w obwodzie lwowskim, na zachód od Lwowa, na Płaskowyżu Tarnogrodzkim, nad rzeką Szkło (dopływ Sanu), siedziba administracyjna rejonu jaworowskiego. 12 946 mieszkańców (2020), dla porównania w 2001 było ich 13 285.
Znajduje tu się stacja kolejowa Jaworów, położona na linii Zatoka - Jaworów.
Historia.
Pierwsza wzmianka pochodzi z roku 1436. Wzmianki z lat 1376 i 1408 są błędne (dokument 1376 nie wymienia Jaworowa; dokument 1408 jest błędnie datowany – został on wystawiony 1478 lub w 1488 r.). Miasto królewskie położone było w XVI wieku w województwie ruskim. W 1569 roku Jaworów otrzymał prawa magdeburskie od króla Zygmunta II Augusta. Znajdował się tu zamek wybudowany w XIV wieku. W tej rezydencji król Jana III Sobieskiego w 1683 roku otrzymał gratulacje od papieża Innocentego XI po zwycięstwie nad Turkami pod Wiedniem. Resztki zamku Sobieskiego służyły w okresie zaborów za areszt.
W Jaworowie w roku 1619 wydrukowana została sztuka dramatyczna Jakuba Gawatha pt. "Tragaedia, albo Wizerunk śmierci przeświątego Jana Chrzciciela, przesłańca Bożego".
W ciągu XVIII w. Jaworów stał się sporym ośrodkiem handlowym i rzemieślniczym (obuwniczym) na szlaku Lwów – Jarosław. W okresie zaborów był miastem powiatowym w austriackiej prowincji Galicja. Z końcem XVIII w. notował Ewaryst Andrzej, hr. Kuropatnicki w swym "Opisaniu królestw Galicyi i Lodomeryi": "Miasto przedtym wielkimi stawami i bogatym probostwem sławne, teraz ozdobnym browarem i olendernią, w której sery szwajcarskie robią, zdobi się." (...) "Rzemieślników: stolarzy, tokarzy, snycerzy i gancarzów nieprzejrzana moc jest, gdyż przedmieścia więcej mili rozciągają się".
W 1908 założono gimnazjum w Jaworowie. W 1914 roku miasto liczyło 10 500 mieszkańców (w tym 1500 Polaków, 2700 Żydów, ).
W okresie Zachodnioukraińskiej Republiki Ludowej Ukraińcy zamordowali w Jaworowie 17 Polaków, po wcześniejszych torturach i próbie wymuszenia na nich przyznania się do rzekomego spisku wobec nowej władzy ukraińskiej. 4 czerwca 1922 roku w ramach "pierwszego wystąpienia UWO" zdetonowano bombę pod koszarami Policji Państwowej.
W okresie dwudziestolecia międzywojennego w Jaworowie mieściła się polska Państwowa Szkoła Przemysłu Drzewnego. 
W 1926 roku w Jaworowie została zorganizowana Szkoła Podoficerów Zawodowych Kawalerii, której pierwszym komendantem został major Tadeusz Komorowski, późniejszy generał dywizji, komendant główny Armii Krajowej i Naczelny Wódz. W drugiej połowie lat 30. XX wieku do Jaworowa została przeniesiona ze Lwowa Kadra 6 Dywizjonu Taborów.
Do września 1939 roku miasto powiatowe w województwie lwowskim.
25 czerwca 1941 roku zdobyty przez Wehrmacht. Po zajęciu miasta przez Niemców Ukraińcy dokonali pod koniec czerwca 1941 roku pogromu Żydów. Ukraińska milicja wraz z hitlerowcami zniszczyła synagogę, bito i zabijano Żydów. Działacze OUN-B ogłosili deklarację "odnowienia państwa ukraińskiego". Także w tym czasie (względnie w lipcu 1941) Policja Bezpieczeństwa rozstrzelała 15 Żydów wskazanych przez Ukraińców; miał być to odwet za zabójstwa na miejscowych. Podczas okupacji Niemcy dokonali zagłady ludności żydowskiej Jaworowa. Największa akcja eksterminacyjna w 1942 roku miała miejsce w listopadzie - gestapo wywiozło 1,3 tys. osób do obozu śmierci w Bełżcu a na miejscu zostało zabitych 400-500 osób. Po tej akcji utworzono w Jaworowie tzw. getto wtórne, do którego zwieziono Żydów z okolicznych miejscowości, łącznie około 6-7 tys. osób. Z powodu fatalnych warunków panujących w getcie zimą 1942-43 roku zmarła niemal połowa jego więźniów. Tych, którzy przeżyli zimę, gestapo rozstrzelało w kwietniu 1943 roku w lesie w Porudnie, jedynie 200 osób przeniesiono do obozu janowskiego.
Pod okupacją niemiecką w Polsce siedziba gminy Jaworów.
Podczas czystki etnicznej w Małopolsce Wschodniej Jaworów był miejscem do którego ściągali polscy uchodźcy w okolicznych miejscowości i skąd później ewakuowali się dalej na zachód. Tych, którzy zostali, w większości ekspatriowano w 1945 roku.
Silnie zbombardowany, 24 lipca 1944 roku Jaworów został zajęty przez Armię Czerwoną. 16 sierpnia 1945 na mocy traktatu granicznego pomiędzy Tymczasowym Rządem Jedności Narodowej a rządem ZSRR włączony do Ukraińskiej Socjalistycznej Republiki Radzieckiej w składzie ZSRR.
27 maja 1947 roku ukraińskie podziemie wysadziło w powietrze pomnik Lenina.
W latach 60-90. XX wieku pod Jaworowem eksploatowano bogate złoża siarki (Jaworowskie Zagłębie Siarkowe). Po upadłym kombinacie pozostały wyrobiska i zdegradowane tereny pomiędzy Jaworowem a Nowojaworowskiem.
Od 1991 na terytorium niepodległej Ukrainy.
Rada Miejska Jaworowa w 2011 roku nadała honorowe obywatelstwo miasta Jaworowa Stepanowi Banderze i Romanowi Szuchewyczowi.
W Jaworowie działa oddział Towarzystwa Kultury Polskiej Ziemi Lwowskiej.

</doc>
<doc id="434170" url="https://pl.wikipedia.org/wiki?curid=434170" title="Prezydenci Olsztyna">
Prezydenci Olsztyna

Lista sołtysów, burmistrzów i prezydentów Olsztyna od 1353 roku:
Okres Warmii.
Od założenia miasta w 1353 roku do zaboru pruskiego i sekularyzacji Warmii w roku 1772 miasto Olsztyn podlegało kapitule warmińskiej z siedzibą we Fromborku. Kapituła, która składała się z kilkunastu kanoników, w tym pięciu prałatów, była de facto właścicielem miasta oraz całego komornictwa olsztyńskiego.
Początkowo panowie kapitulni ustanowili w Olsztynie sołtysa, którego urząd był dziedziczny. Sprawował on władze administracyjną, niższą władzę sądowniczą oraz kontrolował radę miejską. W roku 1500 rada miasta wykupiła urząd sołtysa i zaczęła sama wybierać burmistrza, którego wybór jednak zatwierdzała kapituła. Burmistrz pełnił taką samą rolę, jak wcześniej sołtys, ale jego urząd nie był dziedziczny. 
Nazwiska i lata sprawowania urzędu przez włodarzy z okresu Warmii są jednak mało znane.

</doc>
<doc id="434181" url="https://pl.wikipedia.org/wiki?curid=434181" title="Etopozyd">
Etopozyd

Etopozyd (łac. "Etoposidum") – półsyntetyczna pochodna podofilotoksyny o działaniu cytostatycznym. Należy do leków fazowo-specyficznych (działa w interfazie). Jego mechanizm działania nie jest do końca poznany. Wiadomo, że działanie etopozydu opiera się na następujących mechanizmach: zrywanie jednoniciowego i dwuniciowego DNA, hamowanie topoizomerazy II, tworzenie wolnych rodników oraz hamowanie wbudowywania tymidyny do DNA.
Drogi podania i dawkowanie.
Etopozyd najczęściej podawany jest dożylnie we wlewie trwającym około 2 h lub doustnie (kapsułki).
Preparaty.
"Etoposide – Ebewe", "Lastet", "Vepesid"

</doc>
<doc id="434189" url="https://pl.wikipedia.org/wiki?curid=434189" title="802.11b WiFi">
802.11b WiFi



</doc>
<doc id="434199" url="https://pl.wikipedia.org/wiki?curid=434199" title="Mały kominiarczyk">
Mały kominiarczyk

Mały kominiarczyk (ang. "The Little Sweep") — opera dziecięca skomponowana przez Benjamina Brittena i wchodząca w skład "Zróbmy operę" (ang. "Let's make an opera") - dzieła przybliżającego dzieciom tę dziedzinę sztuki. Libretto napisał Eric Crozier.
Historia utworu.
Światowa premiera opery odbyła się 14 czerwca 1949 r. w Aldeburghu. W Polsce pierwszy raz wystawiona w latach sześćdziesiątych XX w. w Poznaniu i tam tę operę Brittena ostatnio przypomniał Teatr Wielki w Poznaniu.

</doc>
<doc id="434202" url="https://pl.wikipedia.org/wiki?curid=434202" title="Szymon Wydra">
Szymon Wydra

Szymon Wydra (ur. 11 marca 1976 w Radomiu) – polski wokalista, gitarzysta, kompozytor i poeta. Założyciel i lider zespołu Carpe Diem. Finalista 1 edycji konkursu "Idol".
W latach 1992–2000 z Carpie Diem wystąpił na licznych festiwalach i przeglądach regionalnych i ogólnopolskich zdobywając tam nagrody i wyróżnienia. Przełomowym momentem w karierze Szymona Wydry był udział w pierwszej edycji programu "Idol" w 2002, gdzie zajął 3. miejsce. Kilka miesięcy później ukazał się pierwszy album grupy "Teraz wiem", z którego pochodzą przeboje: "Teraz wiem" i "Pozwól mi lepszym być". W 2005 wraz z zespołem wydał drugą płytę "Bezczas", promowaną przez single: "Życie jak poemat" i utwór tytułowy. Album zyskał status platynowej płyty. Trzeci album artysty, zatytułowany „Remedium”, ukazał się także w listopadzie (2007). 
W 2010 ubiegał się o miano Polskiego Hitu Lata 2010 z piosenką "Będę sobą" na Bydgoszcz Hit Festiwalu. Jego grupa zajęła 10. miejsce, zdobywając 3,95% głosów.
Życiorys.
Ukończył naukę w technikum mechanicznym, uczęszczał także do klasy gitary klasycznej w Państwowym Ognisku Muzycznym. Studiował w Wyższej Szkole Dziennikarstwa w Radomiu i w Wyższej Szkole Promocji w Warszawie. Przed rozpoczęciem ogólnopolskiej kariery muzycznej pracował jako instruktor muzyczny w Domu Kultury na radomskich Borkach, a także serwisant mebli biurowych, sprzedawca w sklepie spożywczo-monopolowym i sprzątacz na stacji benzynowej. Był też dziennikarzem muzycznym w radiu, jednak z uwagi na niewystarczające zarobki porzucił pracę i wyjechał do Warszawy. Utrzymywał się w stolicy m.in. z montowania mebli w hotelach oraz pracy w charakterze ochroniarza w supermarkecie na Ursynowie, jednak po udziale w napadzie, po którym trafił do szpitala z prawostronnym paraliżem ciała, porzucił pracę w sklepie i wrócił do Radomia.
18 września 1992 założył zespół Carpe Diem. Jego styl muzyczny określany był mianem progresywnej piosenki autorskiej, zahaczającej niejednokrotnie o przebojową muzykę środka. Inspiracją dla Wydry była twórczość zespołów: Rush, Yes, Toto, Marillion, Pink Floyd, Tears For Fears i Creed. W 1995 z Carpe Diem odniósł z pierwszy fonograficzny sukces – ich utwór „Taki na nas widok” trafił jako "Power Play" do Radia Radom i przez sześć tygodni utrzymywał się na liście przebojów rozgłośni. Do 2000 z Carpe Diem występował na wielu przeglądach i festiwalach o charakterze regionalnym i ogólnopolskim, zdobywając tam wiele nagród i wyróżnień. Wraz z zespołem kilkakrotnie gościł jeszcze top listach lokalnych stacji radiowych, wygrał kilka konkursów oraz sporo koncertował. Na scenie pojawiał się w towarzystwie grup: O.N.A., Hey, TSA, Piersi, Raz Dwa Trzy, Closterkeller, Golden Life czy Republika. W 2001 otrzymał wyróżnienie w programie TVP2 "Szansa na sukces" za interpretację utworu Piotra Szczepanika. W 2002 zwyciężył w odcinku "Szansy na sukces" z piosenkami Ryszarda Rynkowskiego i zajął trzecie miejsce w pierwszej edycji programu Polsatu "Idol", a także wydał swój debiutancki album pt. "Teraz wiem", który wydał jako Szymon Wydra &amp; Carpe Diem. W 2005 nagrał i wydał z zespołem płytę pt. "Bezczas". 19 maja 2007 wystąpił gościnnie w programie "Jak oni śpiewają", śpiewając utwór „Teraz wiem” w duecie z aktorką Marzeną Kipiel-Sztuką. Również w 2007 dostał się z utworem „Gdzie jesteś dziś” do półfinałowej piątki polskich wykonawców walczących o reprezentowanie Polski podczas Sopot Festival. Wiosną 2008 uczestniczył w pierwszej edycji programu "Gwiezdny Cyrk". Kilkukrotnie odrzucał zaproszenie do udziału w programie "Taniec z gwiazdami". W 2010 nagrał piosenkę „Ode mnie” w duecie z Patrycją Kosiarkiewicz.
Życie prywatne.
Dzięki babce ze strony matki ma korzenie ukraińskie. Ma młodszą o 12 lat siostrę Agatę. Jego ojciec pracował jak kierownik budowlany, później objął stanowisko dyrektora schroniska dla zwierząt.
Grał w juniorskiej drużynie Radomiaka Radom. W marcu 2009 sfinansował transfer jednego z piłkarzy do IV-ligowego radomskiego klubu.
Ze związku z Anną ma córkę Simonę (ur. 2006) i syna Ryszarda (ur. 2015). 

</doc>
<doc id="434208" url="https://pl.wikipedia.org/wiki?curid=434208" title="Jerzy Ossoliński">
Jerzy Ossoliński

Jerzy Ossoliński herbu Topór (ur. 15 grudnia 1595 w Sandomierzu, zm. 9 sierpnia 1650 w Warszawie) – marszałek sejmu zwyczajnego w Warszawie w 1631 roku i marszałek sejmu zwyczajnego w Warszawie w 1635 roku, dyplomata, podstoli wielki koronny od 1630, marszałek sejmu 1631, starosta bydgoski od 1633, podskarbi nadworny koronny w latach 1632-1636, wojewoda sandomierski od 1636, podkanclerzy koronny od 1638, kanclerz wielki koronny od 1643, starosta lubelski w latach 1649–1650, starosta lubomelski w 1639 roku, lubaczowski w latach 1637–1645 i 1648–1650, bogusławski, brodnicki, rycki, dorpacki, adzelski, stanisławowski, bydgoski w latach 1632–1644, starosta żydaczowski w 1650 roku, starosta radoszycki w 1625 roku, ambasador Rzeczypospolitej w Państwie Kościelnym w 1633 roku, ambasador Rzeczypospolitej w Królestwie Anglii w 1621 roku, dworzanin królewicza Władysława, kawaler maltański (w zakonie po 1621 roku).
Autor jednego z najlepszych polskich pamiętników swojej epoki.
Życiorys.
Urodził się 15 grudnia 1595 w Sandomierzu. Był czwartym synem Jana Zbigniewa Ossolińskiego – posła sejmowego, kasztelana tarnowskiego, wojewody podolskiego i sandomierskiego i jego drugiej żony Anny z Firlejów. Po śmierci matki w 1600 jego opiekunką została Jadwiga Młodnicka. Jego przyrodnimi braćmi byli: Krzysztof i Maksymilian Ossolińscy.
Mając 9 lat, został oddany na naukę do kolegium jezuitów w Pułtusku w latach 1604–1606. Skończył tam dwie klasy, po czym kontynuował edukację w kolegium jezuickim w Grazu (1608–1612). Po jego ukończeniu i krótkim pobycie w kraju, w 1613 wyjechał na roczne studia na Uniwersytecie w Lowanium. Studiował w Anglii, Paryżu i Orleanie w latach 1614–1615, w Padwie w 1615 roku, w Bolonii, Rzymie, Neapolu w latach 1615–1616. Zawiązane tam znajomości i przyjaźnie, były mu wielokrotnie pomocne w przyszłości na jego drodze do urzędu kanclerza Rzeczypospolitej.
Po powrocie do kraju w maju 1616, rozpoczął w 1617 służbę na dworze królewskim, w pierwszych latach jeszcze pod okiem swego ojca i rodziny. Związał się wówczas z królewiczem Władysławem pozostając u jego boku aż do śmierci przyszłego króla. Odbył z nim wyprawę wojenną do Moskwy po koronę carską, gdzie brał udział w najbardziej ryzykownych operacjach wojny polsko-rosyjskiej 1609–1618. Po ślubie z Izabelą Daniłowiczówną (córką Mikołaja – podskarbiego wielkiego koronnego, i Heleny Uchańskiej, współspadkobierczyni Andrzeja Krotoskiego – kasztelana kaliskiego), wysłany został w 1621 w poselstwie do Anglii w celu uzyskania pomocy zbrojnej przeciw Turkom od króla Jakuba I Stuarta.
Kariera Jerzego Ossolińskiego przez następne lata przebiegała błyskotliwie. Dał się poznać jako znakomity mówca swej epoki, ambitny polityk, wytrawny dyplomata szczególnie w powierzanych mu poselstwach i negocjacjach z obcymi dworami, oraz jako obrońca katolicyzmu. W 1622 wybrano go po raz pierwszy posłem na sejm. W latach następnych jeszcze wielokrotnie zasiadał w izbie poselskiej. Poseł na sejm 1625, 1627 i 1628 roku z województwa sandomierskiego Poseł na sejm zwyczajny i nadzwyczajny 1629 roku, sejm 1631 z województwa sandomierskiego. Dwukrotnie piastował godność marszałka sejmu (1631, pierwszy sejm 1625). Marszałek sejmiku województwa sandomierskiego w grudniu 1625 roku. Był wybitnym parlamentarzystą. Na sejmie 1629 został wyznaczony na deputata do rokowań pokojowych ze Szwedami w Altmarku. W kwietniu 1632 otrzymał godność podskarbiego nadwornego koronnego (formalna nominacja w 1633). Był członkiem konfederacji generalnej zawiązanej 16 lipca1632 roku. W czasie konwokacji i elekcji w 1632 dał się poznać jako gorący obrońca katolicyzmu i przeciwnik innowierców. Poseł województwa sandomierskiego na sejm konwokacyjny 1632 roku. Był elektorem Władysława IV Wazy z województwa sandomierskiego w 1632 roku, podpisał jego "pacta conventa". Za zasługi w czasie bezkrólewia późniejszy król Władysław IV wynagrodził Ossolińskiego w 1632 m.in. starostwem bydgoskim. Poseł na sejm koronacyjny 1633 roku, sejm zwyczajny 1635 roku, sejm zwyczajny 1637 roku. Poseł na sejmy ekstraordynaryjne 1634 i 1635 roku.
Od momentu wstąpienia Władysława IV na tron w 1632 Ossoliński sukcesywnie piął się po szczeblach kariery dworskiej. W końcu 1633 posłował do Rzymu, gdzie otrzymał od papieża Urbana VIII tytuł księcia papieskiego. W drodze powrotnej przyjęty został w Wiedniu przez cesarza Ferdynanda II, który nadał mu osobisty tytuł księcia Świętego Cesarstwa Rzymskiego.
Wyznaczony przez sejm 1635 na deputata do rokowań ze Szwedami, nie wziął jednak udziału w pertraktacjach w Sztumskiej Wsi, gdyż w czerwcu tego roku uczestniczył w rokowaniach z posłem brandenburskim w sprawie zapewnienia bezpieczeństwa Księstwu Pruskiemu.
Następnie wyjechał z królem do Prus Książęcych, gdzie potem pozostał (do połowy września) w charakterze legata, a właściwie namiestnika królewskiego z prawem decydowania o ważniejszych sprawach tej prowincji. W trakcie pobytu z energią werbował żołnierzy, fortyfikował miejscowości, przygotowywał czajki dla Zaporożców, których potem ściągnął do Prus, a sejmiku pruskim pełnił funkcję posła królewskiego.
W lipcu 1636 posłował do Ratyzbony na odbywający się tam sejm Rzeszy, gdzie w dniu 30 listopada 1636 otrzymał od króla nominację na wojewodę sandomierskiego.
W 1637 roku został wyznaczony senatorem rezydentem. Będąc najbliższym doradcą Władysława IV dążył do wzmocnienia władzy królewskiej. W 1637 wysunął projekt założenia bractwa orderowego Najświętszej Panny, mającego być zalążkiem stronnictwa prokrólewskiego. Jednak plan ten zwalczany przez szlachtę i część magnaterii nie doczekał się realizacji, na sejmie 1638 zmuszono również projektodawcę do rezygnacji z tytułu księcia. Ossoliński był również gorącym zwolennikiem zaprowadzenia stałych ceł morskich.
20 marca 1638 otrzymał na sejmie pieczęć mniejszą koronną. W grudniu tego roku poprowadził rokowania z syndykiem Gdańska, który proponował królowi odszkodowanie za zrzeczenie się pretensji do ceł. Rokowania te jednak skończyły się niepowodzeniem. W styczniu i lutym 1640 uczestniczył w Gdańsku w rokowaniach z radą miejska, starając się zakończyć zatarg celny miasta z królem.
W 1641 zaangażował się w sprawę inwestytury pruskiej po śmierci elektora Jerzego Wilhelma. W sierpniu 1642 posłował do Prus w celu lustracji fortyfikacji w Piławie.
18 lutego 1643 został kanclerzem wielkim koronnym. W sierpniu 1645 przewodniczył w rozmowie katolików z różnowiercami w Toruniu (Colloquium charitativum). Zachęcał obie strony, aby "złożywszy wzajemną niechęć, starały się zbliżyć do siebie dla dobra kraju i Kościoła". Po odwołaniu go przez króla rzecz cała skończyła się jednak na sporach i waśniach.
Po śmierci królowej Cecylii Renaty przeprowadził małżeństwo Władysława IV z księżniczką francuską Ludwiką Marią Gonzaga. Małżeństwo to miało być wstępem do zbliżenia z Francją. Na sejmach 1646 i 1647 pośredniczył - bez powodzenia, w sporach między Władysławem IV a izbą poselską w sprawach dotyczących wojny z Chanatem Krymskim. W 1647 przebywał w tajnej misji na Ukrainie, prawdopodobnie po to, by skłonić Kozaków zaporoskich lub też magnatów kresowych do zaczepienia Tatarów. Po powrocie z Ukrainy otrzymał od króla starostwo puckie i bolemowskie.
Jego działalność polityczna w Rzeczypospolitej i na arenie międzynarodowej jest dziś różnie oceniana, jednak w miarę odkrywania nowych faktów historycznych widać w niej coraz więcej pozytywnych aspektów. W czasie bezkrólewia po śmierci Władysława IV, wobec podeszłego wieku prymasa Polski Macieja Łubieńskiego i niemożności prowadzenia przez niego kraju (nominalnie prymas zastępował monarchę w takich przypadkach), Jerzy Ossoliński objął faktycznie na blisko dwa lata stery władzy w Rzeczypospolitej. Przeforsował wówczas kandydaturę królewicza Jana Kazimierza na tron polski. Był członkiem konfederacji generalnej zawiązanej 31 lipca 1648 roku. W 1648 roku był elektorem Jana II Kazimierza Wazy. Jego nazwisko znajduje się wśród elektorów z województwa sandomierskiego oraz z województwa czernihowskiego, podpisał jego "pacta conventa".
W okresie powstania Chmielnickiego na Ukrainie dążył do porozumienia z Kozakami. Latem 1649 towarzyszył królowi w wyprawie pod Zborów i osobiście doprowadził tam do ugody z chanem tatarskim Islamem III Girejem i Bohdanem Chmielnickim (sierpień 1649) Powróciwszy z wyprawy usiłował przedstawić ugodę zborowską jako sukces polityki króla. Jednak w kraju odezwała się surowa krytyka kanclerza.
Schyłek jego życia był dla niego pasmem niepowodzeń. Z chwilą śmierci Władysława IV w 1648 został pozbawiony swego największego politycznego sprzymierzeńca w kraju. Legła w gruzach również misternie budowana od lat jego polityka zagraniczna wobec Turcji i Tatarów. Wybuch powstania na Ukrainie pod wodzą Bohdana Chmielnickiego pokrzyżował i pogrzebał jego plany polityki wewnętrznej. Nagła śmierć w 1648 jedynego syna, z którym wiązał wiele nadziei, zaprzepaściła jego plany względem swej najbliższej rodziny. Pozostawił wprawdzie jeszcze trzy córki, ale te nie mogły kontynuować wytyczonej przez niego drogi. Jednym z ostatnich ciosów, jakie spadły na Ossolińskiego była śmierć bratanka Krzysztofa-Baldwina, za którą uważał się odpowiedzialny. Dodać do tego trzeba jeszcze klęskę Rzeczypospolitej podczas powstania Chmielnickiego, narastającą od lat niechęć do jego osoby szlachty, odwrócenie się od niego większości magnaterii oraz, co ważne, nowego króla Jana Kazimierza. Była to katastrofa dorobku jego życia. Załamany, doznał 8 sierpnia 1650 silnego ataku apopleksji. Zmarł w swoim warszawskim pałacu 9 sierpnia tego roku, w wieku 55 lat. Pochowany został w kościele kolegiackim św. Józefa w Klimontowie, który wybudował.
Majątek.
Majątek ziemski Jerzego Ossolińskiego nie był duży, jak na osobę zajmująca tak znaczącą pozycję w kraju, przede wszystkim jednak nie był zadłużony, rzadkość wówczas. Swe wysokie dochody zawdzięczał wyjątkowej gospodarności i trosce, jaką otaczał swe dobra oraz przede wszystkim wielkiej hojności królewskiej, gdyż Ossoliński trzymał dziesięć starostw, z których czerpał duże dochody.
W 1621 otrzymał od ojca Ossolin, a po jego śmierci Klimontów. W Ossolinie zbudował Zamek w Ossolinie – rezydencję w duchu panującego renesansu. Niedaleko wzniósł kaplicę zwaną dziś Betlejem. Ziemia pod nią miała być sprowadzona właśnie stamtąd, współcześnie podaje się w wątpliwość, że Jerzy Ossoliński fundował kapliczkę, na skutek mylnie interpretowanych informacji dotyczących jej renowacji.
W Klimontowie wspomógł kończenie klasztoru dominikanów i wystawił opodal nowy kościół, kolegiatę, gdzie został pochowany. Majątek otrzymany od ojca powiększył m.in. o takie majętności jak Batoryn, Tajkury, Konotopy i Targowicę.
W Częstochowie w klasztorze jasnogórskim ufundował hebanowy ołtarz dla obrazu Matki Boskiej. Ufundował klasztor karmelitanek bosych w Warszawie. Był współfundatorem kolegium i kościoła jezuitów w Bydgoszczy oraz klasztoru Kamedułów pod Warszawą.
Przebywał głównie w Warszawie, gdzie jego największym przedsięwzięciem budowlanym było wzniesienie w latach 1639–1642 swego pałacu przy ob. ul. Wierzbowej (wtedy zwaną Drogą ku kościołowi Św. Trójcy), późniejszego pałacu Brühla, który była jedną z najwystawniejszych rezydencji w mieście.
Rodzina.
Związek małżeński zawarł z Izabelą Daniłowicz 17 maja 1620 w Warszawie, wówczas jedną z najlepszych partii w Rzeczypospolitej, córką podskarbiego wielkiego koronnego Mikołaja i Heleny Uchańskiej wojewodzianki bełskiej, siostry stryjecznej matki Jana Sobieskiego. Z małżeństwa z Izabellą miał syna zmarłego podczas porodu w Tyrzynie w 1621 oraz:
Spuścizna pisarska.
Jerzy Ossoliński znakomicie władał piórem. Był autorem „Dziennika własnego życia”, doprowadzonego do 1621 r. (najnowsze wydanie w opracowaniu W. Czaplińskiego, W. 1976). Na uwagę zasługują również:
Przegląd działalności jako starosty bydgoskiego.
Jerzy Ossoliński w latach 1632–1645 był starostą bydgoskim. Obejmował urząd w mieście zrujnowanym przemarszami wojsk, spowodowanymi trwającą walką ze Szwedami. Podupadł bydgoski handel zbożem i związana z nim żegluga na Brdzie i Wiśle, narastał fanatyzm religijny. Ossoliński z dużą energią przystąpił do przywracania miastu jego dawnego znaczenia. Naprawił zamek, otoczył go bastionami i "wspaniałymi budynkami miasto ozdobił" (I. Polkowski). Dążył do przywrócenia renesansowemu ratuszowi bydgoskiemu dawnego wyglądu.
Zabiegał u króla o nowe przywileje dla miasta i potwierdzenie dawniejszych, niejednokrotnie naruszanych przez szlachtę. Za jego sprawą magistrat otrzymał od Władysława IV w 1634 i 1643 r. przywileje, przyznające mu monopol na sprzedaż win i wódek gatunkowych, sprowadzanych z zagranicy. W 1635 r. król potwierdził przywilej Stefana Batorego z 1577 r., nadający bydgoszczanom prawo uprawiania handlu związanego z żeglugą rzeczną. 5 marca 1637 r. Władysław IV wystawił przywilej przyznający wyłącznie bydgoszczanom prawo uprawiania żeglugi handlowej Brdą w dolnym jej biegu, to jest od Bydgoszczy do ujścia Brdy do Wisły. Obcy szyprowie chcący uczestniczyć w żegludze na Brdzie i spławiać tą rzeką towary, musieli uiszczać opłaty na rzecz rady miejskiej. O rozwoju rzemiosła świadczyło wydawanie i zatwierdzanie kolejnych statutów cechowych (stolarzy, szklarzy i ślusarzy). W 1640 r. Władysław IV potwierdził statut cechu murarzy bydgoskich.
Starosta troszczył się również o bezpieczeństwo mieszkańców miasta. W 1635 r. bydgoszczanie otrzymali przywilej zezwalający na usypanie wału wokół zamku. W 1636 r. zorganizowano oddział straży miejskiej.
Szczególny powód do wdzięczności względem Ossolińskiego miał miejscowy konwent jezuitów. Był on fundatorem kolegium pod tytułem "Aeternae sapientiae" (1640) i kościoła jezuickiego. Na uposażenie kolegium Ossoliński przeznaczył znaczne dobra kupione od Teresy z Tarłów Ossolińskiej. W 1649 r. na jego wyraźne życzenie otwarto klasę retoryki i etyki w szkole przy kolegium jezuickim.
W 1645 r. Jerzy Ossoliński dokonał cesji starostwa bydgoskiego na rzecz swego jedynego syna Franciszka. Po przedwczesnej śmierci syna ponownie objął starostwo bydgoskie. Za jego pośrednictwem mieszkańcy Fordonu w 1649 r. uzyskali przywilej od króla Jana Kazimierza, ustalający warunki odbudowy miasta po wielkim pożarze i przyznający środki na odbudowę.

</doc>
<doc id="434219" url="https://pl.wikipedia.org/wiki?curid=434219" title="Babka płesznik">
Babka płesznik

Babka płesznik, babka afrykańska ("Plantago afra" L.) – gatunek rocznej rośliny z rodziny babkowatych ("Plantaginaceae" Juss.). Pochodzi z rejonu Morza Śródziemnego, rośnie w północnej Afryce i zachodniej Azji, rozprzestrzeniona szerzej w uprawie. W Polsce nie rośnie dziko – bywa zawlekana, dawniej była uprawiana.
Zastosowanie.
Roślina ozdobna.
Jest czasami uprawiana jako roślina ozdobna (strefy mrozoodporności 6-10).
Inne zastosowania.
Śluz otrzymywany z nasion służy do apreturowania tkanin i glansowania barwnych papierów, a w przemyśle spożywczym wykorzystywany jest jako zagęstnik w produkcji lodów.

</doc>
<doc id="434222" url="https://pl.wikipedia.org/wiki?curid=434222" title="Hermh">
Hermh

Hermh – polska grupa muzyczna wykonująca symfoniczny black metal. Powstała 1993 roku w Białymstoku. W 1998 roku grupa zawiesiła działalność z dorobkiem dwóch albumów studyjnych. W 2003 roku z inicjatywy wokalisty Bartłomieja Krysiuka zespół wznowił działalność m.in. z udziałem muzyków związanych z grupą Abused Majesty. Tego samego roku zespół podpisał kontrakt płytowy z wytwórnią muzyczną Pagan Records, nakładem której w 2004 roku ukazał się jego pierwszy, po pięcioletniej przerwie, minialbum zatytułowany "Before the Eden – Awaiting the Fire". W swej twórczości grupa nawiązuje do mitologii oraz historii wampiryzmu.
Historia.
Zespół Hermh powstał 1993 roku w Białymstoku. W grudniu 1994 roku w Salman Studio muzycy zarejestrowali pierwsze nagrania. Kaseta demo zatytułowana "Oremus peccatum (Refaim)" ukazała się nakładem wytwórni Witching Hour Productions należącej do wokalisty Hermh – Barta. W 1995 roku ukazał się kolejny album demo pt. "Crying Crowns of Trees". Kaseta zawierająca dwa utwory: „Crying Crowns of Trees” i „Hermh”, została nagrana ponownie w Salman Studio. Na wydawnictwie gościnnie wystąpił lider grupy Behemoth – Adam „Nergal” Darski, który zaśpiewał i zagrał na gitarze basowej.
Również w 1995 roku ukazała się kompilacja nagrań pt. "Echo". W ramach podpisanego latem 1995 roku kontraktu płytowego z wytwórnią muzyczną Last Epitapth Productions, zespół wydał swój pierwszy album zatytułowany "Taran", który ukazał się w 1996 roku. Rok później ukazał się drugi album Hermh pt. "Angeldemon". Nagrana w Selani Studio płyta została wydana nakładem wytwórni Pagan Records, z którą grupa podpisała kontrakt rok wcześniej. W 1998 roku grupa została rozwiązana.
W 2003 roku z inicjatywy wokalisty grupy Bartłomieja Krysiuka, będącego jedynym członkiem oryginalnego składu Hermh, grupa została reaktywowana. Skład uzupełnili gitarzyści Socaris i Krzysztof „Derph” Drabikowski, basista Tomasz „Hal” Halicki, perkusista Łukasz „Icanraz” Sarnacki oraz klawiszowiec Wojciech „Flumen” Kostrzewa znany z występów w formacji Asgaard. W styczniu 2004 roku ukazał się pierwszy minialbum grupy zatytułowany "Before the Eden – Awaiting the Fire", wydany nakładem wytwórni Pagan Records. Na płycie znalazło się pięć nowych utworów oraz interpretacje utworów „Valhalla” z repertuaru Bathory i „Deathcrush” norweskiej formacji Mayhem. W listopadzie Hermh wziął udział w trasie Black Diamonds Tour w Polsce, podczas której wystąpiły ponadto zespoły Asgaard i Luna Ad Noctum.
29 marca 2006 roku ukazał się trzeci album grupy pt. "Eden’s Fire," wydany nakładem Empire Records oraz, w wersji wzbogaconej o teledysk do utworu „Prepare To Revolt”, przez Pagan Records. Obraz do scenariusza wokalisty i lidera Hermh zrealizował Radek „Larry TM” Grabiński, który współpracował również z grupą Closterkeller. Natomiast okładkę wydawnictwa przygotował Tomasz „Graal” Daniłowicz, który współpracował poprzednio z grupami Moonlight, Hate i Artrosis. Pod koniec roku formacja odbyła polską trasę koncertową Torment Tour. Koncerty Hermh poprzedzały zespoły: Blindead, Hell-Born oraz MasseMord. Z kolei 8 grudnia zespół poprzedził występ Cradle of Filth w warszawskim klubie Progresja. W 2007 roku z zespołu odszedł Sarnacki, którego zastąpił Konrad „Zuber” Zubrzycki.
W styczniu 2008 roku ukazał się drugi minialbum zespołu pt. "After the Fire – Ashes". Na płycie znalazła się m.in. interpretacja utworu „Black Metal” z repertuaru brytyjskiej formacji Venom oraz cztery nagrania koncertowe. Następnie do zespołu dołączył drugi gitarzysta, Marek „Maar” Przybyłowski. W czerwcu natomiast ukazało się jej pierwsze wydawnictwo DVD "The SpiritUal Nation Born" wydane w limitowanym nakładzie 666 egzemplarzy przez wytwórnię Witching Hour i Pagan Records. Tego samego roku grupa podpisała kontrakt płytowy z wytwórnią muzyczną Mystic Production, nakładem której ukazał się czwarty album Hermh "Cold Blood Messiah". Nagrania zostały zrealizowane w białostockim Hertz Studio we współpracy z producentami muzycznymi Wojciechem i Sławomirem Wiesławskimi. Ponadto w studiu zespołowi towarzyszył trzydziestoosobowy chór. W ramach promocji do utworu „Hairesis” firma Inbornmedia zrealizowała teledysk. W obrazie gościnnie wystąpił syn Krysiuka – Mateusz.

</doc>
<doc id="434227" url="https://pl.wikipedia.org/wiki?curid=434227" title="Bruno Kernen">
Bruno Kernen



</doc>
<doc id="434228" url="https://pl.wikipedia.org/wiki?curid=434228" title="Kanon medycyny">
Kanon medycyny

Kanon medycyny ("Tib konunlari"; "Kanun fi't-tibb"; łac. "Canon medicinae") − dzieło Ibn Siny, zwanego Awicenną. Przyjęty europejski tytuł to "Canon medicinae".
Kanon składał się z pięciu ksiąg. Każda księga dzieliła się na traktaty a te na rozdziały.
Zagadnienia dotyczące ćwiczeń fizycznych i ich zastosowanie zostały przedstawiony w księdze I.
Kanon medycyny był używany jako podręcznik w uczelniach medycznych do schyłku wieku osiemnastego.

</doc>
<doc id="434229" url="https://pl.wikipedia.org/wiki?curid=434229" title="Ostrewka (stojak)">
Ostrewka (stojak)



</doc>
<doc id="434235" url="https://pl.wikipedia.org/wiki?curid=434235" title="Bruno Kernen (ur. 1961)">
Bruno Kernen (ur. 1961)

Bruno Kernen (ur. 25 marca 1961 w Schönried) – szwajcarski narciarz alpejczyk.
Kariera.
Największy sukces w karierze Kernen odniósł 21 stycznia 1983 roku, kiedy podczas zawodów Pucharu Świata Kitzbühel zwyciężył w biegu zjazdowym. W zawodach tych wyprzedził bezpośrednio Kanadyjczyka Steve'a Podborskiego oraz swego rodaka, Ursa Räbera. Poza tym rezultatem jeszcze jeden raz zajął miejsce na podium zawodów tego cyklu: 2 marca 1985 roku w Furano zajął trzecie miejsce. Wyprzedzili go jedynie Kanadyjczyk Todd Brooker oraz Sepp Wildgruber z RFN. W klasyfikacji generalnej Pucharu Świata najwyżej sklasyfikowany został w sezonie 1982/1983, kiedy to zajął 22. miejsce. Był też dziewiąty w klasyfikacji kombinacji w sezonie 1983/1984, dziesiąty w tej samej konkurencji w sezonie 1982/1983 oraz jedenasty w klasyfikacji zjazdu w sezonie 1984/1985.
W 1979 roku wywalczył brązowy medal w zjeździe podczas mistrzostw Europy juniorów w Achenkirch. Nigdy nie wystąpił na mistrzostwach świata ani igrzyskach olimpijskich. W 1986 roku zakończył karierę.
Po zakończeniu kariery sportowej zajął się prowadzeniem rodzinnego hotelu w Schönried. Jego kuzyn, również Bruno Kernen, także uprawiał narciarstwo alpejskie.

</doc>
<doc id="434243" url="https://pl.wikipedia.org/wiki?curid=434243" title="Dławisz">
Dławisz

Dławisz ("Celastrus" L.) – rodzaj roślin z rodziny dławiszowatych. Należy do niego około 30–40 gatunków. Występują one głównie w strefie międzyzwrotnikowej, rzadziej umiarkowanej na obu kontynentach amerykańskich (w Ameryce Północnej tylko dławisz amerykański i okrągłolistny), na Madagaskarze, w południowej i wschodniej Azji (tu największe zróżnicowanie, tylko w Chinach jest 16 endemitów) oraz w Australii i na wyspach Oceanii. Są to rośliny leśne.
Uprawiane są jako rośliny ozdobne, niektóre wykorzystywane są także jako lecznicze. Olej z nasion, korzenie i kora dławisza groniastego i sinolistnego wykorzystywane są jako środki owadobójcze. Olej z nasion dławisza wiechowatego wykorzystywany jest przy chorobach reumatycznych. W Polsce w uprawie spotykany bywa dławisz okrągłolistny, rzadziej dławisz amerykański. Pierwszy z nich dziczeje i jest już gatunkiem zadomowionym.
Systematyka.
Rodzaj z podrodziny "Celastroideae", rodziny dławiszowatych "Celastraceae".

</doc>
<doc id="434253" url="https://pl.wikipedia.org/wiki?curid=434253" title="Dulce (rzeka w Gwatemali)">
Dulce (rzeka w Gwatemali)

Dulce (hiszp. "Río Dulce") – rzeka w północno-zachodniej Gwatemali, w departamencie Izabal. Wypływa z jeziora Izabal na wysokości 8 m n.p.m. Po kilkunastu kilometrach rozszerza się tworząc niewielkie jezioro El Golfete. Po opuszczeniu jeziora płynie dalej na wschód, tworząc meandry w głębokim na 100 m wąwozie. Dulce uchodzi do zatoki Amatique (część Zatoki Honduraskiej) niedaleko miasta Livingston.
Brzegi rzeki Dulce porasta las z bogatą florą (m.in. drzewo tekowe, mahoń) i fauną (m.in. wyjce, tukany). Powołano tutaj Parque Nacional Río Dulce. Obszar ten stanowi ważny region turystyczny Gwatemali. Popularne są zwłaszcza wycieczki statkami turystycznymi. Nad jej brzegiem powstały liczne mariny i niewielkie ośrodki turystyczne.
Nad rzeką Dulce, w pobliżu jeziora Izabal, zbudowano jeden z największych mostów Ameryki Środkowej. Łączy on miejscowości Fronteras i Rellenos.

</doc>
<doc id="434254" url="https://pl.wikipedia.org/wiki?curid=434254" title="Dulce">
Dulce



</doc>
<doc id="434256" url="https://pl.wikipedia.org/wiki?curid=434256" title="Melno">
Melno



</doc>
<doc id="434263" url="https://pl.wikipedia.org/wiki?curid=434263" title="Himaćal Pradeś">
Himaćal Pradeś



</doc>
<doc id="434264" url="https://pl.wikipedia.org/wiki?curid=434264" title="Ignacy Szpunar">
Ignacy Szpunar

Ignacy Stanisław Szpunar (ur. 28 stycznia 1891 w Albigowej, zm. 8 marca 1947 w Jeleniej Górze) – podpułkownik piechoty Wojska Polskiego.
Życiorys.
Syn Wojciecha. W latach 1911–1913 członek Związku Strzeleckiego. W 1913 złożył maturę w c. k. Gimnazjum Nr II w Rzeszowie. W czasie I wojny światowej walczył jako porucznik w c. k. pułku piechoty nr 90. Stworzył tajną organizację wojskową, w wyniku której c. k. pułk piechoty nr 90, pod koniec września 1918 roku znajdujący się w Odessie ogłosił się pułkiem polskim. Na początku listopada tegoż roku wrócił do Jarosławia.
Od 1 listopada 1918 roku w Wojsku Polskim. Brał udział w wojnie polsko-bolszewickiej. Za męstwo wykazane w walkach z bolszewikami odznaczony został Krzyżem Walecznych. Służył we włocławskim 14 pułku piechoty, z którego w dniu 26 kwietnia 1928 r. został przeniesiony na stanowisko dowódcy III batalionu 33 pułku piechoty w Łomży. W październiku 1932 został przesunięty ze stanowiska obwodowego komendanta PW na stanowisko kwatermistrza pułku. Od 1 maja 1937 dowódca 2 Morskiego batalionu strzelców w Gdyni (przemianowanego w późniejszym okresie na 2 Morski pułk strzelców). Batalion organizował w wyjątkowo trudnych warunkach, szczególnie kwaterunkowych.
W kampanii wrześniowej od samego początku 2 Morski pułk strzelców pod jego dowództwem podlegał dowództwu Lądowej Obrony Wybrzeża, zatrzymał wojska niemieckie atakujące od strony Sopotu. Po kilkudniowych walkach w gdyńskich lasach i okolicznych miejscowościach, na rozkaz płk. Dąbka wycofał się z żołnierzami na Kępę Oksywską. Tam jego pułk prowadził walki aż do kapitulacji do 19 września 1939 roku.
Następnie przebywał w niewoli do obozu jenieckiego Oflag VII A Murnau. Zmarł 8 marca 1947 roku w Jeleniej Górze, a zgodnie z jego wolą pochowano go na wojskowym Cmentarzu Obrońców Wybrzeża w Gdyni Redłowie, tam gdzie spoczywają żołnierze, jego podwładni z 2. mps.
Upamiętnienie.
24 września 2019 roku w Albigowej, skąd pochodził, odsłonięto mural ppłk. Ignacego Szpunara. Z dniem 13 czerwca 2018 roku Regionalne Centrum Informatyki Gdynia otrzymało imię ppłk. Ignacego Stanisława Szpunara.

</doc>
<doc id="434265" url="https://pl.wikipedia.org/wiki?curid=434265" title="Wiener Flughafenautobahn">
Wiener Flughafenautobahn



</doc>
<doc id="434266" url="https://pl.wikipedia.org/wiki?curid=434266" title="Madhja Pradeś">
Madhja Pradeś



</doc>
<doc id="434267" url="https://pl.wikipedia.org/wiki?curid=434267" title="Ostautobahn">
Ostautobahn



</doc>
<doc id="434268" url="https://pl.wikipedia.org/wiki?curid=434268" title="Südostautobahn">
Südostautobahn



</doc>
<doc id="434271" url="https://pl.wikipedia.org/wiki?curid=434271" title="Kali Yuga">
Kali Yuga



</doc>
<doc id="434272" url="https://pl.wikipedia.org/wiki?curid=434272" title="Niesterydowe leki przeciwzapalne">
Niesterydowe leki przeciwzapalne



</doc>
<doc id="434275" url="https://pl.wikipedia.org/wiki?curid=434275" title="NLPZ">
NLPZ



</doc>
<doc id="434282" url="https://pl.wikipedia.org/wiki?curid=434282" title="Tebaida">
Tebaida

Tebaida (gr. "Thebais") – region w starożytnym Egipcie, do którego należało 13 najbardziej wysuniętych na południe nomów Górnego Egiptu – od Abydos do Asuanu. Nazwa pochodziła od starożytnej egipskiej stolicy – Teb.
Za rządów hellenistycznej dynastii Ptolemeuszy Tebaida stanowiła wyodrębnioną jednostkę administracyjną podległą "epistrategowi" Teb, który był również odpowiedzialny za nadzór nad nawigacją po Morzu Czerwonym i Oceanie Indyjskim.
W czasach Imperium rzymskiego Dioklecjan stworzył prowincję "Thebais", w której stacjonowały legiony I "Maximiana Thebanorum" i II "Flavia Constantia". Dzieliła się ona na Tebaidę Górną ze stolicą w Tebach i Tebaidę Dolną ze stolicą w Ptolemais Hermiou.
Główne miasta: Antinoopolis, Hermopolis Magna, Lykopolis, Ptolemais Hermiou, Diospolis Parva, Maximianopolis, Koptos, Diocletianopolis, Teby, Oasis Magna, Apollonopolis Magna, Syene.
W IV-V wieku pustynia tebaidzka stała się ośrodkiem chrześcijańskiego ruchu eremickiego i cenobickiego. Działali tu "ojcowie pustyni", m.in. św. Onufry, Palemon, św. Pachomiusz.

</doc>
<doc id="434285" url="https://pl.wikipedia.org/wiki?curid=434285" title="Livingston (miasto w Gwatemali)">
Livingston (miasto w Gwatemali)

Livingston (także Lívingston) – miasto w północno-zachodniej Gwatemali, w departamencie Izabal. Położone jest u ujścia rzeki Dulce do zatoki Amatique (Zatoka Honduraska, Morze Karaibskie). Współrzędne geograficzne: . Według danych szacunkowych w 2012 roku liczba ludności miasta wyniosła 26 324 mieszkańców. Miasto zamieszkują potomkowie Majów, ludu Garifuna i europejskich osadników.
Livingston było najważniejszym portem morskim Gwatemali na wybrzeżu karaibskim zanim powstał port w Puerto Barrios. Obecnie podstawą rozwoju miasta jest turystyka.
Miasto zostało nazwane na cześć amerykańskiego prawnika i polityka Edwarda Livingstona, który na początku XIX wieku przygotował zbiór praw dla rządu Zjednoczonych Prowincji Ameryki Środkowej.
Gmina Livingston.
Jest siedzibą władz gminy o tej samej nazwie, która w 2012 roku liczyła 64 460 mieszkańców. Gmina jak na warunki Gwatemali jest duża, a jej powierzchnia obejmuje 1940 km².
Większość obszaru gminy pokrywa las deszczowy, a na terenie gminy znajduje się Park Narodowy "Río Dulce" oraz 10 rezerwatów biosfery o łącznej powierzchni ponad 7100 ha.

</doc>
<doc id="434288" url="https://pl.wikipedia.org/wiki?curid=434288" title="Tampico">
Tampico

Tampico – miasto w północno-wschodnim Meksyku, w stanie Tamaulipas, nad rzeką Pánuco, w pobliżu jej ujścia do Zatoki Meksykańskiej, siedziba władz gminy Tampico. Jest największym meksykańskim centrum ekonomicznym nad Zatoką Meksykańską. Szybki rozwój ekonomiczny w latach 20. XX wieku sprawił, iż miasto było pionierem lotnictwa oraz produkcji sody (stosowanej m.in. w produkcji szkła i papiernictwie). Jest głównym portem eksportującym meksykańską ropę naftową, srebro, miedź, drewno, wełnę i wiele innych produktów rolniczych. W 2005 roku liczyło około 303 tys. mieszkańców.
Miejsce urodzenia polskiej aktorki i piosenkarki, Alicji Bachledy-Curuś.

</doc>
<doc id="434291" url="https://pl.wikipedia.org/wiki?curid=434291" title="Jani Soininen">
Jani Soininen

Jani Markus Soininen (ur. 12 listopada 1972 w Jyväskylä) − fiński skoczek narciarski, mistrz i wicemistrz olimpijski, trzykrotny medalista mistrzostw świata.
Kariera.
Jani Soininen zadebiutował w zawodach Pucharu Świata 29 lutego 1992 w fińskim Lahti, gdzie zajął 42. miejsce. W sezonie 1991/1992 wystartował jeszcze tylko raz, 1 marca w tej samej miejscowości zajął 22. miejsce. Jako że w tych startach nie wywalczył punktów Pucharu Świata (do sezonu 1992/1993 obowiązywała inna punktacja za miejsca w konkursach Pucharu Świata) to nie został uwzględniony w klasyfikacji generalnej.
W swoim pierwszym starcie sezonu 1992/1993, 5 grudnia 1992 roku w szwedzkim Falun zdobył swoje pierwsze punkty, plasując się na 10. pozycji. W pozostałej części sezonu punktował już jednak tylko raz – 6 marca 1993 roku w Lahti zajął 11. miejsce. Ostatecznie zajął więc 39. miejsce w klasyfikacji generalnej z dorobkiem 11 punktów. Pod koniec lutego 1993 roku Soininen wystartował na mistrzostwach świata w Falun. Wziął udział tylko w konkursie indywidualnym na normalnym obiekcie, gdzie zajął 50. miejsce.
Lepiej prezentował się w sezonie 1993/1994, kiedy to zajął 14. miejsce w klasyfikacji generalnej. W większości startów zdobywał punkty, często także plasował się w czołowej dziesiątce, jednak na podium nie stanął. Jego najlepszym wynikiem w konkursach PŚ tego sezonu było piąte miejsce w konkursie w szwajcarskim Engelbergu 19 grudnia 1993 roku. Najważniejszym wydarzeniem 1994 roku były igrzyska olimpijskie w Lillehammer, gdzie Jani indywidualnie zajął szóste miejsce na normalnej skoczni oraz piąte na dużej. Wystąpił także w konkursie drużynowym, w którym razem z kolegami z reprezentacji zajął piąte miejsce. Niecały miesiąc po igrzyskach Fin był dziewiąty na mistrzostwach świata w lotach w Planicy.
Sezon 1994/1995 przyniósł mu pierwsze podium w karierze. Wywalczył je 1 stycznia 1995 roku, podczas konkursu w niemieckim Garmisch-Partenkirchen, ulegając tylko swemu rodakowi Janne Ahonenowi oraz Austriakowi Andreasowi Goldbergerowi. W pozostałych konkursach 43. edycji Turnieju Czterech Skoczni zajmował kolejno: 13. miejsce w Oberstdorfie, 14. miejsce w Innsbrucku oraz dziesiąte w Bischofshofen, co dało mu ostatecznie szóste miejsce w klasyfikacji końcowej. Łącznie w tym sezonie czterokrotnie stanął na podium – raz był drugi, a trzy razy trzeci. W marcu 1995 roku wziął udział w mistrzostwach świata w Thunder Bay, gdzie wspólnie z Ari-Pekką Nikkolą, Janne Ahonenem i Miką Laitinenem zdobył złoty medal w konkursie drużynowym. W indywidualnych występach osiągnął słabsze rezultaty niż na igrzyskach w 1994 roku, zajmując 18. miejsce na normalnym obiekcie oraz 20. miejsce na dużym.
Swoje pierwsze pucharowe zwycięstwo odniósł 13 stycznia 1996 roku w Engelbergu, bezpośrednio wyprzedzając Japończyka Jin’yę Nishikatę i Goldbergera. W sezonie 1995/1996 na podium stanął jeszcze raz 3 marca 1996 roku w Lahti, gdzie zajął trzecie miejsce, za Masahiko Haradą z Japonii oraz Słoweńcem Primožem Peterką. W klasyfikacji końcowej 44. Turnieju Czterech Skoczni zajął dziewiątą pozycję po tym, jak był ósmy w Oberstdorfie, dziewiętnasty w Garmisch-Partenkirchen, siódmy w Innsbrucku oraz szesnasty w Bischofshofen. Występy te dały mu 11. miejsce w klasyfikacji generalnej. W lutym 1996 roku wziął udział w mistrzostwach świata w lotach w Tauplitz zajmując 17. miejsce.
W lecie 1996 roku zajął czwarte miejsce w klasyfikacji generalnej trzeciej edycji Letniego Grand Prix w skokach. Rywalizację w sezonie 1996/1997 zaczął od zajęcia piątego miejsca w norweskim Lillehammer 30 listopada 1996 roku. W 45. edycji Turnieju Czterech Skoczni ponownie był dziewiąty, zajmując w poszczególnych konkursach kolejno dziewiąte, szóste, piętnaste i znowu szóste miejsce. Po początkowych trudnościach lepsze wyniki uzyskiwał w drugiej części sezonu, kiedy to między innymi trzykrotnie zajmował trzecie miejsce. W jednym z tych konkursów, 22 marca 1997 roku w słoweńskiej Planicy ustanowił swój rekord życiowy skacząc 203,5 m. Miesiąc wcześniej, podczas mistrzostw świata w Trondheim Finowie w tym samym składzie, w którym startowali na MŚ w Thunder Bay obronili tytuł drużynowych mistrzów świata. Indywidualnie Jani zajął siódme miejsce na dużej skoczni, a na normalnej był jedenasty. W klasyfikacji generalnej tego sezonu zajął dziewiąte miejsce.
Najlepsze wyniki osiągnął jednak w sezonie 1997/1998, kiedy pięciokrotnie stawał na podium zawodów Pucharu Świata. Już w pierwszym konkursie cyklu, 29 listopada 1997 roku zajął drugie miejsce, wyprzedził go tylko Niemiec Dieter Thoma. Następnego dnia Soininen okazał się już najlepszy, wygrał także kolejny konkurs – 6 grudnia 1997 roku we włoskim Predazzo. Po tym jak zajął 19. miejsce w Oberstdorfie, piąte w Ga-Pa, szóste w Innsbrucku oraz siódme w Bischofshofen uplasował się na piątym miejscu klasyfikacji końcowej 46. Turnieju Czterech Skoczni. Dało mu to ponownie siódme miejsce w Pucharze Świata. Pod koniec stycznia 1998 roku zajął 12. miejsce na mistrzostwach świata w lotach w Oberstdorfie. Najważniejszą imprezą sezonu były jednak igrzyska olimpijskie w Nagano, które okazały się być najlepszym momentem jego kariery. Po pierwszej serii konkursu indywidualnego na normalnej skoczni Jani zajmował drugie miejsce za Haradą, do którego tracił 2,5 punktu. Dobry skok w drugiej serii i słaby skok Japończyka spowodowały, że to Soininen został mistrzem olimpijskim. Drugie miejsce zajął kolejny reprezentant gospodarzy, Kazuyoshi Funaki, a brązowy medal wywalczył Andreas Widhölzl z Austrii. Przewaga Soininena nad Funakim wyniosła zaledwie 1 punkt. W konkursie indywidualnym na dużym obiekcie Fin po pierwszej serii zajmował trzecie miejsce po skoku na 129,5 m. Prowadził Widhölzl, drugi był Takanobu Okabe, a Funaki zajmował czwartą lokatę tracąc do Soininena tylko 0,8 punktu. Druga seria skoków wszystko zmieniła. Jani uzyskał 126,5 m i został wyprzedzony przez Funakiego, który osiągnął 132,5 m. Najdłuższy skok – 136,0 m oddał Harada i awansował na trzecie miejsce, spychając Widhölzla, który uzyskał tylko 120,5 m poza podium. Tym samym Soininen wywalczył swój drugi, tym razem srebrny medal olimpijski. Jego medale były jedynymi zdobytymi przez Finlandię w skokach na tych igrzyskach, bowiem w konkursie drużynowym reprezentacja Finlandii zajęła piąte miejsce.
Sezon 1998/1999 był jednym z najsłabszych w jego karierze. Ani razu nie stanął na podium, tylko raz znalazł się w czołowej dziesiątce zawodów, w wyniku czego zajął dopiero 35. miejsce w klasyfikacji generalnej. Na mistrzostwach świata w Ramsau w lutym 1999 roku indywidualnie zajął miejsca na przełomie trzeciej i czwartej dziesiątki. W konkursie drużynowym Finowie ponownie nie zdobyli medalu zajmując ostatecznie czwarte miejsce. Soininen poprawił się w sezonie 1999/2000, kiedy ponownie był siódmy w klasyfikacji generalnej. Trzykrotnie stawał na podium, przy czym 26 stycznia 2000 roku w japońskiej Hakubie zwyciężył, wyprzedzając Widhölzla i swego rodaka Ville Kantee. Na mistrzostwach świata w lotach w Vikersund w lutym 2000 roku zajął 15. miejsce.
Dobre starty w sezonie 2000/2001, szczególnie w drugiej jego części, pozwoliły mu wystąpić na mistrzostwach świata w Lahti. Pojawił się tam tylko na dużej skoczni, indywidualnie był dziesiąty, a w konkursie drużynowym wraz z Risto Jussilainenem, Ville Kantee i Janne Ahonenem wywalczył srebrny medal. Był to ostatni sukces w jego karierze. Ostatni raz na podium zawodów Pucharu Świata stanął na miesiąc przed mistrzostwami – 28 stycznia 2001 roku w Sapporo, plasując się za Adamem Małyszem i Risto Jussilainenem. Ostatni oficjalny występ zaliczył 18 marca 2001 roku podczas lotów w Planicy, gdzie zajął 34. miejsce. Wraz z końcem sezonu definitywnie zakończył zawodniczą karierę. Łącznie w ciągu swej kariery 18 razy stawał na podium, w tym cztery razy zwyciężył, sześć razy był drugi oraz osiem razy trzeci.
Osiągnięcia.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix w skokach narciarskich.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="434292" url="https://pl.wikipedia.org/wiki?curid=434292" title="Militaryzm">
Militaryzm

Militaryzm – system, opierający siłę państwa na stałej i możliwie licznej armii.
Militaryzm ma trzy powiązane ze sobą znaczenia:
Militaryzm jest często formą reakcji państwa na zagrożenie, choć często siły dążące do militaryzacji tworzą sztuczne zagrożenia lub rozdmuchują rzeczywiste do przesadnych rozmiarów aby uzasadnić nimi wydatki na zbrojenia. Militaryzacja ma często charakter samonapędzającego się mechanizmu. Pierwotne, rzeczywiste zagrożenie powoduje początkowo racjonalny rozrost wydatków na zbrojenia, co generuje wzrost potęgi politycznej przedsiębiorstw zbrojeniowych oraz samej armii. Po zniknięciu rzeczywistego zagrożenia koła militarno-zbrojeniowe wyszukują szybko nowe zagrożenia, aby uzasadnić nimi utrzymanie lub nawet wzrost wydatków na zbrojenia, co z kolei powoduje dalsze wzmacnianie wpływu tych kół na gospodarkę i politykę.
Ma także istotny wpływ na kształtowanie życia, mentalności i stosunków społecznych, na przykład poprzez rozbudzanie w społeczeństwie agresji, propagowanie idei ekspansji, jak w państwach totalitarnych XX wieku; bądź w powiązaniach oficera-przedstawiciela grupy uprzywilejowanej z żołnierzem-przedstawicielem warstwy niższej (jak to było w Prusach).
Szczególnym przypadkiem militaryzmu był wyścig zbrojeń – podczas zimnej wojny – pomiędzy blokami wojskowymi kierowanymi przez Stany Zjednoczone i Związek Radziecki. Choć państwa te zbroiły się, poświęcały znaczne środki na rozwój nowych technik wojskowych i rozwiązywały konflikty metodami siłowymi (w wojnach lokalnych), to doprowadził on do równowagi sił i uchronił świat przez III wojną (przede wszystkim dzięki posiadaniu przez obie strony broni atomowej). Obie potęgi wzajemnie oskarżały się o militaryzm.
Od militaryzmu trzeba wyraźnie odróżnić przestawienie wielu gałęzi produkcji i mobilizację społeczeństwa podczas wojny, która miała miejsce na przykład w czasie drugiej wojny światowej w Wielkiej Brytanii, Stanach Zjednoczonych czy Związku Radzieckim.
Przykłady państw zmilitaryzowanych.
Przykładami państw zmilitaryzowanych są:
Większe wydatki państwa na cele militarne, w konsekwencji powodują ograniczenie środków na realizację pozostałych celów. Jeżeli państwo jest w posiadaniu dużych rezerw mocy wytwórczej i zasobów pozwalających na zwiększenie wydatków na cele wojskowe może być czynnikiem wpływającym na wzrost produkcji globalnej i zatrudnienia bez strat związanych z zaspokojeniem potrzeb społecznych. Jednak taki sam rezultat w tych warunkach możliwy jest dzięki przeznaczeniu odpowiednich środków na cele pokojowe np. przyspieszenie modernizacji i rozbudowy infrastruktury.

</doc>
<doc id="434301" url="https://pl.wikipedia.org/wiki?curid=434301" title="Mahonia pospolita">
Mahonia pospolita

Mahonia pospolita, mahonia ostrolistna, ościał pospolity ("Mahonia aquifolium" (Pursh) Nutt.) – gatunek krzewu należący do rodziny berberysowatych. Pochodzi z zachodniej części Ameryki Północnej. Zadomowiony i często uważany za inwazyjny w różnych częściach Europy. W Polsce gatunek często uprawiany, dziczejący i lokalnie zadomowiony (kenofit), zaliczany również do grupy gatunków potencjalnie inwazyjnych, których ekspansja na terenie kraju jest możliwa w przyszłości. 
Uprawa.
Roślina bardzo łatwo się adaptuje, zwłaszcza w miejscach zakrzewionych. Wymaga gleby żyznej, umiarkowanie wilgotnej, ubogiej w wapń, o odczynie pH od kwaśnego do obojętnego. Roślina dobrze rośnie w miejscach zacienionych np. pod drzewami.

</doc>
<doc id="434305" url="https://pl.wikipedia.org/wiki?curid=434305" title="Alojzy Hübner">
Alojzy Hübner

Alojzy Hübner (ur. 27 października 1880 w Koślinku koło Tucholi, zm. 2 maja 1922 w Tucholi) – ksiądz katolicki, współzałożyciel polskich pallotynów.
Życiorys.
Ksiądz Alojzy Hübner urodził się w 1880 w Koślinku koło Tucholi w diecezji chełmińskiej. Do pallotynów wstąpił w Masio we Włoszech. Studia filozoficzno-teologiczne odbył na Uniwersytecie Gregoriańskim w Rzymie. 
Ks. Hübner święcenia kapłańskie otrzymał 7 czerwca 1907.
Przez ks. Maksymiliana Kugelmanna, generała pallotynów, został przydzielony do pomocy ks. Alojzemu Majewskiemu w przeszczepianiu pallotynów na ziemie polskie. W 1908 został mistrzem nowicjatu w Antoniówce, a potem w Bochni. Obowiązki te pełnił przez dziewięć lat. 
W czasie I wojny światowej wraz z nowicjuszami zamieszkał w klasztorze benedyktyńskim w czeskiej Pradze. W czerwcu 1917 został wcielony do armii pruskiej jako kapelan i sanitariusz. 
W wojsku pruskim powierzono mu obowiązki kapelana w szpitalu wojskowym we Wrocławiu. Pomagał również w duszpasterstwie w samym mieście i okolicznych podwrocławskich parafiach. Tam odnowiła mu się gruźlica, na którą chorował w czasie seminaryjnym.
Ks. Alojzy Hübner zmarł na gruźlicę płuc w Tucholi w wieku 42 lat. Po ekshumacji, jego ciało spoczęło na cmentarzu pallotyńskim w Wadowicach. 

</doc>
<doc id="434306" url="https://pl.wikipedia.org/wiki?curid=434306" title="Wyciąg narciarski">
Wyciąg narciarski

Wyciąg narciarski – rodzaj kolei linowej instalowanej na stokach, służącej do transportu narciarzy, snowboardzistów i turystów. Jednym z pierwszych typów wyciągów był wyciąg saniowy.
Rodzaje wyciągów narciarskich.
Wzdłuż wyciągów narciarskich istnieją narciarskie trasy zjazdowe. Niektóre z nich są sztucznie oświetlone, ratrakowane i sztucznie naśnieżane.

</doc>
<doc id="434310" url="https://pl.wikipedia.org/wiki?curid=434310" title="Twierdzenie Riemanna o szeregach warunkowo zbieżnych">
Twierdzenie Riemanna o szeregach warunkowo zbieżnych

Twierdzenie Riemanna – twierdzenie autorstwa Bernharda Riemanna mówiące o tym, że jeżeli szereg jest warunkowo zbieżny, to jego wyrazy można poprzestawiać w taki sposób, aby nowo otrzymany szereg był zbieżny do dowolnej liczby, a nawet był rozbieżny.
Twierdzenie.
Niech
będzie takim ciągiem liczb rzeczywistych, że szereg formula_2 jest warunkowo zbieżny. Ponadto niech formula_3 będzie liczbą rzeczywistą. Wówczas istnieje taka permutacja formula_4 zbioru liczb naturalnych, że
Istnieje również taka permutacja formula_6 że
Wyrazy szeregu można również ustawić w takiej kolejności, że szereg nie ma żadnej granicy (ani skończonej, ani nieskończonej).
Dowód.
Niech formula_8 będą ciągami liczb rzeczywistych zbieżnymi do formula_3 odpowiednio z dołu i z góry, tzn. formula_10 i formula_11 (można przyjąć formula_12 oraz formula_13). Oznaczmy ponadto
Zauważmy, że ciąg formula_15 powstaje z ciągu formula_16 przez zastąpienie wyrazów formula_17 zerami. Analogicznie, ciąg formula_18 powstaje z ciągu formula_16 przez zastąpienie wyrazów formula_17 ich wartościami bezwzględnymi, a wyrazów formula_21 zerami. Oczywiście wszystkie wyraz formula_22 są nieujemne, a szeregi formula_23 są rozbieżne. Rzeczywiście, gdyby oba powyższe szeregi były zbieżne, to zbieżny byłby szereg formula_24 co przeczy założeniu. Podobnie, gdyby tylko jeden z powyższych szeregów był zbieżny, to rozbieżny byłby szereg formula_25 gdyż formula_26
Oznaczmy teraz nieujemne wyrazy ciągu formula_16 przez formula_28 a wartości bezwzględne wyrazów ujemnych przez formula_29 (w kolejności takiej w jakiej występują w ciągu formula_16). Wtedy szeregi formula_31 oraz formula_32 są równe szeregom formula_33 oraz formula_34 z dokładnością do wyrazów równych formula_35 a zatem są oba rozbieżne.
Wybierzmy teraz możliwie najmniejsze liczby naturalne formula_36 oraz formula_37 w taki sposób, aby
Takie liczby istnieją na mocy rozbieżności szeregów formula_40 Następnie dla danych liczb formula_41 określamy indukcyjnie możliwie najmniejsze liczby formula_42 tak aby
oraz
Otrzymujemy w ten sposób szereg
który jest szeregiem powstałym z formula_46 przez pewną permutację wyrazów. Pokażemy, że spełnia on tezę twierdzenia. Oznaczmy mianowicie sumy częściowe szeregu (*), kończące się na wyrazie formula_47 przez formula_48 Zauważmy ponadto, że formula_49 gdy formula_50 na mocy zbieżności szeregu formula_51 Ponieważ formula_52 to formula_53 tzn. M jest punktem skupienia ciągu sum częściowych szeregu (*), a tym samym jest sumą tego szeregu, gdyż jego ciąg sum częściowych spełnia warunek Cauchy’ego (formula_54 gdy formula_50). To kończy dowód.
Przypadek formula_56 jest całkowicie analogiczny.
Przykład.
Szereg
nazwany szeregiem Leibniza jest zbieżny warunkowo do formula_58 na mocy kryterium Leibniza (nie jest bezwzględnie, gdyż szereg wartości bezwzględnych jego wyrazów jest rozbieżnym szeregiem harmonicznym). Zarówno szereg składników dodatnich
jak i szereg składników ujemnych
są rozbieżne do formula_61
Oznaczmy sumę jego wyrazów przez formula_62 Wyrazy tego ciągu możemy pogrupować parami:
a następnie pomnożyć wszystkie przez formula_64 otrzymując
Dodając do siebie oba powyższe szeregi mamy
Ostatecznie, powyższy szereg składa się z tych samych wyrazów co szereg pierwotny, ale jego suma jest o połowę większa. Jest to możliwe, ponieważ rozważany szereg nie jest bezwzględnie zbieżny.

</doc>
<doc id="434311" url="https://pl.wikipedia.org/wiki?curid=434311" title="Antsirabe">
Antsirabe

Antsirabe – miasto w środkowej części Madagaskaru, u podnóża masywu wulkanu Ankaratra, na wysokości 1500 m n.p.m. Stolica regionu Vakinankaratra. Według spisu z 2018 roku liczy 246,4 tys. mieszkańców i jest trzecim co do wielkości miastem w kraju. 

</doc>
<doc id="434313" url="https://pl.wikipedia.org/wiki?curid=434313" title="Jan Latalski">
Jan Latalski

Jan Latalski herbu Prawdzic (ur. 1463, zm. 29 sierpnia 1540 w Skierniewicach) – arcybiskup gnieźnieński i prymas Polski, prepozyt kapituły katedralnej poznańskiej w latach 1523–1525, sekretarz króla Zygmunta I Starego.
Życiorys.
Pochodził z zasłużonej wielkopolskiej rodziny. Ojciec Jan (zm. 1517) pełnił urząd kasztelana gnieźnieńskiego. Bracia przyrodni: Janusz (zm. 1557) był kasztelanem gnieźnieńskim, lędzkim, wojewodą inowrocławskim i poznańskim, Jerzy (zm. 1556), kasztelanem lądzkim.
Studiował na Akademii Krakowskiej. Dzierżył liczne beneficja kościelne w Wielkopolsce, był między innymi plebanem w Sławnie w 1482 roku i w pobliskich Pobiedziskach w 1493 roku oraz proboszczem parafii św. Apostołów Piotra i Pawła w Kostrzynie. W latach 1498-1505 był kanclerzem Elżbiety Rakuszanki, od 1504 sekretarzem królewskim. Jako wysłannik Zygmunta I Starego prowadził rokowania z Krzyżakami w Toruniu w 1511. W 1517 prowadził rokowania z hospodarem Mołdawii. W 1525 został biskupem poznańskim dzięki królowej Bonie.
Był posłem Zygmunta I Starego na sejmik województwa poznańskiego i kaliskiego w Środzie w 1517 roku.
W swojej diecezji dokonał wielu inwestycji sakralnych, uposażając Akademię Lubrańskiego, której wysoki poziom nauczania zapewniał m.in. zaproszony przez biskupa Krzysztof Hegendorfer. W 1536 został wybrany biskupem krakowskim. W 1537 został arcybiskupem gnieźnieńskim i Prymasem Polski, zmarł w 1540 r., został pochowany w kaplicy NMP w Katedrze Gnieźnieńskiej.

</doc>
<doc id="434315" url="https://pl.wikipedia.org/wiki?curid=434315" title="Salford">
Salford

Salford – miasto w dystrykcie metropolitalnym Salford w Wielkiej Brytanii, w Anglii, w hrabstwie metropolitalnym Wielki Manchester, nad rzeką Irwell (dopływ Mersey) i Kanałem Manchesterskim. W 2001 liczyło 72 750 mieszkańców.
Miejscowość została wymieniona w Domesday Book (1086), jako "Salford". Stanowi siedzibę Uniwersytetu Salfordzkiego oraz katolickiej diecezji Salford.
Jest miejscem narodzin i śmierci fizyka Jamesa Joule'a i dziennikarza Tony'ego Wilsona oraz aktora Roberta Powella. W Salford urodził się również Paul Scholes – piłkarz reprezentacji Anglii oraz klubu Manchester United F.C.
W mieście znajduje się stacja kolejowa Salford Central. 
W mieście rozwinął się przemysł włókienniczy, chemiczny, elektroniczny oraz maszynowy.

</doc>
<doc id="434317" url="https://pl.wikipedia.org/wiki?curid=434317" title="Perdikkas">
Perdikkas

Perdikkas (; ur. ok. 365 p.n.e. - zm. maj-czerwiec 320 p.n.e.) – wódz Filipa II i Aleksandra Wielkiego, jeden z diadochów. Był synem Orontesa, satrapy Myzji.
Po śmierci Aleksandra (323 p.n.e.) naczelny wódz armii, faktyczny regent państwa. Od 322 p.n.e. sprawował opiekę nad Filipem Arrhidaeusem i małym Aleksandrem IV synem Aleksandra. Dążył do zachowania imperium w całości. Zamierzał poślubić Kleopatrę siostrę Aleksandra i w ten sposób stać się królem Macedonii pozbawiając władzy Antypatra. Jego ambitne plany doprowadziły do wojny z pozostałymi diadochami (po stronie Perdikkasa stanął Eumenes z Kardii). W 321 p.n.e. podczas wyprawy na Egipt na którą Perdikkas zabrał ze sobą jako regent obu królów: Filipa Arrhidaeusa i Aleksandra IV. W wyniku niezadowolenia wśród własnych żołnierzy poniesionymi stratami przy przeprawianiu się przez Nil, brakiem sukcesów, niedostatkiem żywności i zachęcani przez obietnice Ptolemeusza żołnierze zawiązali spisek w wyniku którego Perdikkas został zamordowany we własnym namiocie przez swoich oficerów: Pejtona, Antygenesa i Seleukosa (gdzieś między 21 maja a 19 czerwca 320 p.n.e.). 

</doc>
<doc id="434320" url="https://pl.wikipedia.org/wiki?curid=434320" title="Koh Samet">
Koh Samet



</doc>
<doc id="434321" url="https://pl.wikipedia.org/wiki?curid=434321" title="Koh Samed">
Koh Samed



</doc>
<doc id="434322" url="https://pl.wikipedia.org/wiki?curid=434322" title="Santa Clara (Kuba)">
Santa Clara (Kuba)

Santa Clara – miasto w środkowej Kubie, przy drodze samochodowej Carretera Central, stolica prowincji Villa Clara. Około 205,8 tys. mieszkańców. Znajduje się w nim Mauzoleum Ernesto „Che” Guevary, wystawione w miejscu, w którym między 28 grudnia 1958 a 1 stycznia 1959 toczyła się bitwa decydująca o losach rewolucji kubańskiej.

</doc>
<doc id="434326" url="https://pl.wikipedia.org/wiki?curid=434326" title="Alberto Ascari">
Alberto Ascari

Alberto Ascari (ur. 13 lipca 1918 w Mediolanie, zm. 26 maja 1955 na Autodromo Nazionale di Monza) – włoski kierowca wyścigowy, dwukrotny mistrz Formuły 1.
Życiorys.
Początki kariery.
Urodził się w Mediolanie we Włoszech, a wyścigiami zainteresował się dzięki ojcu Antonio Ascari, kierowcy wyścigów Grand Prix w latach 20. XX wieku jako kierowca Alfa Romeo. Antonio zmarł podczas Grand Prix Francji w 1925 roku.
Jako młody chłopak brał udział w wyścigach motocyklowych; było to po tym jak wstąpił do prestiżowego Mille Miglia sportów samochodowych Ferrari gdzie w końcu przeszedł do wyścigów samochodów.
Jego karierę przerwała II wojna światowa, po której zaczął startować w Grand Prix z Maserati. Jego partnerem zespołowym był Luigi Villoresi, który został jego mentorem i przyjacielem. Alberto Ascari swoje pierwsze Grand Prix wygrał w San Remo (Włochy) w 1948 i ten sam wyścig, w tym samym składzie następnego roku. Po dołączeniu do Villoresiego w zespole Ferrari; wygrał trzy kolejne wyścigi w tym zespole.
Formuła 1.
Pierwszy oficjalny sezon Formuły 1 odbył się w 1950. Zespół Ferrari zadebiutował w Grand Prix Monako wraz z Ascarim, Villoresim i Raymondem Sommerem. Ascari ukończył wyścig jako drugi. W tym samym sezonie zajął 2. miejsce w pierwszym wyścigu Formuły 1 na torze Monza we Włoszech. Był 5. w mistrzostwach. Pierwsze zwycięstwo w Grand Prix Formuły odniósł w sezonie 1951 na Nürburgring w Niemczech, a drugie na Monzy.
Po sukcesach w Europie Enzo Ferrari zaopatrzył Alberta w samochód w wyścigu Indianapolis 500. Był jedynym europejskim kierowcą w Indy w jedenastoletnim historii tego wyścigu w Formule 1, jednak dla niego zakończył się on już po 40 okrążeniach. To był jedyny raz kiedy nie wygrał wyścigu w tym sezonie. Ferrari z Ascarim dominowało w sezonie 1952 wygrywając sześć z siedmiu wyścigów w Europie i osiągając najszybsze okrążenie w tych sześciu wyścigach.
Na rozpoczęcie sezonu 1953 wygrał trzy pierwsze wyścigi, które dały mu dziewięć zwycięstw z rzędu. Jego passa zakończyła się 4. miejscem we Francji. Głównymi rywalami w tym wyścigu byli zawodnicy Ferrari i Maserati. Tego roku odniósł jeszcze dwa zwycięstwa, w rezultacie zdobywając drugi tytuł mistrzowski.
W sezonie 1954 wystartował w czterech wyścigach, nie zdołał jednak ukończyć żadnego z nich. Dwukrotnie zawiodły go samochody Maserati, a po jednym razie Ferrari i Lancia. Zdobył jednak 1,14 punktu za dwa najszybsze okrążenia (siedmiu kierowców otrzymało po 0,14 punktu za ustanowienie najlepszego czasu okrążenia w Grand Prix Wielkiej Brytanii). Tego samego roku Ascari wygrał wyścig Mille Miglia.
Śmierć.
W sezonie 1955, podobnie jak w ostatnim wyścigu poprzedniego roku, reprezentował barwy zespołu Scuderia Lancia. W dwóch wyścigach, w których startował nie zdołał dojechać do mety. W drugim, który odbył się w Monako, rozbił swój samochód o przystań i wpadł do wody. Tydzień później, 26 maja, testował nowy samochód Ferrari na torze Monza. Zginął w wypadku na jednym z ciasnych zakrętów, choć jego śmierć nadal nie została wyjaśniona. Zakręt, na którym zginął został przekształcony po jego śmierci w szykanę i nosi jego nazwisko – "Variante Ascari".
Alberto Ascari leży na cmentarzu obok swego ojca na Cimitero Monumentale w Mediolanie.
W 1992 został wyniesiony do Międzynarodowej Hali Sław Motocyklowych.

</doc>
<doc id="434327" url="https://pl.wikipedia.org/wiki?curid=434327" title="2 Morski Pułk Strzelców">
2 Morski Pułk Strzelców

2 Morski Pułk Strzelców (2 mps) – oddział piechoty Wojska Polskiego II RP.
Organizacja i formowanie pułku.
2 Morski pułk strzelców nie występował w organizacji pokojowej Wojska Polskiego. Został zmobilizowany 24 sierpnia 1939 roku w trakcie mobilizacji alarmowej przez 2 Morski Batalion Strzelców poza planem mobilizacyjnym "W2". Pułk został utworzony na bazie 2 morskiego batalionu strzelców, który stanowił II batalion pułku i wydzielił kadry dla nowo formowanego z rezerwistów i kadry "bliźniaczego" I batalionu pułku. Pododdziały pułkowe istniejące w ramach pokojowej struktury 2 mbs zostały zmobilizowane i rozbudowane. W 1939 roku morskie bataliony strzelców powinny etatowo posiadać 2 moździerze 81 mm, 9 granatników 46 mm, 12 ckm (wz.08), 27 rkm i 9 karabinów przeciwpancernych, ponadto pułk posiadał dwa działa 75 mm wz.1897 i 4 działa przeciwpancerne 37 mm wz.36. Podczas mobilizacji, w sierpniu 1939 do 2 Morskiego pułku strzelców przydzielono ponadto 111 pluton artylerii pozycyjnej, uzbrojony w dwa działa 76,2 mm wz.02. W trakcie mobilizacji alarmowej zgodnie z zarządzeniem Kierownictwa Marynarki Wojennej z lipca 1939 roku sformowano przez 2 mbs z dniem 23 sierpnia batalion rezerwowy piechoty nr I. Batalion ten taktycznie podlegał dowódcy 2 mps z uwagi na powyższe, nazywany też czasami III batalionem 2 mps. 
2 mps w kampanii wrześniowej.
Zadaniem pułku (ok. 3 tys. żołnierzy) pod dowództwem ppłk. I. Szpunara było zorganizowanie obrony stałej Gdyni od strony Gdańska, na południowych stokach Redłowa i południowym skraju Lasu Witomińskiego, od plaży w Orłowie do m. Chwarzno włącznie. Pułk zajął obronę mając w I rzucie; II batalion od plaży w Orłowie do leśniczówki Krykulec, I batalion rezerwowy od leśniczówki Krykulec do miejscowości Chwarzno. W II rzucie pułku umieszczony został I batalion w rejonie strzelnicy kurkowej. Dowództwo pułku, plutony pułkowe i artyleria pułkowa zajęły pozycje w rejonie osiedla Witomino . Zachodnim jego sąsiadem, w rejonie Koleczkowa, był 3 morski batalion strzelców (dawniej I Gdyński Batalion Obrony Narodowej) pod dowództwem mjr. Stanisława Zauchy. Pułk wchodził w skład Lądowej Obrony Wybrzeża na czele z płk. Stanisławem Dąbkiem.
W obronie Gdyni
Jeszcze przed wybuchem wojny żołnierze Pułku zajmowali stanowiska obronne m.in. w Kolibkach, wzdłuż Kaczej, wzdłuż toru kolejowego Gdynia-Kościerzyna, na Witominie i na wzgórzu nr 1577, leżącym na północ od Chwarzna. Odcinek obrony był krótki, bo liczył ok. 8 km, ale miał duże znaczenie militarne, stąd bowiem była najkrótsza droga do wprowadzenia wojsk niemieckich do serca Lądowej Obrony Wybrzeża, tj. do portu handlowego i wojennego oraz do miasta Gdyni.
Gdy 1 września 1939 r. o świcie Niemcy przekroczyli granicę, od razu napotkali duży opór. 2 Morski pułk strzelców już w pierwszym minutach został ostrzelany przez oddziały gen. Eberharda i pancernik „Schleswig-Holstein”. Ogniem wrogiej artylerii zostały rażone pozycje II batalionu, koszary i placówka nr 2 na Kolibkach. Główne natarcie niemieckie wyszło na pozycje II batalionu. Często szturmowanym miejscem była główna droga z Sopotu do Gdyni i jej okolice, tj. pozycje II batalionu. Oddziały pułku t.j: I batalion, 5 kompania, 3 kompania I batalionu rezerwowego i zwiadowcy pułkowi dokonały wypadu nocą 1/2 września na stronę niemiecką, zaskakując i odrzucając pododdziały niemieckie za granicę (poza obsadą niemiecką wzg. 84,3). Za cenę kilkunastu poległych i rannych, wzięto do niewoli 25 jeńców, zdobyto 5 ckm, 2 pm, moździerz i armatę ppanc. kilka kb, amunicję, radiostację oraz przy zabitym oficerze liczne dokumenty sztabowe, w tym kompletny spis wszystkich dowódców 2 mps. 2 września od wczesnych godzin porannych nieprzyjaciel ostrzelał stanowiska II batalionu, dowództwa pułku i artylerii zadając straty obrońcom, jednocześnie natarcie niemieckie doprowadziło do wyrzucenia placówek nr 1 i 2 z ich stanowisk. Niemieckie natarcie zostało powstrzymane na pozycjach II batalionu. Od 3 września wzmocniona 3 kompania strzelecka I batalionu rezerwowego stoczyła kilkudniowy bój o stanowiska obronne na wzg. 133, które obroniła pomimo ostrzału wroga i licznych natarć do dnia 9 września, kiedy to została zmieniona przez bratnią 2 kompanię strzelecką I batalionu rezerwowego. Nocą 3/4 września płk Dąbek rozkazał wyrzucić wroga z rejonu Kolibek i Osowej siłami trzech batalionów, w tym I/2 mps przy wsparciu improwizowanego pociągu pancernego. Kontrnatarcie zgrupowania polskiego zaskoczyło nieprzyjaciela i częściowo osiągnęło zamierzone powodzenie. Opanowano wieś i stację kolejową Osowo. Poległo 7 żołnierzy, a 20 zostało rannych, wzięto do niewoli 22 jeńców, zdobyto 3 moździerze, armatę ppanc., broń maszynową i ręczną oraz samochody i motocykle nieprzyjacielskie. 4 i 5 września na pozycjach II batalionu toczono walki obronne. 6 września po odrzuceniu ze wzg. 205,8 czaty 3 kompanii przez natarcie wroga, kontratak pozostałej części tej kompanii zdobył wzg. 205,8 i utrzymał je organizując na nim kompanijny punkt oporu. Nocą 6/7 września na odcinku II batalionu odparto wypad niemiecki. 7 września o świcie natarcie niemieckiego batalionu wyparło 3 kompanię strzelecką ze wzg. 205,8., a natarcie drugiego batalionu wroga wyparło z lasu Krykulec 3 kompanię strzelecką. Dalsze natarcie wroga zostało powstrzymane przez plutony: zwiadowców, ppanc. i pionierów. Następnie kontratak pozostałej części I batalionu odrzucił z lasu Krykulec nieprzyjaciela. Straty własne to ok. 50 poległych i rannych. W lesie Krykulec zajęła obronę 2 kompania strzelecka. 8 września kompania ta została wyrzucona z lasu Krykulec. Ofiarna obrona wzg. 133 przez 3 kompanię strzelecką I batalionu rezerwowego nie pozwoliła oskrzydlić 2 mps na stanowiskach obronnych. 9 września I batalion rezerwowy prowadził walki obronne na swoim odcinku. 10 września I/2 mps bez jednej kompanii uczestniczył w wypadzie organizowanym przez dowódcę LOW na Leżyce, gdzie poniósł duże straty osobowe. 11 września na odcinku I batalionu rezerwowego nieprzyjaciel wdarł się w obronę jego 1 kompanii strzeleckiej, kontratak bratniej 3 kompanii strzeleckiej przywrócił stanowiska obronne batalionu. 12 września część I batalionu rezerwowego (niepełne 2, 3 kompanie strzeleckie i niepełna kompania ckm) uczestniczyła w kontrnatarciu trzech batalionów LOW na nieprzyjaciela zajmującego stanowiska w lasach Zagórze-Reda. Batalion maszerując do kontrnatarcia był atakowany przez niemieckie lotnictwo. Z uwagi na zmianę sytuacji taktycznej niepełny I batalion rez. przystąpił do walki samotnie. O godz.14 3 kompania uderzyła na niemiecką kompanię w obronie, gwałtowne natarcie rozbiło niemiecką kompanię, zginęło 35 niemieckich piechurów, wzięto do niewoli 12 jeńców, zdobyto wóz z amunicją, 2 ckm, konie i motocykle. Pozostałe siły batalionu zdobyły po 2 km ruchu naprzód tabory niemieckie. W trakcie walk w rejonie taborów część I batalionu rez. poniosła duże straty, ciężko ranny został dowódca batalionu, który zmarł wkrótce w szpitalu. Reszta pod dowództwem por. Kujawy powróciła do pułku na Kępie Oksywskiej. 
Obrona Kępy Oksywskiej 
Wieczorem 12 września i nocą na 13 września 2 mps, na rozkaz płk. S. Dąbka wycofał się na Kępę Oksywską. Wynikało to stąd, iż 1 Morski pułk strzelców i V batalion Obrony Narodowej po bardzo ciężkich walkach zostały zmuszone, przez znacznie liczniejsze siły niemieckiej 207 DP, do odwrotu z Wejherowa, poprzez Redę, na Kępę Oksywską. Groziło to opanowaniem Gdyni od strony północno-zachodniej i uderzeniem na tyły 2 morskiego pułku strzelców. Z uwagi na opanowanie w dniu poprzednim przez piechotę niemiecką Mostów i Mechelinek, 13 września o godz. 4.00 II batalion uderzył na obie miejscowości wyrzucając z nich wroga, poległo 5 żołnierzy, a 7 odniosło rany. Z szeregów wroga poległo i zostało rannych 12 żołnierzy, a 8 dostało się do polskiej niewoli. II batalion zajął stanowiska na dominujących punktach terenowych w odbitym rejonie. Od strony zachodniej pułk osłaniała 2 kompania strzelecka I batalionu. Reszta I batalionu (1, 3 kompanie strzeleckie i 1 ckm) wsparła 1 mps w uderzeniu na wzg. 72,9 za Dębogórzem. Po początkowym powodzeniu I batalion 2 mps został zmuszony do wycofania się w rejon Dębogórza. W trakcie walki został ranny dowódca I batalionu kpt. J. Wysocki, ta reszta batalionu została wcielona w szeregi 1 mps. Ok. godz. 18 niemieckie natarcie wyparło 6 kompanię strzelecką i wspierający ją pluton marynarzy z Mostów i Mechelinek. Nocnym natarciem 6 kompania i 3 kompania strzelecka 3 morskiego batalionu strzelców (dawny ON Gdynia I) wyparła wroga z Mostów i Mechelinek. Pozostawiono w tych miejscowościach jedynie niewielkie placówki, kompanie wycofały się na poprzednie stanowiska. O godz. 5.00 15 września nieprzyjaciel przy wsparciu artylerii wyparł placówki w Mostów i Mechelinek. W tym samym czasie uzupełniono II batalion żołnierzami z rozbitych pododdziałów, również I batalion rez. został uzupełniony rozbitkami i żołnierzami z jednostek tyłowych, dowództwo jego objął por. Tadeusz Sozański. 15 września I batalion rez. por. T. Sozańskiego (bez 3 kompanii) o godz. 5.30 przystąpił do natarcia w kierunku lasu Leśniczówka i wzg. 76,0. 1 kompania osiągnęła skraj Dębogórza, a jeden z plutonów 2 kompanii dotarł do lasu z którego został wyparty ze stratami. Na kompanie I batalionu rez. zalegające pod ostrzałem niemieckim ok. godz. 17 uderzyły pododdziały wroga odrzucając je do tyłu w rejon obrony 3 mbs, gdzie wspólnymi siłami oba utrzymały polskie pozycje. 15 września ponownie na Mosty i Mechelinki uderzył dwoma kompaniami II/2 mps i 3 kompania 3 mbs. Po odbiciu tych miejscowości kompanie zajęły w nich stanowiska obronne. 16 września wobec niepowodzenia na innych odcinkach obrony II batalion pułku zmienił część stanowisk obronnych zajmując wzg. 43,0, wieś Pustki Pierwoszyńskie oraz Kosakowo. Kompanie podczas zajmowania nowych stanowisk znajdowały się pod intensywnym ostrzałem artylerii niemieckiej. Z żołnierzy morskiej kompanii reflektorów, marynarzy, saperów itd. utworzono improwizowany III batalion 2 mps pod dowództwem kpt. Kowrygo. 17 września w godzinach przedwieczornych na pierwszorzutowe kompanie II batalionu nieprzyjaciel przeprowadził natarcie, które zostało odparte. Ponowne natarcie niemieckie zostało przeprowadzone w dniu 18 września również odparte. Nocą 18/19 września na rozkaz dowódcy pułku III improwizowany batalion kpt. Kowrygo zaatakował wroga w rejonie Młyn Kaina i nacierał w kierunku Suchego Dworu. Natarcie na Suchy Dwór zaległo w ogniu broni maszynowej i artylerii przy oświetlonym terenie przez flary. Ponowne natarcie wsparte przez 6 kompanię i pozostałe działo piechoty również załamało się przy wielkich stratach atakującego batalionu. Pozostałość batalionu zajęła stanowiska obronne w rejonie strzelnicy. Od rana 19 września stanowiska obronne zajmowane przez żołnierzy pułku były ostrzeliwane ogniem artylerii lądowej i okrętowej, bombardowane i ostrzeliwane z powietrza. Kompanie 4 i 5 II batalionu broniły swoich pozycji i nie wycofały się. III batalion kpt. Kowrygi, bronił swoich pozycji w rejonie strzelnicy do godz. 14, po czy z uwagi na brak amunicji żołnierze zaprzestali walki i batalion został zlikwidowany. Odwodowa 6 kompania stanowiąca odwód 2 mps broniła Babiego Dołu, po południu zaprzestała walki. W rejonie folwarku Stefanowo i wzg. 43,0 do godz.16.30 walczył II batalion po czym jego opór został zlikwidowany. 
Straty w zabitych i rannych jakie pułk poniósł w trakcie 19 dni walk, to: 45% oficerów i 30% szeregowych, a w/g por. Andrzeja Chudego to 134 oficerów i 1556 szeregowych. 
Za czyny wyjątkowego męstwa okazane podczas wojny obronnej 1939 r. Naczelny Wódz w Londynie odznaczył 2 Morski pułk strzelców Krzyżem Srebrnym Orderu Virtuti Militari V klasy. Odznaczeni zostali także jego żołnierze. 
Tradycje.
Imię 2 Morskiego pułku strzelców nadano szkole podstawowej nr 20 w Wielkim Kacku. Nazwisko dowódcy pułku – ppłk. Ignacego Szpunara nosi jedna z ulic na nowym osiedlu na Pogórzu Górnym. W Redłowie znajduje się mauzoleum – cmentarz. Znajduje tam się 515 mogił obrońców Gdyni, w tym żołnierzy pułku, a wśród nich także mogiła I. Szpunara. W Kolibkach postawiono obelisk na pamiątkę stoczonej tam bitwy, natomiast na Witominie znajduje się pomnik i ulica 2 Morskiego pułku strzelców. W Mostach znajduje się pomnik 2 mps.

</doc>
<doc id="434328" url="https://pl.wikipedia.org/wiki?curid=434328" title="Nordhausen">
Nordhausen

Nordhausen – miasto powiatowe w środkowej części Niemiec, w kraju związkowym Turyngia, siedziba powiatu Nordhausen. Leży na przedgórzu Harzu, liczy 41,8 tys. mieszkańców, powierzchnia miasta wynosi 108,24 km².
W mieście znajduje się uczelnia techniczna – Hochschule Nordhausen.
6 lipca 2018 do miasta przyłączono gminę Buchholz, która stała się jego dzielnicą.
Historia.
W 1943 roku w okolicach Nordhausen wybudowano Mittelwerk – podziemną fabrykę rakiet V2. W pobliżu zakładów powstał natomiast niemiecki obóz koncentracyjny Mittelbau-Dora, który dostarczał Niemcom niewolniczej siły roboczej dla zakładów Mittelwerk. Tuż po wojnie, z aresztowanych przez wojska radzieckie 5000 niemieckich naukowców i inżynierów wraz z rodzinami, Związek Radziecki utworzył w tym mieście Instytut Rabe, zbierający w Niemczech dokumentacje niemieckich projektów lotniczych, podwodnych i rakietowych, po czym wywieziono ich do podmoskiewskich Podliszek, gdzie pod nadzorem NKWD mieli kontynuowac swoje prace, kierowani przez Siergeja Korolowa.
Gospodarka.
W mieście rozwinął się przemysł maszynowy, elektrotechniczny, metalowy, spożywczy oraz materiałów budowlanych.
Kultura.
Z Nordhausen pochodzi niemiecki zespół muzyczny Maroon.
Współpraca.
Miejscowości partnerskie:

</doc>
<doc id="434330" url="https://pl.wikipedia.org/wiki?curid=434330" title="Trolejbusy w Dębicy">
Trolejbusy w Dębicy

Trolejbusy w Dębicy – system transportu miejskiego w Dębicy, który pojawił się 12 listopada 1988 z inicjatywy Kombinatu Rolno-Przemysłowego Igloopol, a funkcjonował do października 1990 r., kiedy to kombinat upadł.
Historia.
Etap I zakładał budowę sieci trakcyjnej w obrębie zabudowań Igloopolu, która miała połączyć Dworzec PKP z zakładami produkcyjnymi w Dębicy oraz Straszęcinie. Etap II zakładał rozbudowę sieci w centrum miasta oraz do Zawady i Latoszyna. 25 sierpnia 1988 roku Miejska Rada Narodowa w Dębicy nie wyraziła zgody na rozbudowę sieci w centrum miasta (decyzja ta była krytykowana przez mieszkańców oraz „twórcę” dębickich trolejbusów, Edwarda Brzostowskiego). Obecnie sieć trakcyjna nie istnieje – została zdemontowana. Do tej pory pozostały liczne słupy trakcyjne służące jako latarnie uliczne.
Tabor.
W Dębicy eksploatowano trolejbusy typu KPNA/Jelcz PR110E z serii prototypowej. Od eksploatowanych w innych miastach Jelczy wyróżniało je umieszczenie pedału hamulca po lewej stronie, a nie po prawej, przez co nazywano je „dwunożnymi”. Miały kilka poważnych wad: niewłaściwa izolacja przewodów wysokiego napięcia oraz umieszczenie elementów oporowych pod podłogą, co przyczyniało się do przegrzewania się i pożarów tych urządzeń. Pojazdy w 1990 roku sprzedano do: Lublina (nr. taborowe: 795, 796, 797, 798), Tychów (nr.: 005, 006, 007) i Gdyni (nr.: 10124/3324, 10145/3345 – obydwa skasowane).
Trasa.
Pętla trolejbusów znajdowała się początkowo w pobliżu kościoła w Straszęcinie, linia biegła przez Straszęcin, stamtąd ulicami: Jana Pawła II, Piłsudskiego, Szkolną, Słoneczną, Fabryczną i 1 Maja.

</doc>
<doc id="434349" url="https://pl.wikipedia.org/wiki?curid=434349" title="Shooting Stars">
Shooting Stars

Shooting Stars – konkurs rzutów do kosza, rozgrywany od 2004 w czasie NBA All-Star Weekend. Turniej odbywa się w sobotę przed Meczem Gwiazd NBA. Występuje w nim trzech graczy: jedna zawodniczka z WNBA, jeden gracz NBA i jedna legenda NBA. Mają za zadanie umieścić piłkę w koszu z pięciu pozycji na boisku, w tym ostatnią z połowy. Zawody odbywają się na czas.

</doc>
<doc id="434350" url="https://pl.wikipedia.org/wiki?curid=434350" title="Trolejbusy w Olsztynie">
Trolejbusy w Olsztynie

Trolejbusy w Olsztynie – system komunikacji trolejbusowej, działający w Olsztynie w latach 1939–1971.
Historia.
1939–1945.
Na ulice Olsztyna trolejbusy wyjechały pierwszy raz 1 września 1939 r., kiedy uruchomiono linię nr 1 na trasie Dworzec Główny – Osiedle Mazurskie. Kursowało na niej 5 trolejbusów (posiadały 28 miejsc siedzących i 17 stojących), a częstotliwość jazdy wynosiła 15 minut. Kilka dni później uruchomiono linię nr 2 na trasie Plac Roosevelta – Jagiellończyka – koszary wojskowe. Linia ta została jednak zlikwidowana wraz z linią tramwajową nr 2. W 1943 r. na trasie linii 2 Ratusz – Jakubowo (Jakobsberg) tramwaje zostały zastąpione trolejbusami. Po ulicach Olsztyna kursowały również trolejbusy ciężarowe, dowożące węgiel ze składu przy obecnej ulicy Lubelskiej do gazowni przy ulicy Knosały.
Kursowanie trolejbusów zawieszono 22 stycznia 1945 r. Podczas zajęcia miasta przez Armię Czerwoną sieć trolejbusowa została doszczętnie zniszczona, ale same trolejbusy nie ucierpiały i przetrwały w stanie nienaruszonym.
1946–1971.
10 grudnia 1946 r. otwarto linię trolejbusową na trasie Osiedle Mazurskie – Plac Roosevelta. 28 stycznia 1948 r. do użytku oddano nową trasę: Plac Roosevelta – Kortowo. Linia trolejbusowa do Jakubowa nie doczekała się odbudowy, a jej trasę obsługiwały do roku 1965 tramwaje. W 1949 r. uruchomiono trolejbus towarowy wożący węgiel z ulicy Lubelskiej do gazowni przy ulicy Knosały. W roku 1969 linię trolejbusową nr 3, kursującą na trasie Limanowskiego – Kortowo, zastąpiono linią autobusową nr 3 na trasie Fabryka Mebli – Kortowo (odpowiednik współczesnej linii 9). 31 lipca 1971 r. zastąpiono linię trolejbusową nr 4, kursującą na trasie Limanowskiego – Osiedle Mazurskie, linią autobusową nr 4 na trasie Jakubowo – Osiedle Mazurskie i tym samym nastąpiła całkowita likwidacja olsztyńskich trolejbusów.
Plany przywrócenia.
W latach 70. XX wieku pojawiły się pierwsze plany przywrócenia komunikacji trolejbusowej i tramwajowej w mieście. Ich upamiętnieniem są ustawione wzdłuż ulicy Kołobrzeskiej i częściowo Dworcowej słupy trakcyjne do podtrzymywania sieci trolejbusowej. 
 W Zintegrowanym Planie Rozwoju Transportu publicznego na lata 2003–2013 znalazł się wpis o odtworzeniu linii trolejbusowej lub tramwajowej. W 2007 roku analitycy oszacowali, że wprowadzenie komunikacji trolejbusowej kosztowałoby 319 mln zł (komunikacja tramwajowa 360 mln zł, a autobusowa – 243 mln).

</doc>
<doc id="434352" url="https://pl.wikipedia.org/wiki?curid=434352" title="Adam Ignacy Komorowski">
Adam Ignacy Komorowski

Adam Ignacy Komorowski herbu Korczak (ur. 24 maja 1699 roku w Czyżowicach w ziemi chełmińskiej, zm. 2 marca 1759 roku w Skierniewicach) – arcybiskup gnieźnieński, prymas Polski, prepozyt krakowskiej kapituły katedralnej w latach 1737–1749, kanclerz kapituły katedralnej krakowskiej w latach 1724–1737, archidiakon kapituły kolegiackiej sądeckiej w latach 1729–1736, prepozyt kapituły kolegiackiej św. Michała na Zamku Wawelskim w latach 1743–1749, kanonik kapituły kolegiackiej tarnowskiej prebendy pw. Rozesłania Apostołów do 1749 roku, prepozyt kapituły kolegiackiej pilickiej w latach 1733–1749, kanonik kapituły kolegiackiej pilickiej prebendy pw. Jana Chrzciciela do 1726 roku, homiletyk.
Życiorys.
Studia z zakresu teologii i filozofii odbywał w kolegiach jezuickich w Krakowie i we Wrocławiu. Doktorat obojga praw uzyskał w Rzymie 19 października 1723 roku. Święcenia kapłańskie przyjął 3 września 1724 roku. Zwolennik Augusta III. W 1739 wydał w Warszawie dzieło "Obrona stanu duchownego przeciw zarzutom stanu świeckiego". W 1748 mianowany arcybiskupem gnieźnieńskim, co wywołało protesty szlachty. W 1749 otrzymał Order Orła Białego. Zamieszkał w Skierniewicach, organizując tam dwór prymasowski. Na sejmie 1752 występował za zwiększeniem liczby wojska, proponował zwiększenie dochodów skarbu państwowego przez sprzedaż urzędów, wprowadzenie cła generalnego 3% od szlachty i 6% od mieszczaństwa, zwiększenie opodatkowania Żydów, reformę mennicy. Był stronnikiem familii Czartoryskich. W czasie wojny siedmioletniej, gdy w 1756 August III został uwięziony przez Prusaków, wyjednał jego uwolnienie. W 1758 popierał Karola Krystiana syna Augusta III w jego staraniach o księstwo kurlandzkie.
Pochowany w kolegiacie łowickiej.

</doc>
<doc id="434353" url="https://pl.wikipedia.org/wiki?curid=434353" title="Jan von Tieffen">
Jan von Tieffen



</doc>
<doc id="434355" url="https://pl.wikipedia.org/wiki?curid=434355" title="Homiletyka">
Homiletyka

Homiletyka (, "homilētikē" – sztuka przemawiania), kaznodziejstwo – dział teologii zajmujący się głoszeniem kazań. Homilista to inaczej kaznodzieja – wygłasza homilie (kazania), a homiletyk to badacz i teoretyk tej działalności.

</doc>
<doc id="434356" url="https://pl.wikipedia.org/wiki?curid=434356" title="Kotwicz">
Kotwicz

Kotwicz ("Ćwieki, Kotłicz, Kottwitz, Kotwic") – polski herb szlachecki.
Opis herbu.
Opis zgodnie z klasycznymi regułami blazonowania:
W polu srebrnym pas czerwony.
Klejnot ramię zbrojne z mieczem.
Labry srebrne, podbite czerwienią.
Inne odmiany tego herbu to:
Najwcześniejsze wzmianki.
Pierwsza wzmianka o herbie Kotwicz pochodzi z 1281 roku, kiedy dwaj bracia z domu austriackiego zwani Pohnerami pieczętujący się herbem Kotwicz przybyli na ziemie śląskie.
Najstarsza znana pieczęć średniowieczna pochodzi z 1357 r. - Jana, biskupa poznańskiego. Najstarsza wzmianka sądowa pochodzi z 1422 r.
Herbowni.
Bandziński, Bodner, Chmielnik, Ćwieki, Czaplicki, Dłuski, Dzieganowski, Gilewicz, Gilewski, Gilowski, Golicki, Głanicki, Gołaniecki, Gołycki, Gorczyński, Grodlinski, Hajański, Hełmidowski, Hemidowski, Herniczek, Hoitkiewicz, Ibrański, Ippohorski, Ippohorski-Lenkiewicz, Pochorski-Łenkowicz, Jasiecki, Jasieniecki, Jedlecki, Kalecki, Kalenkowski, Kalęcki, Kalęczyński, Kaliniewicz, Kalęnczyński, Kęsmiński, Kęśmiński, Kolinkiewicz, Kołtan, Komorowski, Korycki, Korzycki, Kotficz, Kotwicki, Kotwicz, Krzycki, Kunikowski, Lenkiewicz, Łenkowicz, Linkiewicz, Majchrzyk, Marchlewski, Mikosza, Mąkoliński, Muchlicki, Muchliński, Muczyński, Olbrotowski, Pochner, Radomicki, Remar, Sasin, Siestrzencowicz, Silheim, Silhen, Smolicki, Smolik, Smulikowski, Strupiński, Strzaliński, Strzała, Swęderski, Sylchanowski, Sylchen, Temric, Tołkacz, Tylkowski, Wężykowski, Wilkowski, Wryszkolski, Wryszkowski, Wyrzykowski, Załucki, Zceleraty, Zeceleraty, Zgorski, Zgórski, Zukiński, Żukiński, Żukliński

</doc>
<doc id="434358" url="https://pl.wikipedia.org/wiki?curid=434358" title="Trolejbusy w Poznaniu">
Trolejbusy w Poznaniu

Trolejbusy w Poznaniu – pierwsza w Polsce sieć linii trolejbusowych w Poznaniu powstała w 1930 i funkcjonowała do 1970.
Historia.
Początki.
Pierwsza linia trolejbusowa w Poznaniu została uruchomiona 12 lutego 1930 o godz. 11. Poświęcenia dokonał ks. Antoni Chilomer, a na uroczystość otwarcia przybyli urzędnicy wojewódzcy i miejscy. Trolejbusy jeździły trasą: Rynek Śródecki – ul. Bydgoska – ul. Zawady – ul. Wiejska. Linia obsługiwana była trolejbusami z Anglii (1 pojazd o pojemności 30 pasażerów i 2 podwozia na których zbudowano pojazdy o 60 miejscach) zasilanymi napięciem 550 V. Ówczesne trolejbusy nazywane były „biednymi tramwajami” (ze względu na brak szyn).
W latach 1933–1934 w warsztatach na terenie zajezdni tramwajowej przy Gajowej, na podstawie 40-miejscowych autobusów Renault, zbudowano dwa kolejne trolejbusy wykorzystując aparaturę elektryczną z wagonów tramwajowych.
II wojna światowa.
W latach 1939–1944 powstały dwie kolejne linie: Rynek Śródecki – os. Warszawskie (ukończona przez Niemców 6 września 1941 do ul. Kostrzyńskiej) oraz w zachodniej części miasta, do wojskowego lotniska w Ławicy. W 1943 władze niemieckie sprowadziły z Kijowa sześć trolejbusów JaTB-2, do ruchu udało się włączyć trzy lub cztery.
Okupant niemiecki wprowadził specjalny system korzystania z pojazdów przez pasażerów narodowości polskiej. Musieli oni czekać przed pojazdem, a wsiadać mogli dopiero tuż przed odjazdem, gdy Niemcy zajęli już miejsca siedzące. Nie wolno było siadać obok Niemca i rozmawiać w języku polskim. Polacy mieli też obowiązek ustępowania miejsc siedzących Niemcom. W godzinach 7.15-8.15 Polscy w ogóle nie mogli korzystać z trolejbusów, gdyż wówczas niemiecka młodzież jeździła do szkół w centrum, a gospodynie domowe na targi.
Podczas walk II wojny światowej w Poznaniu tabor uległ uszkodzeniu. 21 stycznia 1945 wstrzymane zostały przewozy komunikacją miejską, a trolejbusy zostały zgromadzone na Rynku Śródeckim i przy Ogrodzie Botanicznym.
Okres powojenny.
Po wyzwoleniu kursowanie trolejbusów na wszystkich trzech liniach przywracano stopniowo od 1 marca 1946 (linia Ogród Botaniczny – Sytkowo) do 25 sierpnia 1947 (ul. Główna). Pod koniec lat 40. funkcjonowały już 4 linie:
W marcu 1950 uruchomiona została kolejna linia:
Linie trolejbusowe były oznaczane literami alfabetu od Z (w odwrotnej kolejności), w przeciwieństwie do linii autobusowych oznaczanych od A.
3 lutego 1952 trolejbus jadący Mostem Cybińskim wpadł w poślizg i stoczył się do zamarzniętej rzeki. Śmierć poniosło sześć osób, a kilkanaście innych zostało rannych.
W lutym 1954, po zmianie numeracji linii, po Poznaniu jeździło 6 linii:
Okres stopniowej likwidacji.
Wkrótce linię 102 skrócono do Osiedla Warszawskiego, a na trasie ul. Mostowa – Antoninek uruchomiono linię 107. W 1959 linie kursujące od ul. Mostowej skrócono do Rynku Śródeckiego ze względu na zbyt duże obciążenie tymczasowych mostów. W 1957 zlikwidowano linię 105, którą zastąpiły tramwaje kursujące ulicą Winogrady do nowo wybudowanej pętli Wilczak. Od roku 1966 rozpoczęło się stopniowe zastępowanie trolejbusów autobusami. W 1969 roku kursowały już tylko dwie linie, 103 "Ogród Botaniczny – Smochowice" i 104 "Garbary – Naramowice".
29 marca 1970 zlikwidowano ostatnią działającą jeszcze w Poznaniu linię 103. Przez większość czasu istnienia trolejbusów w Poznaniu linie nie były ze sobą połączone, tworząc trzy niezależne od siebie sieci. Pojazdy poza siecią były holowane przez pogotowie techniczne.
Pozostałości.
Jedną z pozostałości niedziałającej sieci trolejbusowej, jest słup niegdyś podtrzymujący sieć trakcyjną. Stoi on przy ulicy Wiejskiej. Jego elementy są połączone ze sobą za pomocą nitów. Pochodzi z 1941 roku, kiedy to okupant niemiecki otworzył linię z Katedry na Osiedle Warszawskie ().
Przyszłość komunikacji trolejbusowej w Poznaniu.
W listopadzie 2012 roku miejscy urzędnicy zaprezentowali pomysł poprowadzenia linii trolejbusowej na Naramowice zamiast tramwaju. Oznaczałoby to reaktywację tego środka transportu w Poznaniu. Pomysł został jednak przyjęty chłodno, nie ma bowiem możliwości połączenia sieci trolejbusowej z istniejącą tramwajową i konieczna byłaby budowa specjalnego zaplecza technicznego dla niewielkiej liczby trolejbusów.

</doc>
<doc id="434360" url="https://pl.wikipedia.org/wiki?curid=434360" title="Kobra królewska">
Kobra królewska

Kobra królewska ("Ophiophagus hannah") – gatunek jadowitego węża z rodziny zdradnicowatych. Jest największym z jadowitych węży, osiąga do 5,7 m długości i waży do 9 kg. Stosownie do rozmiarów wytwarza dużą ilość silnego jadu, typowego dla kobr. Świetnie pływa i wspina się po drzewach.
Występowanie i biotop.
Jej siedliskiem są gęste górskie lasy oraz bambusowe dżungle, lubi także osiedlać się opodal strumieni i bajorek. Występuje na obszarze Bangladeszu, Mjanmy, Kambodży, Indii, Indonezji, Laosu, Tajlandii, Wietnamu, zachodniej Malezji, południowych Chin i na Filipinach.
Taksonomia.
Gatunek po raz pierwszy naukowo opisał w 1836 roku duński zoolog Theodore Cantor, nadając mu nazwę "Hamadryas hannah". Jako miejsce typowe odłowu holotypów Cantor wskazał „Sunderbun” (tj. Sunderbans, Bengal Zachodni, wschodnie Indie) i „dżunglę niedaleko Kalkuty”. Jedyny przedstawiciel rodzaju "Ophiophagus" utworzonego w 1864 roku przez brytyjskiego zoologa Alberta Günthera.
Etymologia.
Nazwa rodzajowa: "ophiophagos" – jedzący węże, od οφις "ophis", οφεως "opheōs" – wąż; -φαγος "-phagos" – jedzący, od φαγειν "phagein" – jeść. Epitet gatunkowy pochodzi od nazwy nimf mieszkających na drzewach w mitologii greckiej (ze względu na nadrzewny styl życia kobry królewskiej).
Pożywienie.
Żywi się przeważnie wężami. Potrafi zjeść nawet węże własnego gatunku. Je także inne zwierzęta np. szczury, myszy.
Rozród.
Samica po zniesieniu jaj przykrywa je opadłymi liśćmi i rozmaitymi odpadami. Potem opiekuje się nimi, owinięta wokół gniazda. Wykazuje w tym czasie bardzo dużą agresję i jest niebezpieczna dla przechodzących w pobliżu zwierząt i ludzi. Niedługo przed wykluciem młodych, matka opuszcza gniazdo, aby nie ulec pokusie zjedzenia własnego potomstwa.
Jad.
Jad wydzielany jest przez parzyste gruczoły znajdujące się po bokach głowy, które są łączone z zębami jadowymi za pomocą kanalików. Wstrzykiwanie jadu do ciała ofiary odbywa się poprzez skurcz mięśni otaczających gruczoły. Kobra nie zawsze używa jadu – jest dla niej bardzo cenny, czasami więc kąsając, nie aplikuje trucizny. Takie przypadki zdarzają się jednak rzadko i nazywane są „suchymi ukąszeniami”.
Jednym ukąszeniem potrafi nawet zabić dorosłego słonia (śmierć następuje po 3 godzinach). Człowiek, który został zaatakowany, przy braku pomocy medycznej może umrzeć w ciągu kwadransa. Śmierć następuje w wyniku porażenia mięśni oddechowych. Ból odczuwany w przypadku dostania się jadu do organizmu może nastąpić po fakcie samego ukąszenia, ze względu na opóźnioną reakcję komórek. Kobra królewska przejawia dużą napastliwość i jest znacznie agresywniejsza od innych kobr.
Jad kobry królewskiej nie zabija przedstawicieli własnego gatunku, spowodowane jest to wrodzoną odpornością.
Status i zagrożenia.
Jest gatunkiem rzadkim i z kolejnymi latami jej liczebność maleje. Nie podjęto jednak jeszcze decyzji o nadania jej statusu zagrożenia.
Ze względu na to, iż kobra królewska jest w swojej faunie niemalże na szczycie łańcucha pokarmowego, zagrożenia wynikające z agresji innych zwierząt są bardzo małe. Obecnie największym zagrożeniem dla tego węża jest działalność człowieka – wiele z tych gadów ginie pod kołami samochodów. Inną przyczyną coraz niższej liczebności kobry królewskiej jest niszczenie jej naturalnego środowiska.

</doc>
<doc id="434361" url="https://pl.wikipedia.org/wiki?curid=434361" title="Ban Phe">
Ban Phe

Ban Phe () – małe miasteczko rybackie położone w prowincji Rayong, ok. 180 km na wschód od Bangkoku. Leży na trasie pomiędzy Bangkokiem a Chanthaburi.
Ban Phe jest miastem portowym. Wypływają z niego statki turystyczne na wyspę Ko Samet, położoną w odległości ok. 6,5 km od stałego lądu.
Na obrzeżach wioski znajduje się plaża Suan Son, odwiedzana w większości przez Tajów.
W pobliżu portu znajduje się targowisko.

</doc>
<doc id="434371" url="https://pl.wikipedia.org/wiki?curid=434371" title="Wireless tools">
Wireless tools

Wireless tools – pakiet oprogramowania, który umożliwia kontrolę i zarządzanie kartami bezprzewodowymi w systemie Linux.
Pakiet ten zawiera m.in.:
Przykładowy sposób konfiguracji urządzenia.
Na początku przy pomocy programu iwlist wyszukujemy sieci
 #iwlist wifi0 scanning
 wifi0 Scan completed :
 Cell 01 - Address: 00:00:00:00:00:00
 ESSID:"siec1"
 Mode:Master
 Frequency:2.412 GHz (Channel 1)
 Quality:0/70 Signal level:-76 dBm Noise level:-92 dBm
 Encryption key:off
 Bit Rate:1 Mb/s
 Bit Rate:2 Mb/s
 Bit Rate:5.5 Mb/s
 Bit Rate:11 Mb/s
 Extra:bcn_int=100
 Extra:resp_rate=10
 Cell 02 - Address: 00:00:00:00:00:01
 ESSID:"komputer1"
 Mode:Ad-Hoc
 Frequency:2.432 GHz (Channel 5)
 Quality:0/70 Signal level:-76 dBm Noise level:-93 dBm
 Encryption key:off
 Bit Rate:1 Mb/s
 Bit Rate:2 Mb/s
 Bit Rate:5.5 Mb/s
 Bit Rate:11 Mb/s
 Extra:bcn_int=100
 Extra:resp_rate=10
 Extra:atim=0
Interesuje nas połączenie w trybie ad-hoc do hosta o nazwie komputer1, dlatego wykonujemy kolejno
 # iwconfig wifi0 essid komputer1 – zmieniamy nazwę essid naszej karty
 # iwconfig wifi0 mode ad-hoc – zmieniamy tryb działania karty na ad-hoc
 # iwconfig wifi0 channel 5 – zmieniamy kanał na 5
pozostaje konfiguracja adresu (zobacz ifconfig), po czym możemy wyświetlić status karty
 # iwconfig wifi0
 wifi0 IEEE 802.11b ESSID:"komputer1"
 Mode:Ad-Hoc Frequency:2.432 GHz Cell: 00:00:00:00:00:01
 Bit Rate:2 Mb/s Sensitivity=1/3
 Retry min limit:8 RTS thr:off Fragment thr:off
 Encryption key:off
 Power Management:off
 Link Quality=0/70 Signal level=-100 dBm Noise level=-100 dBm
 Rx invalid nwid:0 Rx invalid crypt:0 Rx invalid frag:0
 Tx excessive retries:9391 Invalid misc:117407 Missed beacon:0
Pobieranie informacji z karty za pomocą programu iwlist.
Program iwlist posiada wiele ciekawych funkcji, o których możemy się dowiedzieć wydając polecenie
Wcześniej omawialiśmy parametr "scanning", teraz przyjrzymy się bliżej parametrowi "frequency".
Za pomocą powyższego polecenia możemy uzyskać listę aktualnie obsługiwanych kanałów razem z obecnie ustawionym kanałem na karcie.
Wpisanie polecenia iwlist z parametrem "channel" będzie skutkowało wynikiem podobnym do poprzedniego.
Kolejny parametr polecenia iwlist to "bitrate"
Podaje dostępne prędkości transmisji, razem z obecnie używaną prędkością. Taki sam efekt można uzyskać podając jako parametr "rate".
Kolejny parametr to encryption, czyli zastosowane kodowanie/zabezpieczenia
Mamy tu podane dane na temat tego który klucz jest obecnie użyty (w tym przypadku żaden), tryb bezpieczeństwa – w tym przypadku tryb otwarty – każdy ma dostęp, dostępne możliwości weryfikacji użytkownika – autentykacji, i obecnie używane.

</doc>
<doc id="434372" url="https://pl.wikipedia.org/wiki?curid=434372" title="Fryderyk Krystian Leopold Wettyn">
Fryderyk Krystian Leopold Wettyn

Fryderyk Krystian Leopold Wettyn (ur. 5 września 1722 w Dreźnie, zm. 17 grudnia 1763 tamże) – królewicz polski, elektor saski w 1763 r. z dynastii Wettynów. Syn króla Polski, elektora Saksonii Augusta III Sasa i arcyksiężniczki austriackiej Marii Józefy.
Życiorys.
Już we wczesnym dzieciństwie u Fryderyka Krystiana ujawniło się skrzywienie kręgosłupa i niedowład nóg, co uniemożliwiło mu poruszanie się o własnych siłach. Matka Fryderyka planowała przeznaczyć syna do stanu duchownego, jednak królewicz sprzeciwił się jej planom. Był wszechstronnie wykształcony. Posiadał, co było wyjątkiem u Wettynów, zamiłowanie do nauk humanistycznych. Johann Joachim Winckelmann pisał do niego listy, opisujące wykopaliska pompejańskie. 20 czerwca 1747 w Dreźnie ożenił się z Marią Antonią Wittelsbach, córką cesarza Karola VII Wittelsbacha i arcyksiężniczki austriackiej Marii Amalii Habsburżanki. Para miała siedmioro dzieci:
W 1763 uczestniczył w negocjacjach w Hubertusburgu, starał się o tron polski, lecz Rosja, Francja i Austria wycofały się ze wcześniejszych obietnic udzielenia mu poparcia, odmówiły go też Prusy. 5 października 1763 objął rządy w Saksonii, zapoczątkował reformy wewnętrzne, jednakże zmarł na czarną ospę.
W 1727 udekorowany Orderem Orła Białego, kawaler duńskiego Orderu Słonia w 1733, saskiego Orderu św. Henryka w 1736, neapolitańsko-sycylijskiego Orderu św. Januarego w 1738, rosyjskiego Orderu św. Andrzeja w 1758.

</doc>
<doc id="434374" url="https://pl.wikipedia.org/wiki?curid=434374" title="Jan Karnkowski (biskup kujawski)">
Jan Karnkowski (biskup kujawski)

Jan Karnkowski herbu Junosza (ur. w 1472 roku w Nowym Żmigrodzie – zmarł 11 grudnia 1537 roku) – biskup przemyski i kujawski, sekretarz króla Zygmunta I Starego od 1506 roku, prepozyt krakowskiej kapituły katedralnej od 1527 roku, kanonik gnieźnieńskiej kapituły katedralnej od 1525 roku, kanonik płocki od 1525 roku, kanonik katedry poznańskiej od 1510 roku, scholastyk sandomierski od 1510 roku, prepozyt kapituły w Nowym Sączu w 1509 roku, prepozyt kapituły w Skalbmierzu w latach 1502–1509, kanonik krakowskiej kapituły katedralnej przed 1500 rokiem, proboszcz w Piotrkowie w 1513 roku, kanonik kapituły kolegiackiej św. Jerzego na zamku w Gnieźnie.
Życiorys.
W latach 1489–1491 studiował na Akademii Krakowskiej. W 1494 został dworzaninem króla Jana Olbrachta. W latach 1497–1501 był pisarzem kancelarii królewskiej. Przed 29 lutego 1501 został kanonikiem krakowskim. 7 sierpnia 1506 został sekretarzem króla Zygmunta Starego. Stał się faktycznie kierownikiem kancelarii monarszej, sam król powierzał mu odtąd prowadzenie najważniejszych i najtrudniejszych spraw państwowych. Kilkakrotnie wysyłany był w misjach dyplomatycznych na Węgry, gdzie dbał o zachowanie poprawnych stosunków z tamtejszymi Jagiellonami. Poseł na sejmiki w latach: 1514, 1515, 1523. Dzięki królowej Bonie uzyskał wiele beneficjów kościelnych, co pozwoliło mu zostać w 1527 biskupem przemyskim, a w 1531 biskupem kujawskim. W 1528 wszedł w skład rady królewskiej, która zastępowała w Krakowie nieobecnego monarchę. Na przełomie 1529/1530 brał czynny udział w przeprowadzeniu elekcji Zygmunta Augusta na króla Polski.
W 1528 odbył synod diecezji przemyskiej. W latach 1532 i 1537 przeprowadził synody biskupstwa kujawskiego. Jako biskup prowadził bardzo skuteczną działalność gospodarczą w swoich diecezjach. Wybudował wiele młynów, przeprowadzał melioracje i zakładał stawy.
Pochowany w katedrze Wniebowzięcia NMP we Włocławku.

</doc>
<doc id="434376" url="https://pl.wikipedia.org/wiki?curid=434376" title="All-Star Weekend">
All-Star Weekend



</doc>
<doc id="434378" url="https://pl.wikipedia.org/wiki?curid=434378" title="RadioShack Shooting Stars">
RadioShack Shooting Stars



</doc>
<doc id="434379" url="https://pl.wikipedia.org/wiki?curid=434379" title="Rumuńskie odrodzenie narodowe">
Rumuńskie odrodzenie narodowe

W czasie panowania austro-węgierskiego w Siedmiogrodzie oraz osmańskiej władzy zwierzchniej nad Wołoszczyzną i Mołdawią Wołosi byli obywatelami drugiej kategorii, np. w wielu siedmiogrodzkich miastach, jak Braszów (wówczas "Kronstadt") nie mieli prawa mieszkać w obrębie murów miejskich.
Wołosi pierwotnie szukali wsparcia w Rosji, gdyż myśleli, że kraj ten pomoże prawosławnym mieszkańcom Wołoszczyzny i Mołdawii powstać przeciwko tureckiemu imperium. Jednak ekspansjonistyczna polityka rosyjskiego caratu (aneksja Besarabii w 1812) uświadomiła Wołochom, te ziemie zostałyby częścią innego wielkiego państwa. Gdy Austria zaanektowała w 1718 Oltenię (przywróconą Wołoszczyźnie w 1739) i Bukowinę w 1775 – Wołosi zaczęli poszukiwać sojuszników w Europie Zachodniej.

</doc>
<doc id="434381" url="https://pl.wikipedia.org/wiki?curid=434381" title="Katastrofa przy kopalni miedzi „Konrad”">
Katastrofa przy kopalni miedzi „Konrad”

Katastrofa przy kopalni miedzi „Konrad” miała miejsce 13 grudnia 1967 roku w Iwinach. O godzinie 3 w nocy nastąpiło przerwanie grobli zbiornika osadów poflotacyjnych koło kopalni „Konrad”. Wysoka na sześć metrów fala błota zalała Iwiny i sąsiednie wsie (Raciborowice Dolne, Lubków, Tomaszów Bolesławiecki, Kraśnik Górny, Kraśnik Dolny, Dąbrowa Bolesławiecka). Śmierć poniosło 18 osób, dalszych 570 było poszkodowanych, a większym lub mniejszym zniszczeniom uległo 150 budynków gospodarczych.
Główną przyczyną katastrofy było niedostateczne rozpoznanie geologiczne podłoża na etapie projektowania i lokalizacji budowli – w konsekwencji wadliwe wykonanie zbiornika (oś grobli wyznaczono nad uskokiem prostopadłym do jej osi).

</doc>
<doc id="434385" url="https://pl.wikipedia.org/wiki?curid=434385" title="Kladrybina">
Kladrybina

Kladrybina () – organiczny związek chemiczny, lek cytostatyczny z grupy antymetabolitów purynowych. Jest analogiem nukleozydu deoksyadenozyny, fazowo-specyficznym (faza S). Kladrybina zostaje konkurencyjnie wbudowana do DNA zamiast deoksyadenozyny, co kończy jego syntezę i powoduje śmierć komórki.
Mechanizm działania.
Po wejściu do komórki ulega transformacji do kladrybinomonofosforanu, a następnie do kladrybinotrifodforanu (Cd-ATP). Cd-ATP kompetencyjnie hamuje inkorporację prawidłowego nukleotydu do DNA, co hamuje elongację DNA. Akumulacja Cd-ATP powoduje zaburzenie puli deoksyrybonukleozydów i w efekcie dalsze zaburzenie syntezy DNA oraz zaburzenie jego naprawy. Aktywacja kaspazy 3 jest wskazywane jako potencjalny mechanizm zapoczątkowania apoptozy.
Leczenie chorób nowotworowych.
Dawkowanie.
Kladrybinę podaje się dożylnie we wlewie kroplowym trwającym 2 godz. lub powolnym wlewie (24 godz.). 
Działania niepożądane.
Kladrybina ma następujące działania niepożądane:
Leczenie stwardnienia rozsianego.
Zastosowanie.
Kladrybina w tabletkach ma zupełnie inne zastosowanie i dawkowanie niż kladrybina w iniekcjach, stosowana w większych dawkach w leczeniu chorób nowotworowych. W stwardnieniu rozsianym układ odpornościowy (obronny) organizmu atakuje i uszkadza mielinowe osłonki ochronne wokół komórek nerwowych w ośrodkowym układzie nerwowym (mózgu i rdzeniu kręgowym). W procesie tym kluczową rolę odgrywają komórki odpornościowe zwane limfocytami. Kladrybina w tabletkach w małych dawkach doustnych działa selektywnie, głównie na limfocyty, czyli komórki układu immunologicznego, które uczestniczą w zapalnym procesie chorobowym, odpowiedzialnym za uszkodzenie mielinowej osłonki ochronnej wokół komórek nerwowych w mózgu i rdzeniu kręgowym w stwardnieniu rozsianym.
Kladrybina, ma strukturę chemiczną zbliżoną do puryny, jednej z substancji koniecznych do wytwarzania DNA. W organizmie kladrybina jest pobierana przez komórki takie jak limfocyty i zakłóca wytwarzanie nowego DNA. Powoduje to śmierć limfocytów, opóźniając progresję stwardnienia rozsianego.
W badaniach wykazano, że kladrybina w tabletkach powoduje zmniejszenie częstości nawrotów i opóźnia postęp choroby u pacjentów z rzutową postacią stwardnienia rozsianego.
Dawkowanie.
W stwardnieniu rozsianym leczenie kladrybiną doustną składa się z dwóch cykli w okresie 2 lat. W pierwszym roku pacjenci przyjmują tabletki przez 4 do 5 dni; po upływie jednego miesiąca ponownie przyjmują jedną tabletki przez 4 lub 5 dni. Ten cykl leczenia jest powtarzany po upływie roku. Nie stwierdzono dodatkowych korzyści z podania więcej niż 2 cykli leczenia.
Działania niepożądane.
Najczęstsze działania niepożądane związane ze stosowaniem kladrybiny w tabletkach to limfopenia (zmniejszenie liczby limfocytów) wynikająca z mechanizmu działania. 
Wpływ na limfocyty zmniejsza siły odpornościowe organizmu przeciw zakażeniom (zakażenia wirusem półpaśca) i nowotworom:

</doc>
<doc id="434386" url="https://pl.wikipedia.org/wiki?curid=434386" title="Adam Leon Małachowski">
Adam Leon Małachowski

Adam Leon Albin Kazimierz Małachowski herbu Nałęcz (ur. 1706 roku, zm. 6 stycznia 1767 roku w Bąkowej Górze) – krajczy wielki koronny w latach 1755-1767, wielokrotny marszałek sejmu, poseł, starosta oświęcimski w 1727 roku i wąwolnicki w 1738 roku, karaczkowski w 1756 roku, przedborski w 1758 roku, wójt Ucieszkowa w 1722 roku, pułkownik chorągwi husarskiej Pułku Najjaśniejszego Króla w 1760 roku.
Życiorys.
Syn Józefa Małachowskiego i Marianny Złotnickiej. Urodzony na ziemi sieradzkiej w wieku 11 lat został osierocony. Król August II nadał osobnym przywilejem, biednemu i niepełnoletniemu Adamowi, dzierżawę Uciskowa w dawnym powiecie wiślickim. Tam spędził pierwsze lata młodości. W roku szkolnym 1720/1 był słuchaczem Akademii Krakowskiej. W sierpniu 1732, w wieku dwudziestu lat, marszałkował na sejmiku w Szadku. Był już wtedy "grodowym" starostą oświęcimskim. Poseł województwa sieradzkiego na sejm 1732 roku. W 1733 roku podpisał elekcję Stanisława Leszczyńskiego. Był delegatem księstw oświęcimskiego i zatorskiego w konfederacji dzikowskiej 1734 roku. Został posłem na sejm nadzwyczajny pacyfikacyjny 1736 roku z księstw oświęcimskiego i zatorskiego. Jako stronnik Augusta III otrzymał królewszczyzny: dzierżawę Łęki w dawnym powiecie piotrkowskim i starostwo wąwolnickie w lubelskiem, które zamienił z Augustem Czartoryskim na Lubochnię w dawnym województwie sieradzkim. Od 27 maja 1755 roku był krajczym wielkim koronnym.
Za panowania Augusta III Sasa, Adam Małachowski był między innymi:
Czterokrotnie pełnił funkcję marszałka sejmu:
Został starostą karaczkowskim w powiecie latyczowskim na Podolu 4 grudnia 1756. Hetman Branicki, oddając Małachowskiemu "jedną partię siły zbrojnej" spowodował jego królewski awans na regimentarza. W 1757 król odznaczył go Orderem Orła Białego. W następnym roku otrzymał od króla, a właściwie odkupił od Jana Bobrownickiego (11 czerwca 1758), starostwo przedborskie. Był bardzo pobożnym człowiekiem, w Wielkiej Woli pod Paradyżem, w swoich rodzinnych stronach, łożył bardzo duże kwoty na klasztor i kościół oo bernardynów. Był ostatnim marszałkiem sejmu za panowania Augusta III, następne sejmy były zrywane przed wyborem marszałka. Po śmierci króla osiadł w Bąkowej Górze 6 km na północ od Przedborza.
Zmarł 6 stycznia 1767 w Warszawie. Został pochowany, zgodnie ze swoją wolą, w Wielkiej Woli (Paradyż) w habicie bernardyńskim.
Był stronnikiem rodu Potockich, biorąc udział w głosowaniach sejmowych zwracał szczególną uwagę innych, wypowiadając "liberum veto". W czasie ostatniego bezkrólewia występował przeciwko pogwałceniu konwokacji przez Czartoryskich.
W 1764 r. upokorzył się przed królem Stanisławem Augustem Poniatowskim.
Ożenił się w 1727 roku z Anną Teofilą Rosnowską herbu Ogończyk.
Miał 2 synów: Stanisława i Piotra.
Jego wnuk Józef Małachowski został posłem na Sejm Czteroletni.
Jedna z najbardziej znanych osobowości epoki oświecenia. Zasłynął jako osoba nie stroniąca od trunków, co dało mu sławę wielkiego pijaka.

</doc>
<doc id="434388" url="https://pl.wikipedia.org/wiki?curid=434388" title="Hermannstadt">
Hermannstadt



</doc>
<doc id="434389" url="https://pl.wikipedia.org/wiki?curid=434389" title="Robert Walser">
Robert Walser

Robert Otto Walser (ur. 15 kwietnia 1878 w Biel, zm. 25 grudnia 1956 w Herisau) – szwajcarski pisarz tworzący w języku niemieckim. Autor wierszy, powieści, dramatów oraz krótkich utworów prozą.
Życiorys.
Był siódmym dzieckiem z ośmiorga rodzeństwa. Wzrastał w środowisku dwujęzycznym, niemiecko-francuskim. W latach 1884–1892 uczęszczał do szkoły podstawowej i progimnazjum w Biel. Kłopoty finansowe ojca (Adolfa Walsera) zmusiły go w 1892 r. do przerwania edukacji szkolnej i podjęcia pracy zarobkowej. W 1894 r. zmarła jego matka (Elisabeth), od lat cierpiąca na dolegliwości natury psychicznej. Do 1898 r. kilkakrotnie zmieniał miejsce pobytu, najpierw mieszkał w Bernie, potem w Bazylei, następnie przeniósł się do Stuttgartu, gdzie na pewien czas osiadł również jego brat, Karl (w przyszłości ceniony malarz, ilustrator, scenograf teatralny, współpracownik wielu wybitnych reżyserów scen niemieckich). W kolejnych latach pracował w różnych zawodach, m.in. jako urzędnik bankowy, kopista, sekretarz, sprzedawca, bibliotekarz, lokaj. Ze Stuttgartu powrócił pieszo do Szwajcarii, gdzie pozostał do 1905 r., mieszkając głównie w Zurychu. W tym samym czasie podejmował nieudane próby rozpoczęcia kariery aktorskiej.
W 1898 r. miał miejsce literacki debiut Walsera, czasopismo "Sonntagsblatt des Bund" opublikowało kilka jego wierszy. W następnych latach dochodziło do kolejnych publikacji, głównie utworów poetyckich i krótkich utworów prozą, m.in. w cenionym czasopiśmie literackim "Die Insel". W 1905 r. Walser przeprowadził się do Berlina, gdzie ukończył kurs dla służących, po czym jesienią tego samego roku zatrudnił się w charakterze służącego na zamku w Dąbrowie Niemodlińskiej (niem. "Dambrau"). Postać służącego i doświadczenie służby staną się w przyszłości ważnymi tematami twórczości Walsera, zwłaszcza powieści "Jakob von Gunten" (1909), pol. "Jakub von Gunten" (1988).
Na początku 1906 r. Walser wrócił do Berlina, gdzie jego brat, Karl, ułatwiał mu kontakty ze środowiskami literackimi i teatralnymi oraz z wpływowymi wydawcami. Na lata 1906–1909 przypadły największe literackie sukcesy Walsera. Renomowane niemieckie gazety i czasopisma (m.in. "Die Schaubühne", "Die Neue Rundschau", "Berliner Tageblatt", "Frankfurter Zeitung") publikowały liczne krótkie utwory prozą (pozostaną one główną formą literackiej aktywności tego autora), a na rynku księgarskim pojawiły się trzy powieści: w 1907 r. "Geschwister Tanner" (pol. "Rodzeństwo Tanner", 1984), w 1908 r. "Der Gehülfe" (pol. "Willa pod Gwiazdą Wieczorną", 1972) i wreszcie "Jakob von Gunten". Proza Walsera była pozytywnie odbierana przez krytyków i recenzentów, a także przez innych pisarzy współczesnych. Przychylnie wypowiadał się o niej m.in. Robert Musil, Kurt Tucholsky, Franz Kafka, Hermann Hesse. Za tymi opiniami nie szły jednak wyniki sprzedaży i zainteresowanie czytelników, dlatego od 1910 r. zaznacza się stopniowy spadek zainteresowania twórczością Walsera. W rezultacie pisarz coraz bardziej ograniczał również swoją aktywność w literackich i artystycznych kręgach Berlina, po czym w 1913 r. wrócił do Szwajcarii (najpierw mieszkał u siostry w Bellelay, później, do 1920 r., w rodzinnym Biel, a w latach 1921–1929 w Bernie).
W 1914 r. umarł ojciec pisarza. Po wybuchu I wojny światowej Walser został na kilka tygodni powołany do służby wojskowej. W tym samym roku ukazał się wybór małych próz pt. "Geschichten", a za tom "Kleine Dichtungen" pisarz został uhonorowany jedyną w swoim życiu nagrodą literacką ("Preis des Frauenbundes zur Ehrung rheinländischer Dichter"). W 1916 umarł brat pisarza, Ernst, od pewnego czasu zmagający się z chorobą psychiczną. Trzy lata później odebrał sobie życie Hermann, drugi brat, profesor geografii w Bernie. Mimo wytężonej pracy, licznych publikacji w szwajcarskiej i niemieckiej prasie oraz kilku wydanych w tym okresie tomów prozatorskich Walser popadał w coraz większą izolację jako pisarz i człowiek. Na dodatek w jego życiu codziennym często zaznaczały się kłopoty finansowe.
Co najmniej od 1917 r. Walser zaczął rozwijać własną oryginalną formę roboczego zapisu nowo powstających utworów prozatorskich, tzw. metodę ołówkową. Polegała ona na spisywaniu tekstów cienko zaostrzonym ołówkiem, bardzo regularnym charakterem pisma (odręczne pismo gotyckie, tzw. Kurrentschrift), ale skrajnie zminiaturyzowanymi literami (o wysokości ok. dwóch milimetrów). Papier był różnego rodzaju, pochodzenia i formatu (m.in. kawałki papieru ilustracyjnego, wizytówki, urzędowe formularze, kwity, jednostronne druki, karty kalendarza, arkusze korektorskie, skrawki gazet, blankiety telegramów, listy i pocztówki). Na jednej karcie mieściło się niekiedy kilka różnych tekstów, włamanych jeden w drugi i często złożonych tak, że chcąc je przeczytać, kartę należało obracać. Walser pozostawił po sobie łącznie 526 kart takich „mikrogramów” (odpowiada to ok. 4000 standardowych stron druku), niektóre z nich przepisywał potem i przeznaczał do publikacji. W tym samym czasie pisarz rozwinął również swoją dawną skłonność do pieszych wędrówek, trwających niekiedy wiele dni i nocy. Postać współczesnego nomady, przemierzającego obce krainy, krajobrazy, miejscowości, miasta, ulice, a do tego wytrwałego obserwatora, należy do najważniejszych w całej prozie Walsera.
W 1921 r. pisarz przeprowadził się do Berna. W tym samym roku pracował nad zaginioną później powieścią pt. "Theodor". Okres berneński to pod względem literackim jedna z najbardziej twórczych faz w życiu Walsera. Jego utwory publikowały cenione gazety i czasopisma niemieckojęzyczne, a w 1925 r. powstała, ostatecznie niewydana za życia autora, powieść "pt. Der Räuber". Jednak ponowna próba pozyskania uwagi większej liczby czytelników i tym razem nie powiodła się. Czytelnicy, nawet ci o wyrobionym smaku literackim, z coraz większą obojętnością traktowali krótkie utwory prozą Walsera, tematycznie i formalnie bardzo odległe od ówczesnych mód literackich.
W konsekwencji twórczość Walsera popadała w coraz większe zapomnienie. Na dodatek pogłębiały się osobiste i zdrowotne problemy pisarza (stany lękowe, halucynacje). W 1929 r. został on umieszczony w zakładzie dla umysłowo chorych w Waldau (z diagnozą schizofrenii), gdzie jego stan psychiczny szybko uległ stabilizacji. Posługując się „metodą ołówkową”, Walser nadal tworzył krótkie utwory prozą. Nadal też publikował w prasie, choć znacznie rzadziej niż w poprzednich latach. Działalność pisarską ostatecznie porzucił w 1933 r., wtedy też przeniesiono go (wbrew jego woli) do zakładu dla umysłowo chorych w Herisau, gdzie na własne życzenie pozostał do śmierci, mimo iż przez wiele lat nie wykazywał żadnych objawów choroby umysłowej.
W 1935 r. nawiązał z nim kontakt Carl Seelig, szwajcarski pisarz, mecenas sztuki i wydawca. Do pierwszego osobistego spotkania doszło rok później, między Walserem a Seeligiem szybko narodziła się nić porozumienia. W 1943 roku zmarł Karl Walser, w następnym roku siostra Lisa. W tym samym czasie Seelig został prawnym opiekunem zapoznanego pisarza. W zakładzie dla umysłowo chorych Walser spędzał czas, wykonując papierowe torebki i drobne prace porządkowe. W wolnych chwilach czytał (głównie teksty tzw. literatury trywialnej) i odbywał długie wędrówki piesze. W tych ostatnich często towarzyszył mu właśnie Seelig, który wspomnienia ze wspólnych spacerów i rozmów z Walserem zawarł później w książce pt. "Wanderungen mit Robert Walser" (1957). Także dzięki staraniom Seeliga powoli wydobywano twórczość Walsera z zapomnienia. W 1947 r. ukazała się pierwsza biografia pisarza (Otto Zinniker, "Robert Walser der Poet"), a sześć lat później zapoczątkowano pierwszą zbiorczą (pięciotomową) edycję jego utworów prozatorskich ("Dichtungen in Prosa", 1953–1961).
Robert Walser zmarł na atak serca podczas jednego ze swoich długich, samotnych spacerów w pobliżu Herisau. Był pierwszy dzień świat Bożego Narodzenia 1956 r., ciało przez pewien czas leżało na śniegu, dopóki nie odnalazły go bawiące się w pobliżu dzieci. Okoliczności zgonu pisarza do złudzenia przypominały śmierć poety Sebastiana, jednego z bohaterów powieści "Rodzeństwo Tanner".
Twórczość literacka.
Informacje ogólne.
Robert Walser zaczynał jako poeta, okazjonalnie próbował swoich sił także w małych formach dramatycznych i powieści, lecz zdecydowanie najwięcej pozostawił po sobie krótkich utworów prozą. One też po dzień dzisiejszy stanowią główny „znak rozpoznawczy” jego obszernej spuścizny literackiej. Co prawda sam Walser charakteryzował te teksty nieco inaczej. W szkicu pt. "Eine Art Erzählung" znajduje się następujące wyznanie: Moje utwory prozą nie są wedle mnie niczym innym jak częściami długiej, pozbawionej akcji realistycznej historii. Szkice, które od czasu do czasu fabrykuję, to dla mnie mniejsze lub większe rozdziały powieści. Ta powieść, którą wciąż piszę i piszę, to zawsze ta sama powieść i można by ją określić jako wielorako pociętą albo podzieloną księgę o mnie.Utwory Walsera są najczęściej mocno osadzone w kontekście autobiograficznym, nie mają wyraźnej linii fabularnej i tematów wiodących, a wręcz ostentacyjne zarzucają rozpoczęte wątki. Ponadto charakteryzuje je spontaniczność, uczuciowa ekspresja, fantazyjność, pogoda ducha, niewolna wszakże od melancholii i egzystencjalnych lęków. Istotnym rysem tego pisarstwa jest zmysł obserwacyjny (odnoszący się zwłaszcza do sytuacji z codziennego życia), ciepła ironia, do tego zabawa konwencjami literackimi i oczekiwaniami czytelniczymi, impresyjność, aluzyjność, wielogłosowość, intermedialność (nawiązania do malarstwa, muzyki, teatru, tańca, radia, fotografii, kina), intertekstualność (nawiązania do innych twórców literatury i innych gatunków literackich). Dla Walsera fabuła stanowi w istocie tylko pretekst do ukazania przeżyć spontanicznych i nieukierunkowanych. To autor proteuszowy, nieustannie dający do zrozumienia, że jest gotowy na każdą ewentualność; że nie pozwoli się zwieść określonej tendencji czy idei przewodniej. W jego utworach można zauważyć silną nieufność wobec jakichkolwiek definitywnych rozstrzygnięć oraz splatanie motywów przewrotnie czerpanych z literatury wysokiej i trywialnej. Liczne postacie, jak zauważa Małgorzata Łukasiewicz, sprawiają wrażenie nieznośnie papierowych: „Z reguły nie wiadomo, jak wyglądają, jaki mają charakter, temperament, poglądy, przeszłość, skąd się w ogóle wzięły. Jeżeli zaś takie dane pojawiają się, […] wydają się przypadkowe i nieistotne, nie wiążą się w integralną całość”. Co ważne, bohaterami Walsera są najczęściej ludzie młodzi – początkujący aktorzy, drobni urzędnicy, malarze – lecz młodość jest, jak ponownie zauważa Łukasiewicz, „wykładnikiem określonej pozycji w społeczeństwie, pozycji na marginesie […]. To młodość bez przyszłości, bez perspektyw dla poszczególnych jednostek i bez obietnic dla zbiorowości”. Między poszczególnymi, ledwie zarysowanymi wydarzeniami rzadko zachodzi wyraźny związek przyczynowo-skutkowy, tak iż w rezultacie większości utworów Walsera niepodobna streścić, niepodobna ująć w system ani spreparować tak, by wydzielić z ich tkanki to, co ważkie i to, co błahe. Mimo to można wyróżnić dominujące motywy i postacie: natura, krajobraz (zachwyt naturą i krajobrazem), spacer (spacerowicz), wędrówka (wędrowiec), miasto (mieszkaniec miasta), rzeczy, biuro (drobny urzędnik, najczęściej młody), służba (służący, lokaj), aktor (aktorka), dzieciństwo (dziecko), pisarz/poeta.
W swojej twórczości prozatorskiej Walser stosował liczne zabiegi auto- i metafikcjonalne, poetykę maski (narrator często przedstawia się jako człowiek naiwny, dyletant, poczciwy głupiec), strukturę mozaikową, gry językowe nawiązujące do języka potocznego i/lub języka mówionego. Opisywane wydarzenia Walser łączył zazwyczaj nie na poziomie fabuły, lecz dzięki analogiom, przeciwieństwom, figurom retorycznym, luźnym skojarzeniom. Jego utwory wymykają się tradycyjnym podziałom gatunkowym: wiersze przechodzą prozę, proza w dramat liryczny, dramat liryczny w opowiadania, opowiadania w powieść i na odwrót. Z tych wszystkich powodów twórczość Walsera z jednej strony wykazuje pokrewieństwo z eksperymentalnymi i awangardowymi nurtami literatury nowoczesnej pierwszych dekad XX w., z drugiej, ze względu na radykalność stosowanych zabiegów literackich, jak również ze względu na jedyny w swoim rodzaju sposób zapisu wielu tekstów (mikrogramy) jest zjawiskiem osobnym i wyjątkowym na mapie literatury ostatniego stulecia. Obecnie stawia się ją na równi z dokonaniami największych innowatorów literatury XX w., takich jak Franz Kafka, Marcel Proust, James Joyce, Robert Musil czy Hermann Broch.
Twórczość Walsera zazwyczaj dzieli się na cztery najważniejsze etapy: wczesny okres (1898–1905), okres berliński (1905–1913), okres pobytu w Biel (1913–1921) oraz w Bernie (1921–1933).
1898-1905 (początki).
W pierwszym okresie (naznaczonym w pewnej mierze poetyką secesji i estetyzmu) Walser próbował swoich sił głównie w poezji i małych formach prozatorskich. Pierwsza publikacja książkowa miała miejsce w 1904 roku ("Fritz Kochers Aufsätze") i obejmowała krótkie utwory prozą, a dokładniej rzecz ujmując, rozprawki szkolne rzekomo napisane przez niejakiego Fritza Kochera, alter ego Walsera. Sam Walser we wstępie do zbioru przedstawia się zaledwie jako wydawca tekstów Kochera, zmarłego gimnazjalisty, który w swoich utworach porusza takie kwestie jak „jesień”, „moja góra” czy „uprzejmość” – tematy, które na przełomie XIX i XX w. rzeczywiście omawiano w szwajcarskich szkołach na lekcjach języka niemieckiego. Recenzenci na ogół przyjęli debiut Walsera przychylnie (chwalono zwłaszcza prostotę, a równocześnie oryginalność stylu), niestety książka sprzedawała się słabo.
W tym samym czasie Walser próbował swoich sił również w małych formach dramatycznych oraz publikował liczne wiersze w rozmaitych szwajcarskich i niemieckich periodykach. Edycja książkowa powstałych wtedy utworów lirycznych ukazała się nieco później, w 1909 r.
1905-1913 (Berlin).
Z przeprowadzką się do Berlina, najważniejszego ośrodka literackiego i wydawniczego w krajach niemieckojęzycznych, Walser wiązał wielkie nadzieje. Liczył bowiem na to, że jego kariera literacka nabierze rozpędu, a on sam z czasem będzie mógł utrzymywać się wyłącznie z pisania. Początki były obiecujące: w bardzo szybkim tempie Walser napisał i wydał (w renomowanym wydawnictwie Bruno Cassirer Verlag) trzy wspomniane wcześniej powieści, które miały wzmocnić i ugruntować jego pozycję na rynku wydawniczym. Oprócz tego publikował w znanych gazetach i czasopismach krótkie utwory prozą oraz wiersze.
Powieści doczekały się licznych omówień i przychylnego odbioru, aczkolwiek głównie wśród krytyków, recenzentów i kolegów po piórze. Każda z nich odznacza się odmiennym charakterem, stylem, klimatem, tematyką, jednakże wszystkie są – co prawda na różny sposób, najczęściej z wyraźnie polemiczną intencją – osadzone w tradycji tzw. powieści rozwojowej ("Entwicklungsroman"). Autobiograficzna powieść "Rodzeństwo Tanner" opisuje losy dwudziestoletniego Simona Tannera, niedoszłego urzędnika bankowego, który prowadząc życie wędrowne i pozbawione zawodowych perspektyw, poszukuje swojego miejsca w świecie. Utwór jest pozbawiony wyrazistej fabuły, dominują w nim impresyjne monologi głównego bohatera. Inaczej rzecz się ma z drugą powieścią Walsera, bardziej realistyczną w charakterze, "pt. Willa pod Gwiazdą Wieczorną". To historia Józefa Marti, który pracując w charakterze pomocnika inżyniera Carla Toblera, obserwuje proces stopniowego upadku ekonomicznego rodziny swojego pryncypała, upadku spowodowanego inwestycjami w nieudane wynalazki. Z kolei "Jakub von Gunten" zawiera fikcyjne zapiski dziennikowe tytułowego bohatera, który trafia do tajemniczej instytucji kształcącej przyszłych służących. W tej wieloznacznej powieści – której klimat wielu późniejszym czytelnikom przywodził na myśl prozę Franza Kafki – elementy realizmu powieściowego mieszają się z poetyką marzeń sennych. Ważną rolę odgrywa ponadto krytyka społeczna: bohater Walsera zwraca się przeciwko opresyjnym metodom socjalizacji, czyli dopasowywania charakteru jednostki do oczekiwań, jakie ma wobec niej społeczeństwo.
1913-1921 (Biel).
Mimo z reguły przychylnych omówień w prasie, każda kolejna powieść Walsera sprzedawała się coraz słabiej. Pisarz, zniechęcony brakiem sukcesów, zmęczony życiem w stolicy, krytyczny wobec komercyjnych reguł rządzących rynkiem wydawniczym, powrócił do Szwajcarii. Ograniczył swoje kontakty osobiste, jednak pisał i publikował nadal bardzo dużo, teraz głównie krótkie utwory prozą. W ciągu kilku lat ukazało się osiem tomów małej prozy: "Aufsätze" (1913), "Geschichten" (1914) "Kleine Dichtungen" (1915), "Prosastücke" (1917), "Der Spaziergang" (1917), "Kleine Prosa" (1917), "Poetenleben" (1917), "Seeland" (1920). W 1918 r. Walser pracował nad powieścią pt. "Tobold", która jednak nie została wydana i nie zachowała się.
W twórczości Walsera daje się zauważyć odwrót od tematyki wielkomiejskiej, charakterystycznej dla okresu berlińskiego. Silniej za to uwidaczniają się motywy naznaczone poetyką romantyzmu, związane głównie ze szwajcarską przyrodą i krajobrazem. Co prawda obrazy harmonii i szczęścia przeplatają się z doświadczeniem izolacji, rezygnacji, opuszczenia. Z czasem pogłębia się też ironia i sarkazm. Elementy idylliczne, wyraźne zwłaszcza w latach 1913–1915, później stopniowo ulegają osłabieniu, przede wszystkim pod wpływem wydarzeń historycznych (I wojna światowa). Pogarszająca się z roku na rok sytuacja gospodarcza w Europie nie pozostała bez wpływu na obroty branży wydawniczej i księgarskiej. Dochody Walsera, i tak już niewielkie, jeszcze się zmniejszyły. Również z tego powodu w twórczości pisarza przybiera na sile krytyka cywilizacji, społeczeństwa, wojny. A także tzw. przemysłu kulturowego, zdaniem pisarza nastawionego przede wszystkim na zysk, a nie na rozwój sztuki i literatury.
W tej sytuacji Walser stopniowo popadał w coraz głębszy kryzys osobisty i pisarski. Skutecznym sposobem na przezwyciężenie tego ostatniego stała się metoda ołówkowa.
1921-1933 (Berno).
Przeprowadzka do Berna wiązała się z kilkoma istotnymi zmianami w życiu pisarza. Przede wszystkim, nie mogąc dłużej utrzymać się wyłącznie z pisania, przejściowo podjął on pracę zarobkową jako bibliotekarz. Równocześnie przełamał kryzys twórczy i na powrót spróbował swoich sił na ogólnoniemieckim rynku wydawniczym. Jego krótkie utwory prozą, głównie o charakterze poetycko-felietonistycznym, ukazywały się w najważniejszych niemieckojęzycznych gazetach i czasopismach tamtych lat ("Prager Presse, Berliner Tageblatt, Frankfurter Zeitung)". Były to przeważnie obserwacje z życia codziennego, poetyckie impresje, niewolne wszakże od celnych obserwacji społecznych oraz elementów autorefleksyjnych. Walser więcej uwagi poświęcał też samej czynności pisania, która stała się częstym tematem jego utworów.
Ogólnie daje się zauważyć radykalizacja stylu i metod pisarskich Walsera, który coraz mniejszą uwagę przykłada do podziałów gatunkowych, linearności fabularnej i psychologii postaci. Jego krótkie utwory prozą z tego okresu (większość z nich Walser zapisywał najpierw metodą ołówkową) to skomplikowane, nie dające się streścić montaże literackie, na które składają się impresje, refleksje, obserwacje, gry i zabawy językowe, ironia, zamierzone nawiązania do literatury trywialnej, udawana naiwność. Oprócz tego Walser pracuje nad wierszami, drobnymi formami dramatycznymi i powieścią "Der Räuber".
Mimo że olbrzymia część całej spuścizny pisarskiej Walsera pochodzi właśnie z okresu berneńskiego, pojawia się wówczas jedna tylko publikacja książkowa, tom "Die Rose" z 1925 r. Powstałe w tym czasie liczne mikrogramy zostały odcyfrowane w całości dopiero w latach 1985–2000 (przez Bernharda Echte i Wernera Morlanga) i wydane w sześciu tomach ("Aus dem Bleistiftsgebiet"). Zapisaną w formie mikrograficznej powieść "Der Räuber" odcyfrowano i opublikowano wcześniej, w latach siedemdziesiątych (dokonali tego wspólnie Jochen Greven i Martin Jürgens).
Recepcja.
Do ponownego zainteresowania twórczością Walsera, pisarza aż do lat dwudziestych XX w. znanego i cenionego, potem zaś, przez kolejne dwie dekady, niemal całkowicie zapomnianego, przyczyniły się z początku zabiegi jego wieloletniego opiekuna, Carla Seeliga. Edycje Seeliga zawierały jednak wiele różnego rodzaju nieścisłości i usterek. Profesjonalne badania nad utworami Walsera zainicjował Jochen Greven, autor pierwszej w języku niemieckim monografii poświęconej temu pisarzowi ("Existenz, Welt und reines Sein im Werk Robert Walsers," 1959), redaktor pierwszej edycji dzieł zebranych ("Robert Walser: Das Gesamtwerk", 13 tomów, 1966–73) oraz niestrudzony propagator twórczości szwajcarskiego autora. Począwszy od lat siedemdziesiątych XX w. Walser zaczyna być zaliczany do najoryginalniejszych i najważniejszych twórców literatury XX w., nie tylko niemieckojęzycznej, lecz także światowej. Jego proza staje się przedmiotem zainteresowania badaczy literatury na całym świecie, w ślad za tym idą przekłady na języki obce.
Pierwsze polskie tłumaczenie Walsera ukazało się w 1972 r. ("Willa pod Gwiazdą Wieczorną", tłum. T. Jętkiewicz). Następnych przekładów dokonywała niemal bez wyjątku M. Łukasiewicz: "Rodzeństwo Tanner" (1984), "Jakub von Gunten" (1988), "Przechadzka i inne utwory" (1990), "Dziwne miasto: Historie i rozprawki" (2001), "Mały krajobraz ze śniegiem", "Niedzielny spacer" (2005). W 2013 r. ukazał się po polsku tom pt. "Mikrogramy" (tłum. M. Łukasiewicz, Ł. Musiał, A. Żychliński), zawierający wybór ze spuścizny mikrograficznej Walsera. M. Łukasiewicz jest również autorką jedynego jak dotąd w Polsce obszerniejszego wprowadzenia do życia i twórczości tego pisarza ("Robert Walser", Warszawa 1990).
Działalność Robert Walser-Zentrum.
Od 1967 r. spuścizną Walsera zarządzała Carl Seelig-Stiftung (Fundacja im. Carla Seeliga). W 1973 r. powołano Robert Walser-Archiv (Archiwum Roberta Walsera), w 1996 r. powstało, m.in. z inicjatywy fundacji, Robert Walser-Gesellschaft (Towarzystwo im. Roberta Walsera). Od 2004 r. Carl Seelig-Stiftung działa pod nazwą Robert Walser-Stiftung Zürich (Fundacja im. Roberta Walsera Zurych), a od 2009 jako Robert Walser-Stiftung Bern (Fundacja im. Roberta Walsera Berno). W tym samym roku otwarto w Bernie Robert Walser-Zentrum (Centrum im. Roberta Walsera), instytucję zarządzającą spuścizną i dziełami Walsera oraz skupiającą badaczy jego twórczości. Do jej zadań należy ponadto aktywna współpraca z uczelniami wyższymi, instytucjami naukowymi, artystycznymi i kulturalnymi, bibliotekami, archiwami, teatrami, szkołami, wydawnictwami, tłumaczami. Biblioteka Centrum posiada w swoich zasobach bogatą kolekcję publikacji poświęconych twórczości szwajcarskiego pisarza oraz jej tłumaczenia na języki obce.
Ekranizacje (wybór).
W 1995 premierę miał film braci Quay – "Instytut Benjamenta", będący swobodną adaptacją powieści "Jakub von Gunten".

</doc>
<doc id="434390" url="https://pl.wikipedia.org/wiki?curid=434390" title="Jane (grupa muzyczna)">
Jane (grupa muzyczna)



</doc>
<doc id="434393" url="https://pl.wikipedia.org/wiki?curid=434393" title="Katastrofa samolotu rządowego pod Szczecinem">
Katastrofa samolotu rządowego pod Szczecinem

Katastrofa samolotu rządowego pod Szczecinem – katastrofa lotnicza, która miała miejsce 28 lutego 1973 roku w pobliżu portu lotniczego Szczecin-Goleniów. W wypadku zginęła pięcioosobowa załoga i wszyscy pasażerowie, łącznie osiemnaście osób.
Opis.
Katastrofie uległ Antonow An-24W o numerze seryjnym 97305702, który został wyprodukowany w 1969 roku. Samolot rozpoczął służbę w lotnictwie polskim 24 grudnia 1969 roku. Należał do Specjalnego Pułku Lotniczego i nosił numer boczny 012.
28 lutego 1973 roku samolot wykonywał rejs na trasie Warszawa – Szczecin. Pasażerami samolotu byli przedstawiciele delegacji polsko-czechosłowackiej, która miała zamiar następnego dnia odwiedzić port morski w Szczecinie oraz kilkuosobowa ochrona złożona z pracowników Ministerstwa Spraw Wewnętrznych. Delegacja miała dotrzeć do Szczecina pociągiem, jednak w ostatniej chwili zmieniono plany. Wśród członków delegacji byli: minister spraw wewnętrznych Polski Wiesław Ociepka, minister spraw wewnętrznych Czechosłowacji Radko Kaska oraz kierownik wydziału administracji państwowej Komitetu Centralnego Komunistycznej Partii Czechosłowacji Michal Kudzej.
Samolot An-24W prowadzony przez polskich pilotów wojskowych rozbił się o godzinie 22:52 podczas podchodzenia do lądowania przed pasem startowym lotniska Szczecin-Goleniów. Katastrofy nikt nie przeżył. Zginęli w niej m.in. funkcjonariusze Biura Ochrony Rządu:
mjr Szumowski, kpt. Wulkiewicz, plut. Tomala.
Przyczyny katastrofy.
Komisja badająca wypadek za jego przyczynę uznała gwałtowną turbulencję połączoną z oblodzeniem skrzydeł.
Do turbulencji miało dojść na skutek starcia się frontów zimnego i ciepłego na małej wysokości. W wyniku tego zjawiska doszło do nagłej utraty wysokości lotu samolotu (głębokie przeciągnięcie), której pilotowi nie udało się opanować. Samolot uderzył w ziemię w zalesionym terenie, czego skutkiem był pożar maszyny.
Lista ofiar.
Delegacja czechosłowacka
Delegacja polska
Załoga samolotu

</doc>
