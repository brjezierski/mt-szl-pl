<doc id="434394" url="https://pl.wikipedia.org/wiki?curid=434394" title="Historia Żydów w Polsce">
Historia Żydów w Polsce

Historia Żydów na ziemiach polskich rozpoczęła się około 1000 lat temu, od kupców poszukujących na tych terenach głównie niewolników, sprzedawanych później w krajach muzułmańskich. Pierwsze, niewielkie, wspólnoty żydowskie istniały w Polsce w XIII wieku, później powiększyły się, przyjmując wypędzonych Żydów z całej Europy, w tym z Niemiec (1346), Węgier (1349–1526 i 1686–1740), Francji (1394), Austrii (1420), Hiszpanii (1492), Portugalii (1497), Kijowa (1886), Moskwy (1891). Król Kazimierz III Wielki jest uznawany za protektora Żydów w Polsce. W 1334 Kazimierz Wielki wyłączył Żydów spod jurysdykcji prawa niemieckiego, od tego czasu gminy żydowskie zaczęły bezpośrednio podlegać sądom królewskim. Po decyzji Kazimierza Wielkiego chroniącej bezpieczeństwo i interesy Żydów Królestwo Polskie stało się bezpieczną przystanią dla Żydów wypędzanych z innych państw w Europie. Od czasów powstania Królestwa Polskiego, poprzez utworzoną w 1569 roku Rzeczpospolitą Obojga Narodów, aż do okresu klęsk wojennych powstania Chmielnickiego i potopu szwedzkiego, w XVII w. Polska była jednym z najbardziej tolerancyjnych państw Europy i stała się domem dla dużej społeczności żydowskiej. Nazywano (Samuel Adalberg) ówczesną Polskę rajem dla Żydów (łac. "paradisus Iudaeorum"), a szesnastowieczny rabin krakowski Mojżesz ben Israel Isserles podkreślał, że "jeśliby Bóg nie dał Żydom Polski jako schronienia, los Izraela byłby rzeczywiście nie do zniesienia". Jednakże kiedy unia polsko-litewska zaczęła słabnąć z powodu wojen oraz konfliktów religijnych (pomiędzy protestantami a katolicką kontrreformacją i między prawosławiem a unią brzeską), zanikała również tradycja polskiej tolerancji. W konsekwencji od 2. połowy XVII wieku pogorszyła się sytuacja Żydów polskich.
Po III rozbiorze Polski w 1795 roku Żydzi ją zamieszkujący, podobnie jak ludność chrześcijańska, stali się poddanymi państw zaborczych. Warunki życia społeczności żydowskich różniły się w zależności od zaboru. Sytuacja Żydów była jednak szczególnie trudna w Imperium Rosyjskim, w którym wzmagał się antysemityzm, a ludności żydowskiej wyznaczono ograniczoną strefę osiedlenia. W XIX wieku nastąpiły duże zmiany – nasilała się migracja Żydów do dużych miast, gdzie powstawał żydowski proletariat, oraz emigracja poza Europę. Pojawiły się zorganizowane tendencje asymilacji i reformy religijnej judaizmu, w latach 1812 (w Prusach) i 1822 (w Rosji) przyznano Żydom prawa obywatelskie. Powstawały żydowskie ugrupowania polityczne – konserwatywne, socjalistyczne i syjonistyczne, część żydowskiego proletariatu wspierała komunizm. Po odzyskaniu przez Polskę niepodległości zamieszkiwały ją ponad 3 miliony Żydów, co stanowiło jedną z największych diaspor na świecie. Poważny problem stanowił umacniający się antysemityzm.
Wkrótce po inwazji nazistowskich Niemiec na Polskę Niemcy rozpoczęli zorganizowaną akcję eksterminacji ludności żydowskiej Europy i Polski, znaną jako Holocaust. W wyniku tego ludobójstwa zginęło ponad 90% polskich Żydów. Wielu Żydów walczyło i zginęło jako oficerowie i żołnierze Wojska Polskiego w kampanii 1939 roku i w innych bitwach (np. o Monte Cassino) czy jako ofiary zbrodni katyńskiej. Zostali pochowani na wspólnych cmentarzach z polskimi chrześcijanami i muzułmanami.
Po wojnie wielu z ok. 180–240 tys. ocalonych zdecydowało się na emigrację z rządzonej przez komunistów Polski do nowo powstałego państwa Izrael, USA lub Ameryki Południowej. Większość tych, którzy pozostali, zmuszono do emigracji w późnych latach 60., w wyniku inspirowanej przez PZPR antysemickiej kampanii (czerwiec 1967, marzec 1968). Po upadku komunizmu w Polsce w 1989 roku sytuacja Żydów uległa normalizacji, a ci, którzy byli polskimi obywatelami przed II wojną światową lub utracili obywatelstwo w latach komunizmu, uzyskali możliwość jego odzyskania. Ocenia się, że polska społeczność żydowska liczy obecnie od 8 do 12 tys. członków, choć liczba osób mających żydowskie korzenie, ale niezwiązanych z judaizmem czy kulturą żydowską, może być kilkakrotnie większa.
Od pierwszych lat do "Złotego wieku".
966–1385.
Pierwsi Żydzi, którzy pojawili się na ziemiach polskich w X wieku, byli wędrownymi handlarzami niewolników słowiańskich. Handlarze ci, zwani Radanitami, dostarczali niewolników do Europy Zachodniej i krajów arabskich, a ich szlak przebiegał z Buchary przez wybrzeża Morza Kaspijskiego, Itil, Kijów i Pragę, i dalej przez Śląsk, Niemcy i Francję na muzułmański Półwysep Iberyjski. Jeden z Radanitów, sefardyjski kupiec z Tortosy Ibrahim ibn Jakub, w 966 roku pozostawił pierwszy historyczny opis państwa Polan Mieszka I.
Pierwsze wzmianki o Żydach mieszkających w Polsce pochodzą z XI wieku. Rabin Jehuda ha-Kohen z Moguncji około 1050–1070 pisał o Żydach w Przemyślu na terenie Grodów Czerwieńskich, którzy mieli zostać uprowadzeni przez nieznanych napastników. Kronika polska (Anonima tzw. Galla) podaje, że Judyta czeska, żona Władysława Hermana "wielu chrześcijan wykupywała za własne pieniądze z niewoli u Żydów". Kronikarz Kosmas z Pragi pisał o pierwszej migracji Żydów do Polski i Węgier z Czech w 1098 roku, spowodowanej prześladowaniami w czasie pierwszej wyprawy krzyżowej. Dołączyły do nich także grupy wyznawców judaizmu wygnanych z Rusi Kijowskiej w latach 1113–1158, będących częściowo potomkami Chazarów, koczowniczego ludu pochodzenia tureckiego, którego część przeszła na judaizm, tzw. żydów chazarskich.
W 1187 roku, po serii pogromów związanych z wyprawami krzyżowymi, niewielka liczba żydowskich osadników dotarła na Śląsk, zakładając pierwsze stałe osady żydowskie, np. w Tyńcu Małym (1150), Bolesławcu (1190) czy dzisiejszej części Wrocławia – Sokolnikach (o czym świadczy najstarsza zachowana macewa na kirkucie we Wrocławiu – kamień nagrobny Dawida, syna Sar Szaloma, zmarłego 4 sierpnia 1203 roku). W 1227 roku w Bytomiu pojawili się po raz pierwszy Żydzi-chłopi, zajmujący się rolnictwem. Żydzi mieszkający pierwotnie na Śląsku migrowali do Wielkopolski – założyli tam wieś Żydowo (1205) w pobliżu Gniezna oraz Żydowo koło Kalisza (1213), a w 1237 roku gminę wyznaniową w Płocku na Mazowszu. Żydzi byli zarządcami mennic lub mincerzami na dworach m.in. Kazimierza II Sprawiedliwego i Mieszka III Starego. Książę wielkopolski Mieszko III Stary oddawał Żydom w dzierżawę cła oraz mennicę, o czym świadczy seria brakteatów – drobnych monet wybitych w 1181 roku dla Mieszka III, które znaleziono pod Włocławkiem. Monety te posiadają napisy w języku hebrajskim, a także w języku polskim i knaan, zapisane literami hebrajskimi.
Decydujące zmiany dla polskich Żydów przyniosła seria najazdów mongolskich, które zniszczyły dużą część ziem polskich w połowie XIII wieku. Książęta polscy dążyli do odbudowy zniszczonych miast, sprowadzając osadników z zagranicy, głównie z ziem niemieckich. Osadnicy ci zasiedlali wiele z polskich miast królewskich, ustanawiając lokacje według prawa niemieckiego. Duża liczba napływowych mieszczan tworzyła na wzór niemiecki organizacje cechów rzemieślniczych, do których Żydzi nie mogli przynależeć. Osadników tych cechowała też niekiedy nietolerancja wobec Żydów, która w XII wieku była przyczyną pogromów w Niemczech. Zmiana społeczna i organizacyjna obejmująca miasta królewskie była początkiem konfliktów pomiędzy chrześcijańskimi mieszczanami a Żydami mieszkającymi w miastach, które trwały przez wiele kolejnych wieków.
Wypychani z zawodów rzemieślniczych Żydzi zostali objęci ochroną władców – w 1264 roku książę kaliski Bolesław Pobożny wydał dla Żydów mieszkających w jego księstwie statut kaliski, który gwarantował ich prawa. Bolesław wyjął Żydów spod jurysdykcji miejskiej i bezpośrednio poddał sądom książęcym, czyniąc z nich „sługów skarbu królewskiego” – "servi camerae regis", bezpośrednich poddanych księcia. Statut kaliski częściowo wzorowany był na podobnych przywilejach dla Żydów, które powstawały w połowie XIII wieku w Austrii, Czechach i na Węgrzech. Potwierdzał on wolność handlu i finansów, regulował sprawy jurysdykcji, kar i przysiąg składanych przez Żydów. Precedensu w przywilejach dla Żydów z innych krajów nie miał brak określenia wysokości lichwy – procentu od pieniędzy pożyczanych przez Żydów, którzy jako niechrześcijanie, jedyni mieli prawo pożyczać „na procent”.
W 1334 roku król Kazimierz III Wielki potwierdził, a w 1364 roku rozszerzył postanowienia statutu kaliskiego na całe Królestwo Polskie. W 1368 roku Kazimierz Wielki mianował pierwszym żupnikiem żupy krakowskiej swojego żydowskiego bankiera Lewkę. Kazimierz Wielki był szczególnie przyjazny Żydom i jego rządy uważane są za okres ich wielkiej pomyślności, co sprawiło, że uzyskał przydomek "Króla chłopów i Żydów".
Kiedy Polacy w wojnie o księstwo halicko-włodzimierskie w 1349 roku zajęli Lwów i Przemyśl, zastali tam dwie gminy żydowskie, do których prawdopodobnie należeli Żydzi pochodzący ze wschodu, z Kijowa. Do końca XIV wieku do Austrii, Czech, Węgier, a także Polski napłynęła fala uchodźców żydowskich z Anglii (wszystkich 16 511 wypędzono stamtąd w 1290 roku), Niemiec (pozostała tam jedna gmina we Frankfurcie nad Menem), Czech (pozostał jeden kahał w stolicy) i Francji (w latach 1306–1372–1394 Żydzi zostali stamtąd całkowicie usunięci). Było to spowodowane rozprzestrzenianiem się epidemii dżumy, o wywołanie której w tych krajach oskarżano Żydów.
Podobne zajścia miały miejsce również we Wrocławiu, gdzie wypędzono Żydów z powodu głodu w 1319 roku, oraz w Krakowie, gdzie w 1339 roku spalono na stosie 13 Żydów skazanych za zbezczeszczenie hostii. Pomimo tych wystąpień wzrastała liczba gmin żydowskich, gdyż ci, wraz z Niemcami, zasiedlali wyludnione po najazdach mongolskich polskie miasta. Początkowo zajmowali się głównie handlem i rzemiosłem, rywalizując z niemieckimi i polskimi mieszczanami, którzy zaczęli organizować się w cechy rzemieślnicze. W kolejnych latach Żydzi eliminowani byli z rzemiosła i zmuszeni zająć się bankowością oraz pożyczaniem pieniędzy.
1385–1505.
W 1388 król Władysław Jagiełło rozszerzył postanowienia statutu kaliskiego na całe Wielkie Księstwo Litewskie. W tym czasie pojawiły się w Polsce pierwsze prześladowania Żydów wywołane m.in. oskarżeniami o profanację hostii i posługiwanie się krwią chrześcijańską w celach religijnych. Pomimo tego, że podobne prześladowania były na porządku dziennym na zachodzie Europy, władcy polscy nie przeciwdziałali oskarżeniom wobec Żydów, często inspirowanym przez duchowieństwo. W 1399 np. posądzono Żydów poznańskich o profanację hostii.
W 1454 nastąpiło przyznanie statutów nieszawskich przez króla Kazimierza Jagiellończyka – pod naciskiem szlachty, władca zmuszony był cofnąć część praw przyznanych Żydom. Kolejni królowie prowadzili podobną, niekonsekwentną politykę względem Żydów.
W latach 1495–1501 Żydzi zmuszeni byli do emigracji z Litwy przez wielkiego księcia litewskiego Aleksandra Jagiellończyka, co było elementem politycznej gry o tron Polski. Zezwolił im na powrót, pod warunkiem obietnicy wystawienia 1000 zbrojnych jeźdźców w wypadku wojny.
1505–1572.
Na początku XVI wieku do Rzeczypospolitej ściągali Żydzi, wygnani z Hiszpanii, Portugalii, Niemiec, Austrii i Czech. W połowie XVI wieku na ziemiach polskich żyło już ok. 80% ogółu Żydów świata. Gwałtowny rozwój kultury i sztuki żydowskiej na ziemiach polskich sprawił, że Polska stała się w tym czasie centrum świata żydowskiego.
Od lat dwudziestych XVI wieku w związku z wypędzeniem Żydów z wielu miast Wielkopolski, Mazowsza i Małopolski, które uzyskały przywileje "de non tolerandis Judaeis" zaczęły napływać do województwa ruskiego i bełskiego rzesze wyznawców religii mojżeszowej. Wzmożonemu osadnictwu ludności żydowskiej na Rusi Czerwonej sprzyjały przywileje wydawane przez monarchów poszczególnym gminom żydowskim.
, który starał się ich ochraniać, a często i wyróżniać zasłużonych wyznawców judaizmu (np. w 1525 król po raz pierwszy ), a w 1534 król Zygmunt zniósł prawo nakazujące Żydom noszenie wyróżniającego ich ubioru.
W 1547 w Lublinie została otwarta pierwsza żydowska drukarnia. W czasie wojny litewsko-rosyjskiej 1558–1570, po zdobyciu Połocka przez wojska moskiewskie w 1563 car Iwan Groźny rozkazał utopić w Dźwinie wszystkich żydowskich mieszkańców tego miasta.
W 1563 roku sejm w Piotrkowie wprowadził pogłówne żydowskie w wysokości florena. W drugiej połowie XVI wieku zwalniano z tego podatku zubożałą ludność żydowską, niższe składki płaciła czeladź żydowska.
Zygmunt II August kontynuował tolerancyjną politykę swojego ojca, m.in. nadając Żydom autonomię w dziedzinie administracji gminnej. W 1567 miało miejsce ufundowanie pierwszej jesziwy. Tolerancyjna polityka władców Polski przyczyniła się do tego, że Polskę określano jako "niebo dla szlachty, czyściec dla mieszczan, piekło dla chłopów i raj dla Żydów". W 1568 Zygmunt II August wystawił serię przywilejów "de non tolerandis Christianis" dla miast żydowskich, zakazujących chrześcijanom zamieszkania m.in. na podkrakowskim Kazimierzu i do żydowskiej dzielnicy w Lublinie.
W okresie XVI-XVII w. do Polski napływała ludność żydowska uchodząca przed prześladowaniami z zachodu Europy, tworząc w miarę upływu czasu największe skupisko Żydów na kontynencie – na początku XVI w. ich liczba szacowana jest na ziemiach polskich i litewskich na 10–24 tys., na przełomie XV i XVI w. było ich w Rzeczypospolitej ok. 150 tys. (2% ogółu mieszkańców), a w 1600 już 300 tys. Inne szacunki mówią o 80–100 tys. Żydów na początku XVII w. i 200 tys. w połowie tego stulecia.
W Polsce nadzór nad Żydami sprawowali wojewodowie, którzy dwa razy do roku ustalali ceny. Stało się to powodem wielu nadużyć (np. wojewoda krakowski Piotr Kmita Sobieński brał od Żydów krakowskich podarki w srebrze, złocie i innych kosztownościach, otrzymując jednocześnie jurgielt od ich konkurentów kupców i rzemieślników krakowskich). Sądownictwo nad Żydami prawdopodobnie też musiało przynosić niemałe dochody uboczne ponad wyznaczonymi stawkami.
Rzeczpospolita Obojga Narodów.
W dawnej Rzeczypospolitej Żydzi tworzyli oddzielny stan, który jednak nie posiadał ram prawnych. Podobnie jak szlachta miała własne sądownictwo, sejmiki i sejm a duchowieństwo odrębną jurysdykcję tak i Żydzi mieli swoje sądownictwo, sejmiki i własny sejm.
1573–1648.
Po bezdzietnej śmierci Zygmunta Augusta i krótkim panowaniu Henryka III Walezego na tron Polski został wybrany Stefan Batory, który, jak się później okazało, był władcą tolerancyjnym i przyjaźnie nastawionym wobec Żydów. Zezwolił np. starozakonnym prowadzić wszelki handel bez ograniczeń, nawet w święta chrześcijańskie.
Wraz ze wzrastającą liczbą ekscesów antyżydowskich niektóre kahały występowały do władz miejskich o zgodę na odgrodzenie ich dzielnicy parkanem lub murem od reszty miasta.
Żydzi izolowali się od swoich chrześcijańskich sąsiadów. Było to na rękę zarówno rabinom przewodzącym poszczególnym kahałom, jak i duchowieństwu katolickiemu, gdyż uniemożliwiało asymilację i głębsze wzajemne poznanie między obiema wspólnotami. Chociaż Żydzi, podobnie jak inni zamieszkiwali miasta, to jednak nie brali udziału w powoływaniu władz miejskich (co było skutkiem tego, że spod ich jurysdykcji byli wyłączeni), a w swoich wewnętrznych sprawach podlegali władzy rabinów, starszych lub sędziów ("dayyanim"). Pewne ograniczenia dla osadnictwa żydowskiego występowały jedynie w miastach Prus Królewskich, spośród których faktycznie realizowano je tylko w Toruniu. We wspólnotach żydowskich pojawiały się czasem konflikty i nieporozumienia, dla rozwiązywania których zwoływano spotkania rabinów. W 1580 roku król Stefan Batory powołał Sejm Czterech Ziem (Waad), centralną organizację samorządu żydowskiego w Koronie. Żydzi byli wówczas postrzegani jako piąty stan Rzeczypospolitej – obok duchowieństwa, szlachty, mieszczaństwa i chłopów.
Po śmierci Batorego, w czasie bezkrólewia, w 1587 roku – według żydowskiej legendy, niepotwierdzonej przez źródła historyczne – Saul Wahl został rzekomo ogłoszony przez niezdecydowaną szlachtę tymczasowym królem Polski.
Rozpowszechniony pogląd, jakoby chrzest zapewniał neofitom nobilitację, jest błędny. Przytaczany na uzasadnienie fragment III Statutu Litewskiego z roku 1588 "„jeśliby Żyd który albo Żydówka do wiary chrześcijańskiej przystąpili, tedy każda osoba i potomstwo ich, za szlachcica poczytywani być mają”" pochodzi z art. VII "„o główszczyznach i nawiązkach żydowskich”" w rozdziale XII "„O główszczyznach i nawiązkach ludzi prostych”". Interpretacja mówiąca o nabyciu tą drogą szlachectwa kolidowałaby z dyrektywą "Incivile est nisi tota lege perspecta una aliqua particula eius proposita iudicare vel respondere" (Błędem jest wydawanie wyroku lub opinii prawnej bez uwzględnienia całości ustawy, na podstawie jednego jej fragmentu). „"Trudno dopuścić, by prawodawca w tej kategoryi przepisów, określał sposoby zyskiwania szlachectwa, tem więcej, że w rozdz. III. statutu, pod tyt.: 'O szlachcie i jej przywilejach’, niema żadnej wzmianki o neofitach. Zasada interpretacyj prawa polega na dokładnem rozmnieniu całości przepisów, ich pobudek i celów, a nie na cząstkowem i oderwanem od całości ich stosowaniu. Mając na względzie, że dodatek do 3-go statutu odnosił się wyłącznie do wypadków w artykule VII wzmiankowanych, a mianowicie do następstw karnych, zabicia żyda przez żyda, lub żyda przez chrześcianina, łatwo przyjść do przekonania, że prawodawca, w dodatku spornym, określił jedynie następstwo zamordowania nawróconego żyda, stanowiąc, że w tym ostatnim wypadku, sprawca ulegnie takiej karze, jak gdyby się zbrodni na osobie szlachcica był dopuścił."”
W XVII w. Rzeczpospolita była drugim po Turcji skupiskiem Żydów w Europie. Ich liczebność w 1648 roku szacuje się na około pół miliona. Mniejszość żydowska w tym okresie coraz szerzej rozwijała działalność gospodarczą, skutecznie konkurując z polskim i niemieckim mieszczaństwem. To z kolei spowodowało, że propaganda kleru katolickiego oskarżająca Żydów o bezczeszczenie hostii, mordy rytualne i "wytaczanie krwi z dzieci chrześcijańskich na macę" zyskała szeroki odbiór przede wszystkim wśród pospólstwa miejskiego. Zazwyczaj nie można się doszukać podobnych tez w opiniach przedstawicieli bogatej szlachty czy patrycjatu miejskiego. W miastach dochodziło do tumultów antyżydowskich i procesów o mordy rytualne. Dla przykładu w Lublinie tumulty miały miejsce w latach: 1620, 1627, 1634 i 1646. W roku 1646 zniszczono 19 domów żydowskich, 8 osób poniosło śmierć a 50 zostało rannych. W roku 1636 w Lublinie miały miejsce dwa procesy o mordy rytualne. Wyroki śmierci, jakie zapadały w sprawach o mord rytualny wykonywano z wyszukanym okrucieństwem, najczęściej w szabat i przed Wielką Synagogą.
Królowie polscy i magnaci niezmiennie otaczali Żydów szczególną protekcją prawną. Już Aleksander Jagiellończyk wprowadził karę śmierci za niesłuszne oskarżenie o mord rytualny, a Zygmunt III Waza zakazał w 1618 roku druku i rozpowszechniania broszur mogących wywołać rozruchy antyżydowskie. W miastach prywatnych na obszarze ordynacji magnackich Żydzi posiadali wyjątkowe przywileje, często nie tylko uczestniczyli w wyborze władz miejskich, ale i sami zasiadali w radach miejskich. Na dworach magnackich pełnili funkcje faktorów, arendarzy, bankierów, sekretarzy, tłumaczy, cyrulików i szpiegów.
W 1621 roku synod diecezji krakowskiej, zwołany przez biskupa Marcina Szyszkowskiego uznał, że sytuacja Żydów "wymagała bardziej współczucia niż prześladowania", potępił tych, którzy "źle obchodzą się z Żydami, postępując z nimi niegodnie..., narodem tak bardzo uciśnionym". Synod wezwał wiernych, "aby nie krzywdzili Żydów ani słownie ani rzeczowo".
W 1623 roku miało miejsce pierwsze posiedzenie Waadu Wielkiego Księstwa Litewskiego, a w 1632 roku król Władysław IV potwierdził zakaz drukowania i rozpowszechniania treści antysemickich. W 1633 roku Żydzi w Poznaniu otrzymali od monarchy prawo "de non tolerandis Christianis".
Żydzi w Rzeczypospolitej posiadali specjalny fundusz "hocaoth sejmiks", przeznaczony na opłacanie interwencji na sejmikach, w przypadku gdyby te chciały podjąć uchwałę dla nich niekorzystną. W Polsce rozpowszechniło się mniemanie, że "kto o Żydach dobrze mówi, ten jest już przekupiony; kto na nich wygaduje – chce nim dopiero zostać".
Powstanie Chmielnickiego.
Około 1648 roku w Rzeczypospolitej żyło 450 tys. Żydów, co stanowiło 4,5% populacji kraju. W tym czasie Rzeczpospolita znacznie ucierpiała na skutek szeregu konfliktów zbrojnych, w których utraciła ponad 1/3 ludności (ok. 3 mln osób). W czasie powstania Chmielnickiego część biedoty żydowskiej przeszła na stronę powstańców, ogromna jednak część ludności żydowskiej uczestniczyła czynnie w walkach z kozakami i Tatarami krymskimi. W czasie powstania kozaków pod przywództwem Bohdana Chmielnickiego zamordowano dziesiątki tysięcy Żydów i Polaków. Sam Chmielnicki miał powiedzieć, że Polacy sprzedali jego ludzi jako niewolników "w ręce tych przeklętych Żydów". Dokładna liczba ofiar żydowskich nie jest znana, ale spadek liczebności populacji żydowskiej ocenia się na 100–200 tys., wliczając w to emigrację, śmierć w wyniku chorób zakaźnych i jasyr. W czasie samego powstania Chmielnickiego zginęło ok. 100 – 150 tys. wyznawców judaizmu. Wydarzenie to (nazywane "Gezerah" – „wielka katastrofa”) uznawane jest przez historyków żydowskich za symboliczną datę zakończenia pomyślnego okresu w historii polskich Żydów.
Potop szwedzki.
Na osłabioną Rzeczpospolitą ruszyła szwedzka inwazja. Wkrótce potem Szwedzi opanowali terytorium całego kraju. Polacy walczący z tą nawałą bardzo często oskarżali Żydów o współpracę z najeźdźcą. Żydów oskarżono i skazano za wskazanie szwedzkiemu komendantowi Krakowa miejsca ukrycia srebrnego ołtarza Świętego Stanisława, zniszczenie go i przetopienie na srebro. Wielu zginęło także z powodu szalejących w tym czasie epidemii, jak również w wyniku oblężeń m.in. Kalisza, Krakowa, Poznania, Piotrkowa i Lublina.
Jednakże kiedy sytuacja się uspokoiła, wielu Żydów powracało do swoich domów. 
Czasy saskie.
Ataki na Żydów ze strony uczniów i studentów, nazywane "Schüler-Gelauf" stały się tam codziennością. Odpowiedzialni za utrzymanie porządku patrzyli na nie z obojętnością.
W Polsce między 1547 a 1787 rokiem miały miejsca 82 oskarżenia o mord rytualny, z tego w XVIII wieku 32. Po wyroku o mord przeciwko Żydom w Sandomierzu król August II Mocny zlecił w 1714 roku Uniwersytetowi Lipskiemu zbadanie słuszności mitu o zbrodniach rytualnych. Teologowie lipscy uznali, że w judaizmie nie ma uzasadnienia dla posługiwania się Żydów krwią chrześcijańską dla celów praktycznych i kultowych. Stanowisko to poparł w rozprawie z 1760 roku biskup kijowski Józef Andrzej Załuski.
W 1737 roku w diecezji wileńskiej powstał istniejący do 1774 roku zakon mariawitek, który zajmować miał się małoletnimi neofitkami. Biskup łucki Franciszek Antoni Kobielski polecił w 1742 roku duchownym wygłaszać w 54 miastach kazania do Żydów.
Sejm niemy 1717 roku powiększył pogłówne żydowskie do 220 tysięcy "dobrej pruskiej monety". Samorządowy żydowski Sejm Czterech Ziem przyczyniał się zakulisowo do paraliżowania działań sejmu polskiego. Żydzi doprowadzili do zerwania sejmu 1740 roku, który zamierzał powiększyć czterokrotnie wysokość tego podatku, ściąganego z ludności żydowskiej i przeznaczanego na utrzymanie wojska I Rzeczypospolitej. Według pruskiego dyplomaty Gédéona Benoît "Żydzi stale pomagali składką do zrywania sejmów" w latach 1740–1748.
W 1750 roku populacja żydowska osiągnęła liczbę 750 tys., co stanowiło 8% ludności Polski. W przeddzień zaborów było to już prawie 800 tys. W 1753 roku koadiutor kijowski Kajetan Ignacy Sołtyk wszczął w Żytomierzu proces przeciwko 33 Żydom, oskarżając ich niesłusznie o mord rytualny dziecka chrześcijańskiego. Oskarżeni byli torturowani, co było w owych czasach standardową metodą przesłuchiwania (w Polsce i na Litwie zakazano takich metod śledczych ustawą z 23 października 1776 roku). 13 z nich skazano na męki i śmierć.
W 1757 roku biskup kamieniecki Mikołaj Dembowski doprowadził do dysputy przywódcy sabataistów Jakuba Franka z rabinami z Kamieńca Podolskiego, która skończyła się potępieniem i spaleniem Talmudu przez Franka. Po drugiej dyspucie, zorganizowanej przez biskupa lwowskiego Władysława Łubieńskiego, Frank i 500 wyznawców przyjęli katolicyzm.
W Rzeczypospolitej miało miejsce lokowanie kapitałów kościelnych w kahałach na stosunkowo wysoki procent (np. udział kwot kościelnych w całości funduszów powierzonych kahałowi opatowskiemu wynosił w 1758 roku 85%).
Czasy stanisławowskie.
W 1772, za panowania ostatniego króla Stanisława Augusta Poniatowskiego, miał miejsce I rozbiór Polski. W jego wyniku najwięcej Żydów polskich trafiło pod panowanie Imperium Rosyjskiego i Austrii. W Polsce natomiast narastało przekonanie o konieczności przeprowadzenia reform. W 1773 powstała Komisja Edukacji Narodowej, pierwsze na świecie ministerstwo oświaty. Jeden z jej członków, kanclerz Andrzej Zamoyski opowiadał się za ustanowieniem gwarancji nienaruszalności osobistej i prawa własności, a także tolerancji religijnej. Jednakże postulował też, ażeby Żydzi zamieszkujący miasta byli oddzieleni od chrześcijan, a ci którzy nie posiadają stałego zawodu, powinni zostać wydaleni z państwa. Według niego nawet ci Żydzi, którzy zajęli się rolnictwem, nie powinni posiadać ziemi na własność. Jednocześnie jednak część szlachty i intelektualistów proponowała wprowadzenie pełnego równouprawnienia Żydów.
W 1775 roku sąd konfederacki pod prezydencją kanclerza wielkiego koronnego i biskupa poznańskiego Andrzeja Młodziejowskiego uniewinnił 30 Żydów oskarżonych o mord rytualny na trzyletniej dziewczynce we wsi Grabie na Mazowszu, ponieważ ich wzajemnie sprzeczne zeznania zostały wymuszone torturami.
W latach 1788–1792 Sejm Czteroletni pracował m.in. nad ustawami dotyczącymi położenia Żydów, w 1792 zapewniono im nietykalność osobistą. U schyłku XVIII w. 2/3 polskich Żydów żyło w miastach, 1/3 zajmowała się handlem, 1/3 rzemiosłem, mniej niż 1/6 żyła z szynkarstwa i arend (stanowili 80% arendarzy wiejskich). W niektórych województwach większość ludności żydowskiej mieszkała na wsi, np. według spisu z 1764 60,57% Żydów w województwie mazowieckim mieszkało na wsi. Żydzi zmuszeni byli do płacenia specjalnego podatku za zwolnienie od ewentualnego poboru do wojska oraz uzyskiwać zgodę na małżeństwa.
II rozbiór Polski w 1793 pokazał, że powyższe działania pojawiły się jednak za późno. Konsyliarz konfederacji targowickiej ksiądz Michał Sierakowski za obietnicę kilku tysięcy dukatów ułożył projekt, w którym ustawy uzyskane przez popierających Konstytucję 3 maja mieszczan warszawskich, nakazujące usunięcie ludności żydowskiej z Warszawy, uznał za bezprawne.
Żydzi brali udział w zbrojnym oporze przeciwko działaniom zaborców. W 1794 w czasie insurekcji kościuszkowskiej Berek Joselewicz stworzył lekkokonny pułk żydowski. Gdy wojska rosyjskie pod wodzą Aleksandra Suworowa dokonały w 1794 rzezi Pragi, ich ofiarami w dużej mierze padli żydowscy mieszkańcy tego przedmieścia Warszawy.
W wyniku III rozbioru Polski większość Żydów polskich znalazła się pod panowaniem rosyjskim.
Ludność żydowska na wsi w Rzeczypospolitej Obojga Narodów.
Arendarze propinacji, dzierżawiący zazwyczaj wraz z browarami i karczmami pomocnicze gospodarstwa rolne rzędu małych (zagrodniczych) lub średnich gospodarstw chłopskich stanowili w XVIII w. ponad czwartą część ogółu ludności żydowskiej w Rzeczypospolitej. Ludzie ci nie pracowali na roli, lecz wyręczali się pańszczyźnianymi chłopami. Właściciele dóbr (także księża i zakonnicy pełniący funkcje administratorów dóbr duchownych) przekazywali im uzgodnioną w kontraktach liczbę pańszczyźnianych dniówek swoich poddanych. Inna grupa ludności żydowskiej gospodarowała na roli na zasadach emfiteuzy uchwalonej przez Sejm Rozbiorowy (1773–1775). Trzecią grupę stanowili Żydzi trzymający w dzierżawie różne rodzaje dóbr ziemskich:
klucze latyfundiów magnackich i starostwa, a także poszczególne wsie oraz folwarki szlacheckie i królewskie, jak i wójtostwa. Właściciele i administratorzy dóbr nie zważali na zakaz zabraniający dzierżawienia majętności wiejskich przez Żydów. Zakaz ten, podobnie jak szereg innych wydanych dla Żydów restrykcji, nie był po prostu realizowany w praktyce.
Powinności wojenne Żydów.
Konstytucja 1544 roku określiła, że w razie wojny Żydzi mieli wyprawiać żołnierza konnego z majątku oszacowanego na 1000 grzywien, a piechura z majątku o wartości 500 grzywien. Sporządzony w tym samym roku wykaz osób zobowiązanych do stawiennictwa wojskowego obejmował ziemian, chłopów, mieszczan posiadających majątki ziemskie oraz Żydów.
Główną powinnością wojenną ludności żydowskiej w XVI i XVII wieku był obowiązek obrony miast jako umocnionych punktów oporu w walce z wrogami państwa. Panowała zasada równego uczestnictwa Żydów wraz z mieszczanami innych narodowości w obronie murów miejskich. Używanie przez Żydów oręża w czasie pokoju było dość powszechne, zwłaszcza we wschodnich prowincjach Rzeczypospolitej, narażonych na napady tatarskie.
W wielu miastach w czasie pokoju Żydzi tworzyli autonomiczne oddziały wojskowe i tylko luźno podlegali władzom miejskim w sprawach obronności. W razie niebezpieczeństwa napadu nieprzyjaciela poddawano ich jednolitemu kierownictwu miejskiemu albo zamkowemu.
Rozwój judaizmu.
Dobre warunki dla kulturowego i intelektualnego rozwoju żydowskiej wspólnoty w Polsce miały wpływ na cały judaizm. Niektórzy żydowscy historycy uważają, że samo słowo „Polska”, w języku hebrajskim wymawiane "Polania" lub "Polin" było dla Żydów „dobrym omenem”. Działo się tak, ponieważ "Polania" można było rozbić na trzy słowa hebrajskie: "po" („tutaj”), "lan" („mieszka”), "ya" („Bóg”; dokładniej – początek tetragramu JHWH), a słowo "Polin" na dwa: "Po" („tutaj”), "lin" („odpocznij”). Wynikało z tego, że Polska jest dobrym miejscem dla Żydów. Od czasu panowania Zygmunta I Starego aż do czasu Holocaustu Polska była centrum żydowskiego życia religijnego.
Edukacja.
W Polsce zakładano ogromną liczbę "jesziwot" – wyższych szkół talmudycznych. Stojący na ich czele rabini mieli tytuły rektorów. Najważniejsze takie szkoły istniały w Krakowie, Lublinie, Poznaniu i innych dużych miastach.
Żydowskie drukarnie powstały na początku XVI wieku. W 1530 roku Torę w języku hebrajskim wydano w Krakowie. W końcu XVI wieku najwięcej żydowskich publikacji drukowano w Lublinie. Były to najczęściej książki o tematyce religijnej.
Polscy rabini, doskonale wykształceni w uczelniach talmudycznych, stali się nie tylko interpretatorami żydowskiego prawa, ale również duchowymi doradcami, nauczycielami, sędziami i prawnikami. Ich autorytet pozwalał im być przywódcami swoich wspólnot i odpowiadać na najbardziej abstrakcyjne pytania dotyczące przestrzegania postanowień Halachy – żydowskiego prawa religijnego. Jego wpływ na życie polskich Żydów nie ograniczał się jedynie do synagogi, ale obejmował także dom i szkołę.
W pierwszej połowie XVI wieku do Polski z Czech trafiło nauczanie talmudyczne, głównie za sprawą szkoły Jakuba Pollaka, twórcy metody studiowania tekstu nazywanej "Pilpul". Jednym z jej pionierów w Polsce był Szlomo Szachna (ok. 1500–1558), uczeń Pollaka. Żył i zmarł w Lublinie, w którym był zwierzchnikiem jesziwy. Syn Szachny został naczelnym rabinem Lublina po jego śmierci, a jeden z uczniów Mojżesz Isserles (1520–1572) zyskał międzynarodową sławę pośród Żydów jako współautor kodeksu "Szulchan aruch". Współczesny mu Salomon Luria (1520–1573) z Lublina również cieszył się sławą wybitnego interpretatora Prawa.
Powszechne były gorące dyskusje na tematy religijne pośród uczonych sław. Wilno, nazywane "Jerozolimą Północy", stało się jednym z największych na świecie ośrodków studiów talmudycznych. W tym samym czasie popularność zdobywała Kabała, której studiowaniu poświęcali się m.in. Mordechaj Jaffe i Joel Sirkes. Okres wielkiego rozwoju został jednak brutalnie przerwany przez powstanie Chmielnickiego i potop szwedzki.
Chasydyzm.
Zgodnie z tradycyjnymi podaniami, Israel ben Eliezer, zwany też „Panem Dobrego Imienia” (hebr. "Baal Szem Tow", w skrócie "BeSzT"), w 1740 roku na Wołyniu rozpoczął tworzyć nowożytny chasydyzm. Od tamtego czasu nauki Beszta znalazły rzesze wyznawców w Rzeczypospolitej i poza jej granicami.
Uczeń ben Eliezera, Dow Ber z Międzyrzecza, zwany również „Wielkim Megidem”, w znacznym stopniu przyczynił się do popularyzacji chasydyzmu. W latach 60. XVIII wieku zebrała się wokół niego grupa zwolenników, która podjęła się szerzenia nauk chasydzkich na terenach wschodniej Rzeczypospolitej.
To właśnie w Polsce miały swoje siedziby dynastie słynnych rabinów: chasydzi z Aleksandrowa, Bobowej, Góry Kalwarii (Ger), Bełza, Sadagóry i Sasowa. W Polsce żył także rabin Joseph Isaac Lubawicz, czyli Joseph Isaac Schneersohn, szósty przywódca ruchu chasydzkiego Chabad-Lubawicz. Mieszkał w Warszawie do 1940 roku, kiedy wyjechał do USA.
Od swojego powstania, ruch chasydzki wywarł ogromny wpływ na judaizm i jego postrzeganie na całym świecie.
Frankizm.
Represje związane z rozbiorami Polski pozostawiły trwały ślad nie tylko na ekonomicznej sytuacji Żydów w Polsce, ale również na ich życiu duchowym. Nauczanie talmudyczne stało się dostępne dla stosunkowo wąskich grup wybranych, którzy mogli sobie na nie pozwolić ze względów finansowych. W tym samym czasie pośród Żydów polskich pojawiali się wędrowni nauczyciele Kabały podający się za Mesjasza. Najsłynniejszy z nich, Jakub Frank, w latach 1755–1759 dał początek sekcie frankistów, stanowiącej częściową kontynuację wcześniejszego ruchu przewodzonego przez Sabbataja Cwi.
Historia Żydów na terenach obecnie należących do Polski.
W 1261 książę Barnim I wprowadził na Pomorzu równouprawnienie Żydów, wzorując się na przepisach magdeburskich. W późniejszych stuleciach sytuacja ludności żydowskiej uległa pogorszeniu – np. pod koniec XVII wieku w Szczecinie mógł mieszkać tylko jeden Żyd. W Słupsku natomiast pierwsi Żydzi pojawili się w 1705 roku. W miastach napływ ludności żydowskiej, jako pełnoprawnych obywateli (w Słupsku już od 1809 roku), wzmógł się po wydaniu przez króla pruskiego edyktu emancypacyjnego w 1812, budowano synagogi.
Dotychczasowe społeczności żydowskie na Pomorzu, Śląsku oraz Warmii i Mazurach uległy likwidacji w okresie III Rzeszy.
Polska pod zaborami.
W okresie zaborów polskie społeczności żydowskie stanęły przed wyzwaniami niesionymi przez upadek polskiej państwowości, a również przez powstanie polskiego ruchu niepodległościowego i przez społeczną modernizację będącą efektem rewolucji przemysłowej. Zdaniem Olafa Bergmanna, Żydzi zamieszkujący ziemie polskie znajdujące się pod zaborami byli obojętnie lub wrogo nastawieni do polskich dążeń niepodległościowych. Według tego historyka większość polskich Żydów jako mniejszość w społeczeństwie popierała silniejszego zaborcę, zaś mało liczna grupa spolonizowanych Żydów popierała działania polskich patriotów, uczestnicząc w powstaniach narodowych. Zdaniem Israela Bartala i Magdaleny Opalski, społeczności żydowskie poszukiwały możliwości rozszerzenia swoich dotąd ograniczonych praw obywatelskich, usiłując wykorzystać do tego zarówno reformy cara Mikołaja II, jak i zmiany w nieprzychylnych dotąd Żydom kręgach polskiego mieszczaństwa. W efekcie powstawały stronnictwa zwolenników unowocześnienia i asymilacji z polską większością, religijnie ortodoksyjne grupy zwolenników zachowania neutralności, oraz stronnictwa lojalne wobec zaborcy. Przez cały okres zaborów odbywała się migracja Żydów ze wsi i małych miejscowości do wielkich miast.
Władze wszystkich trzech państw zaborczych przeciwne były utrzymaniu przywilejów, jakimi Żydzi cieszyli się na ziemiach polskich. Po I rozbiorze Fryderyk II Wielki i Maria Teresa wypędzili rzesze ubogich Żydów do Polski celem rzekomej ochrony nowych poddanych. Następne posunięcia miały już na celu nie tyle zmniejszenie liczby Żydów, co odebranie im przywilejów i skłonienie do asymilacji z resztą społeczeństwa.
Księstwo Warszawskie.
Fryderyk August niechętnie i po konsultacjach z Napoleonem wydał dekret o zawieszeniu politycznych praw Żydów na 10 lat.
W czasie II. wojny polskiej Napoleona z Imperium Rosyjskim w 1812 chasydzi poparli stronę rosyjską. Pod wpływem chasydów i ich przywódcy Szneura Zalmana z Ladów w styczniu 1812 Żydzi Księstwa Warszawskiego pertraktowali o uwolnienie ich ze służby wojskowej za cenę 70 000 złotych polskich. Na czele siatki szpiegującej dla Rosjan w Księstwie Warszawskim stał Isroel Hopsztajn (Magid z Kozienic).
Królestwo Prus.
W Prusach król Fryderyk II objął ograniczoną ochroną grupę zamożnych Żydów reprezentujących określone zawody. W 1812 ich uprzywilejowanie zostało zniesione wraz z wprowadzeniem zasady równouprawnienia obywateli.
Galicja.
W Galicji cesarz Józef II zniósł kahały i objął Żydów państwowym systemem oświaty i służby wojskowej. W 1848 wprowadzono zasadę równouprawnienia, która we wszystkich aspektach weszła w życie do 1867. Żydów nadal natomiast dyskryminowano m.in. specjalnymi podatkami od praktyk religijnych.
Ziemie zabrane.
W Rosji, gdzie znalazła się zdecydowana większość polskich wyznawców judaizmu, cesarzowa Katarzyna II rozpoczęła realizację planu mającego na celu ograniczenie osadnictwa żydowskiego. W 1782 Żydom zezwolono na osiedlanie się jedynie w miastach, a od 1791 w tzw. Strefie osiedlenia. Przez kolejne lata jej obszar powiększał się, aż w końcu objął 25 zachodnich guberni cesarstwa. Z wyjątkiem Krymu i Besarabii w 1835 pokrywał się zasadniczo z terytorium dawnej Rzeczypospolitej. W 1802 car utworzył specjalną komisję mającą zająć się poprawą losu Żydów. Organ ten w 1804 zaproponował szereg kroków, mających doprowadzić do ich asymilacji. Postulował, aby Żydom pozwolić na dostęp do szkół czy nawet posiadanie ziemi, ale zabronić posiadania udziałów w przemyśle browarniczym i utrzymać inne ograniczenia. Propozycje te nigdy nie zostały wprowadzone w życie, a sytuacja Żydów w Strefie zaczęła się pogarszać. W 1820, tzw. Prawa Kantonistów, wprowadzone przez cara Mikołaja I, utrzymywały podwójne opodatkowanie Żydów, którzy dodatkowo musieli dostarczać poborowych dla armii (w czasie służby najczęściej miała miejsce ich przymusowa konwersja). W 1822 w efekcie wprowadzenia równouprawnienia obywateli zniesione zostały kahały. Zasada ta objęła ziemie polskie przejęte w efekcie rozbiorów. Na terenach pruskich przyznanych Rosji przez kongres wiedeński wprowadzono ją dopiero w 1846. Inne ograniczenia takie jak klauzule "De non tolerandis Judaeis" w statutach miejskich utrzymały się do 1862. W dużym stopniu regulacje te pozostawały martwym prawem, a Żydzi dalej byli dyskryminowani. Ich sytuacja zmieniała się wraz z kolejnymi carami – Mikołaj I wprowadził dyskryminujące ustawy, które następnie zostały złagodzone przez Aleksandra II poprzez tzw. akt emancypacyjny i ponownie przywrócone przez Aleksandra III. Żydom zablokowano dostęp do wyższych szczebli hierarchii wojskowej i biurokratycznej, zabroniono zakupu ziemi, ograniczono ich dostęp do średniego i wyższego szczebla edukacji, a także objęto restrykcjami wykonywanie niektórych zawodów. Restrykcje ponownie osłabiono po rewolucji z lat 1905–1907.
Królestwo Polskie (kongresowe).
W Królestwie Kongresowym w 1827 Żydzi stanowili 9,1% ludności. 67,7% ludności żydowskiej zamieszkiwało miasta i miasteczka, zajmując się handlem i lżejszymi rzemiosłami, 32,3% mieszkało na wsi, zajmując się rzemiosłem oraz prowadzeniem karczem i młynów dzierżawionych od szlachty. Pozbawieni byli praw politycznych, nie powoływani do służby wojskowej, obłożeni byli specjalnymi podatkami.
Reformy przeprowadzane na ziemiach polskich stopniowo ograniczały niezależność kahałów, w efekcie czego po raz pierwszy w historii Europy Żydzi stali się w pełni obywatelami krajów, w których żyli. O ile w Rzeczypospolitej sami kierowali swoimi sprawami i płacili zbiorczy podatek do skarbu państwa, o tyle w państwach zaborczych stali się zwykłymi podatnikami i poborowymi. W efekcie konieczne stało się włączenie ich do rejestru obywateli. W Rosji i Austrii od 1791, a w Prusach od 1797 trwał proces rejestracji Żydów i nadawania im nazwisk. W Austrii i Prusach nazwiska tworzyli zwykle urzędnicy, co doprowadziło do powstania rodów Apfelbaumów, Rosenblumów, Weingartenów, Goldfarbów, Silbersteinów itd. Inaczej wyglądała sytuacja w Rosji, gdzie dużą popularnością cieszyło się przyjmowanie nazwiska od miejscowości pochodzenia lub szlacheckiego nazwiska właściciela majątku, w którym dany Żyd pracował. W ten sposób powstały nazwiska takie jak Warschauer, Wiener, Posner, Minsker, a także zapożyczone od polskich rodów szlacheckich – Potocki, Czartoryski czy Wiśniowiecki.
Z inicjatywy naczelnika rządu cywilnego Królestwa Polskiego margrabiego Aleksandra Wielopolskiego zostały uchylone prawie wszystkie ograniczenia dotyczące Żydów. Mogli odtąd pełnić wszystkie funkcje publiczne. Ukaz o tolerancji umożliwił stopniową asymilację ludności żydowskiej do kultury polskiej.
Po 1912 roku wśród części Żydów umacniał się antypolonizm. Polaków oskarżano o prymitywizm, prostactwo, alkoholizm, nielojalność, niesolidność, niezdolność do samodzielnej pracy. Partie żydowskie uświadamiały władzom carskim i społeczeństwu polskiemu, że Królestwo nie jest krajem polskim, lecz polsko-żydowskim.
Eksplozja demograficzna.
Społeczność żydowską cechował bardzo wysoki przyrost naturalny, który prowadził do jej stopniowej pauperyzacji. Między 1800 a 1880 liczba jej członków w strefie osiedlenia wzrosła o 500% do około 4 mln. Podobnie sytuacja wyglądała w Galicji, gdzie ogólna bieda dotykała także coraz liczniejszą grupę Żydów. W XIX wieku na ziemiach polskich żyło do 4/5 wszystkich Żydów świata. W efekcie likwidacji kahałów zwiększyła się ich ruchliwość społeczna – w Galicji żartem mawiano, że jedyną udaną wyprawą w 1848 był Długi Marsz Żydów liczącą 2 km trasą z Kazimierza do Krakowa. W Warszawie i Łodzi migracja dotyczyła głównie bogatych Żydów, którzy opuszczali śródmieścia. Wielu przez granicę przechodziło do Galicji, gdzie nie istniały regulacje zabraniające im zakupu ziemi. Stopniowo nasilał się proces emigracji do krajów zachodniej Europy, Palestyny i USA. Nie istnieją jednolite i wiarygodne dane określające liczbę Żydów, którzy wyjechali, na pewno jednak więcej opuściło ziemie polskie niż na nich pozostało.
Z danych opracowanych na podstawie spisu ludności przeprowadzonych w 1931 wynika, że w Polsce żyło z pracy na roli 135 tys. Żydów. Ponad 98 tys. osób w tej grupie zaliczonych było do zawodowo czynnych, co w ujęciu wskaźnikowym stanowiło ok. 75%. Był to wyjątkowo wysoki wskaźnik zawodowo czynnych w ogólnej populacji w tej grupie. Duża na ogół liczba żydowskich gospodarstw rolnych w Galicji wzięła swój początek w pierwszych latach XIX wieku. Tereny te do I wojny światowej znajdowały się w zaborze austriackim, gdzie sprawa uprawnień dla Żydów, w tym prawa osiedlania się na roli, była korzystniej dla nich rozwiązana niż na terenie ziem pozostałych zaborów.
Żydzi a sprawa polska.
W 1831 w czasie powstania listopadowego w walkach w obronie Warszawy przed armią rosyjską udział brała żydowska gwardia miejska. Była ona złożona w większości z Żydów ortodoksyjnych, którym pozwolono na niegolenie bród, nawet wtedy, gdy przywdziewali mundury.
Syn Berka Joselewicza, Józef Berkowicz, nawiązując do tradycji ojca organizował, wraz z synem Leonem, oddział żydowskiej kawalerii powstańczej.
W obliczu powstania wielkopolskiego 1848 roku Żydzi w Poznaniu wystąpili przeciwko Polakom. Przewodniczący Rady Miejskiej Moritz Mamroth na jej posiedzeniu stwierdził, że "nie trzeba spocząć póki ostatni Polak nie opuści miasta". 26 maja 1848 roku zgromadzenie Żydów i Niemców w Poznaniu zaprotestowało przeciwko otwarciu gimnazjum Świętej Marii Magdaleny, uzasadniając to, że "w niemieckim mieście tylko niemieckie szkoły być mogą".
W latach 1860–1863 Żydzi brali udział w manifestacjach patriotycznych i konspiracji, które poprzedziły wybuch powstania styczniowego. Znamienna stała się działalność nadrabina Dow Bera Meiselsa, wspierającego Polaków w ich walkach narodowowyzwoleńczych (za co spotkał się z prześladowaniami ze strony władz carskich). 27 lutego 1861, w czasie pogrzebu pięciu poległych oświadczył Andrzejowi Zamoyskiemu: "I my czujemy, że jesteśmy Polakami, i my polską ziemię kochamy jak panowie".
Symbolem akulturacji społeczeństwa żydowskiego w Królestwie Polskim stała się postać Michała Landego, który zginął, niosąc krzyż w czasie demonstracji patriotycznej na placu Zamkowym w Warszawie 8 kwietnia 1861, krwawo stłumionej przez wojsko rosyjskie.
Bogata finansjera i kupcy żydowscy związali się ze stronnictwem białych, którego działalność finansował Leopold Kronenberg. To spowodowało, że Żydzi nie od razu przystąpili do powstania styczniowego w 1863, co więcej w wielu miejscach dali się sprowokować władzom rosyjskim i razem z chłopami wzięli udział w grabieżach dworów szlacheckich.
Jakkolwiek manifest 22 stycznia wydany przez władze powstańcze głosił, że "Komitet Centralny Narodowy ogłasza wszystkich synów Polski, bez różnicy wiary i rodu, pochodzenia i stanu, wolnymi i równymi obywatelami kraju", to dla większości polskich Żydów akt ten pozostał jedynie wyrazem dobrych chęci Polaków.
Od samego początku kupcy i liweranci żydowscy zajęli się zaopatrywaniem w broń i żywność oddziałów powstańczych. Sprowadzili z Belgii słynne sztucery, które były podstawową bronią palną jednostek polskich.
Po przystąpieniu białych do powstania szeregi partii powstańczych zasilili Żydzi, niejednokrotnie pełniąc odpowiedzialne funkcje m.in. w formacji tzw. żandarmów wieszających, którzy zmuszeni byli w wielu przypadkach wykonywać karę śmierci na swoich współwyznawcach, którzy zdradzili lub wysługiwali się władzom rosyjskim. Większość polskich Żydów w czasie powstania styczniowego przyjęła postawę raczej obojętną, wyczekując na przechylenie się szali walk na którąś ze stron. Znamienne, że jedynie mała część Żydów płaciła podatek wyznaczony przez powstańczy Rząd Narodowy.
W czasie trwania powstania styczniowego mieszczanie i Żydzi złożyli 308 adresów wiernopoddańczych z 69 645 podpisami.
Józef Piłsudski wydał w maju 1893 w imieniu PPS odezwę, skierowaną do towarzyszy socjalistów Żydów w polskich zabranych prowincjach, w której oskarżał Żydów o narzucanie na Litwie języka rosyjskiego jako narzędzia kultury, co wzbudzało niechęć proletariatu polskiego i litewskiego, żądał przerwania rusyfikacji kraju.
Senat Imperium Rosyjskiego wydał orzeczenia uzupełniające do ordynacji wyborczej do IV. Dumy w 1912, w wyniku czego Żydzi uzyskali w Warszawie większość uprawnionych do głosowania, w kurii ogólnej zyskali 46 elektorów na ogólną liczbę 83. Ludność żydowska stanowiła wówczas 37% ludności miasta.
Pogromy.
Śmierć cara Aleksandra II w wyniku zamachu w 1881 spowodowała wielką falę antyżydowskich zamieszek, nazywanych "pogromami", których najwięcej było w latach 1881–1884. Początkowo ograniczały się do terytorium Rosji, choć w zajściach w Warszawie w grudniu 1881 zginęło 2 Żydów, wielu innych raniono, kobiety były gwałcone, a także zniszczono dobra wartości ponad 2 mln rubli. Nowy car, Aleksander III, o zajścia obwinił Żydów. Pogromy kontynuowano do 1884 za przynajmniej nieoficjalnym poparciem władz carskich. Prześladowania te były jednym z głównych powodów masowej emigracji do USA, a także narodzin syjonizmu. Pomimo tego, w 1897 w Królestwie Polskim żyło 1,3 mln Żydów (14% populacji).
Żydzi zachowali swój język, religię i kulturę. W XIX i na początku XX wieku nastąpiła częściowa asymilacja żydowskiej inteligencji.
Kolejna fala pogromów miała miejsce w latach 1903–1906. Sądzi się, że przynajmniej ich część została zorganizowana i wspierana przez carską tajną policję, Ochranę. Niektóre miały miejsce na ziemiach polskich, gdzie mieszkała większość rosyjskich Żydów. W wyniku zajść 1906 w Białymstoku było ok. 70 ofiar śmiertelnych wśród Żydów oraz 6 wśród chrześcijan, a także co najmniej 90 poważnie rannych.
Życie duchowe, Haskala i Halacha.
Ziemie polskie jako główne skupisko Żydów były miejscem, w którym rozwijały się liczne ruchy religijne judaizmu. W Krakowie, Wilnie, Wołożyniu i Mirze istniały akademie religijne. Obok tradycyjnej sztuki "pilpul" rozwijały się nowe tendencje teologiczne, a metody nauczania wzbogacono o silny element etyki i tendencje ascetyczne. W XIX wieku na ziemiach polskich rozpoczęło się żydowskie oświecenie – "Haskala". Ruch ten przywiązywał dużą wagę do świeckich idei i wartości. Zwolennicy Haskali, nazywani "Maskilim", opowiadali się za asymilacją i integracją z kulturą kraju, w którym przebywali. W tym samym czasie istniała jednak inna szkoła – ruch "Mussar", stawiający na tradycję, mającą być odpowiedzią na antysemityzm i prześladowania. Polscy Żydzi generalnie znajdowali się pod mniejszym wpływem Haskali, skupiając się raczej na budowaniu wewnętrznego życia religijnego bazującego na "Halasze" („Żydowskim prawie”). Wykorzystywał je judaizm ortodoksyjny, chasydzki, jak również syjonizm religijny (powstały w późnych latach XIX wieku ruch "Mizrachi").
Ruchy polityczne.
W końcu XIX wieku, "Haskala" i dyskusja, którą wywołała, spowodowała powstawanie wielu ruchów politycznych wewnątrz wspólnoty żydowskiej. Ruchy te prezentowały wiele punktów widzenia i wizji przyszłości społeczności żydowskiej, uczestnicząc w lokalnych wyborach. Popularny stał się syjonizm, propagowany przez takie ugrupowania jak socjaliści z "Poalej Syjon", przywiązani do tradycji religijnej w "Mizrahi", jak również tzw. Ogólni Syjoniści, dla których poparcie gwałtownie wzrastało. Natomiast asymilację i prawa pracowników wspierała antysyjonistyczna partia "Bund", a tzw. fołkiści – kulturową autonomię i opór wobec asymilacji. W 1912 powstała żydowska partia religijna, "Agudat Israel".
Mniejszość żydowska w II Rzeczypospolitej.
Walka o autonomię w odbudowanym państwie polskim 1918–1920.
Syjoniści w Polsce wystąpili z propozycją, by odbudowujące się państwo polskie przekształcić w państwo dwunarodowe (Judeopolonia). Żydzi byliby w nim, obok Polaków, narodem współrządzącym. Ideę takiego państwa gotowi byliby poprzeć, gwarantując poprzez swoje wpływy
w Londynie i w Stanach Zjednoczonych przesunięcie jego granic daleko na wschód. W przypadku odrzucenia przez przywódców polskich tej idei grożono obcięciem Polski na wschodzie do linii etnicznej, tj. linii Bugu. Postulaty żydowskie nie zostały jednak przyjęte. W związku z tym ludność żydowska traktowała odbudowujące się państwo polskie na ogół jako twór obcy i wrogi.
Około 650 Żydów służyło w Legionach Polskich, niektórzy przyłączyli się do oddziałów organizowanych przez Józefa Piłsudskiego. Jednak spora część społeczności zdecydowała się zachować neutralność, w obawie przed zaangażowaniem się po jednej ze stron, co mogło zaowocować późniejszymi prześladowaniami.
W dniach 21–22 października 1918 roku obradowała w Warszawie Konferencja Syjonistyczna, która w uchwale "W sprawie polityki krajowej" wystąpiła z postulatem przyznania Żydom w odbudowanym
państwie polskim konstytucyjnie zagwarantowanej autonomii narodowej. W 1920 roku Izaak Grünbaum złożył Komisji Konstytucyjnej w imieniu Związku Posłów Narodowości Żydowskiej propozycję autonomii żydowskiej, zawartą w pakiecie projektów artykułów mniejszościowych. Proponowany artykuł 113 brzmiał: "ziemie Rzeczypospolitej, zamieszkałe w przeważającej większości przez narodowości niepolskie, stanowić będą autonomiczne prowincje, które otrzymają osobne przedstawicielstwo ustawodawcze, wybierane na podstawie wyborów powszechnych, bezpośrednich, równych, tajnych i stosunkowych. Osobne ustawy określa kompetencje tych ciał ustawodawczych oraz stosunek prowincji autonomicznych do Państwa".
Na konferencji pokojowej w Paryżu w 1919 Komitet Delegacji Żydowskich przy Konferencji Pokojowej dążył do uzyskania gwarancji prawnych dla Żydów w państwach Europy Środkowej. Jego działalność zaowocowała podpisaniem tzw. małego traktatu wersalskiego.
Położenie Żydów polskich w czasie wojny polsko-bolszewickiej.
Tuż po zakończeniu I wojny światowej, na Zachodzie pojawiły się pogłoski o masowych pogromach antyżydowskich w Polsce. W odpowiedzi na nie amerykański prezydent Woodrow Wilson wysłał pierwszego ambasadora USA w nowo odrodzonej Polsce Hugh Gibsona w towarzystwie Borisa Bogena (dyrektora żydowskiego Jointu), Adama Żółtowskiego oraz płk Baileya (przedstawiciela Czerwonego Krzyża), do zbadania w jakim stopniu jest to propaganda Żydów, a w jakim antysemitów czy anty-Polaków, którzy w żydowskiej agitacji widzieli sposób na osłabienie Polski. 10 czerwca 1919 nieoficjalna komisja wyjechała do Wilna i Lidy. Przesłuchano tam kilku Żydów, ale nie potrafiono z ich zeznań nic wywnioskować, gdyż były one niespójne (każdy zeznawał co innego). Spotkali się też z Żydami, którzy według prasy amerykańskiej byli bardzo prześladowani, bici i torturowani. Okazało się, że choć byli chwilowo aresztowani, to zostali szybko zwolnieni (za poręczeniem), a w tym momencie dobrze im się powodziło i mieli pracę. Na wiadomość o złym traktowaniu przez Polaków zareagowali zdziwieniem. Po powrocie przez Warszawę (15 czerwca) do Paryża (24 czerwca), opublikowane zostało oświadczenie, w którym ktoś podający się za Gibsona stwierdzał, że w Polsce nie wydarzyło się nic, co miałoby charakter pogromów. Gibson został poddany krytyce w prasie żydowskiej w USA, lecz także w "New York Times" piórem Louisa Marshalla i Felixa Frankfurtera, doradcy prezydenta Wilsona na konferencji paryskiej i późniejszego sędziego Sądu Najwyższego USA. Autorzy artykułu wyrazili sprzeciw wobec powołania Gibsona na posła (ambasadora) USA w Polsce.
Z powodu istniejących dalej wątpliwości powołano kolejną, teraz już oficjalną, trzyosobową komisję pod przewodnictwem Henry’ego Morgenthaua, która miała zbadać tę sprawę. Morgenthau 3 października 1919 opublikował tzw. Raport Morgenthaua, w którym stwierdził, że w okresie od listopada 1918 do sierpnia 1919, na terenach polskich miało miejsce osiem większych rozruchów antyżydowskich: w Kielcach, Lwowie, Pińsku, Lidzie, Wilnie, Kolbuszowej, Częstochowie i Mińsku. Za najkrwawsze epizody uznał raport rozruchy antyżydowskie we Lwowie 21–23 listopada 1918 gdzie zabito 72 Żydów (według Jerzego Topolskiego ponad 150), i w Wilnie, gdzie 19–21 kwietnia 1919 żołnierze polscy rozstrzelali 43 Żydów, częściowo w czasie walk w mieście, częściowo w wyniku samosądów, które nastąpiły po opanowaniu miasta przez Polaków. Raport zwrócił uwagę na naruszenia prawa przez żołnierzy polskich w czasie zajść w Wilnie, wypadki rabunku, gwałtu i egzekucji bez sądu, ale wskazał na wojenne warunki tych wydarzeń (w mieście trwały nadal walki z bolszewikami) oraz uwolnił dowództwo sił wkraczających do Wilna od zarzutów kierowania tymi zajściami. Inny charakter miała masakra w Pińsku, gdzie po wkroczeniu wojsk polskich, na rozkaz dowódcy zaaresztowano 75 uczestników zebrania miejscowych syjonistów, po czym 35 z nich rozstrzelano. W sumie we wszystkich rozruchach tamtego okresu śmierć poniosło ok. 280 osób. Według raportu główną przyczyną zajść był rozpowszechniony w byłym zaborze rosyjskim antysemityzm ludności cywilnej i żołnierzy – głównych sprawców wydarzeń. Raport podkreślił, że władze polskie, zarówno wojskowe, jak i cywilne, nie były inicjatorem zajść, przeciwnie, starały się je poskromić.
Pozostali dwaj członkowie komisji, Edgar Jadwin i Homer H. Johnson, opublikowali 31 października 1919 oddzielny raport, niezgadzający się z wnioskami przewodniczącego Morgenthaua. Stwierdzono w nim, że w granicach Kongresówki tylko 18 Żydów straciło życie, podczas gdy na całym terytorium opanowanym lub okupowanym przez Rzeczpospolitą całkowita liczba ofiar nie przekroczyła liczby 300. Stwierdzał, że Polaków charakteryzuje tradycyjnie tolerancyjna postawa w stosunku do Żydów. W czasie niemieckiej okupacji Polski niemiecki charakter dialektu jidisz i gotowość niektórych Żydów do współpracy ze zwyciężającą stroną, zachęcały wrogów Polski do używania ich jako agentów w różnych celach i przyznawania żydowskiej populacji nie tylko specjalnej protekcji, lecz także do obiecywania autonomii (patrz: Federacja Wschodnioeuropejska). Żydzi aktywnie uczestniczyli w spekulacjach żywnością, do czego byli zachęcani przez okupacyjne armie. Pomimo patriotycznej postawy wielu prominentnych Żydów, zaangażowanie dużej ilości hebrajskiej społeczności w niemieckich siłach oraz okazjonalne denuncjacje dokonywane przez Żydów, podsycały uprzedzenia względem nich. Antypatia do Żydów wynikała również z ich prawdopodobnych stosunków z bolszewikami, a polskie społeczeństwo i wojsko, które miało kontakt z bolszewizmem klasyfikowało Żydów jako jego propagatorów i nie było wątpliwości, że pełnili główną rolę w bolszewickich rządach takich miast jak Wilno, Lida czy Mińsk zanim zostały one zajęte przez polską armię. Stwierdzono, że niesprawiedliwe jest zarówno nazywanie wszystkich Żydów bolszewikami, ponieważ niektórzy z nich popierają sowietów, jak i nazywanie wszystkich Polaków tymi, którzy znęcają się nad Żydami, ponieważ jakieś wojskowe oddziały lub cywilne, zdeprawowane grupy były winne grabieży i przemocy. W podsumowaniu stwierdzono, że postawa Żydów dawała powód do antysemityzmu i zaogniała go w krytycznych momentach.
Przez rząd Wielkiej Brytanii została wysłana, w 1920, do Polski analogiczna brytyjska komisja w składzie Stuart Samuel (przewodniczący), H. Rumbold i P. Wright. Każdy z nich opublikował oddzielny raport. Sir Rumbold zwracał uwagę na to, że sytuacja Żydów w Polsce jest o wiele lepsza niż w otaczających ją krajach, takich jak południowa Rosja, Węgry czy Czechosłowacja, a prawdziwe pogromy odbywają się głównie na Ukrainie, gdzie ich skala jest porównywalna do masakr Ormian w Turcji. Stuart Samuel w swoim raporcie był zdziwiony, że pomimo wielu podobnych incydentów w sąsiednich krajach akurat te, które odbyły się w czasie wojny toczonej w Polsce zostały tak nadmiernie nagłośnione. Kapitan Wright napisał: "„Zdawało się rzeczą pewną, że jedno z dwóch mocarstw, Niemcy albo Rosja, musi zwyciężyć i że Żydzi, którzy dali pieniądze obydwu stronom, są zupełnie zabezpieczeni. Tymczasem pogardzana przez nich Polska zmartwychwstała wcześniej. Dziś nawet Żydom trudno uwierzyć w jej wskrzeszenie”".
Wszystkie 5 raportów oraz dodatek „Typowe hymny nienawiści”, zawierający przykłady propagandy w prasie, zostały zebrane w jedną całość i opublikowane pod tytułem "Żydzi w Polsce. Oficjalne raporty Amerykańskiej i Brytyjskiej Misji Dochodzeniowej".
16 sierpnia 1920 w czasie Bitwy Warszawskiej, z inicjatywy nowo mianowanego ministra spraw wojskowych gen. Kazimierza Sosnkowskiego, internowano wszystkich żołnierzy i oficerów żydowskich. W obozie w podwarszawskiej Jabłonnie znalazło się wówczas 17 tys. poborowych i ochotników oraz żołnierzy i oficerów już znajdujących się na froncie. Po kilku tygodniach, rozkazem z 9 września 1920, obóz zlikwidowano, głównie pod presją negatywnych reakcji zagranicznych
Zdelegalizowano żydowski Bund, żołnierzy żydowskich oddzielano od ich pułków i wycofywano z frontu, żydowskie pielęgniarki zwalniano z Polskiego Czerwonego Krzyża, Szpital Żydowski w Warszawie został otoczony i wyprowadzono z niego 200 osób podejrzanych o sympatie komunistyczne. Około 3 tysięcy ludzi wysłano do obozu dla jeńców bolszewickich w Dąbiu pod Krakowem.
27 sierpnia 1920 roku stracono rabina Chaima Szapiro, skazanego na karę śmierci za informowanie wojsk bolszewickich o ruchach obrońców Płocka i wskazywanie im kierunku natarcia.
Żydowskie partie polityczne.
Mniejszość żydowska w II Rzeczypospolitej była bardzo podzielona pod względem politycznym. Jeszcze przed odzyskaniem niepodległości powstał szereg stronnictw, często o charakterze ponadpaństwowym, których działacze spotykali się na międzynarodowych kongresach. Najlepszym przykładem tego typu ugrupowania była Organizacja Syjonistyczna. Wśród partii żydowskich, zaczynając od prawej strony sceny politycznej, działały: Związek Izraela ("Agudas Isroel") popularnie nazywany Agudą, kierujący się zasadami religijnymi i silnie popierający obóz piłsudczykowski; Organizację Syjonistyczną cieszącą się największą liczebnością i poparciem, ale podzieloną zarówno pod względem terytorialnym, jak i ideologicznym na szereg central i frakcji (trzy główne frakcje polityczne to "Et Libnoth" – „Czas Budować”, "Al Hamiszmar" – „Na Straży” i Syjoniści-Rewizjoniści); Organizację Syjonistów Ortodoksów „Mizrachi”; Syjonistyczną Partię Pracy "Hitachdut"; Niezależną Żydowską Socjalistyczną Partię Robotniczą „Robotnicy Syjonu” ("Poalej Syjon" Prawica). Do partii centrowych zalicza się Żydowską Partię Ludową (fołkiści) odrzucającą postulat budowy państwa żydowskiego w Palestynie i koncentrującą się na uzyskaniu uprawnień autonomicznych w Polsce. Na lewicy znajdował się umiarkowany Powszechny Żydowski Związek Robotniczy "Bund" oraz skrajnie radykalne: Żydowska Socjaldemokratyczna Partia Robotnicza „Robotnicy Syjonu” ("Poalej Syjon" Lewica) i "Kombund". Ostatnią grupę partii żydowskich stanowiły organizacje skupiające zwolenników asymilacji w społeczeństwie polskim, takie jak Związek Polaków Wyznania Mojżeszowego Wszystkich Ziem Polskich i Związek Żydów Uczestników Walk o Niepodległość Polski. Wszystkie stronnictwa żydowskie prowadziły także szeroko zakrojoną działalność społeczną i kulturalną, wydawały liczną prasę w znacznej części w języku polskim. Do najwybitniejszych żydowskich działaczy partyjnych należeli: z Agudy – Abraham Mordechaj Alter, Meir Szapira i Abraham Perlmutter; z Organizacji Syjonistycznej – Maksymilian Hartglas, Leon Reich, Ozjasz Abraham Thon i Izaak Grünbaum; z Żydowskiej Partii Ludowej – Nojach Pryłucki i Dawid Nomberg; z "Bundu" – Wiktor Alter, Henryk Ehrlich, Szmul Zygielbojm i Maurycy Orzech; z "Poalej Syjon" Lewicy – Natan Buchsbaum, Lewi Lewin-Epstein, Nuchim Rafałkes i Jakub Witkin.
Demografia i kultura.
Niepodległą Polskę zamieszkiwała duża społeczność żydowska – w 1921 było to 2 miliony i 845,4 tys. osób wyznających judaizm, co stanowiło 10,5% populacji kraju. W 1931, zgodnie z danymi ze spisu ludności, II RP zamieszkiwało 3 miliony i 113,9 tys. Żydów (statystyki bazowały na deklaracji wyznawanej religii), co stanowiło 9,8% ogółu. Prawie 1/4 Żydów mieszkała w pięciu miastach: Warszawie (352,6 tys.; więcej Żydów mieszkało tylko w Nowym Jorku), Łodzi (202 tys.), Wilnie, Krakowie, Lwowie. Największy udział ludności żydowskiej według powiatów był w 1939 w Białymstoku (43% ludności), Lublinie (34,7%), Łodzi (33,5%), Radomiu (32,3%), Lwowie (32%), Warszawie (31%), Wilnie (28,2%), Krakowie (25,8%), a najmniejszy w powiatach zachodnich, gdzie nie przekraczał 1% ogółu mieszkańców.
Biorąc pod uwagę przyrost naturalny i emigrację, przyjmuje się, że 31 sierpnia 1939 mieszkało w Polsce 3 474 000 Żydów, wliczając w to wyłącznie osoby wyznania mojżeszowego, w rzeczywistości liczba ta mogła być znacznie wyższa, gdyż nie obejmuje ona Żydów, którzy przyjęli chrześcijaństwo, bądź nie wyznawali żadnej religii. Około 85% polskich Żydów stanowili chasydzi, pozostałe 15% stanowili Żydzi zasymilowani, wyznający judaizm reformowany bądź indeferentni religijnie, w większości o wysokim statusie materialnym i biegle posługującym się językiem polskim. Żydzi byli skupieni głównie w dużych i mniejszych miastach: 77% żyło w miastach, a 23% na wsiach. W czasie roku szkolnego 1937/1938, w Polsce było 226 szkół podstawowych i 12 średnich z językami wykładowymi jidysz lub hebrajskim. Żydowskie partie polityczne, takie jak Bund czy syjonistyczne ugrupowania prawicowe i lewicowe były reprezentowane w Sejmie, jak również w organach władz samorządowych.
Rozwijało się dynamicznie życie kulturalne. Pojawiło się wiele żydowskich wydawnictw, funkcjonowało ponad 116 czasopism. Autorzy piszący w jidysz (najbardziej znany Isaac Bashevis Singer) zyskiwali międzynarodowe uznanie (Singer w 1978 otrzymał literacką Nagrodę Nobla). Inni twórcy – żydowscy lub będący takiego pochodzenia, tacy jak Bruno Schulz, Julian Tuwim, Jan Brzechwa czy Bolesław Leśmian wnieśli znaczący wkład w rozwój literatury polskiej początku XX wieku. Wybitnym wychowawcą i pisarzem był Janusz Korczak. Nie do przecenienia jest rola jaką w rozwoju kultury polskiej odegrali księgarz i wydawca Jakub Mortkowicz oraz Mieczysław Grydzewski, twórca "Wiadomości Literackich" – najpoważniejszego tytułu polskiej krytyki literackiej. Rozwijał się także teatr jidysz – w Polsce funkcjonowało 15 teatrów i grup teatralnych. W Warszawie miała swoją siedzibę najwybitniejsza żydowska trupa teatralna – Trupa Wileńska (jej pierwsze przedstawienie, "Dybuk" miało miejsce w 1920). Natomiast założony w 1912 w Białymstoku Teatr Habima, jest obecnie Żydowskim Teatrem Narodowym w Tel Awiwie. W Polsce produkowano filmy w języku jidysz, np. "At chet", "Der Dibuk", "Freylikhe kabtsonim", "Mamele". Wielu żydowskich filmowców kręciło także filmy w języku polskim, np. Aleksander Hertz, Aleksander Ford, Józef Lejtes. Julian Tuwim i Marian Hemar pisali teksty dla teatrzyków rewiowych. Konrad Tom był reżyserem i aktorem, ale także autorem szmoncesu "Sęk", wykonywanego po wojnie przez Kabaret Dudek.
Według danych przekazanych w styczniu 1939 z Jerozolimy, w czasie od stycznia do października 1938 wyemigrowało z Polski do Palestyny 3008 Żydów. W lipcu 1939 Federacja Żydów Polskich w Ameryce zakupiła areał o powierzchni ok. 400 akrów, położony w odległości 15 km od Hajfy, na którym planowano osiedlenie 500 rodzin żydowskich z Polski.
Przedwojenne ustawodawstwo dotyczące gmin żydowskich w Polsce.
Żydzi w Polsce międzywojennej tworzyli najliczniejszy niechrześcijański związek religijny, zorganizowany w 818 gminach wyznaniowych z około 1600 duchownymi będącymi na etatach gmin.
Pierwszym dokumentem normatywnym dotyczącym wyłącznie terenów byłego Królestwa Kongresowego, był dekret Naczelnika Państwa z 7 lutego 1919: „O zmianach w organizacji gmin wyznaniowych żydowskich na terenie byłego Królestwa Polskiego”. Nie był to zupełnie nowy akt prawny, ale nowelizacja rozporządzenia niemieckich władz okupacyjnych z 1916. Wydane w latach 1925–1927 przez rząd akty prawne rozciągnęły moc obowiązywania dekretu Naczelnika Państwa na pozostałe województwa. Dnia 5 kwietnia 1928 ogłoszono tekst jednolity ustawy zajmującej się ustrojem gmin żydowskich w Polsce z wyłączeniem województwa śląskiego. Ustawę uzupełniono dwoma rozporządzeniami wykonawczymi Ministra Wyznań Religijnych i Oświecenia Publicznego z dnia 24 października 1930, ustalającymi regulaminy wyborcze dla organów gmin (rad i zarządów), wyboru rabinów i podrabinów oraz z dnia 9 września 1931 normujące gospodarkę finansową gmin. Zgodnie z ustawą z 5 kwietnia 1928, wszyscy Żydzi (stosowano wyznacznik wyznania), mieszkańcy Rzeczypospolitej tworzyli Związek Religijny, złożony z gmin wyznaniowych, z Radą Religijną na czele. Instytucja Rady Religijnej, która miała stanowić, na wzór innych wyznań, naczelny organ reprezentacyjny społeczności żydowskiej w Polsce, nie została jednak powołana do życia. Poszczególne gminy miały charakter korporacji (posiadały osobowość prawną) o charakterze publiczno-prawnym, a kompetencje gminy zostały ograniczone do wykonywania zadań wyłącznie religijnych, a w szczególności do: organizowania i utrzymania rabinatu, zakładania i utrzymania synagog, domów modlitwy, łaźni rytualnych i cmentarzy, czuwania nad religijnym wychowaniem młodzieży i troszczenia się o dostarczenie koszernego mięsa. Poza tym, gmina miała prawo zajmować się udzielaniem pomocy dobroczynnej ubogim Żydom, zarządzaniem fundacjami, których celem była pomoc oraz zakładanie instytucji dobroczynnych. Zwierzchni nadzór nad żydowskimi gminami wyznaniowymi sprawował minister Wyznań Religijnych i Oświecenia Publicznego, a w tzw. II instancji – wojewoda. Nadzór bezpośredni nad gminami wyznaniowymi sprawował miejscowy starosta powiatowy.
W Polsce międzywojennej prawo traktowało Żydów jako grupę wyznaniową, całkowicie pomijając aspekt narodowościowy – członkami gminy (na zasadzie przymusowej) byli wszyscy mieszkańcy wyznania mojżeszowego.
Według ustawodawstwa Żydzi tworzyli jako całość „towarzystwo religijne” o charakterze publiczno-prawnym, które składało się z gmin wyznaniowych. Kompetencje gmin były przy tym poważnie ograniczone, natomiast nadzór państwa silnie rozwinięty. Do grup wyznaniowych prawnie uznanych w II. Rzeczypospolitej zaliczano wyznania: rzymskokatolickie, greckokatolickie, ewangelicko-augsburskie, staroobrzędowcy, prawosławne, judaistyczne, islamskie oraz karaimskie. Uznanie przez państwo odmienności etnicznej czy religijnej wywołało potrzebę przygotowywania odrębnych aktów prawnych dla poszczególnych mniejszości. Poszanowanie wolności i swobody w funkcjonowaniu mniejszości narodowych i wyznaniowych nakładały na Polskę ustawy międzynarodowe (m.in. traktat wersalski), z których inkorporowano szereg praw do konstytucji marcowej uchwalonej w 1921. Konstytucja dawała prawo do zrzeszania się, umożliwiając obywatelom polskim należącym do mniejszości narodowych lub wyznaniowych tworzenie zakładów dobroczynnych, religijnych.
Antysemityzm.
Prześladowanie Żydów w Polsce nasilało się w początkowych i końcowych latach II RP. Przez wiele osób, zwłaszcza przez osoby o poglądach nacjonalistycznych, które sympatyzowały z endecją, nie byli oni postrzegani jako prawdziwi Polacy.
Jeszcze przed wybuchem I wojny światowej narodowa demokracja i jej główny ideolog – Roman Dmowski uważali, iż wszelkie mniejszości narodowe, a zwłaszcza Żydzi, stoją na przeszkodzie integracji Polski i jej ponownego zjednoczenia, ponieważ nie wykazują polskiej świadomości narodowej. Po odzyskaniu niepodległości Dmowski pisał, iż narody, które nie poddadzą się asymilacji doprowadzą do upadku państwa, które nie będzie mogło ustanowić silnej władzy centralnej.
Zdecydowana większość Żydów żyła w dużych skupiskach, zwanych potocznie (z wł.) gettami lub (z jid.) sztetlami. W spisie powszechnym z 1931 roku, 87,7% ludności wyznania mojżeszowego zadeklarowała jako język ojczysty jidysz lub hebrajski. W ramach nowo powstałego państwa narodowego utrudniało to asymilację, która wymaga wyzbycia się przez mniejszości wcześniej akceptowanych lokalnych identyfikacji etnicznych i językowych.
Zdaniem niektórych historyków Żydzi nie asymilowali się świadomie, gdyż Żyd tracący swoją tożsamość religijną, tracił również tożsamość narodową – "„przestawał być Żydem w oczach swoich współwyznawców i swoich własnych”". Wyjątkiem były najwyższe żydowskie warstwy społeczne (inteligencja, przedstawiciele zawodów twórczych).
Żydom znacznie łatwiej żyło się w czasie rządów autorytarnych marszałka Józefa Piłsudskiego (1926–1935), który opowiadał się za ocenianiem obywateli według kryterium zasług dla kraju, a nie wyznania czy deklarowanej narodowości. Szczególnie polscy Żydzi cenili sobie rządy popieranego przez Piłsudskiego liberalnego Kazimierza Bartla. Jednak z wielu powodów, włączając w to Wielki kryzys, ich sytuacja nigdy nie była satysfakcjonująca. Kolejne rządy Polski nie miały pomysłu na politykę wobec 3 milionów żydowskich obywateli, którzy w większości nie chcieli asymilacji, a także wobec młodej, przejawiającej polityczne i społeczne ambicje inteligencji żydowskiej, robiącej kariery w prestiżowych zawodach, np. prawniczych i lekarskich.
Sytuacja mniejszości pogorszyła się po śmierci marszałka, którą większość Żydów odebrała jako tragedię. W latach 1935–1937 w rozruchach antysemickich zginęło 97 Żydów, a ok. 500 odniosło obrażenia. Według danych przedstawionych przez ówczesnego premiera Felicjana Sławoja Składkowskiego w samym tylko roku 1936 w jednym województwie białostockim zanotowano 348 wystąpień antyżydowskich z czego 21 zajść masowych, 99 pobić (z czego 7 ciężkich) i 161 wypadków wybicia szyb, trzy osoby narodowości żydowskiej zmarły na skutek ekscesów. Największymi zajściami były takie wydarzenia jak pogromy w Przytyku czy w Brześciu. Celem przemocy często były żydowskie sklepy, z których wiele zostało splądrowanych. Skrajna prawica ogłosiła bojkot ekonomiczny Żydów (pod hasłem "swój do swego po swoje"), który w połączeniu z Wielkim Kryzysem oraz bardzo wysokim przyrostem naturalnym przyczynił się do obniżenia, i tak już bardzo niskiego na tle innych krajów, poziomu życia Żydów w Polsce. Nasiliła się także dyskryminacja na uniwersytetach (numerus clausus), postulowana przez ugrupowania nacjonalistyczne jako reakcja na nadmierną, zdaniem nacjonalistów, reprezentacje Żydów na niektórych kierunkach studiów. Proponowano już nie tylko izolacje studentów żydowskich od studentów polskich i ograniczenie ich liczby na uczelniach, ale wręcz całkowity zakaz dostępu kandydatów żydowskich na studia wyższe (numerus nullus).
Wprowadzono też wiele przepisów uderzających w społeczność żydowską:
W maju 1938 Rada Naczelna Obozu Zjednoczenia Narodowego zajęła stanowisko w kwestii żydowskiej. Podjęta uchwała głosiła, że "rozwiązanie kwestii żydowskiej w Polsce możne być osiągnięte przede wszystkim przez jak najbardziej wydatne zmniejszenie liczby Żydów w Państwie Polskim". Zapowiadała kontynuację walki o zmniejszenie udziału Żydów w życiu gospodarczym i kulturalnym.
W "Głosie Narodu" z 19 listopada 1938 napisano: „To nie tylko Niemcy wypowiedziały gościnę żydom. Wypowiadają ją także państwa środkowej Europy. Przykład Niemiec może się okazać, niestety, zaraźliwym”.
Pojawiły się pomysły emigracyjne (np. na Madagaskar), w których przywódcy syjonistyczni szukali porozumienia z rządem (w tym Józefa Becka) i rozpoczęły się pierwsze, nieliczne początkowo, wyjazdy do Palestyny. Oddział II Sztabu Generalnego WP (polski wywiad wojskowy), na zasadzie tajnych porozumień, szkolił oraz wyposażał w broń i pieniądze dywersantów żydowskich, którzy byli następnie wysyłani do walki z Arabami i Brytyjczykami w Brytyjskim Mandacie Palestyny o niepodległy Izrael.
Sejm RP uchwalił ustawę o pozbawieniu obywatelstwa tych, którzy utracili łączność z państwowością polską. Minister spraw wewnętrznych Felicjan Sławoj-Składkowski wydał 8 października 1938 rozporządzenie wprowadzające obowiązek złożenia do jednorazowej kontroli paszportów zagranicznych polskich, począwszy od 29 października. Było to pretekstem dla hitlerowców do wysiedlenia polskich Żydów do Polski, bowiem bali się utraty przez nich obywatelstwa.
II wojna światowa.
Kampania wrześniowa.
1 września 1939 w ogólnopolskim dzienniku "Nasz Przegląd" ukazało się oświadczenie: 
2 września 1939 w tym samym dzienniku, umieszczono wydaną przez Zarząd i Radę Naczelną Związku Rabinów RP następującą odezwę: 
W czasie tzw. kampanii wrześniowej w 1939, ok. 120 tys. obywateli polskich narodowości żydowskiej lub żydowskiego pochodzenia wzięło udział w walkach z Niemcami i Sowietami, będąc żołnierzami polskiej armii. Ustalono, że w czasie całej II wojny światowej, 32 216 żydowskich żołnierzy i oficerów Wojska Polskiego zginęło, a ok. 61 tys. zostało wziętych do niewoli przez Niemców (większość z nich nie przeżyła). Ci, którzy zostali zwolnieni, bardzo szybko znaleźli się w gettach i obozach pracy, gdzie podzielili los swoich żydowskich współobywateli.
Jeszcze w czasie kampanii wrześniowej miały miejsce przypadki, gdy ludność żydowska wielu polskich miast i miasteczek witała uroczyście wkraczające oddziały Wehrmachtu. W Łodzi i w Pabianicach z inicjatywy miejscowych Żydów zbudowano ukwiecone bramy powitalne, a delegacje żydowskich kahałów witały Niemców chlebem i solą.
Według świadectw niemieckich w wielu miejscach ludność żydowska witała wkraczający do Polski Wehrmacht hitlerowskim pozdrowieniem "Heil Hitler", a niekiedy np. w Mławie brała udział w plądrowaniu domów w płonącym mieście.
Okupacja radziecka 1939–1941.
W podbitej i podzielonej Polsce, zgodnie z postanowieniami paktu Ribbentrop-Mołotow, 61,2% polskich Żydów znalazło się pod okupacją niemiecką, podczas gdy 38,8% – pod okupacją sowiecką. Pośród polskich oficerów zamordowanych przez NKWD w Katyniu w 1940, było ok. 450 Żydów.
Według ewidencji ambasady RP Żydzi stanowili blisko 40% obywateli polskich przebywających na terytorium ZSRR.
W latach 1939–1941 pomiędzy 100 a 300 tys. polskich Żydów zostało deportowanych z ziem polskich okupowanych przez ZSRR w głąb Związku Radzieckiego. Niektórzy z nich, zwłaszcza komuniści (np. Jakub Berman), przenieśli się dobrowolnie. Jednakże większość została przymusowo osadzona w gułagu. Niewielkiej grupie (ok. 6 tys.) udało się opuścić ZSRR w 1942, przyłączając się do armii generała Władysława Andersa. Pośród nich był m.in. późniejszy premier Izraela, Menachem Begin. W czasie gdy 2 Korpus Polski przebywał w Brytyjskim Mandacie Palestyny, 67% (2972) żydowskich żołnierzy zdezerterowało. Wielu z nich przyłączyło się do Irgunu, żydowskiej organizacji paramilitarnej.
Getta żydowskie pod okupacją niemiecką.
Niemcy utworzyli wiele gett, w których uwięziono Żydów z całych okupowanych terenów. Największe były getta w Warszawie (w którym przebywało ok. 460 tys. osób w 1941, 380 tys. w 1942), oraz w Łodzi, gdzie znajdowało się ok. 160 tys. Żydów. Inne polskie miasta, w których powstawały duże getta, to m.in. Białystok, Częstochowa, Kielce, Kraków, Lublin, Lwów, Radom i Wilno. Niekiedy hitlerowcy zakładali otwarte getta, jak np. w Szydłowcu.
Warszawskie getto zostało założone przez generalnego gubernatora Hansa Franka 16 października 1940 roku. W tym czasie 450 tys. Żydów skupionych w getcie stanowiło ok. 30% populacji Warszawy, podczas gdy zajmowało ono tylko ok. 2,4% powierzchni miasta. 16 listopada wybudowano wysoki mur, ostatecznie odgradzając je od reszty świata. W ciągu następnego półtora roku do getta przywożono Żydów z mniejszych miast i wsi. Jednak liczba w ten sposób uwięzionych pozostawała ta sama, gdyż wielu umierało z powodu głodu i chorób zakaźnych, zwłaszcza tyfusu. Średnie racje żywieniowe w 1941 roku dla Żydów w Warszawie wynosiły 253 kcal, 669 kcal dla Polaków, podczas gdy dla Niemców – 2613 kcal.
Zagłada polskich Żydów.
Żydzi polscy ucierpieli najbardziej w czasie Holocaustu. Zostali oni zamordowani w niemieckich obozach zagłady, w Auschwitz-Birkenau, Treblince, Majdanku, Bełżcu, Sobiborze, Chełmnie lub zmarli z głodu w gettach. Wielu zginęło na skutek działalności na wschodzie hitlerowskich szwadronów śmierci "Einsatzgruppen".
22 czerwca 1942 rozpoczęła się masowa deportacja. W czasie następnych 52 dni (do 12 września 1942), około 300 tys. osób zostało przewiezionych pociągami do obozu zagłady w Treblince. Deportacja została przeprowadzona przez 50 niemieckich żołnierzy SS, 200 łotewskich żołnierzy z batalionów "Schutzmannschaften", 200 ukraińskich policjantów i 2500 członków Żydowskiej Policji Getta. W zamian za współpracę, nietykalność zagwarantowano pracownikom "Judenratu", jak również funkcjonariuszom Żydowskiej Policji i ich rodzinom. Gwarancje te honorowano tylko przez krótki czas, urzędnicy Judenratu również zostali zamordowani.
Kontrowersje dotyczące polskiego współudziału w zagładzie.
Niektóre z masakr były tylko inspirowane przez Niemców. Przykładem może być pogrom w Jedwabnem, podczas którego zginęło (według późniejszych ustaleń IPN) co najmniej 340 Żydów, zamordowanych przez grupę co najmniej około 40 polskich mieszkańców Jedwabnego i okolic. Istota polskiego udziału w masakrach Żydów w czasie wojny do dziś pozostaje przedmiotem kontrowersji, choć Instytut Pamięci Narodowej przedstawił dowody na istnienie zajść podobnych do jedwabieńskich w wielu innych miejscowościach regionu. Jako powód takiego zachowania wymienia się antysemityzm, chęć odwetu na Żydach wspierających komunistów lub też zwykłą chciwość.
Powstanie w getcie warszawskim w 1943 roku.
18 stycznia 1943 część mieszkańców getta (pośród nich członkowie Żydowskiej Organizacji Bojowej i Żydowskiego Związku Wojskowego), stawiła zbrojny opór przeciwko kolejnym deportacjom. Ostateczne zniszczenie getta nastąpiło 4 miesiące później, po zduszeniu przez Niemców powstania, które wybuchło 19 kwietnia 1943.
Los warszawskiego getta był podobny do tego, który spotkał inne getta w których koncentrowano ludność żydowską. Wraz z decyzją hitlerowców o podjęciu "Ostatecznego Rozwiązania (Endlösung)" – eksterminacji europejskich Żydów – rozpoczęła się w 1942 "Akcja Reinhard", podczas trwania której (tj. do października 1943) zamordowano ok. 2 mln Żydów.
Polska pomoc Żydom w czasie okupacji.
Polska była jedynym krajem okupowanym przez Niemcy w czasie II wojny światowej, w którym formalnie wprowadzono karę śmierci dla każdego, kto ukrywa lub pomaga w inny sposób Żydom. Pomimo tego, Polacy stanowią największą grupę pośród Sprawiedliwych Wśród Narodów Świata.
Począwszy od 1941 Referat Żydowski w Wydziale Informacji Biura Informacji i Propagandy Komendy Głównej Armii Krajowej rozpoczął systematyczne zbieranie informacji o losach polskich Żydów, przekazywanych potem do Londynu. Reakcją na rozpoczęcie eksterminacji ludności żydowskiej, było utworzenie we wrześniu 1942 przez Zofię Kossak-Szczucką i Wandę Krahelską Tymczasowego Komitetu Pomocy Żydom, przekształconego w grudniu tego roku w Radę Pomocy Żydom „Żegota”. W marcu 1943 Witold Bieńkowski ps. „Wencki” powołał Referat Żydowski Delegatury Rządu na Kraj.
Polski Rząd na Uchodźstwie był pierwszym (październik 1942), który donosił o istnieniu niemieckich obozów śmierci i systematycznej eksterminacji Żydów, poprzez swego kuriera Jana Karskiego i organizatora ruchu oporu w Auschwitz-Birkenau, Witolda Pileckiego. 18 grudnia 1942 Prezydent RP na Uchodźstwie Władysław Raczkiewicz wystosował dramatyczny list do papieża Piusa XII, błagając go o publiczną obronę mordowanych Polaków i Żydów.
Okres Polski Ludowej.
Radziecka okupacja Kresów Wschodnich II Rzeczypospolitej 1944–1945.
Żydzi stanowili około połowy ludności polskiej, która została w Związku Radzieckim po wyjściu Armii Andersa. Większość członków Związku Patriotów Polskich, Polskiego Komitetu Narodowego i wielu czołowych dziennikarzy polskojęzycznych było Żydami. W Armii Berlinga żydowskich oficerów, zwykle służących na stanowiskach oficerów politycznych zachęcano do ukrywania swojego pochodzenia poprzez zmianę nazwiska na polskobrzmiące.
Lata powojenne.
Przedstawiciel warszawskiego Rządu Tymczasowego Stefan Jędrychowski na konferencji w Paryżu 17 maja 1945 roku, powiedział o aresztowanych przez władze radzieckie szesnastu Polakach, że są to osoby poszukiwane przez polskie władze bezpieczeństwa za sabotaże i zamachy na około 100 bojowników Ludowej Partii Demokratycznej, na oficerów Armii Polskiej i na Żydów.
Od 40 do 100 tys. polskich Żydów przetrwało Holocaust, ukrywając się lub przyłączając do polskiej bądź też radzieckiej partyzantki. Kolejne 50–170 tys. zostało repatriowanych z ZSRR, a 20–40 tys. z Niemiec i innych krajów. Tuż po wojnie w Polsce było ok. 180–240 tys. Żydów. Najprężniejszym skupiskiem stał się Dolny Śląsk, na którym do wiosny 1946 osiedlono 86 tys. osób. Ponadto ok. 30 tys. zamieszkiwało Łódź, 20–31 tys. Szczecin, ok. 13 tys. Kraków i 8 tys. Warszawę.
Główną instytucją reprezentującą polskich Żydów w latach 1945–1950 był Centralny Komitet Żydów Polskich (CKŻP). Komitet koordynował repatriację z ZSRR i Kresów Wschodnich. Działające pod jego auspicjami "Towarzystwo Ochrony Zdrowia Ludności Żydowskiej" organizowało pomoc lekarską. "Komisja Historyczna" zbierała relacje ocalonych z Zagłady, m.in. pomagając w ściganiu zbrodniarzy nazistowskich, i dokumentowała życie żydowskie (w 1947 Komisję przekształcono w Żydowski Instytut Historyczny). W ok. 30 szkołach CKŻP uczyło się ok. 3000 uczniów. Komitet wspierał również odradzające się po wojnie życie kulturalno-artystyczne. Pierwotnie skład władz CKŻP cechował umiarkowany pluralizm polityczny, jednak w miarę umacniania się systemu komunistycznego w Polsce, władzę w komitecie stopniowo przejmowała frakcja żydowska w PPR.
Przez kilka pierwszych powojennych lat silnie rozwinęło się Osiedle żydowskie na Dolnym Śląsku, w którym osiadła ponad połowa powojennej żydowskiej społeczności. W szkołach w tym regionie uczono języka jidysz, a w kilku również języka hebrajskiego. W regionie funkcjonowały dwie szkoły muzyczne i jedna baletowa. Działały teatry, koła dramatyczne, dwie orkiestry i dwa chóry. Powstawały biblioteki, domy kultury, orkiestry, kluby i świetlice. Odbywały się wystawy sztuki żydowskiej. Przez kilka lat działały żydowskie partie polityczne o znacznym stopniu pluralizmu (11 w całym kraju, w tym 8 legalnie). Ukazywały się dwie gazety. Toczyło się również bogate życie religijne. "Towarzystwo Ochrony Zdrowia Ludności Żydowskiej" zarządzało sanatoriami, przychodniami wielu specjalności, ambulatoriami, placówkami opieki nad matką i dzieckiem, sierocińcami i żłobkami. Powołana "Organizacja Rozwoju Twórczości" w latach 1945–1950 prowadziła w regionie wiele kursów dokształcających, dzięki którym znaczna część ludności po przekwalifikowaniu podejmowała pracę w lekkim i ciężkim przemyśle, w tym w kopalniach i hutach.
Życie religijne toczyło się w ramach kongregacji wyznaniowych. Naczelnym rabinem Polski był Dawid Kahane (który był także naczelnym rabinem Wojska Polskiego).
W Polsce w latach 1944–1949 reaktywowane Żydowskie Towarzystwo Krzewienia Sztuk Pięknych, starało się umożliwić twórcom kontynuację pracy artystycznej w warunkach powojennych. Zbierało również ocalałe judaika dla "Galerii Sztuki Żydowskiej". W tych latach działały trzy teatry żydowskie (Dolnośląski Teatr Żydowski we Wrocławiu, Teatr Żydowski w Łodzi i Zespół teatralny „Mikt” w Dzierżoniowie) oraz znaczna liczba kół dramatycznych. Przez kilka lat działał również zespół filmowy Kinor. Tuż po wojnie w Polsce przebywało ok. 40 pisarzy jidysz, m.in. Chaim Grade, Rachela Auerbach, Lejb Olicki, Hadasa Rubin, Dawid Sfard, Daniel Kac i Eliasz Rajzman. Część literatów pisała zaś w języku polskim (m.in. Julian Tuwim, Antoni Słonimski, Jan Brzechwa, Leopold Tyrmand, Stanisław Lem, Julian Stryjkowski, Mieczysław Jastrun, Aleksander Wat, Kazimierz i Marian Brandys, Roman Brandstaetter, Arnold Słucki, Stanisław Wygodzki i Kalman Segal).
Po zakończeniu II wojny światowej i pogromie kieleckim w 1946 (w wyniku tego, jak i różnych innych incydentów, w latach 1945–1946 zginęło w Polsce ok. 1150–1500 ocalałych z Holocaustu Żydów), Żydzi stopniowo zaczęli opuszczać Polskę. Dodatkowo komunistyczne władze odmówiły restytucji mienia żydowskiego, zagrabionego podczas wojny. Część polskich Żydów wiązała również swoją przyszłość z budowaniem państwa żydowskiego w Brytyjskim Mandacie Palestyny. W sumie ok. 140 tys. Żydów wyjechało z Polski w latach 1944–1947. Znaczną część tej emigracji umożliwiali aktywiści syjonistyczni, tacy jak Adolf Berman czy Icchak Cukierman, będący członkami organizacji "Bricha" ("Ucieczka"). Szacuje się, że w sumie ok. 170 tys. osób wyjechało z Polski, korzystając z pomocy tej organizacji.
Na skutek umocnienia się systemu komunistycznego w Polsce, na przełomie lat 1949–1950 władze państwowe dokonały upaństwowienia i centralizacji życia żydowskiego. Rozwiązano partie polityczne, stopniowo likwidowano szkoły hebrajskie, upaństwowiono spółdzielczość żydowską i szkoły z językiem wykładowym jidysz. Większość instytucji kulturalnych i społecznych została zlikwidowana, a na ich miejscu władze utworzyły Towarzystwo Społeczno-Kulturalne Żydów w Polsce, realizujące odtąd państwową wykładnię polityczną. Kongregacje wyznaniowe scentralizowano w Związek Religijny Wyznania Mojżeszowego. Teatry przekształcono w jedną instytucję, "Państwowy Teatr Żydowski" (PTŻ), za pomocą której państwo kontrolowało repertuar i politykę kadrową. Początkowo PTŻ zarządzał trzema scenami: w Warszawie, Wrocławiu i Łodzi. Z czasem scena warszawska stała się jedyną.
Upaństwowiono również prasę: odtąd ukazywać się mogły jedynie dziennik Fołks Sztyme oraz miesięcznik literacki Jidisze Szriftn. Działać mogło również tylko jedno wydawnictwo książkowe, powstały pod koniec 1947 Idisz Buch. Wydawnictwo to przez 21 lat istnienia opublikowało 350 książek i we wczesnych latach 1950. stało się jednym z najbardziej prężnych ośrodków literatury jidyszowej na świecie. Wydano wiele znamienitych dzieł literatury żydowskiej, jednak na płaszczyźnie politycznej wydawnictwo działało wyłącznie zgodnie z linią państwową.
Część polskich Żydów uczestniczyła w budowie reżimu komunistycznego w Polsce w latach 1944–1956, zajmując eksponowane stanowiska w PZPR (np. Jakub Berman, Hilary Minc – odpowiedzialny m.in. za odbudowę gospodarki na komunistyczną modłę), aparacie bezpieczeństwa (szczególnie w UB, wojskowym i powszechnym wymiarze sprawiedliwości, Informacji Wojskowej, Korpusie Bezpieczeństwa Wewnętrznego, Milicji Obywatelskiej, w strukturach więziennictwa) oraz dyplomacji i wywiadzie (Marcel Reich-Ranicki). Według analizy Instytutu Pamięci Narodowej, w latach 1944–1954 37,1% osób pełniących funkcje kierownicze w MBP stanowiły osoby pochodzenia żydowskiego (167 na 450 osób), były one nadreprezentowane w tych strukturach. Na wysokich stanowiskach w UB znaleźli się m.in.: Roman Romkowski (właśc. Natan Grinszpan-Kikiel), Mieczysław Mietkowski (właśc. Mojżesz Bobrowicki), Leon Andrzejewski (właśc. Ajzen Lajb Wolf), Józef Różański (właśc. Józef Goldberg), Edward Kalecki (właśc. Szymon Eliasz Tenenbaum), Ludwik Przysuski (właśc. Salomon Przysuski), Michał Taboryski (właśc. Mojżesz Taboryski), Zygmunt Braude, Zygmunt Okręt (właściwie Nechemiasz Okręt), Józef Czaplicki (właśc. Izydor Kurc), Julian Konar (właśc. Julian Jakub Kohn), Aleksander Wolski (właśc. Salomon Dyszko), Józef Kratko, Bernard Konieczny (właśc. Bernstein), Julia Brystiger, Wacław Komar (właśc. Mendel Kossoj), Marek Fink (właśc. Mark Finkienberg), Józef Światło (właśc. Izaak Fleischfarb), Henryk Piasecki (właśc. Izrael Chaim Pesses).
Po 1956, podczas procesu destalinizacji za rządów Władysława Gomułki, niektórzy funkcjonariusze Urzędu Bezpieczeństwa żydowskiego pochodzenia, m.in. Roman Romkowski, Józef Różański czy Anatol Fejgin, zostali osądzeni pod zarzutami „nadużywania siły” i torturowania polskich antykomunistów (m.in. Witolda Pileckiego). Większość uniknęła jednak procesu, zwłaszcza poza granicami Polski, m.in. Stefan Michnik, Helena Wolińska, Salomon Morel. Funkcjonariusz Urzędu Bezpieczeństwa, Józef Światło, po ucieczce na Zachód w 1953, za pośrednictwem Radia Wolna Europa, ujawnił metody stosowane przez UB, co doprowadziło do rozwiązania tego urzędu w 1954.
W okresie względnej liberalizacji reżimu komunistycznego władze zezwoliły ponownie Żydom na emigrację. Lata życia w scentralizowanym systemie totalitarnym oraz przypadki antysemityzmu sprawiły, że pomiędzy rokiem 1956 a 1959 około 50 tys. Żydów opuściło Polskę, zmniejszając liczbę osób pozostałych w kraju do ok. 30 tys.
1967–1989.
W 1967 z powodu poparcia przez Związek Radziecki krajów arabskich w wojnie sześciodniowej PRL zerwała stosunki dyplomatyczne z Izraelem. Z tego samego powodu wielu Polaków skrycie popierało Izraelczyków w tym konflikcie. Do 1968 ok. 40 tys. Żydów polskich, którzy pozostali w kraju, było zasymilowanych z polskim społeczeństwem, ale stało się obiektem zorganizowanej przez władze państwowe akcji, zrównującej żydowskie pochodzenie z syjonizmem, co władze określały jako nielojalność względem Polski.
W marcu 1968 studencka demonstracja w Warszawie dała pretekst rządowi Gomułki do rozpoczęcia antysemickiej nagonki. Szef służb bezpieczeństwa, Mieczysław Moczar oficjalnie używał retoryki antysyjonistycznej, jednakże w powszechnym odczuciu działania miały dotyczyć wszystkich Żydów. Sponsorowana przez państwo kampania „antysyjonistyczna” zaowocowała usunięciem ich z PZPR, ze stanowisk kierowniczych w zakładach pracy oraz posad w szkołach i uniwersytetach. Ze względów politycznych, ale również i ekonomicznych, 20 tys. Żydów zostało zmuszonych do emigracji w latach 1968–1970. Kampania, pomimo iż wymierzona przeciwko Żydom zajmującym wysokie stanowiska państwowe w okresie stalinowskim, dotknęła przede wszystkim zasymilowanych w większości polskich Żydów, niezależnie od ich rzeczywistych poglądów. Wydarzenia marcowe przyczyniły się także do zniszczenia wizerunku Polski na Zachodzie, zwłaszcza w USA. Część z „emigrantów marcowych” przyłączyła się do zagranicznych organizacji wspierających polską opozycję, mającą na celu uzyskanie dla Polski wolności, w szczególności uniezależnienia Polski od ZSRR i PZPR.
W późnych latach 70. szereg osób o żydowskim pochodzeniu zaangażował się w działalność nielegalnych grup opozycyjnych (m.in. Adam Michnik, Karol Modzelewski, Bronisław Geremek, Ludwik Cohn, Aniela Steinsbergowa, Seweryn Blumsztajn). W momencie upadku komunizmu w Polsce w 1989, w kraju mieszkało tylko 5–10 tys. Żydów.
Od 1989.
Od lat 90. XX w. trwa odrodzenie życia religijnego i kulturalnego polskich Żydów, zakładane są gminy wyznaniowe i instytucje oświatowe. Blokowane do tej pory przez komunistyczną cenzurę dyskusje wielu kwestii historycznych (zwłaszcza związanych z II wojną światową i okresem 1944–1989, takich jak pogrom w Jedwabnem, zbrodnia w Koniuchach, zbrodnia w Nalibokach, pogrom kielecki czy polsko-żydowskie stosunki podczas wojny w ogóle), stały się obiektem nowych badań i ocen. Podobnie dzieje się ze sprawą udziału Żydów w zbrodniach komunistycznych popełnionych na Polakach zaraz po wojnie.
Zgodnie z danymi przedstawionymi przez Forum Koordynacyjne Przeciwko Antysemityzmowi ("Coordination Forum of Countering Antisemitism"), w Polsce miało miejsce 18 antysemickich incydentów w okresie styczeń 2001 – listopad 2005. Połowa z nich miała charakter polityczny, 8 stanowiło akty wandalizmu lub profanacji, a jeden był aktem werbalnym. W Polsce nie miały miejsca antysemickie ataki z użyciem broni. Pomimo że, jak wynika z badań statystycznych przeprowadzonych w 2005, odsetek populacji w Polsce podzielających antysemicki światopogląd jest wyższy niż w niektórych krajach zachodnich, stosunek Polaków do Żydów od tamtego czasu polepsza się.
Zgodnie z sondażem przeprowadzonym przez CBOS i opublikowanym w styczniu 2010, w którym Polacy mieli określić swój stosunek względem innych narodów, 27% czuje niechęć względem Żydów, 31% – sympatię, 35% – ma bierny stosunek względem nich, a 7% jest niezdecydowanych. Respondentów poproszono też o określenie swych odczuć za pomocą prostej skali: od –3 (silna antypatia) do +3 (silna sympatia), podczas gdy 0 oznaczało obojętność. Średnia wartość stosunku do Żydów wynosiła +0,05. W podobnym badaniu opublikowanym w styczniu 2005, niechęć deklarowało 45%, sympatię 18%, obojętność 29%, zaś średni współczynnik wynosił –0,67.
Po 1989 roku żydowskie życie religijne w Polsce odżyło m.in. dzięki pomocy Fundacji Ronalda S. Laudera. W 1993 roku powstał Związek Gmin Wyznaniowych Żydowskich w RP, którego głównym celem jest organizacja religijnego i kulturowego życia członków wspólnoty żydowskiej w Polsce. 23 lutego 2008 ukonstytuował się w Łodzi Rabinat Rzeczypospolitej Polskiej (pierwsza naczela rada rabinacka od czasów międzywojnia). Polska żydowska wspólnota wyznaniowa zatrudnia obecnie dziewięciu rabinów (ZGWŻ – 5, Beit Warszawa – 2, Chabad-Lubawicz – 2), zarządza niewielką liczbą szkół, urządza obozy letnie, a także wydaje szereg czasopism i innych publikacji.
Na Uniwersytach: Warszawskim, Jagiellońskim i Wrocławskim powstały żydowskie programy akademickie. W Krakowie powołano do życia Fundację Judaica, która sponsorowała szereg kulturowych i edukacyjnych programów przeznaczonych dla Polaków. Rząd Polski sfinansował wybudowanie Muzeum Historii Żydów Polskich w Warszawie o koszcie 100 mln zł.
Groby cadyków są odwiedzane przez tysiące chasydów, np. grób rabina Cwi Elimelecha z Dynowa, ohel Elimelech z Leżajska czy Dawida Bidermana z Lelowa.
Spośród państw bloku komunistycznego, które (z wyjątkiem Rumunii) zerwały stosunki dyplomatyczne z Izraelem w 1967 roku, Polska była pierwszym, które je wznowiła (w 1986) i w pełni przywróciła (w 1990). Polska pomagała w masowej emigracji Żydów z ZSRR. Stosunki międzyrządowe obu krajów są wzorowe, co zaowocowało wzajemnymi wizytami prezydentów i ministrów spraw zagranicznych.
Polscy politycy żydowskiego pochodzenia sprawowali w III RP ważne funkcje państwowe: Bronisław Geremek był ministrem spraw zagranicznych w latach 1997–2000, Adam Daniel Rotfeld był szefem tego resortu w 2005, Stefan Meller w okresie 2005–2006, Marek Borowski pełnił funkcję wicepremiera i ministra finansów w okresie 1993–1994 oraz marszałka Sejmu w latach 2001–2004, a Ludwik Dorn był w latach 2005–2007 wicepremierem oraz ministrem spraw wewnętrznych i administracji, a także marszałkiem Sejmu w 2007 r.
W ostatnich latach w Polsce miało miejsce wiele uroczystości związanych z Holocaustem. We wrześniu 2000 najwyżsi dostojnicy państwowi z Polski, Izraela, Stanów Zjednoczonych i innych krajów (w tym książę Hassan z Jordanii) zebrali się w Oświęcimiu w celu uczestniczenia w otwarciu synagogi Chewra Lomdei Misznajot i Centrum Żydowskiego w Oświęcimiu. Synagoga, jedyna, która ocalała w mieście po II wojnie światowej, jest kulturowym i edukacyjnym centrum, w którym przybysze mogą modlić się i uczyć o historii wspólnoty żydowskiej zamieszkującej przedwojenny Oświęcim. Bożnica ta była pierwszym obiektem zwróconym przez państwo polskie wspólnocie żydowskiej po wejściu w życie w 1997 roku ustawy dotyczącej restytucji własności żydowskiego mienia.
Dodatkowo, w kwietniu każdego roku ma miejsce tzw. Marsz Żywych z Auschwitz do Birkenau, w którym biorą udział zarówno Polacy, jak i Izraelczycy. Inne żydowskie uroczystości w Polsce to przykładowo: Festiwal Kultury Żydowskiej w Krakowie (odbywający się od 1988) i Festiwal Kultury Żydowskiej Warszawa Singera (od 2004).
Ważnym wydarzeniem było utworzenie w 2005 Muzeum Historii Żydów Polskich w Warszawie. Powstało ono z inicjatywy Stowarzyszenia Żydowski Instytut Historyczny w Polsce (SŻIH) i jest jedną z pierwszych w Polsce instytucji kultury utworzonych w oparciu o rozwiązania partnerstwa publiczno-prywatnego. Powstało i prowadzi działalność dzięki środkom przekazywanym przez rząd (Ministerstwo Kultury i Dziedzictwa Narodowego), samorząd terytorialny (miasto stołeczne Warszawa) i organizację pozarządową, które zgromadziło środki od darczyńców z Polski i zagranicy (SŻIH). Muzeum realizuje dwie funkcje: tradycyjnego muzeum i centrum kulturalno-edukacyjnego. Nie koncentruje ono swego przekazu na II wojnie światowej i Holokauście, ale opisuje wkład Żydów w rozwój polskiej kultury, nauki i gospodarki. Budynek Muzeum został udostępniony publiczności 19 kwietnia 2013 roku. To tzw. małe otwarcie było związane z obchodami 70. rocznicy wybuchu powstania w getcie warszawskim. Uroczyste otwarcie wystawy stałej „1000 lat historii Żydów polskich” przez prezydentów: Polski Bronisława Komorowskiego i Izraela Re’uwena Riwlina odbyło się 28 października 2014. W uroczystości wzięli także udział m.in. premier Ewa Kopacz, marszałek Sejmu Radosław Sikorski, marszałek Senatu Bogdan Borusewicz oraz prezydent Warszawy Hanna Gronkiewicz-Waltz.
Obecnie liczba Żydów w Polsce oceniana jest na 8–12 tys., w większości mieszkających w Warszawie, Krakowie, Łodzi, Wrocławiu, Katowicach, Szczecinie, Bielsku-Białej, Legnicy i innych mniejszych ośrodkach, choć nie ma oficjalnych danych potwierdzających te liczby. Zgodnie z Centrum Mojżesza Schorra, mogą być one zaniżone, ponieważ nie wszyscy obywatele polscy narodowości żydowskiej są religijni. Centrum ocenia, że Polskę zamieszkuje ok. 100 tys. Żydów (według innych danych nawet 150 tys.), spośród których 30–40 tys. jest w bezpośredni sposób związanych z kulturą bądź religią żydowską.
Polska jest jednym z nielicznych krajów na świecie, w którym żydowska społeczność powiększa się; wynika to z odkrywania żydowskich korzeni i powrotu do judaizmu przez młodych ludzi (często w trzecim pokoleniu), w mniejszym stopniu repatriacji (powrót części "emigrantów marcowych" i ich potomków), imigracji z innych krajów (Rosja, Izrael, USA) oraz konwersji.
W latach 2002–2017 obywatelstwo polskie uzyskało ok. 29 tys. obywateli państwa Izrael. Od jesieni 2015 do 2018 decyzji takich zapadło ok. 3700.

</doc>
<doc id="434395" url="https://pl.wikipedia.org/wiki?curid=434395" title="Jeffrey Jones">
Jeffrey Jones

Jeffrey Duncan Jones (ur. 28 września 1946 w Nowym Jorku) – amerykański aktor teatralny i filmowy.
Jones debiutował pod koniec lat sześćdziesiątych, następnie przez całą kolejną dekadę występował w teatrach nowojorskich i podrzędnych filmach telewizyjnych. Przełom w jego karierze nastąpił, gdy Miloš Forman obsadził go w roli cesarza Józefa II w filmie Amadeusz (1984). Rola ta, w którą Jones wielokrotnie wcielał się również w teatrze, przyniosła mu liczne wyróżnienia (m.in. nominację do nagrody Złoty Glob).
W latach osiemdziesiątych i na początku dziewięćdziesiątych będący u szczytu popularności Jones występował w kilku filmach rocznie, m.in. "Wolny dzień pana Ferrisa Buellera", "Sok z żuka", "Kaczor Howard", "Polowanie na Czerwony Październik", "Ed Wood". W roku 1999, po kilkuletniej przerwie pojawił się w filmie "Jeździec bez głowy".
W roku 2003 Jones został oskarżony o tworzenie, magazynowanie i dystrybucję pornografii dziecięcej. Został aresztowany, lecz opuścił areszt po zapłaceniu kaucji wynoszącej 20 tys. dolarów Do zdjęć miał mu pozować wcześniej zatrudniony czternastolatek. Aktor (niegdyś chętnie występujący w filmach familijnych) został zmuszony do rejestracji w rejestrze osób zagrażających dzieciom ("child offenders register"), Jones również przez kolejne 5 lat znajdował się pod nadzorem kuratora i odbywał sesje z psychologiem.

</doc>
<doc id="434404" url="https://pl.wikipedia.org/wiki?curid=434404" title="Katastrofa promu na Motławie">
Katastrofa promu na Motławie

Katastrofa promu na Motławie – katastrofa, do której doszło 1 sierpnia 1975 w Gdańsku. W jej wyniku zginęło 18 osób.
Historia.
Feralnego dnia w Gdańsku odbywał się jarmark dominikański. Do miasta przyjechało wielu turystów, był środek sezonu turystycznego.
Aby ułatwić turystom i mieszkańcom komunikację pomiędzy pieszą w Śródmieściu przez Motławę uruchomiony był prom linowy łączący ulicę Wiosny Ludów z ulicą Sienna Grobla, przez Motławę. Na przeprawie promowej kursowały dwa promy "starego typu" o kształcie prostokątnej tratwy. Prom numer 2, który uległ katastrofie nie posiadał żadnych zbiorników balastowych, jak również nie miał wyróżnionej rufy ani dziobu. Wchodziło się do niego z jednej strony, a pokład opuszczało stroną drugą. Analogicznie odbywał się przejazd ludzi w drugim kierunku. Środkowa część promu była osłonięta blaszanym dachem, a boki brezentowymi ściankami. W momencie katastrofy to rozwiązanie stało się pułapką dla pasażerów. Zginęli ludzie, którzy zostali uwięzieni w obudowie promu oraz wciągnięci wirem, spowodowanym przez tonącą jednostkę.
Katastrofa.
Tego dnia w środku dnia nad Gdańskiem przeszła ulewa, po godzinie 14 nie jeździły tramwaje, toteż część ludzi by nie iść na pieszo skorzystała z promu. Do wypadku doszło około godziny 15, gdy prom stojąc na rzece czekał na przepłynięcie stateczku Żeglugi Gdańskiej „Maryla”, który kierował się w kierunku morza. Statek zaczepił o napięte liny stalowe, po których prom był prowadzony. „Maryla” pociągnęła liny wciągając prom pod wodę. Osoby znajdujące się pod zadaszeniem miały niewielkie szanse na wydostanie się na otwartą część i ewentualną ucieczkę do wody. W chwili gdy statek zaczepił linę, ławki i wyposażenie poprzewracały się tarasując wyjście. Prom zatonął w ciągu niecałej minuty. 
Akcja ratunkowa.
Początkowo osoby które nie poszły ze statkiem na dno ratowały inne osoby. Józef Piechowski, chociaż został wciągnięty pod wodę i opadł na dno po kolana, wyrwał się w górę. Na powierzchnię wyciągnął też innego pasażera promu. Natychmiast do akcji ratunkowej przystąpił kapitan „Maryli” oraz inne okoliczne jednostki. Kilka minut po katastrofie ówczesny kapitan Portu Gdańskiego Zbigniew Grabski otrzymał wiadomość o zatonięciu promu. Natychmiast udał się szybką motorówką i przy użyciu sprzętu ratowniczego Portu i Ligi Obrony Kraju przystąpił wraz z innymi do akcji ratunkowej. Do pomocy włączono też jednostki specjalne Marynarki Wojennej. Po wyciągnięciu kilku ciał dźwig ze Stoczni Gdańskiej przystąpił do podnoszenia statku. Znaleziono w nim 15 ciał przyczepionych do sufitu. Łącznie w tym dniu odnaleziono 16 ciał. 2 sierpnia, już po podniesieniu jednostki na miejsce katastrofy przybył nurek Marynarki Wojennej Andrzej Liszewski, celem odnalezienia miejsca w którym statek pasażerski zaczepił o linę. Znalazł on jeszcze dwa ciała: chłopca zaplątanego w linę stalową oraz starszego mężczyzny. Promem podróżowało blisko 40 osób. Życie straciło 18 osób.
Dochodzenie i wyjaśnienie.
Przyczyną zatonięcia „promu nr 2” było zerwanie przez statek pasażerki „Maryla” linii stalowej która służyła do napędu tego promu. W czasie kiedy prom odbijał od brzegu, do przeprawy dopływał statek pasażerski, który nie został dostrzeżony. Chociaż z „Maryli” rozległ się gwizdek, to załoga promu go nie usłyszała lub zlekceważyła. Prom ruszając podniósł i naprężył linę, tuż pod powierzchnią wody. W momencie, gdy statek pasażerski doszedł do liny, ta przeszła pod całym kilem, zahaczyła o śrubę napędową i została zerwana. Poprzez to prom został gwałtownie szarpnięty, nabrał wody i poszedł na dno. 
Oskarżonym o spowodowanie wypadku został Jerzy Kozłowski, który przez Zarząd Dróg i Mostów w Gdańsku został wyznaczony kierownikiem promu. W toku wyjaśnień na jaw wyszło, że miał on niedosłuch. Stwierdzono również encefalopatię o nieustalonej etiologii. Ponadto stwierdzono lekkie upośledzenie.
Sprawa trafiła do izby morskiej. 26 listopada 1975 roku Izba Morska przy Sądzie Wojewódzkim w Gdańsku pod przewodnictwem sędziego Eugeniusza Jabłońskiego oraz kapitanów Żeglugi Wielkiej: Eustachego Wiśniowskiego i Józefa Struga wydano orzeczenie. Izba orzekła, że winę za katastrofę ponosi Zarząd Dróg i Mostów w Gdańsku. Ustalono też, że do tragedii przyczynił się też Urząd Morski w Gdyni i kapitanat portu w Gdańsku. 
Wyrok zapadł w styczniu 1977. Promowy skazany został na 11 miesięcy pozbawienia wolności, z zawieszeniem na 3 lata. 

</doc>
<doc id="434408" url="https://pl.wikipedia.org/wiki?curid=434408" title="Jan Rzymełka">
Jan Rzymełka

Jan Antoni Rzymełka (ur. 7 czerwca 1952 w Katowicach) – polski polityk i geolog, inicjator Dnia Ziemi w Polsce, poseł na Sejm ze Śląska X, I, III, IV, V, VI i VII kadencji.
Życiorys.
W 1976 ukończył studia na Wydziale Geologiczno-Poszukiwawczym Akademii Górniczo-Hutniczej w Krakowie. Jest także absolwentem Wydziału Filozoficzno-Historycznego Uniwersytetu Jagiellońskiego. Na Uniwersytecie Śląskim uzyskał stopień naukowy doktora z zakresu filozofii.
Od sierpnia 1980 pełnił różne funkcje w strukturach Niezależnym Samorządnym Związku Zawodowym „Solidarność”: przewodniczył komisji wydziałowej, był wiceprzewodniczącym komisji zakładowej NSZZ „S” Uniwersytetu Śląskiego (do 1989), przewodniczącym Regionalnej Komisji Pracowników Naukowych (1980–1989) i członkiem Biura Programowego Ogólnopolskiej Komisji Porozumiewawczej Nauki Solidarności (1981–1988). W stanie wojennym został internowany na okres od 13 grudnia 1981 do 14 czerwca 1982, osadzony m.in. w Strzelcach Opolskich i w Uhercach Mineralnych. Po zwolnieniu działał w podziemnym Społecznym Komitecie Nauki (1983–1986). W 1989 zakładał Komitet Obywatelski Regionu Śląsko-Dąbrowskiego oraz Związek Górnośląski.
W latach 1989–1993 sprawował mandat posła na Sejm X i I kadencji z ramienia Komitetu Obywatelskiego i Kongresu Liberalno-Demokratycznego. Wstąpił do Unii Wolności, od 1998 do 2000 był radnym sejmiku śląskiego I kadencji i członkiem zarządu województwa. 1 marca 2000 został posłem III kadencji, zastępując w Sejmie Irenę Lipowicz. W 2001 wstąpił do Platformy Obywatelskiej, ponownie uzyskiwał mandat poselski w kolejnych wyborach w 2001 i 2005. W parlamencie był m.in. przewodniczącym Komisji Ochrony Środowiska, Zasobów Naturalnych i Leśnictwa i polsko-niemieckiej grupy parlamentarnej oraz deputowanym do Zgromadzenia Parlamentarnego Rady Europy. Pełnił też funkcję asystenta Pata Coksa. W 2004 bez powodzenia kandydował do Parlamentu Europejskiego. W wyborach parlamentarnych w 2007 po raz szósty został posłem, otrzymując w okręgu katowickim 8958 głosów. W wyborach w 2011 bezskutecznie ubiegał się o mandat poselski na kolejną kadencję (otrzymał 7821 głosów), jednak objął go 5 czerwca 2014 w miejsce wybranego do Europarlamentu Marka Plury. W 2015 nie został ponownie wybrany.
Życie prywatne.
Żonaty (żona Stefania), ma dwoje dzieci: Agatę i Jacka. Podkreśla, że jest Ślązakiem. Tłumaczy też, że jego nazwisko pochodzi od słowa „żymła” czyli po śląsku „bułka”, uważa, że w jego nazwisku jest błąd ortograficzny. W Studenckim Kole Przewodników Górskich w Krakowie uzyskał uprawnienia przewodnika górskiego tatrzańskiego i beskidzkiego. Znany też w środowisku kolekcjonerów minerałów, organizuje wystawy, na których pokazuje swoje zbiory, a zamiast krawatów nosi kamienne „bolo”.

</doc>
<doc id="434409" url="https://pl.wikipedia.org/wiki?curid=434409" title="Kolarstwo na Letnich Igrzyskach Olimpijskich 2004">
Kolarstwo na Letnich Igrzyskach Olimpijskich 2004

Na XXVIII. Letnich Igrzyskach Olimpijskich 2004 w Atenach w ramach dyscypliny kolarstwo rozegrano łącznie 18 konkurencji, 11 dla mężczyzn i 7 dla kobiet.
12 konkurencji torowych miało miejsce na ateńskim "Olympic Velodrome", dwa wyścigi szosowe odbyły się w samym centrum Aten, a obydwie czasówki miały miejsce w "Vouliagmeni Olympic Centre". Dwa wyścigi cross-country odbyły się w "Parnitha Olympic Mountain Bike Venue".
Medaliści.
Kolarstwo szosowe.
Kobiety.
Wyścig ze startu wspólnego.
Data: 15 sierpnia 2004, godz. 15:00
Kobiety miały do pokonania 9 rund po 13,2 km ulicami Aten, razem 118,8 km. Srebrna medalistka Judith Arndt trafiła na nagłówki gazet po tym, jak w momencie przekraczania linii mety pokazała środkowy palec. Gest był skierowany do działaczy Niemieckiego Związku Kolarskiego za to, że jej przyjaciółka Petra Rossner nie została skierowana na igrzyska mimo dobrej dyspozycji.
Polki wypadły słabo, Małgorzata Wysocka ukończyła wyścig na 27. pozycji, a Bogumiła Matusiak zajęła 42. miejsce.
Jazda na czas.
Data: 18 sierpnia 2004, godz. 13:00
Długość trasy – 24 km.
Mężczyźni.
Wyścig ze startu wspólnego.
Data: 14 sierpnia 2004, godz. 12:45
Olimpijski wyścig szosowy był rozgrywany na rundach wokół centrum Aten. Kolarze musieli pokonać 17 rund, każda po 13,2 km – długość całkowita trasy wynosiła 224,4 km.
Polacy wypadli bardzo słabo. Najwyżej sklasyfikowany Tomasz Brożyna zajął 56. miejsce, a drugi z Polaków, którzy dojechali do mety, Dawid Krupa zajął 75. pozycję. Reszta Polaków nie ukończyła wyścigu.
Jazda na czas.
Data: 18 sierpnia 2004, godz. 15:00
Długość trasy wyniosła 48 km. Zwycięzcą został Amerykanin Tyler Hamilton. Jego próbka w badaniu antydopingowym dała kilka tygodni później wynik pozytywny. Nie odebrano jednak medalu, gdyż potrzebna do weryfikacji próbka B została zniszczona i niemożliwe było ostatecznie stwierdzenie używania środków dopingujących przez tego zawodnika.
10 sierpnia 2012 roku Międzynarodowy Komitet Olimpijski podjął decyzję o odebraniu Hamiltonowi medalu po tym, jak w 2011 roku przyznał się on do wieloletniego stosowania niedozwolonych środków wspomagających.
Polacy uplasowali się w czwartej dziesiątce. 31. miejsce zajął Dawid Krupa, a 37. był Sławomir Kohut.
Kolarstwo torowe.
Kobiety.
Sprint.
Data: 24 sierpnia 2004, godz. 16:20
Wyścig indywidualny na dochodzenie.
Data: 22 sierpnia 2004, godz. 17:40
Wyścig punktowy.
Data: 25 sierpnia 2004, godz. 16:45
We krwi Kolumbijki Maríi Luisy Calle, która zajęła trzecie miejsce wykryto niedozwolony środek - heptaminol, wobec czego odebrano jej brązowy medal. Decyzja ta została później cofnięta, ponieważ okazało się, że przyjmowała lek na ból głowy (Neosaldina), którego składniki podczas testów laboratoryjnych przechodzą w heptaminol. Kolumbijce zwrócono medal.
500 m na czas.
Data: 20 sierpnia 2004, godz. 17:15
Mężczyźni.
Sprint.
Data: 24 sierpnia 2004, godz. 18:30
Sprint drużynowy.
Data: 21 sierpnia 2004, godz. 16:30
Drużyna polska z czasem 45,093 s zajęła 9. miejsce w eliminacjach.
Wyścig indywidualny na dochodzenie.
Data: 21 sierpnia 2004, godz. 17:40
Wyścig drużynowy na dochodzenie.
Data: 23 sierpnia 2004, godz. 17:30
1 km na czas.
Data: 20 sierpnia 2004, godz. 17:55
Wyścig punktowy.
Data: 24 sierpnia 2004, godz. 17:30
Keirin.
Data: 25 sierpnia 2004, godz. 19:00
Madison.
Data: 25 sierpnia 2004, godz. 18:00
Kolarstwo górskie.
Kobiety.
Cross-country.
Data: 27 sierpnia 2004, godz. 11:00
Długość wyścigu – 31,3 km.
Kolejna Polka, Anna Szafraniec zajęła 11. miejsce z czasem 2:07.44. Magdalena Sadłecka nie ukończyła wyścigu.
Mężczyźni.
Cross-country.
Data: 28 sierpnia 2004, godz. 11:00
Długość trasy: 43,3 km.
Najlepszy z Polaków - Marek Galiński zajął 14. miejsce z czasem 2:22.14 h, a drugi z reprezentantów Polski - Marcin Karczyński z czasem 2:26.41 h zajął 24. pozycję.

</doc>
<doc id="434412" url="https://pl.wikipedia.org/wiki?curid=434412" title="Jan Ludwik Popławski">
Jan Ludwik Popławski

Jan Ludwik Popławski ps. "Wiatr" (ur. 17 stycznia 1854 w Bystrzejowicach Pierwszych, zm. 12 marca 1908 w Warszawie) – polski publicysta, polityk i jeden z głównych twórców ideologii narodowo-demokratycznej, członek korespondent Towarzystwa Muzeum Narodowego Polskiego w Rapperswilu od 1897 roku. 
Życiorys.
W 1874 wstąpił na Uniwersytet Warszawski. Jako student należał do patriotycznej organizacji politycznej – Konfederacja Narodu Polskiego. Za udział w spisku Adama Szymańskiego został w 1878 aresztowany przez władze carskie. Zwolniony w 1882 powrócił do Warszawy, gdzie zaczął pisać do "Prawdy" pod pseudonimem "Wiatr". Od 1886 publicysta "Głosu".
Za udział w manifestacji zorganizowanej w setną rocznicę powstania kościuszkowskiego (17 kwietnia 1794) w Warszawie został aresztowany. W 1895 za kaucją, zwolniono go z cytadeli. Następnie zamieszkał we Lwowie, gdzie wraz z Romanem Dmowskim poświęcił się wydawaniu czasopisma politycznego – "Przegląd Wszechpolski". Później był publicystą jeszcze dwóch gazet: dziennika "Wiek XX" oraz "Słowa Polskiego".
Był jednym z organizatorów struktur Stronnictwa Demokratyczno-Narodowego w zaborze austriackim. Od 1896 prowadził także miesięcznik "Polak", wydawany w Krakowie i przeznaczony dla czytelników (głównie warstw ludowych i chłopskich) w zaborze rosyjskim. Później został jednym z założycieli tygodnika "Ojczyzna" dla Galicji.
Jedną z głównych idei jego twórczości była poruszana kwestia powrotu do Polski ziem zachodnich, a w szczególności Pomorza z jak najszerszym dostępem do Morza Bałtyckiego. Był również jednym z najbardziej zasłużonych działaczy społecznych zajmujących się sprawą chłopską. Poprzez swoją pracę organiczną oraz pisarstwo uświadamiał masy wiejskie co do ich roli w kształtowaniu się nowożytnego narodu polskiego.
Po rewolucji z lat 1905-1907 na ziemiach Królestwa Polskiego, wrócił do Warszawy i wziął udział w kierowaniu ruchem narodowo-demokratycznym. Wszedł także do redakcji dziennika "Gazeta Polska".
Pochowany na cmentarzu Powązkowskim (kwatera 176-2-19/20).

</doc>
<doc id="434415" url="https://pl.wikipedia.org/wiki?curid=434415" title="Pożar na MS Maria Konopnicka w Stoczni Gdańskiej">
Pożar na MS Maria Konopnicka w Stoczni Gdańskiej

Pożar na statku w Stoczni Gdańskiej – katastrofalny pożar jaki miał miejsce 13 grudnia 1961 roku. Wybuchł on na pokładzie statku MS Maria Konopnicka w basenie portowym Stoczni Gdańskiej.
Katastrofa i jej przyczyny.
W wyniku braku koordynacji prac pomiędzy wydziałami Stoczni, w przedziale maszynowym wybuchł pożar, w którym zginęło 22 stoczniowców. Do pożaru doszło podczas prac przy rurociągu, który dostarczał paliwo do agregatu prądotwórczego. Rurociąg został odłączony w celu poprawienia kilku nieszczelnych spoin i agregat przestał działać. Pracujący w pobliżu stoczniowiec (który nie wiedział o przyczynach odłączenia rurociągu) chcąc przywrócić dostawy energii elektrycznej z agregatu odkręcił zawór doprowadzający ropę do spawanego rurociągu. W rezultacie ropa zapaliła się od płomienia palnika, oblała spawacza, który zginął na miejscu i płonąc zaczęła wylewać się z nieszczelnego rurociągu.
W powstałym zamieszaniu nikt nie pomyślał o zamknięciu zaworu. Gdy płonąca ropa wywołała pożar, stoczniowcy zaczęli uciekać z wnętrza statku zamykając za sobą włazy i drzwi, aby zahamować szerzenie się pożaru. 21 stoczniowców nie zdążyło uciec, bo płonąca ropa odcięła im drogę – schronili się oni w maszynowni.
Akcja ratunkowa uległa opóźnieniu, ponieważ Portowa Straż Pożarna „Florian” została źle poinformowana o lokalizacji statku. Kiedy strażacy dotarli na miejsce, okazało się, że nie mają wystarczającego wyposażenia (ubrania żaroodporne, aparaty powietrzne etc.), aby ugasić pożar i dotrzeć do stoczniowców w maszynowni (stoczniowcy młotami uderzali w poszycie statku, przez co ratownicy wiedzieli, gdzie oni są). Pomimo tego jeszcze przez kilka godzin istniała możliwość uratowania tych 21 uwięzionych stoczniowców poprzez wypalenie w poszyciu statku otworu ewakuacyjnego dla nich, jednak nikt z dyrekcji stoczni nie podjął ryzyka wydania polecenia wypalenia takiego otworu, obawiając się m.in. wybuchu zbiorników, których dokładnego rozmieszczenia nie znano. Zamiast tego czekano na decyzję z Warszawy. Kiedy ta nadeszła, było już za późno ponieważ stoczniowcy w międzyczasie zginęli z braku tlenu zużytego przez pożar w zamkniętym wnętrzu statku. 
Śledztwo w sprawie pożaru trwało trzy miesiące, ale sąd ostatecznie nie dopatrzył się winy dyrekcji. Na niewielkie kary skazano czterech oskarżonych, szeregowych pracowników Stoczni.
Następstwa.
Po pożarze statek remontowano ponad rok po czym przekazano w użytkowanie przedsiębiorstwu Chipolbrok. Statek pływał przez 17 lat pod polską banderą na liniach dalekowschodnich. Następnie został sprzedany armatorowi z Chińskiej Republiki Ludowej. Po zmianie bandery M/S Maria Konopnicka został przechrzczony na YIXING. Statek uległ całkowitemu zniszczeniu w wyniku pożaru, który wybuchł podczas postoju w Szanghaju 30 października 1980.
Tragedii z 13 grudnia 1961 Jacek Kaczmarski poświęcił utwór pod tytułem "M/S „Maria Konopnicka"", a Andrzej Perepeczko powieść "Z obu stron". Ponadto Andrzej Braun napisał powieść "Próba ognia i wody", która przedstawia pożar na statku w stoczni przebiegający tak samo, jak pożar na M/S Maria Konopnicka. Powieść ta została sfilmowana pod tym samym tytułem.

</doc>
<doc id="434416" url="https://pl.wikipedia.org/wiki?curid=434416" title="Kasper Wielopolski">
Kasper Wielopolski

Kasper Wielopolski (zm. 1636) – podstarości biecki (1590), sędzia grodzki biecki (1592), podsędek ziemski krakowski (1597), sędzia ziemski krakowski (1605), podkomorzy krakowski (1623).
Poseł na sejm 1631 roku.
Twórca podstawy majątkowej i politycznej gałęzi klęczańskiej rodu Wielopolskich. Majątek pomnażał pożyczając pieniądze okolicznej szlachcie, bezwzględny w egzekwowaniu należności, niejednokrotnie przejmował obciążone dobra. Na ów majątek składały się dobra dziedziczne z kluczem kobylańskim na czele, oraz dzierżone w województwie krakowskim królewszczyzny, nadto kompleks wsi dokupionych do wniesionej przez jego żonę w posagu wsi Stempiny, oraz klucz majątków w okolicy Wiśnicza. Czynny uczestnik życia politycznego swojego województwa. Poseł na zjazd opozycji w Lublinie (1606), poseł na sejm (1609) i (1631), dwukrotnie wybrany marszałkiem sejmiku proszowskiego (1630). W czasie rokoszu Zebrzydowskiego opowiedział się po stronie dworu królewskiego.

</doc>
<doc id="434420" url="https://pl.wikipedia.org/wiki?curid=434420" title="Medaliści Letnich Igrzysk Olimpijskich w kolarstwie">
Medaliści Letnich Igrzysk Olimpijskich w kolarstwie



</doc>
<doc id="434424" url="https://pl.wikipedia.org/wiki?curid=434424" title="Irga">
Irga

Irga ("Cotoneaster" Medik.) – rodzaj roślin z rodziny różowatych. W zależności od klasyfikacji wyróżnia się tu ok. 80–90 gatunków szeroko ujmowanych lub ok. 260 gatunków wąsko ujmowanych. W większości rosną one w Himalajach i zachodnich Chinach, ale zasięg rodzaju obejmuje niemal całą Eurazję (bez Japonii i części południowo-wschodniej) oraz północną Afrykę. W Polsce dziko rosną trzy gatunki rodzime: irga czarna "C. niger", kutnerowata "C. tomentosus" i zwyczajna "C. integerrimus". Irga rozkrzewiona "C. divaricatus" i irga błyszcząca "C. lucidus" zostały introdukowane i są już zadomowione w Polsce, a bardzo liczne inne gatunki są uprawiane.
Większość irg rośnie na obszarach górskich, choć niezbyt często powyżej 2000 m n.p.m. Rosną zwykle na terenach skalistych, w wąwozach, na polanach górskich lasów, z reguły nie rozwijając się w miejscach silnie zacienionych. Bardzo liczne gatunki uprawiane są jako rośliny dekoracyjne ze względu na intensywną barwę owoców i przebarwiających się jesienią liści, czasem też pokrój i obfite kwitnienie. Cenione są także z powodu małych wymagań glebowych. Są też roślinami miododajnymi.
Systematyka.
Rodzaj z plemienia "Pyreae", podrodziny "Spiraeoideae" (dawniej "Pomoideae") z rodziny różowatych "Rosaceae" lub (w innym ujęciu) do podplemienia "Malinae", plemienia "Maleae", podrodziny "Amygdaloideae" w tej samej rodzinie.

</doc>
<doc id="434426" url="https://pl.wikipedia.org/wiki?curid=434426" title="Lista filmów z największą liczbą kopii w Polsce">
Lista filmów z największą liczbą kopii w Polsce

Jest to lista zawierająca filmy, które były rozpowszechniane w polskich kinach po 1989 roku w liczbie kopii przekraczającej 140. Podana jest także przykładowa liczba kopii filmów sprzed 1989 roku, która jednak może być niekompletna.
Według szefa Stowarzyszenia Kina Polskie Zbigniewa Żmigrodzkiego w Polsce działa 750 kin. Zdaniem firmy Kantar Media Intelligence obserwującej rynek kinowy w Polsce, liczba kin wynosi prawie 700, w tym 37 stanowią kina wielosalowe (ponad cztery sale), gdzie filmy są wyświetlane na 347 ekranach (dane na 31 grudnia 2004). W latach 80. w Polsce istniało ponad 2000 kin.
W USA, największym rynku kinowym na świecie, najpopularniejsze filmy pojawiają się w premierowy weekend w ponad 4000 kin. Rekordzistą jest "Harry Potter i Książę Półkrwi" - 4,455 lokalizacji.

</doc>
<doc id="434440" url="https://pl.wikipedia.org/wiki?curid=434440" title="Magda Wójcik">
Magda Wójcik



</doc>
<doc id="434441" url="https://pl.wikipedia.org/wiki?curid=434441" title="Mikołaj Małachowski (1519–1575)">
Mikołaj Małachowski (1519–1575)

Mikołaj Małachowski herbu Nałęcz (ur. 1519, zm. 17 kwietnia 1575 w Małachowice) – protoplasta szlacheckiej gałęzi rodu Małachowskich. Dworzanin królewski od 1552; instygator od 1554; sekretarz królewski od 1565; kasztelan spycimierski od 1574.
Jego prawnukiem był Jan Małachowski (biskup krakowski), a praprawnukiem Stanisław Małachowski, wojewoda poznański.
Jego prapradziad Bartłomiej (zm. 1433 r.) był pierwszym znanym przedstawicielem tego rodu,
właścicielem majątku Małachowice, od niego pochodzi nazwisko Małachowskich.
Syn Jana Małachowskiego herbu Nałęcz (1483–1528) i Róży Truskawskej herbu Prus I. 
Studiował w Wittenberdze w 1536 roku.
Na sejmie lubelskim 1569 został wyznaczony przez króla do lustracji dóbr królewskich na Rusi i Wołyniu. W czasie bezkrólewia po śmierci Zygmunta Augusta wziął udział w zwołanym przez prymasa Jakuba Uchańskiego zjeździe w Kole 15 października 1572, który zamienił się w konfederację prowincji wielkopolskiej. Wszedł wówczas jako jej przedstawiciel do sądu kapturowego dla województwa łęczyckiego. Poseł na sejm konwokacyjny 1573 roku z województwa łęczyckiego, podpisał akt konfederacji warszawskiej 1573 roku. Poseł na sejm koronacyjny 1574 roku z województwa łęczyckiego. W marcu 1575 był jeszcze obecny na sejmiku sieradzkim i podpisał jego uchwałę regulującą działalność sądów ostatniej instancji (ultimae instantiae) dla tej ziemi.

</doc>
<doc id="434442" url="https://pl.wikipedia.org/wiki?curid=434442" title="Three-point Shootout">
Three-point Shootout



</doc>
<doc id="434453" url="https://pl.wikipedia.org/wiki?curid=434453" title="3-Point Contest">
3-Point Contest



</doc>
<doc id="434462" url="https://pl.wikipedia.org/wiki?curid=434462" title="Sprite Rising Stars Slam Dunk">
Sprite Rising Stars Slam Dunk



</doc>
<doc id="434464" url="https://pl.wikipedia.org/wiki?curid=434464" title="Herb Sutter">
Herb Sutter

Herb Sutter – jeden z najsławniejszych ekspertów języka C++. Jest również autorem wielu książek poświęconych temu językowi, które obecnie są uważane za klasyczne: 
Obecnie pracuje w Microsofcie na stanowisku głównego architekta rozszerzeń C++/CLI do C++ w platformie .NET. Jest również sekretarzem komitetu standaryzującego ISO/ANSI C++, autorem ponad 130 artykułów technicznych, współpracownikiem i felietonistą czasopisma "C/C++ Users Journal" i byłym redaktorem naczelnym pisma "C++ Report". Współpracował również z czasopismem "Dr. Dobb's Journal".
Jest moderatorem internetowej grupy dyskusyjnej comp.lang.c++.moderated.

</doc>
<doc id="434466" url="https://pl.wikipedia.org/wiki?curid=434466" title="NBA.com Slam Dunk">
NBA.com Slam Dunk



</doc>
<doc id="434467" url="https://pl.wikipedia.org/wiki?curid=434467" title="Książeczka wojskowa">
Książeczka wojskowa

Książeczka wojskowa – wojskowy dokument osobisty żołnierza zasadniczej służby wojskowej (zastępczej służby wojskowej) lub przeniesionego do rezerwy oraz podlegającego obowiązkowi stawiennictwa do kwalifikacji wojskowej.
Książeczka wojskowa stanowi dokument identyfikacyjny, którym żołnierz posługuje się we wszelkich kontaktach urzędowych z władzami wojskowymi, pełni rolę jego dowodu osobistego w czasie służby. Ponadto używana jest podczas obowiązkowych czynności urzędowych podejmowanych w stosunkach z osobami podlegających wojskowemu obowiązkowi meldunkowemu.
Książeczki wojskowe w Polsce.
Zgodnie z polskim prawem zabronione jest przewożenie, przenoszenie i przesyłanie książeczki wojskowej poza granice kraju, tak jak samodzielne zmiany wpisów w niej dokonanych lub wprowadzanie nowych.
Dane w książeczce.
Do książeczki wojskowej wpisuje się:
Oprócz powyższych danych, zawiera się adnotacje o kwalifikacji wojskowej, przebiegu służby, ćwiczeniach i szkoleniach wojskowych. A także o nadanych stopniach wojskowych, o złożeniu przysięgi wojskowej, wydaniu karty mobilizacyjnej i o przydziale mobilizacyjnym.
Niektóre wersje książeczek zawierają też informacje o wydanej żołnierzowi broni, umundurowaniu, nadanych odznaczeniach wojskowych, specjalności wojskowej, o grupie krwi żołnierza, o napromienieniu, o wydanym identyfikatorze (tzw. nieśmiertelniku) oraz adres najbliższej rodziny.
Organy wydające książeczkę.
Książeczki wojskowe wydawane są podlegającym obowiązkowi stawiennictwa do kwalifikacji wojskowej przez lokalne wojskowe komendy uzupełnień, właściwe ze względu na miejsce zameldowania, a także kobietom przeznaczonym do wojskowej służby pomocniczej (po studiach medycznych i na farmacji).
Opis kategorii.
Po przeprowadzonych badaniach lekarskich podczas kwalifikacji wojskowej może zostać orzeczona jedna z następujących kategorii zdolności do czynnej służby wojskowej:
Książeczka wojskowa w kulturze.
"„Książeczka wojskowa”" to również tytuł jednej z książek (wyd. 1981) Antoniego Pawlaka.

</doc>
<doc id="434470" url="https://pl.wikipedia.org/wiki?curid=434470" title="NBA Slam Dunk Contest">
NBA Slam Dunk Contest



</doc>
<doc id="434473" url="https://pl.wikipedia.org/wiki?curid=434473" title="Katastrofa kolejowa pod Działdowem">
Katastrofa kolejowa pod Działdowem

Katastrofa kolejowa wydarzyła się 3 lipca 1967 o godz. 13:13 między Działdowem a Nidzicą, w okolicach Sarnowa, na trasie Warszawa–Ełk. 
Śmierć poniosło 7 osób (4 kobiety, jeden mężczyzna i dwoje dzieci: 4-letni chłopiec i 13-letnia dziewczynka), 47 zostało rannych – w tym 5 ciężko. Wśród rannych był także ks. Marian Jaworski (późniejszy arcybiskup metropolita Lwowa obrządku łacińskiego i kardynał), który stracił w tym wypadku dłoń.
Winą za tę tragedię obarczono robotników torowych, a ich brygadzistę (toromistrza, który będąc pod wpływem alkoholu nie nadzorował należycie prac) skazano na 7 lat więzienia.
Lista ofiar:

</doc>
<doc id="434474" url="https://pl.wikipedia.org/wiki?curid=434474" title="Slam dunk">
Slam dunk



</doc>
<doc id="434484" url="https://pl.wikipedia.org/wiki?curid=434484" title="Turbo cache">
Turbo cache

TurboCache – technologia sprzętowo-programowa opatentowana przez nVidię, która umożliwia procesorowi GPU renderowanie bezpośrednio do pamięci systemu, a nie do pamięci karty graficznej. Technologia ta zmniejsza zapotrzebowanie na pamięć na karcie graficznej.
Cechy architektury TurboCache.
Technologia TurboCache jest przede wszystkim przeznaczona na rynek ekonomiczny PC, do firm, notebooków itp.
Wady architektury Turbo Cache.
Przy systemach zawierających mało pamięci RAM zwiększenie wydajności jest pozorne. Karta graficzna wprawdzie posiada więcej miejsca na tekstury, lecz zmniejsza się miejsce na dane aplikacji, które są w efekcie lokowane w pagefile/swap (Windows/Linux).

</doc>
<doc id="434487" url="https://pl.wikipedia.org/wiki?curid=434487" title="Sałata morska">
Sałata morska



</doc>
<doc id="434488" url="https://pl.wikipedia.org/wiki?curid=434488" title="Wybuch gazu w Gdańsku (1976)">
Wybuch gazu w Gdańsku (1976)

Wybuch gazu w Gdańsku – miał miejsce 1 lutego 1976 w Gdańsku Siedlcach, przy ulicy Struga 12. W wyniku wybuchu gazu przestał istnieć 2-piętrowy budynek mieszkalny. Przyczyną katastrofy był gaz wydobywający się z nieszczelnych rur biegnącego pod ziemią gazociągu.
Historia.
Gaz zbierał się w piwnicy – w momencie wybuchu, około godziny 21:00 młody mieszkaniec budynku (zginął, jego ciało odnaleziono w piwnicy) zapalił w piwnicy światło – przeskoczyła iskra i nastąpiła silna eksplozja. W jej wyniku większa część konstrukcji uległa zdruzgotaniu, wybuchł tam również pożar. W budynku mieszkały w sumie 44 osoby, ale tego wieczoru w domu było 22 lokatorów i 6 gości. 17 osób poniosło śmierć, 11 zostało rannych. Paradoksem w tej tragedii jest to, że ludzie zginęli wskutek wybuchu gazu, chociaż budynek, w którym mieszkali, nie był podłączony do miejskiej sieci gazowej.
Pomnik.
29 października 2014 kilkadziesiąt metrów od miejsca tragedii, u zbiegu ul. Kartuskiej i ul. Łostowickiej został odsłonięty pięciotonowy głaz pamiątkowy. Głaz sfinansował prywatny przedsiębiorca pobliskiej firmy.

</doc>
<doc id="434494" url="https://pl.wikipedia.org/wiki?curid=434494" title="Warszawska Opera Kameralna">
Warszawska Opera Kameralna

Warszawska Opera Kameralna (WOK) – kameralny teatr operowy z siedzibą w Warszawie, przy al. „Solidarności“ 76B, w budynku pierwszego (od 1777 r.) kościoła ewangelicko-reformowanego w stolicy.
Opis.
Została założona w 1961 roku przez Stefana Sutkowskiego późniejszego wieloletniego dyrektora naczelnego i artystycznego, Joannę i Jana Kulmów, Zofię Wierchowicz, Andrzeja Sadowskiego i Juliusza Borzyma. Pierwszą premierą sceniczną tego zespołu była "La serva padrona" G.B. Pergolesiego, wykonana 4 września (według innych źródeł 12 września) 1961 r.
15 października 1986 r. Warszawska Opera Kameralna przeniosła się do własnego teatru przy obecnej al. „Solidarności”. Jest to zabytkowy budynek z 1775 r. o stylowym, kameralnym wnętrzu, był poprzednio siedzibą Studenckiego Teatru Satyryków STS.
Repertuar Warszawskiej Opery Kameralnej prezentuje dużą liczbę zróżnicowanych stylów muzycznych i form dzieł: od średniowiecznych misteriów, poprzez opery wczesnego i późnego baroku, opery klasyczne, XVIII-wieczne pantomimy, opery Rossiniego, Donizettiego, a także sceniczne dzieła współczesne.
Warszawska Opera Kameralna znana jest z organizowanego co roku, począwszy od roku 1991, Festiwalu Mozartowskiego. Ma w repertuarze wszystkie dzieła sceniczne Wolfganga Amadeusa Mozarta. Organizuje również festiwal Gioacchina Rossiniego i Claudia Monteverdiego oraz Festiwal Oper Staropolskich. 
Mimo że specjalizuje się w muzyce dawnej, wystawiane są w niej również współczesne dzieła polskie.
Dyrektorem opery jest Alicja Węgorzewska-Whiskerd.

</doc>
<doc id="434497" url="https://pl.wikipedia.org/wiki?curid=434497" title="Pożar w szpitalu psychiatrycznym w Górnej Grupie">
Pożar w szpitalu psychiatrycznym w Górnej Grupie

Pożar w szpitalu psychiatrycznym – pożar, który miał miejsce w nocy z 31 października na 1 listopada 1980 w miejscowości Górna Grupa w ówczesnym województwie bydgoskim. W budynku przebywało od 300 do 400 pacjentów (oficjalnie 319). Bezpośrednią przyczyną pożaru, który wybuchł tuż po godzinie 23.00, była nieszczelność przewodu kominowego. W wyniku rażących zaniedbań w zakresie ochrony przeciwpożarowej w pożarze zginęło 55 pacjentów szpitala psychiatrycznego, a 26 zostało ciężko poparzonych.
Historia budynku przed pożarem.
Pałac w Górnej Grupie początkowo należał do Malwiny von Bismarck – młodszej siostry Otto von Bismarcka. Po odzyskaniu przez Polskę niepodległości budynek został przejęty przez Urząd Ziemski w Grudziądzu, a pierwszym jego właścicielem w odrodzonej Rzeczypospolitej został gen. Kazimierz Sosnkowski. W 1923 roku majątek został nabyty przez werbistów, którzy rozbudowali pałac i założyli w nim dom misyjny, seminarium, gimnazjum oraz dom rekolekcyjny. W 1939 roku mieszkało w nim 60 braci zakonnych i 15 ojców, a w gimnazjum uczyło się 240 uczniów.
Po wybuchu II wojny światowej werbiści zostali internowani w pałacu. Poza nimi, do Górnej Grupy przewieziono księży z okolicznych parafii i diecezji. Część duchownych zwolniono do domów, innych rozstrzelano lub zesłano do obozów koncentracyjnych. Narodowi socjaliści przejęli pałac i urządzili w nim swój sztab, strzelnicę i więzienie.
W 1945 roku werbiści odzyskali majątek, gdzie rok później ponownie uruchomili szkołę. 3 lipca 1952 roku na mocy decyzji Prezydium Wojewódzkiej Rady Narodowej w Bydgoszczy zlikwidowano seminarium duchowne, a misjonarzy przesiedlono do jednej z części pałacu. Rozpoczęto prowizoryczną przebudowę wnętrza budynku, w ramach której m.in. podzielono sale za pomocą płyt pilśniowych oraz zamurowano część wyjść ewakuacyjnych, w tym przejście łączące część pałacu, do której przeniesiono werbistów, z jego resztą. Budynek został zaadaptowany jako oddział szpitala dla nerwowo i psychicznie chorych w Świeciu.
Na zły stan zabezpieczeń przeciwpożarowych w budynku zwracano uwagę jeszcze przed wybuchem pożaru. W wyniku kontroli komendanta Państwowej Straży Pożarnej w Świeciu, jaka została przeprowadzona w szpitalu w 1979 roku, wykryto liczne uchybienia w zakresie ochrony przeciwpożarowej, które dotyczyły m.in. rozmieszczenia pacjentów w budynku oraz dróg ewakuacyjnych. Zarządzenie nakazujące usunięcia nieprawidłowości nigdy nie zostało wykonane.
Okoliczności pożaru.
Chorzy mieszkali na drugim i trzecim piętrze poklasztornego gmachu. Były to głównie osoby ciężko chore psychicznie, opuszczone przez rodzinę i bliskich. Według relacji świadków akcja ratunkowa była prowadzona chaotycznie. Na miejsce pożaru przyjechali żołnierze z Chełmna, Świecia, Grudziądza i Bydgoszczy. Alarm ogłosiły Milicja Obywatelska i ORMO. 1 listopada na miejsce tragedii przybyli wicepremier Henryk Kisiel oraz wiceminister zdrowia Tadeusz Szelachowski. W stan oskarżenia postawiono dyrekcję szpitala, jednak sprawa została umorzona na mocy amnestii z 1984 roku. Większość tragicznie zmarłych pacjentów (46) pochowano w zbiorowej mogile na cmentarzu szpitalnym w Świeciu.
Szpital w Górnej Grupie był oddziałem szpitala psychiatrycznego w Świeciu. Po pożarze nie uruchomiono ponownie szpitala; po 1989 roku ruiny przejęło zgromadzenie werbistów.
Odniesienie w kulturze.
Tragedia stała się tematem piosenki Przemysława Gintrowskiego do słów Jacka Kaczmarskiego pt. „A my nie chcemy uciekać stąd”, śpiewanej (tu: przez Jacka Wójcickiego) w filmie "Ostatni dzwonek". Po katastrofie Krystian Przysiecki zrealizował reportaż "Znak zapytania" zawierający wywiady z personelem szpitala, przedstawicielami straży pożarnej i prokuratury oraz relację ze zbiorowego pogrzebu. Wątek pożaru szpitala w Górnej Grupie przewija się w filmie kryminalnym Michała Otłowskiego "Jeziorak" z 2014 roku. Historia tej tragedii została również przedstawiona w odcinkach seriali dokumentalnych "Nieznane katastrofy" oraz "Miejsca przeklęte".
Ofiary pożaru.
Nazwiska ofiar pożaru, pochowanych w zbiorowej mogile, wymienione są na nagrobku, który postawiono w 2010 roku w miejsce starego.

</doc>
<doc id="434501" url="https://pl.wikipedia.org/wiki?curid=434501" title="Katastrofa kolejowa pod Wrocławiem (1977)">
Katastrofa kolejowa pod Wrocławiem (1977)

Katastrofa kolejowa pod Wrocławiem – zdarzenie z 9 lipca 1977 tuż przed godziną 8.00, na szlaku kolejowym pomiędzy stacjami Wrocław Psie Pole a odległą o 6 km stacją Długołęka. W wyniku zderzenia lokomotywy spalinowej, która z obsługą uciekła na szlak, z pociągiem pospiesznym „Praha Express” relacji Praga – Moskwa Biełorusskaja (Pociąg Przyjaźni). Według oficjalnych, podawanych w wątpliwość danych zginęło 11 osób, a 15 odniosło obrażenia; spekuluje się, że rannych mogło być do 40 osób.
Katastrofa.
Pociąg „Praha Express” złożony z elektrycznej lokomotywy EU07-115, wagonu sypialnego Warsu i sześciu rosyjskich wagonów sypialnych jechał z Pragi do Moskwy. W elektrowozie oprócz maszynisty znajdowało się również dziecko – prowadzący pociąg pośpieszny Hieronim Stellmach zabrał tego dnia na trasę swojego syna, który obchodził jedenaste urodziny. Tymczasem w Długołęce maszynista samotnej lokomotywy spalinowej ST43-268 dostał polecenie zmiany toru, aby przepuścić pociąg pośpieszny. Z niewiadomych powodów prowadzący lokomotywę zignorował polecenie, co więcej, wjechał na ten sam szlak, po którym w przeciwnym kierunku jechał skład z Wrocławia. Pracownicy stacji kolejowej w Długołęce, widząc niepodporządkowanie się maszynisty lokomotywy do poleceń, dawali chorągiewkami i trąbkami znaki „stój”, również zignorowane przez maszynistę. Lokomotywa minęła rozjazd, a następnie przyśpieszyła do 80 km/h (mimo że powinna jechać z prędkością 40 km/h). Dyżurny ruchu zawiadomił stację Psie Pole z poleceniem zatrzymania "Praha Express", ten jednak minął stację kilka sekund wcześniej. Gdy doszło do zderzenia, prędkość pociągu pospiesznego wynosiła 100 km/h.
W momencie katastrofy lokomotywa spalinowa ST43-268 została wyrzucona z torów na odległość czterdziestu metrów, bez wózków, po czym eksplodowała na pobliskiej łące. W katastrofie doszczętnie zniszczona została także elektryczna lokomotywa EU07-115 z wrocławskiej lokomotywowni oraz znajdujący się za nią wagon sypialny Warsu, który według oceny świadków zdarzenia i materiałów filmowych został całkowicie zniszczony. Siedem wagonów wykoleiło się, wiele doznało bardzo poważnych uszkodzeń. Mocne wagony radzieckie w składzie pozostały na torach (także ze względu na ostatnie miejsca w składzie). Na miejscu katastrofy oprócz służb ratowniczych pojawili się pracownicy Służby Bezpieczeństwa, którzy szczelnym kordonem otoczyli wagony radzieckie. Poszkodowanych obywateli radzieckich zabierały helikoptery Armii Czerwonej i wywoziły je w nieznane miejsce, co utrudniło oszacowanie strat. Rodzinom wydano zwłoki bezpośrednio przed pogrzebami.
tak wspomina katastrofę Wojciech Kukiełka, który był na miejscu zdarzenia w charakterze obsługi medycznej.
Przyczyny.
Lokomotywa z ekspresem zderzyła się czołowo, a przyczyna ucieczki lokomotywy z wyznaczonego toru jest do dziś niewyjaśniona. Nie wiadomo, dlaczego maszyniści samotnej lokomotywy ST43 nie podporządkowali się nakazom nastawniczych nastawni dysponującej na stacji w Długołęce i ignorując znaki ostrzegawcze dyżurnych ruchu, wyruszyli samowolnie na szlak. Rozważano różne przyczyny zderzenia, w tym sabotaż (z uwagi na obecność obywateli Związku Radzieckiego), jak również próbę samobójstwa maszynisty lokomotywy spalinowej. Prokuratura wojewódzka badająca sprawę 31 grudnia 1977 umorzyła śledztwo wobec niestwierdzenia przestępstwa. Według niektórych źródeł istnieją podejrzenia, że spalinowóz dostał na stacji Długołęka sygnał zastępczy. Według spekulacji Radia Wolna Europa katastrofę mogli spowodować sami kolejarze, niezadowoleni z podwyżek cen.
Oprócz prokuratury sprawę badała specjalnie powołana komisja, na czele której stanął sam ówczesny minister komunikacji Tadeusz Bejm. Komisja ustaliła, że winnymi tragedii są Grzegorz Zastrożny i Andrzej Trela, maszyniści spalinowozu ST43-268, którzy zignorowali sygnały dyżurnego ruchu i samowolnie zmienili tor przejazdu.

</doc>
<doc id="434502" url="https://pl.wikipedia.org/wiki?curid=434502" title="Warunki elektromechanicznego przetwarzania energii">
Warunki elektromechanicznego przetwarzania energii

Warunkiem, aby układ elektromechaniczny mógł przetwarzać energię jest powstanie w nim sił lub momentów sił pod wpływem przepływającego prądu.
Warunek konieczny.
Moment elektromagnetyczny musi być różny od zera.
Warunek wystarczający.
Moment elektromagnetyczny średni za okres (np. czas jednego obrotu wirnika) musi być różny od zera.
Poza powyższymi warunkami elektromechanicznym przetwornikom energii (maszynom elektrycznym) stawia się liczne warunki dodatkowe. Należą do nich między innymi:

</doc>
<doc id="434505" url="https://pl.wikipedia.org/wiki?curid=434505" title="Droga wojewódzka nr 262">
Droga wojewódzka nr 262

Droga wojewódzka nr 262 (DW262) – droga wojewódzka o długości 28 km, łącząca DW263 koło Przecława z DK15 w Kwieciszewie.

</doc>
<doc id="434507" url="https://pl.wikipedia.org/wiki?curid=434507" title="Traszka helwecka">
Traszka helwecka

Traszka helwecka ("Lissotriton helveticus") – gatunek płaza ogoniastego z rodziny salamandrowatych.
Osiąga długość ciała ok. 7-8 cm. Skóra na grzbiecie ma barwę brązowooliwkową z licznymi ciemnymi plamkami, podbrzusze jest żółtawe, przechodzące w środkowej części w kolor pomarańczowy, pokryte z rzadka czarnymi plamkami. W porze godowej na grzbiecie i na bokach samca pojawiają się grzebieniaste fałdy skórne. Na końcu ogona wyrasta nitkowaty twór, u samic ledwo zauważalny. Gatunek ten zamieszkuje Wielką Brytanię, zachodnią Europę od północnych Niemiec do południowej Francji i północnej części Półwyspu Iberyjskiego i na wschód po Czechy.
Rozmnażanie.
Samica składa jaja w marcu w wodach stojących słodkowodnych lub słonawych. Larwy rozwijają się w środowisku wodnym przez około 4 miesiące, po czym już w pełni rozwinięte wychodzą na ląd.

</doc>
<doc id="434512" url="https://pl.wikipedia.org/wiki?curid=434512" title="Droga wojewódzka nr 263">
Droga wojewódzka nr 263

Droga wojewódzka nr 263 (DW263) – droga wojewódzka łącząca Słupcę z miastem Dąbie. Znajduje się we wschodniej części województwa wielkopolskiego i liczy 102 km. Przebiega przez tereny powiatów słupeckiego, konińskiego i kolskiego.

</doc>
<doc id="434515" url="https://pl.wikipedia.org/wiki?curid=434515" title="Szczepan Baum">
Szczepan Baum

Szczepan Baum (ur. 25 grudnia 1931 w Warszawie, zm. 25 stycznia 2014 w Gdańsku) – polski architekt, laureat Honorowej Nagrody SARP w 1991.
Życiorys.
Szczepan Baum był profesorem Politechniki Gdańskiej i autorem wielu obiektów w Gdańsku i na Pomorzu Gdańskim. Studiował na Wydziale Inżynieryjno-Budowlanym Architektury Politechniki Śląskiej w Gliwicach (1949-1954) i na Wydziale Architektury Politechniki Gdańskiej (1954-1956). Doktorat zrobił w 1993 w tejże uczelni. 
Wpisuje się w nurt architektury modernizmu i postmodernizmu. Projektował m.in. obiekty użyteczności publicznej takie jak terminal lotniczy w Gdańsku Rębiechowie czy gdańską Galerię Handlową „Madison”, jednak głównym tematem jego projektów były kościoły, których zaprojektował ponad 20. Najważniejszymi są kościół we Władysławowie, kościół św. Jacka w Straszynie, Zespół Domu Samotnej Matki i kościół parafialny Wniebowzięcia NMP w Gdańsku – Matemblewie. W 2003 odznaczony Krzyżem Oficerskim Orderu Odrodzenia Polski.
Został pochowany na cmentarzu przy kościele pod wezwaniem św. Jacka w pomorskim Straszynie.

</doc>
<doc id="434521" url="https://pl.wikipedia.org/wiki?curid=434521" title="Pub">
Pub

Pub (skrót od ang. "public house") – specyficzny rodzaj lokalu, będący skrzyżowaniem baru z klubem, gdzie podaje się głównie piwo. Puby spotyka się przede wszystkim w Wielkiej Brytanii, Irlandii, Kanadzie, Australii, Nowej Zelandii oraz innych krajach pozostających pod wpływem kultury brytyjskiej. Pub jest nie tylko miejscem konsumpcji napojów alkoholowych, ale również miejscem spotkań towarzyskich, gier stolikowych, jak np. domino, szachy a także ruchowych, np. darts, kręgle. W wielu pubach można oglądać telewizyjne relacje ze spotkań sportowych. Niektóre z pubów oferują również usługi hotelowe.
Puby w Wielkiej Brytanii.
Słowo "pub" to skrót od "public house". W XVII wieku skrócone do słowa "public", co po jakimś czasie dało "pub". Słowo to pochodzi od średniowiecznej gospody.
Pierwsze puby powstały najprawdopodobniej jeszcze w średniowieczu. Wtedy to pub wytwarzał swoje własne piwo. W XVIII w. doszło do podziału pubów na "free houses" (niezależnych od browaru) oraz "public houses", tradycyjnie związanych z określonym browarem. W samym Londynie jest kilkanaście tysięcy pubów o różnym charakterze, specyfice, klimacie oraz profilu odwiedzających. Obecnie tradycyjne brytyjskie puby powoli zanikają.
1 lipca 2007 roku w Wielkiej Brytanii wprowadzono zakaz palenia w miejscach publicznych, co dotknęło puby i zmniejszyło liczbę klientów.

</doc>
<doc id="434527" url="https://pl.wikipedia.org/wiki?curid=434527" title="Kościoły lokalne (ruch religijny)">
Kościoły lokalne (ruch religijny)

Kościoły lokalne (miejscowe) – nurt w obrębie chrześcijaństwa ewangelikalnego, uznający, że podstawowe prawdy wiary („jedyne konieczne”, łac. "unum necessarium") są wystarczające dla zachowania doktrynalnej jedności chrześcijan. 
Prawdy te – składające się na wiarę – obejmują takie zagadnienia, jak: Biblia, Bóg, Chrystus, dzieło Chrystusa, zbawienie i Kościół. Każdy chrześcijanin podziela te same wierzenia dotyczące wspólnej wiary ("List św. Pawła do Tytusa" 1:4). Trwanie w tych prawdach pozwala zachować jedność wiary. Wierzenia inne niż te, które obejmują wiarę, prowadzą częstokroć do sporów i podziałów. Przyjmowanie prawd drugorzędnych pozostaje kwestią wolności chrześcijanina. Powyższe stanowisko zgodne jest z maksymą Augustyna: "W sprawach pierwszorzędnych – jedność, w drugorzędnych – wolność, a we wszystkich – miłość" ("In necessariis unitas, in dubiis libertas, in omnibus caritas").
Praktycznym wyrazem jedności chrześcijan jest Kościół gromadzący się w miejscu ich zamieszkania. Podłoże miejsca, a nie drugorzędne szczegóły doktrynalne, powinno być czynnikiem, który jednoczy chrześcijan. 
Nurt kościołów lokalnych powstał dzięki kaznodziejskiej posłudze Watchmana Nee. Została ona podjęta w Chinach w latach 30. XX w., a następnie kontynuowana w Azji i na innych kontynentach przez posługę Witnessa Lee. Obaj uznali kościół lokalnych (zbór lokalny) za najmniejszą i zarazem największą widzialną jednostkę organizacyjną Kościoła powszechnego, sankcjonowaną przez Nowy Testament. Każdy kościół lokalny, choć samodzielny, aby zachować charakter Kościoła musi jednakże praktykować jedność z innymi kościołami. 
Nurt kościołów lokalnych nawiązuje do apostolskiej tradycji wczesnego chrześcijaństwa, kiedy to istniały liczne kościoły lokalne, a nie istniał podział na wyznania (denominacje). Intencją tego nurtu chrześcijaństwa jest powrót do stanu "jedna miejscowość – jeden kościół". Ponieważ zakłada świadomy i ewolucyjny proces dochodzenia chrześcijan do tego stanu, sprzeciwia się destrukcyjnym działaniom podejmowanym przez zwolenników Horsta Schaffranka, posługujących się hasłem „kościoła lokalnego”, choć odmiennie pojmowanym.
Według ostrożnych danych z 2023 roku liczy co najmniej 1 milion członków w Chinach. Ponadto ma liczne zbory w innych krajach na całym świecie, w tym ponad 300 w samych Stanach Zjednoczonych i Kanadzie. 

</doc>
<doc id="434530" url="https://pl.wikipedia.org/wiki?curid=434530" title="Krwawnik (ujednoznacznienie)">
Krwawnik (ujednoznacznienie)



</doc>
<doc id="434531" url="https://pl.wikipedia.org/wiki?curid=434531" title="Paszówka">
Paszówka

Paszówka – potok, lewy dopływ Nysy Szalonej o długości 8,93 km i powierzchni zlewni 23,77 km². 
Potok płynie w województwie dolnośląskim. Jego źródła znajdują się w pobliżu wsi Jakuszowa. Przepływa przez Paszowice; do Nysy Szalonej wpada w Jaworze.

</doc>
<doc id="434535" url="https://pl.wikipedia.org/wiki?curid=434535" title="Andrzej Olszowski">
Andrzej Olszowski

Andrzej Olszowski herbu Prus II (ur. 27 stycznia 1621 roku w Olszowie – zm. 29 sierpnia 1677 roku w Gdańsku) – biskup chełmiński w latach 1661-1674, arcybiskup gnieźnieński i prymas Polski od 1674, prepozyt kapituły katedralnej poznańskiej w latach 1657-1667, podkanclerzy koronny w latach 1666-1676, mówca i pisarz polityczny.
Życiorys.
Pochodził z zamożnej rodziny szlacheckiej, która jednakże dopiero w osobie jego ojca zdobyła krzesło senatorskie. Był czwartym synem Waleriana Olszowskiego herbu Prus II (1587–1650), wnuka Andrzeja Frycza Modrzewskiego, kasztelana spicymirskiego, podstolego wieluńskiego i Zofii z Duninów, córki Krzysztofa i Zofii z Koniecpolskich ze Skrzynna Wielkiego. Miał braci Hieronima, Mikołaja, Krzysztofa i Zygmunta oraz siostry Zofię, Katarzynę i Annę. Prawdopodobnie jeszcze w dzieciństwie przeznaczony przez rodziców do stanu duchownego, kształcił się w kolegium jezuitów w Kaliszu a następnie w Akademii Krakowskiej. Po ukończeniu studiów przebywał o swojego ciotecznego dziadka, kanonika gnieźnieńskiego Mikołaja Koniecpolskiego u którego przygotowywał się do stanu duchownego, otrzymał wtedy prawdopodobnie niższe święcenia kapłańskie.
W 1642 Koniecpolski przyjął go na swojego koadiutora. W tym samym roku wysłany przez ojca na studia do Włoch, pobierał w latach 1643-1645 nauki w Rzymie na Uniwersytecie Sapienza, gdzie uzyskał doktorat obojga praw. W Rzymie przyjął święcenia kapłańskie, a także w kwietniu 1644, po rezygnacji Koniecpolskiego, został kanonikiem gnieźnieńskim. Zwiedził także Padwę, Neapol i Mediolan. Po krótkim pobycie we Francji, na początku 1646, powrócił do Polski w orszaku nowej żony Władysława IV, królowej Ludwiki Marii Gonzagi. Po powrocie do kraju dzięki pomocy kanclerza prymasa Macieja Łubieńskiego, Andrzeja Trzebickiego, dostał się na dwór prymasowski. W 1648, po przejściu Trzebickiego na dwór królewski, został kanclerzem prymasa. W 1652, po śmierci prymasa Łubieńskiego sam, śladem swojego dawnego protektora, przeszedł na dwór królewski, gdzie dzięki poparciu królowej zrobił karierę.
Podczas potopu najprawdopodobniej przebywał razem z królem na Śląsku. Przełomem w karierze Olszowskiego okazał się rok 1658, kiedy to z inicjatywy królowej został on wysłany jako poseł na elekcję cesarza do Frankfurtu nad Menem, gdzie złożył skargę na postępowanie austriackich wojsk sojuszniczych przebywających w Polsce. Jesienią 1659 został wysłany także do Wiednia, gdzie prowadził rozmowy na temat wycofania wojsk austriackich z Rzeczypospolitej. Poselstwa te niezależnie od swoich skromnych rezultatów jakie przyniosły, zademonstrowały profrancuskie stanowisko polskiego dworu i ukazały dyplomatyczne talenty Olszowskiego.
Za wierność dworowi został Olszowski nagrodzony już z początkiem 1660, kiedy otrzymał urząd referendarza koronnego. Prawdopodobnie wszedł wówczas do ścisłego grona współpracowników królowej Ludwiki Marii, zmierzającej do przeprowadzenia reform ustrojowych. Zaledwie niecały rok później 23 lutego 1661, król mianował go biskupem chełmińskim. Nominacja została zatwierdzona przez papieża 8 sierpnia tego roku, zaś 2 lutego 1662 Olszowski objął rządy w diecezji. Sakrę biskupią otrzymał z rąk biskupa krakowskiego Andrzeja Trzebickiego w kolegiacie warszawskiej. Jako biskup chełmiński zajął się odbudową diecezji zniszczonej w latach potopu i ożywieniem życia religijnego. Przyczynił się do odbudowy kilku świątyń, rewindykował z rąk protestantów kościół św. Jakuba w Toruniu (1667) przekazując go benedyktynkom, popierał misje prowadzone przez jezuitów, w Toruniu wznowił procesje Bożego Ciała, 17 kwietnia 1665 erygował w kapitule prebendę kanonika penitencjarza. W latach 1667-1672 z jego polecenia kanonik Jan Ludwik Strzesz przeprowadził bardzo dokładną wizytację diecezji.
W 1667 roku był członkiem Trybunału Skarbowego Koronnego. W senacie Olszowski niespodziewanie dla wszystkich nie poparł planów reform dworu królewskiego przedstawionych na sejmach w 1661 i 1662. W 1664 na sejmie jesiennym natomiast, bronił oskarżonego o zdradę marszałka Jerzego Lubomirskiego. Podczas walk rokoszowych nie odegrał ważniejszej roli usuwając się w cień, a następnie wyjeżdżając na kurację do Schwarzbach k. Moguncji. Rezygnacja króla z planów reform umożliwiła mu dalszą karierę. Po powrocie do kraju bowiem z końcem 1666, uzyskał pieczęć podkanclerską.
Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Był członkiem konfederacji generalnej zawiązanej 5 listopada 1668 roku na sejmie konwokacyjnym. Po abdykacji Jana II Kazimierza w 1668 roku, popierał do polskiej korony kandydaturę francuskiego księcia Wielkiego Kondeusza, rzucił myśl wyboru Polaka – "Piasta" i był głównym architektem wyboru Michała Korybuta Wiśniowieckiego. Podpisał jego"pacta conventa" w 1669 roku. Był deputatem z Senatu do Rady Wojennej przy królu w 1673 roku. Podczas rządów Michała Korybuta Wiśniowieckiego oraz w początku rządów Jana III Sobieskiego (2 lutego 1676 koronował go na Wawelu) posiadał bardzo duże wpływy na politykę tych władców. Był członkiem konfederacji generalnej zawiązanej 15 stycznia 1674 roku na sejmie konwokacyjnym. Elektor Jana III Sobieskiego z województwa chełmińskiego w 1674 roku, podpisał jego "pacta conventa".
W swoim testamencie swój majątek (80 tys. złotych) przekazał na budowę świątyni katolickiej w protestanckim Gdańsku. Za te pieniądze została zbudowana kaplica Królewska. Został pochowany w archikatedrze gnieźnieńskiej w kaplicy Olszowskiego (św. Andrzeja), w której znajduje się jego nagrobek przedstawiający figurę klęczącego prymasa. Ufundował go w 1678 biskup Andrzej Załuski, siostrzeniec Olszowskiego, a wykonał w latach 1677–1678 gdański rzeźbiarz Hans Michael Gockheller.

</doc>
<doc id="434536" url="https://pl.wikipedia.org/wiki?curid=434536" title="Reprezentacja Polski">
Reprezentacja Polski

Reprezentacja Polski (zwyczajowo zwana również: "reprezentacją narodową", "kadrą narodową", "drużyną narodową") – reprezentuje Rzeczpospolitą Polską w sportowych imprezach międzynarodowych (igrzyska olimpijskie, mistrzostwa świata, mecz itd.).
Geneza.
Jest najważniejszym zespołem w danej dyscyplinie sportu w kraju, zarówno mężczyzn, jak i kobiet, we wszystkich kategoriach wiekowych (seniorskiej, juniorskiej, młodzieżowej), powoływanym przez selekcjonera, w którym występować mogą wszyscy zawodnicy/zawodniczki posiadający(e) obywatelstwo polskie, niezależnie od wieku, narodowości, czy wyznania. Za jej funkcjonowanie odpowiedzialny jest właściwy dla danej dyscypliny związek sportowy.
Reprezentacja Polski występuje przeważnie w barwach narodowych: biało-czerwonych ("flaga") a także z godłem państwowym ("orzełkiem") na koszulkach sportowców reprezentujących Polskę. 
Oznaczeniem reprezentacji Polski w różnych dyscyplinach na zawodach międzynarodowych jest kod: POL.

</doc>
<doc id="434547" url="https://pl.wikipedia.org/wiki?curid=434547" title="Średnik">
Średnik

Średnik – rozdzielający znak interpunkcyjny. Zarówno graficznie, jak i funkcjonalnie stanowi połączenie przecinka i kropki.
Średnik w języku naturalnym.
W przeciwieństwie do przecinka służy do oddzielania wyłącznie samodzielnych gramatycznie i logicznie członów wypowiedzenia. Od kropki natomiast odróżnia go mniejsza moc (większa jednak niż przecinka); mimo to niemal zawsze można go zastąpić kropką, zmieniając jedno zdanie zawierające średnik w dwa zdania. Po średniku kolejną część wypowiedzenia pisze się małą literą (ponieważ nadal jest to jedno zdanie).
Średnik w języku naturalnym używany jest:
Szczególnym rodzajem wyliczenia są pozycje bibliograficzne w przypisach. Jeśli poszczególne punkty mają na końcu średnik, to nie powinny zaczynać się wielką literą. W języku polskim przed średnikiem nie stawia się spacji; robi się to jedynie po nim.
W języku francuskim średnik otoczony jest dwiema spacjami (podobnie znak zapytania, wykrzyknik i dwukropek).
Średnik w informatyce.
W informatyce średnik stosuje się w szczególności w programowaniu jako:
Średnik jest bardzo łatwo dostępny z klawiatury komputera (znajduje się na klawiszu po prawej stronie klawiatury – tam, gdzie również dwukropek); w mniejszym stopniu z telefonu, ze względu na stosunkowo rzadkie użycie.
W Unikodzie średnik występuje w wersji:
Średnik w kulturze.
Zajmująca się zdrowiem psychicznym amerykańska organizacja non-profit „Project Semicolon” zachęca do tatuowania symbolu „;”. Ma to mieć znaczenie symboliczne – jak tłumaczą pomysłodawcy „Średnika używa się, gdy autor mógł zakończyć zdanie, ale zdecydował inaczej. Ty jesteś autorem, a zdanie to twoje życie”. Tatuaż z tym symbolem ma podnosić świadomość społeczną dotyczącą zaburzeń psychicznych, w szczególności zaburzeń depresyjnych.

</doc>
<doc id="434549" url="https://pl.wikipedia.org/wiki?curid=434549" title="Cédric Pioline">
Cédric Pioline

Cédric Adrien Pioline (ur. 15 czerwca 1969 w Neuilly-sur-Seine) – francuski tenisista, dwukrotny finalista turniejów wielkoszlemowych w grze pojedynczej, zdobywca Pucharu Davisa.
Kariera tenisowa.
Jako junior Pioline był finalistą mistrzostw Francji w 1987 roku. Dwa lata później rozpoczął karierę zawodową. Początkowo występował niemal wyłącznie w turniejach o randze ATP Challenger Tour, natomiast pierwszy półfinał w cyklu ATP World Tour osiągnął w 1990 roku. W sezonie 1991 po raz pierwszy awansował do czołowej pięćdziesiątki rankingu. W 1992 roku był w finale turnieju w Lyonie, w decydującym meczu ulegając Pete’owi Samprasowi.
W sezonie 1993 Pioline dotarł do pięciu finałów turniejowych. We wrześniu doszedł do finału wielkoszlemowego US Open, pokonując po drodze m.in. Matsa Wilandera, Andrija Medwediewa, ówczesnego lidera rankingu Jima Couriera. W półfinale pokonał w czterech setach Wally’ego Masura, by w finale zmierzyć się z Pete’em Samprasem; Pioline uległ Amerykaninowi 4:6, 4:6, 3:6. Udane występy w ciągu sezonu (także ćwierćfinał na Wimbledonie) dały mu awans do czołowej dziesiątki rankingu. W tym samym roku wygrał ponadto zawody gry podwójnej w Gstaad, partnerując Marcowi Rossetowi.
W 1994 roku Francuz uczestniczył w jednym finale ATP World Tour, a w 1995 roku ponownie doszedł do ćwierćfinału Wimbledonu, ponosząc porażkę z Borisem Beckerem.
W 1996 roku Pioline wygrał swój pierwszy singlowy turniej, w halowej imprezie w Kopenhadze pokonał w decydującym meczu Kennetha Carlsena. Osiągnął także kolejne dwa finały (także w hali), w Zagrzebiu i Marsylii.
W 1997 roku wygrał swój drugi turniej, tym razem na nawierzchni ziemnej, w Pradze pokonując w spotkaniu o tytuł Bohdana Ulihracha. W lipcu osiągnął finał wielkoszlemowy na Wimbledonie, eliminując m.in. Wayne’a Ferreirę, Bretta Stevena, Grega Rusedskiego i Michaela Sticha. W finale zmierzył się z Pete’em Samprasem i podobnie jak cztery lata wcześniej w Nowym Jorku Pioline przegrał w trzech setach – 4:6, 2:6, 4:6.
W 1998 roku był w finale w Monte Carlo, tym razem przegrywając z Carlosem Moyą. Na French Open awansowa do półfinału, pokonując m.in. rozpoczynającego światową karierę Marata Safina i Richarda Krajicka. Pioline odpadł z imprezy wyeliminowany przez Àlexa Corretję.
W sezonie 1999 wygrał swój trzeci turniej, na kortach trawiastych w Nottingham, gdzie pokonał w finale Kevina Ullyeta. Był także po raz kolejny w ćwierćfinale Wimbledonu, gdzie przegrał z Timem Henmanem. Na US Open był w półfinale, po zwycięstwach z m.in. obrońcą tytułu Patrickiem Rafterem, Tommym Haasem, Gustavo Kuertenem. Pioline w meczu o uczestnictwo w finale nie sprostał Toddowi Martinowi.
W 2000 roku tenisista francuski wygrał swoje ostatnie turnieje, najpierw w Rotterdamie, a potem w Monte Carlo. Po triumfie w Monte Carlo awansował na najwyższą w karierze pozycję w rankingu – nr 5.
W 2002 roku, na zakończenie kariery, osiągnął finał deblowy w Paryżu w parze z Gustavo Kuertenem. Zawodnicy ponieśli porażkę z parą Nicolas Escudé-Fabrice Santoro.
W latach 1994–2002 Pioline reprezentował Francję w Pucharze Davisa. Miał znaczący udział w zdobyciu przez Francję tytułu w 1995 i 2001 roku. Bilans jego występów drużynie narodowej wynosi 22 zwycięstwa i 14 porażek.
Po zakończeniu kariery zawodniczej w 2002 roku pozostał związany z tenisem, jako dyrektor turnieju halowego w Paryżu.

</doc>
<doc id="434550" url="https://pl.wikipedia.org/wiki?curid=434550" title="Zadłużenie zagraniczne PRL">
Zadłużenie zagraniczne PRL

Po II wojnie światowej Polska podjęła spłaty części zobowiązań przedwojennych.
Poprzez odrzucenie planu Marshalla Polska uzależniła się w pełni od ZSRR.
W 1957 r. zadłużenie zagraniczne wynosiło 232 mln dolarów USA. W 1960 r. zadłużenie to zwiększyło się do 1752 mln dolarów USA, w latach 60. nastąpiło jego obniżenie do 716 mln dolarów USA w 1967 r., lecz do 1970 r. ponownie wzrosło do ok. 1,7 mld dolarów USA, w tym 1 mld wobec państw kapitalistycznych.
Stan niskiego zadłużenia zagranicznego utrzymywał się do roku 1971. Po zastąpieniu Władysława Gomułki (znanego z niechęci do zaciągania kredytów) – przez Edwarda Gierka, 31 grudnia 1970 roku zadłużenie Polski wobec krajów kapitalistycznych wynosiło 1,1 mld USD (6,4 mld USD w 2011). Relacja zadłużenia dewizowego do wpływów dewizowych z eksportu towarów i usług wynosiła wtedy 86%.
Historia.
W roku 1973 stan zadłużenia w walutach wymienialnych przekroczył ówczesny poziom rocznych wpływów z eksportu w tych walutach. W 1975 roku stopień obciążenia wpływów z eksportu obsługą długów, w obrotach z krajami kapitalistycznymi osiągnął poziom 32%. Przekroczona została granica struktury zadłużenia: szybciej rosło zadłużenie z tytułu kredytów krótkoterminowych, którymi łatano dziury w spłatach – w szczytowym roku 1976 relacja zadłużenia krótkoterminowego do wpływów z eksportu wyniosła ponad 46%, a całkowite zadłużenie wynosiło 8,4 mld USD.
W 1980 zadłużenie zagraniczne w walutach wymienialnych osiągnęło poziom 24,1 mld USD (66,3 mld w 2011 USD), a wymagalne płatności z tytułu obsługi zadłużenia zagranicznego na rok 1981 wynosiły 10,9 mld USD (4,4 mld USD – spłata kredytów, 3,1 mld USD spłata kredytów bankowych; 2,6 mld USD – odsetki, 0,8 mld USD – sfinansowanie deficytu obrotów bieżących), podczas gdy wartość całego eksportu do krajów kapitalistycznych miała wynieść 8,5 mld USD.
Według szacunkowych danych tylko 20% otrzymywanych w latach siedemdziesiątych kredytów przeznaczono na finansowanie inwestycji i wzrostu mocy wytwórczych. Główną ich część (ok. 65%) wykorzystano na import surowców i materiałów do produkcji. Reszta (ok. 15%) sfinansowała zakup artykułów konsumpcyjnych, przede wszystkim produktów rolnych, gdyż krajowa produkcja żywności nie nadążała za wzrostem konsumpcji.
W 1981 roku rząd gen. Jaruzelskiego poinformował Klub Paryski o wstrzymaniu spłat zadłużenia zagranicznego w wysokości 25,5 miliarda USD (w 2012 roku ok. $64,92 miliarda) oraz 3,1 miliarda rubli transferowych (ok. 2,5 miliarda USD) z powodu niewypłacalności PRL.
W latach 1981–1989 średnie oprocentowanie zadłużenia sięgało 10%. Z kwoty około 27 mld dolarów odsetek spłacono nieco ponad 12 mld dolarów, zaś około 15 mld dolarów powiększyło stan zadłużenia. W 1985 zadłużenie zagraniczne wynosiło 53,1% dochodu narodowego wytworzonego. W końcu 1989 roku całkowity dług zagraniczny wynosił 42,3 mld dolarów (77,4 mld w 2011 USD), w tym 40,8 mld dolarów w walutach krajów zachodnich i 1,5 mld dolarów w walutach krajów socjalistycznych (w latach 80. narastało także zadłużenie w rublach transferowych, osiągając w 1988 poziom 6,5 mld) – była to równowartość 64,8% ówczesnego dochodu narodowego, przeliczonego na USD po kursie oficjalnym.
Kredyty zagraniczne PRL, mające przyczynić się do zmniejszenia dysproporcji gospodarczych pomiędzy Polską a krajami Zachodu, okazały się w rzeczywistości istotną barierą rozwoju (całkowity wzrost PKB w latach 1979–1989 wyniósł +1,1%). W 1989 roku powołany został Fundusz Obsługi Zadłużenia Zagranicznego, którego zadaniem miało być skupowanie polskiego długu poniżej ceny nominalnej.
"Zmiany zadłużenia w walutach wymienialnych (w mld USD) w okresie PRL:"
Restrukturyzacja zadłużenia pozostałego po PRL w latach 90..
W I połowie lat 90. nastąpiły restrukturyzacja i umorzenie części strumienia rat kapitałowych oraz odsetek należnych za lata 1991–2003. Operacja była możliwa dzięki – jak się powszechnie sądzi – poparciu USA po udanej akcji polskiego wywiadu w Iraku w 1990 (I wojna w Zatoce Perskiej).
W I etapie, rozpoczętym 1 kwietnia 1991 zadłużenie zostało zmniejszone o 30 proc. według wyceny NPV: umorzonych zostało 6,9 mld USD należnych odsetek oraz 2,9 mld USD kapitału zadłużenia wobec Klubu Paryskiego, głównie dzięki redukcji o 80 proc. odsetek za lata 1991–1994 (po spełnieniu warunku spłaty gotówką 20 proc. pozostałych odsetek).
II etap redukcji zadłużenia rozpoczął się 21 kwietnia 1994 r., a jego realizacja miała przynieść w efekcie zmniejszenie zadłużenia o dalsze 20 proc. według wyceny NPV. Nastąpiło zróżnicowanie płatności w zależności od opcji wybranej przez wierzycieli z Klubu Paryskiego. Do wyboru były trzy możliwości: redukcja kapitału i konieczność spłaty odsetek w pełnej wysokości od zredukowanego kapitału, redukcja odsetek naliczonych od całego kapitału według stopy rynkowej, oraz redukcja odsetek, ale 50 proc. należnych odsetek z lat 1994–2003 miała być skapitalizowana i następnie spłacana w 22 równych, półrocznych ratach wraz z kapitałem. W sumie, w ramach I i II etapu zredukowano kapitał zadłużenia o ok. 6 mld USD.
W październiku 1994 r., po długich negocjacjach trwających od roku 1991, został zredukowany dług wobec Klubu Londyńskiego. Umorzono część (0,87 mld USD) zaległości odsetkowych, wykupiono 3,25 mld USD kapitału (w cenie 38-41 centów za dolara), pozostałe 10,27 mld USD zamieniono na nowe obligacje o wartości 7,98 mld USD i rentowności ok. 7% – w rezultacie zadłużenie Polski wobec Klubu Londyńskiego zmniejszyło się (X 1994) o 6,41 mld USD, kosztem wzrostu zadłużenia względem innych podmiotów – głównie MFW i Banku Światowego – na kwotę 1,71 mld USD.
Na koniec roku 1994, a więc po zredukowaniu kapitału wraz z zaległymi odsetkami, całkowite zadłużenie zagraniczne Polski wynosiło 42,174 mld USD.
Polska podpisała również porozumienie z 3 członkami Klubu Paryskiego – Francją, Szwajcarią i USA w sprawie konwersji części spłacanego długu na inwestycje proekologiczne – USA i Szwajcaria przeznaczyły na ten cel po 10% rocznej spłaty, Francja – 1%; łącznie było to 470 mln USD rozłożonych na 17 lat.
Nowy harmonogram spłat zrestrukturyzowanego zadłużenia przewidywał, że zwrot polskiego długu wobec Klubu Paryskiego powinien nastąpić do 2014 r., natomiast wobec Klubu Londyńskiego do 2024 r. Obciążenia związane z jego spłatą miały w kolejnych latach wzrastać – od ok. 2 mld USD w 1995 do 4,5 mld USD w 2000, a w latach 2005–2008 osiągnąć 6–7 mld USD.
Zadłużenie wobec ZSRR i innych krajów RWPG zostało umorzone do 1996 na zasadzie opcji zerowej, tj. kompensacji wzajemnych zobowiązań (możliwej dzięki olbrzymiej nadwyżce z 1990 w handlu rozliczanym w rublach transferowych). Zasadnicza część tych zobowiązań, dotycząca ZSRR w kwocie 4,7 mld rubli transferowych i ok. 2 mld USD została skompensowana należnościami wobec Polski w kwocie 7 mld rubli transferowych i 366 mln USD.
"Zmiany zadłużenia PRL (w mln USD) w latach 90":
31 marca 2009 Polska ostatecznie spłaciła wszystkie swoje zobowiązania wobec Klubu Paryskiego (z wyjątkiem 118 mln USD zobowiązań wobec Japonii, które będą spłacane zgodnie z harmonogramem do roku 2014).
29 października 2012 roku poinformowano o spłacie całego długu z tzw. „czasów Gierka”.

</doc>
<doc id="434551" url="https://pl.wikipedia.org/wiki?curid=434551" title="Cedric Pioline">
Cedric Pioline



</doc>
<doc id="434554" url="https://pl.wikipedia.org/wiki?curid=434554" title="Bird flu">
Bird flu



</doc>
<doc id="434559" url="https://pl.wikipedia.org/wiki?curid=434559" title="Moczarka kanadyjska">
Moczarka kanadyjska

Moczarka kanadyjska ("Elodea canadensis" Michx.) – gatunek typowy rodzaju moczarka, należącego do rodziny żabiściekowatych. Pochodzi z Ameryki Północnej, skąd w XIX wieku został zawleczony do wód większej części Europy i innych części świata. W początkowym okresie inwazji gatunek ten nazywany był „zarazą wodną” z powodu problemów powodowanych w żegludze i rybołówstwie. Z czasem uciążliwości się zmniejszyły. We florze Polski gatunek ma status inwazyjnego kenofita (agriofita). W klasyfikacji roślin wodnych zaliczany jest do elodeidów. Rozmnaża się głównie wegetatywnie, a na obszarach, gdzie została zawleczona – wyłącznie w ten sposób. W Europie Środkowej występują wyłącznie osobniki wytwarzające kwiaty żeńskie. Znaczenie ekonomiczne jest niewielkie, a zwalczanie w miejscach masowego występowania – bardzo kłopotliwe.
Zasięg geograficzny.
Zasięg naturalny.
Zasięg naturalny gatunku obejmuje rozległe obszary kontynentu północnoamerykańskiego, od Kanady na północy po stany Kalifornia, Nowy Meksyk i Floryda na południu.
Obszar inwazji.
Moczarka kanadyjska rozprzestrzeniła się w Ameryce Środkowej, w północnej i południowej części Afryki, niemal na całym kontynencie europejskim, w Azji, Australii (szczególnie silna inwazja od lat 70. XX wieku), Nowej Zelandii (od drugiej połowy XIX wieku), na Hawajach i Maskarenach. Na nowych obszarach pojawia się głównie w wyniku rozprzestrzeniania jako roślina akwariowa.
W Europie po raz pierwszy odnaleziona została w stawie w Warrington koło Kilkenny w Irlandii w 1836. W 1842 zaobserwowano ją w Szkocji, w 1847 w środkowej Anglii. Równocześnie rozprzestrzeniana była w uprawie, m.in. w 1840 trafiła do Ogrodu Botanicznego w Berlinie. Z miejsc uprawy w związku z nadmiernym rozrastaniem się była wyrzucana, m.in. do rzek. Od połowy XIX wieku obserwowana była w stanie dzikim na kontynencie. W obecnych granicach Polski pierwszy raz podawana była w latach 1866 i 1867 z rejonu dolnej Odry i Gdańska. Na ówczesnych ziemiach polskich pierwszej obserwacji dokonał Marian Raciborski w 1877 (miał wówczas 14 lat), znajdując moczarkę na Dębnikach pod Krakowem. W Królestwie Polskim do końca XIX wieku znanych było ok. 30 stanowisk. W tym samym czasie w Wielkim Księstwie Poznańskim moczarka rosła już we wszystkich powiatach. W ciągu XX wieku gatunek szeroko rozprzestrzenił się w Europie Środkowej, stając się jedną z najbardziej pospolitych roślin wodnych. W Polsce na początku XXI wieku uchodził za najpowszechniejszy inwazyjny gatunek roślin wodnych, jednak o ustabilizowanej pozycji i niezagrażający miejscowym biocenozom.
Anatomia.
Łodyga okryta jest pojedynczą warstwą komórek tworzących epidermę. Kora pierwotna składa się z miękiszu i przestworów powietrznych. W prostym walcu osiowym znajduje się tylko wiązka protoksylemu. W liściach miękisz jest niezróżnicowany i zredukowany. Liście są cienkie – składają się tylko z dwóch warstw komórek i są przejrzyste. Środkiem biegnie nierozgałęziająca się wiązka przewodząca, a wzdłuż brzegu 2–3 szeregi komórek sklerenchymatycznych.
Rozwój.
Jest to bylina zimująca w postaci pączków zimowych powstających późnym latem w formie krótkich, gęsto ulistnionych bocznych pędów oraz w postaci ulistnionych pędów na dnie zbiornika wodnego. Przeżywa zamrożona w lodzie, a pod pokrywą lodową potrafi nawet wolno rosnąć. Kwitnie od maja do sierpnia. Płciowo rozmnaża się tylko w obrębie naturalnego zasięgu, w Europie wyłącznie wegetatywnie, poprzez fragmentację pędów. Przed kwitnieniem pąki kwiatowe zamknięte są w osłonkach po czym podczas kwitnienia osie kwiatów wydłużają się szybko wynosząc je nad powierzchnię wody. Dojrzałe kwiaty męskie odrywają się od roślin i unoszone na powierzchni wody zapylają kwiaty żeńskie po zetknięciu się z nimi. Kwiaty są krótkotrwałe, ich żywotność nie przekracza 48 godzin. Po zapłodnieniu oś kwiatu szybko rośnie nierównomiernie w różnych częściach, co w efekcie powoduje jej skręcenie i wciągnięcie tworzącego się owocu pod wodę. Rozmnażanie płciowe odgrywa niewielką rolę także w obrębie naturalnego zasięgu – dojrzałe nasiona powstają rzadko, co tłumaczy się tym, że pędy obciążone owocami mają utrudnione warunki rozwoju – zwykle opadają na dno.
Genetyka i zmienność.
Liczba chromosomów 2n = 24, 48. Z powodu rozmnażania wegetatywnego zróżnicowanie genetyczne tego gatunku jest niewielkie. Na obszarach, gdzie jest rośliną inwazyjną i gdzie nie następuje rozmnażanie płciowe, zmienność tłumaczona jest tylko mutacjami somatycznymi.
Tak jak w przypadku wielu innych makrofitów występuje znaczna zmienność fenotypowa. Do czynników w istotny sposób modyfikujących kształt organów wegetatywnych należy zwłaszcza światło i temperatura. W zależności od dostępności światła powstają tzw. formy cieniowe i świetlne. Te pierwsze są rzadko ulistnione (mają długie międzywęźla).
Zmienność organów wegetatywnych była powodem opisywania w przeszłości odmian, a nawet wyróżniania odmiennych morfologicznie form jako odrębnych gatunków (np. formy szerokolistne: "Elodea canadensis" var. "latifolia" (Casp.) Asch. &amp; Graebn., "Elodea oblongifolia" Michx. ex Casp., wąskolistne: var. "angustifolia" (Muhl.) Farw., "Elodea linearis" (Rydb.) H.St.John). Z kolei okazy o kwiatach obupłciowych i rozdzielnopłciowych były traktowane nawet jako różne rodzaje ("Apalanthe" i "Anacharis"), stanowiące obecnie synonimy dla rodzaju "Elodea". W efekcie zmienność fenotypowa i kłopoty z rozpoznaniem biologii kwitnienia zaowocowały opisaniem wielu taksonów, których nazwy tworzą dziś długą listę nazw synonimicznych gatunku.
Ekologia.
Siedlisko.
Moczarka kanadyjska rośnie w wodach stojących i wolno płynących. Ma bardzo szeroką tolerancję ekologiczną wobec siedliska – występuje we wszystkich rodzajach wód, z wyjątkiem słonych i skrajnie ubogich w substancje organiczne oraz skrajnie dystroficznych. Zasiedla stoki jezior, dna stawów i głębszych rowów, rzeki i inne zbiorniki, także astatyczne. Rośnie zwykle do głębokości nieco ponad 2 m, choć obserwowana była w czystych wodach nawet na głębokości 10 m (na Nowej Zelandii). Najlepiej rośnie w wodach przezroczystych, żyznych, bogatych w wapń i potas (powyżej 3 mg/l tlenku potasu ). Nie rośnie w wodnach pozbawionych żelaza. Nie toleruje silnego falowania. Ustępuje z wód przeżyźnionych, ale bardzo silnie rośnie w żyznym podłożu. W warunkach polskich pojezierzy nizinnych nieco częściej występuje na większej wysokości nad poziomem morza (mediana ok. 120 m n.p.m.) i o dłuższym czasie retencji (ok. dwóch lat).
Obok gałęzatki kłębiastej ("Cladophora glomerata") jest jedynym gatunkiem rośliny utrzymującym się w intensywnie użytkowanych kanałach żeglugowych. Toleruje takie warunki, ponieważ w miejscach takich rzadko lub wcale się nie korzeni, a powtarzające się uszkodzenia mechaniczne nie tylko przeżywa, ale wręcz umożliwiają jej one rozprzestrzenianie dzięki wysokiej zdolności do rozmnażania wegetatywnego.
Moczarka kanadyjska odgrywa dużą rolę w zarastaniu zbiorników, zwłaszcza w fazie początkowej. Zarosnąć może całe misy płytkich jezior i stawów. W mniejszym stopniu jej występowanie przyczynia się do wypłycania zbiorników z powodu szybkiego rozkładu produkowanej przez nią biomasy.
Fitosocjologia.
W Europie środkowej występuje przeważnie masowo, tworząc jednogatunkowe skupienia. W fitosocjologii gatunek charakterystyczny dla Cl. "Potametea", Ass. "Elodeetum canadensis", ale wchodzi też w skład wielu zbiorowisk roślinnych ze związku "Potamion", rośnie także w szuwarach oraz jako gatunek towarzyszący w rozmaitych zbiorowiskach roślinności wodnej. Zespół moczarki kanadyjskiej wypiera inne zespoły roślin zanurzonych i korzeniących się na dnie (związek "Potamion"), sam natomiast przegrywa konkurencję z zespołami roślin zakorzenionych z liśćmi pływającymi (związek "Nymphaeion") i szuwarami.
W Ameryce Północnej moczarka kanadyjska jest rozpowszechnionym, ale zwykle niezbyt licznym składnikiem różnych zbiorowisk roślinności wodnej. Na różnych obszarach należy do najpospolitszych roślin wodnych (np. w stanie Waszyngton). W Polsce występuje w mniej niż połowie dużych (o powierzchni powyżej 50 ha) jezior, a jej fitocenozy zajmują w nich średnio 3,5% powierzchni fitolitoralu (od 0,005% do 37%).
Inwazyjność.
W miejscach występowania poza zasięgiem naturalnym rośnie często tak masowo, że zachwaszcza zbiorniki wodne wypierając inne gatunki roślin. W związku z tym nazywana jest też „zarazą wodną”. Szybko rozprzestrzeniająca się i masowo rosnąca moczarka stała się plagą jezior i kanałów żeglugowych w Anglii w latach 60. i 70. XIX wieku, a w następnych dziesięcioleciach w krajach kontynentalnej Europy. Powodowała wielkie utrudnienia w żegludze i rybołówstwie, rosnąc w wielkich ilościach zapychała śluzy wodne, owijała się na śrubach okrętowych. Pojawiając się masowo, utrudnia korzystanie rekreacyjne z wód oraz przepływ wód w kanałach i rowach. Z czasem jednak uciążliwości związane z tym gatunkiem przestały być w Europie tak dokuczliwe, a jego liczebność zaczęła się zmniejszać. Ograniczenie inwazyjności moczarki na kontynencie europejskim w ciągu XX wieku tłumaczone jest ograniczeniem dostępności zredukowanych form żelaza, będących istotnym mikroelementem dla jej siły wzrostu. Postępująca eutrofizacja i ocieplenie klimatu mogą jeszcze bardziej zmniejszyć przewagę konkurencyjną moczarki w środkowej Europie.
Zależności międzygatunkowe.
W Europie, na Nowej Zelandii i w Australii masowy rozwój moczarki ogranicza różnorodność miejscowej flory. Z inwazją moczarki w Europie wiązano ustępowanie m.in. przesiąkry okółkowej "Hydrilla verticillata", jednak badania ekologiczne wskazują na nieco odrębne preferencje ekologiczne obu gatunków (moczarka preferuje wody bogatsze w fosforany, potas, sód i chlorki, z podłożem uboższym w materię organiczną). W obrębie naturalnego zasięgu notuje się z kolei ustępowanie moczarki z powodu inwazji gatunków europejskich – wywłócznika kłosowego "Myriophyllum spicatum" i przesiąkry okółkowej "H. verticillata". W wielu miejscach w Europie moczarka kanadyjska ustępuje moczarce delikatnej ("Elodea nuttallii"), rozprzestrzeniającej się na tym kontynencie od połowy XX wieku. Przyczyną jest większa tolerancja moczarki delikatnej na zmiany warunków świetlnych oraz wzrost zawartości fosforanów w wodzie. Także gałęzatka kłębiasta ("Cladophora glomerata") ogranicza wzrost moczarki z powodu skutecznej konkurencji o dwutlenek węgla i podnoszenia zasadowości wody.
Moczarka kanadyjska jest rośliną pokarmową ptaków wodno-błotnych, zwłaszcza kaczkowatych, dla bobrów i piżmaków. Skupienia moczarki stanowią siedlisko dla wielu wodnych bezkręgowców oraz schronienie dla małych ryb i płazów. Na moczarkach żerują m.in. błotniarki stawowe oraz gąsienice "Acentria ephemerella" – jedynego gatunku motyla, który w postaci imago żyje pod wodą. Ponieważ ulistnione pędy moczarki kanadyjskiej pozostają żywotne do późnej jesieni i nierzadko zimują – rośliny te ułatwiają przetrwanie tego okresu faunie peryfitonowej. Stwierdzono allelopatyczną aktywność moczarki ograniczającą tworzenie się biofilmu sinicowego, który mógłby zmniejszać dostępność światła.
Nazewnictwo.
Gdy w latach 70. XIX wieku odkryto moczarkę na ziemiach polskich, nazywana była początkowo powszechnie "elodeą" od nazwy naukowej. W encyklopedii Orgelbranda pojawiła się pod hasłem „wodna zaraza”. Określenie „moczarka” odnotowane zostało po raz pierwszy w publikacji Edwarda Janczewskiego z 1876 ("Poszukiwania nad powstawaniem korzonków u roślin ziarnowych", Pamiętnik Akademii Umiejętności w Krakowie).
Nazwa naukowa wraz z pierwszym opisem taksonomicznym gatunku i zarazem rodzaju "Elodea" (w ówczesnym ujęciu autora stanowiącego takson monotypowy) pojawiła się w pracy "Flora Boreali-Americana" z 1803 roku wydanej przez François André Michaux w 1803. Autorstwo opisów tych taksonów przypisywano co prawda także Louisowi C. Richardowi, mającemu mieć anonimowy wkład w powstanie "Flora Boreali-Americana". Nie znaleziono jednak na to wiarygodnych dowodów i jego autorstwo nie jest uznawane ani przez Index Kewensis, ani przez inne bazy danych taksonomicznych. Nazwa "Elodea" pochodzi od greckiego słowa "helodes" oznaczającego ‛moczarowy, bagienny’. Epitet gatunkowy "canadensis" oznacza ‛kanadyjski’.
Uprawa.
Roślinę rozmnaża się wegetatywnie poprzez podział pędów, które sadzi się do szerokich, ale płytkich pojemników po kilka sztuk i umieszcza na głębokości 20–50 cm. Można też pozyskać jesienią turiony i z nich odrodzić rośliny wiosną. Sadzić ją należy w miejscach o spokojnej toni, gdzie nie ma ruchu wody, który mógłby pokrywać liście osadem. Jako podłoże wystarczy sam piasek lub żwir (służy tylko do zakotwiczenia roślin). Dobrze rośnie zarówno na stanowiskach słonecznych, jak i ocienionych.
Zwalczanie.
W oczkach wodnych wystarczy w razie potrzeby przerzedzić rośliny. W większych zbiornikach opanowanych przez moczarkę za ekonomicznie uzasadnione i skuteczne uznaje się osuszenie, stosowanie herbicydów, introdukcję amura białego. Ze względu na skutki dla środowiska, metody te stosowane mogą być w zasadzie tylko w kanałach żeglugowych, rowach i stawach rybnych, niemających większego znaczenia przyrodniczego. Mechaniczne zwalczanie nie jest zalecane, gdyż fragmentacja pędów ułatwia jej rozprzestrzenianie. W sytuacji jednak, gdy moczarka jest już w zbiorniku rozpowszechniona, może to być sposób na ograniczenie jej biomasy. Osuszanie zbiornika jest skuteczną metodą pozbycia się moczarki, choć muszą istnieć do tego odpowiednie warunki. Poza tym osuszenie skutecznie eliminuje ją tylko gdy zostanie wykonane w okresie upałów letnich lub mrozów. Herbicydy mają ograniczony efekt z powodu warstwy bakterii i peryfiton izolujący liście oraz tworzenie przez gęsto rosnące moczarki grubej warstwy pędów, co utrudnia zniszczenie ich w całości. Użycie herbicydów jest też zwykle nieskuteczne w wodach płynących. Do zwalczania moczarki stosuje się fluridon, terbutrynę, akroleinę. W warunkach laboratoryjnych odkryto także, że moczarki niszczone są przez grzyb z rodzaju "Fusarium".

</doc>
<doc id="434560" url="https://pl.wikipedia.org/wiki?curid=434560" title="Hiroshi Teshigahara">
Hiroshi Teshigahara

 – japoński awangardowy reżyser filmowy, syn Sōfū Teshigahary, założyciela i mistrza szkoły ikebany Sōgetsu. Teshigahara przeniósł na ekran kilka powieści Kōbō Abe (m.in. "Kobieta z wydm", "Pułapka").
Studiował sztuki plastyczne.

</doc>
<doc id="434561" url="https://pl.wikipedia.org/wiki?curid=434561" title="Zasada Petera">
Zasada Petera

Zasada Petera (ang. "Peter Principle") – zasada sformułowana w 1969 roku przez Laurence’a J. Petera, odnosząca się w szczególności do organizacji typu biurokratycznego. Zgodnie z tą zasadą pracownicy awansują tak długo, aż znajdą się na poziomie, na którym nie są już kompetentni. 
Opis.
Zasada Petera brzmi: "W organizacji hierarchicznej każdy awansuje aż do osiągnięcia własnego progu niekompetencji". Czasem używa się również zamiennie pojęcia "progu kompetencji".
Dobry menedżer niższego szczebla może być nieudolnym menedżerem wyższego szczebla. Zgodnie z zasadę Petera menedżerowie awansują na coraz wyższe szczeble w organizacji, aż do stanowiska, które ich przerasta, i na którym pozostają do końca swojej kariery zawodowej. Logicznym następstwem tej zasady jest, że osoby zajmujące stanowiska kierownicze przez dłuższy czas, są niekompetentne.

</doc>
<doc id="434564" url="https://pl.wikipedia.org/wiki?curid=434564" title="I Liceum Ogólnokształcące im. ks. Stanisława Konarskiego w Rzeszowie">
I Liceum Ogólnokształcące im. ks. Stanisława Konarskiego w Rzeszowie

I Liceum Ogólnokształcące im. ks. Stanisława Konarskiego w Rzeszowie – szkoła średnia działająca od 1658 przy ulicy 3 Maja w centrum Rzeszowa, pierwotnie jako kolegium pijarskie (do 1785) i gimnazjum (do 1938). Mieści się we wzniesionych dla niej zabudowaniach z klasycyzującą fasadą barokową projektu Tylmana z Gameren w bezpośrednim sąsiedztwie kościoła Świętego Krzyża. Założenie architektoniczne ze schyłku XVII w. obejmuje także gmach Muzeum Okręgowego w Rzeszowie. Nauczyciele dawnego kolegium byli autorami połowy podręczników napisanych dla Komisji Edukacji Narodowej. Do wychowanków szkoły należą Ignacy Łukasiewicz, Władysław Sikorski i Julian Przyboś.
Historia.
I Liceum Ogólnokształcące jest w drugiej dziesiątce najstarszych szkół średnich w Polsce.
Szkoła została ufundowana 19 marca 1658 zgodnie z wolą wyrażoną w testamencie Zofii Pudencjanny z Ligęzów (zm. 1649) przez jej szwagra, księcia Jerzego Lubomirskiego, który przejął Rzeszów od męża Zofii w 1653. Erygowana została w dziesięć lat później przez papieża Klemensa IX. Szkoła w latach 1658–1784 funkcjonowała pod nazwą "Collegium Ressoviense" i prowadzona była przez zakon oo. pijarów. Po upaństwowieniu w latach 1785–1918 edukowała młodzież jako Cesarsko-Królewskie Wyższe Gimnazjum, następnie I Gimnazjum i Liceum. W XVII–XVIII w. słynęła z wysokiego poziomu nauki, przyciągała młodzież z całej Polski, a zarazem umożliwiała plebejuszom (80% uczniów w 1670) awans społeczny i wyzwolenie z poddaństwa. Miała charakter półwyższej uczelni, kształciła w pedagogium nauczycieli do średnich szkół, profesjonalnych muzyków i prowadziła niższe studia teologiczne. Ponadto prowadzono profesjonalne kształcenie muzyków, a z podręczników wydanych przez nauczycieli korzystała młodzież nawet w odległym Kijowie.
W 1897 współużytkownikiem budynku szkolnego, skonfiskowanego pijarom przez rząd austriacki, było starostwo powiatu rzeszowskiego, natomiast ówczesny lokal nr 4 na parterze stanowił własność prywatną, nabytą przez prefekta gimnazjum Jana Melichera, po którym odziedziczyła go córka, Szczerbińska, a po niej Teofil Czykiel (ojciec Waleriana), emerytowany dyrektor szkoły z Krosna, z bratem.
Obok zabytkowej fasady projektu Tylmana z Gameren w budynku szkoły na uwagę zasługują sklepienia kolebkowo-lunetowe z epoki baroku.
Zachowały się zbiory przyrodnicze z drugiej połowy XIX w. W muzeum – klasopracowni historycznej znajdują się zbiory ikonograficzne, dokumenty i eksponaty dotyczące dziejów szkoły. Liceum posiada kolekcję sztandarów. W gabinecie dyrektorskim znajduje się galeria olejnych portretów wybitnych nauczycieli i wychowanków szkoły. Pomieszczenia te ozdabiają repliki lamp wiedeńskiej firmy braci Brinner z XIX w.
Działalność kulturalna nie ograniczała się do murów szkoły i zaowocowała szeregiem inicjatyw na rzecz miasta i społeczności Rzeszowa. Utworzono klub sportowy „Resovia”. dano początek działalności stowarzyszeniu „Lutnia” i teatru amatorskiego „Reduta” oraz muzeum. Po II wojnie światowej szkoła przyczyniła się do rozwoju wyższych uczelni w Rzeszowie, przekazując im swój liczący 24 000 woluminów księgozbiór i udostępniając bursę imienia ks. Feliksa Dymnickiego filii UMCS.
Na kanwie własnych doświadczeń szkolnych absolwent gimnazjum Józef Bieniasz napisał powieść pt. "Edukacja Józia Barącza" (1933).
Szkoła należy do Towarzystwa Szkół Twórczych oraz Klubu Najstarszych Szkół w Polsce. Prowadzi klasy autorskie (informatyka, menedżerska itp.). Liceum wydaje co roku „Sprawozdanie Dyrekcji I LO w Rzeszowie”. publikuje zbiorki poezji uczniów i wychowanków, posiada literaturę o swoich dziejach. Utrzymuje kontakty ze szkołami średnimi za granicą, m.in. z Klagenfurt am Wörthersee (Austria), Bielefeldu (Niemcy), Morpethu (Wielka Brytania). Co roku w szkole odbywa się Ogólnopolska Biesiada Poetycka oraz Festiwal Szkolnych Teatrów Obcojęzycznych.
Dyrektorzy.
Poniższy niepełny wykaz obejmuje rektorów (do 1760, 1778–1785), prefektów (1760–1778, 1785–1848) i dyrektorów z pełnym tytułem, sprawujących stanowisko dłużej niż rok.

</doc>
<doc id="434571" url="https://pl.wikipedia.org/wiki?curid=434571" title="Brytyjscy władcy Indii">
Brytyjscy władcy Indii



</doc>
<doc id="434574" url="https://pl.wikipedia.org/wiki?curid=434574" title="Kościół Świętej Rodziny w Zakopanem">
Kościół Świętej Rodziny w Zakopanem

Kościół Świętej Rodziny – rzymskokatolicki kościół parafialny, najstarsza, murowana świątynia Zakopanego. Znajduje się przy ul. Krupówki 1A.
Historia.
Fundamenty pod ten kościół położył w 1877 ks. Józef Stolarczyk. Świątynię wznoszono z górskiego, twardego kamienia w latach 1879–1896, dzięki ofiarności parafian i właściciela dóbr zakopiańskich hrabiego Władysława Zamoyskiego. Projekt kościoła wykonał architekt Józef Pius Dziekoński. Świątynia jest trójnawową bazyliką z transeptem, wieżą z dwoma wieżyczkami schodowymi od strony zachodniej oraz trzema kaplicami. Kościół parafialny pod wezwaniem Świętej Rodziny został konsekrowany 16 września 1899 przez biskupa krakowskiego Jana Duklana Puzynę.
Budynek wykonano w stylu neoromańskim. Wnętrze natomiast jest mieszanką stylów: neoromańskiego, zakopiańskiego Stanisława Witkiewicza oraz tzw. "sposobu zakopiańskiego". Ołtarz główny jest dziełem Kazimierza Wakulskiego. Ma formę tryptyku, w którego środku znajduje się rzeźba Świętej Rodziny, a z boku dwie sceny: Zwiastowania i Nawiedzenia św. Elżbiety. Ściany prezbiterium zdobi polichromia, przedstawiająca góralską interpretację Ośmiu Błogosławieństw. Polichromię kościoła i witraże malował Janusz Kotarbiński.
Elementem wykonanym całkowicie w stylu zakopiańskim jest przylegająca kaplica św. Jana Chrzciciela.
W latach 1935–1941 wikariuszem parafii był m.in. ks. Piotr Dańkowski, obecnie błogosławiony męczennik II wojny światowej.
7 czerwca 1997 odnowiony kościół odwiedził Jan Paweł II, spotykając się z dziećmi pierwszokomunijnymi z Zakopanego.

</doc>
<doc id="434576" url="https://pl.wikipedia.org/wiki?curid=434576" title="Dorota królewna duńska">
Dorota królewna duńska



</doc>
<doc id="434579" url="https://pl.wikipedia.org/wiki?curid=434579" title="Igor Janke">
Igor Janke

Igor Ziemowit Janke (ur. 27 października 1967 w Żaganiu) – polski dziennikarz, publicysta, autor książek. Prezes think tanku Instytut Wolności (od 2012).
Życiorys.
Dzieciństwo i młodość spędził w Gostyniu. Ukończył Liceum Ogólnokształcące im. Ziemi Gostyńskiej w Gostyniu. Jest absolwentem Wydziału Wiedzy o Teatrze Akademii Teatralnej im. Aleksandra Zelwerowicza. Był wiceprzewodniczącym samorządu studentów w PWST, w 1988 założył tam koło Niezależnego Zrzeszenia Studentów i został jego przewodniczącym.
Karierę dziennikarską zaczynał w reaktywowanym w 1989 tygodniku „Po prostu”, gdzie zajmował się tematyką kulturalną i polityczną. W 1990 zaczął pracę w „Życiu Warszawy”, gdzie najpierw był reporterem politycznym, potem pisał reportaże z Polski i świata do dodatku „Życie Ekstra”, a następnie kierował działem kultury. Przez rok pracował w wydawnictwie Świat Książki. Potem współpracował z dziennikiem „Życie” i był szefem działu publicystyki miesięcznika „Architektura”. W latach 1997–1998 był zastępcą redaktora naczelnego „Ekspresu Wieczornego”. Później przez pięć lat był redaktorem naczelnym Polskiej Agencji Prasowej, a potem publicystą i szefem działu politycznego „Rzeczpospolitej”.
Od maja 2006 pracował w tygodniku „Wprost”, pod koniec 2006 wrócił do „Rzeczpospolitej”. Od połowy października 2006 razem z żoną Bogną Janke stworzył Niezależne Forum Publicystów Salon24.pl, gdzie prowadzi swój blog. Prowadził programy „Powiększenie” oraz „Kuchnię polityczną” (oba w TVP3). Odszedł z TVP 28 lutego 2007 po odwołaniu Bronisława Wildsteina z funkcji prezesa TVP.
Od marca 2007 do maja 2010 prowadził wtorkowe wydanie „Poranka radia Tok FM”, z którego został zwolniony 14 maja 2010 przez redaktor naczelną Ewę Wanat.
Od września 2008 do czerwca 2009 prowadził codzienny program „Wydarzenia dnia” w TV Puls. Był gospodarzem programu „Minęła dwudziesta” w TVP Info.
Od 7 lutego 2011 do 28 listopada 2012 był także publicystą tygodnika „Uważam Rze”, z którego odszedł razem z większą częścią zespołu dziennikarskiego tego pisma w geście solidarności po odwołaniu redaktora naczelnego, Pawła Lisickiego. W 2012 z Janem Ołdakowskim i Dariuszem Gawinem założył think tank Instytut Wolności.
Z końcem września 2014 został felietonistą tygodnika „Do Rzeczy”. W latach 2013–2018 był partnerem i członkiem zarządu firmy doradczej Bridge. W latach 2018–2021 był partnerem w firmie doradczej R4S. Odszedł z firmy, gdy jego żona, Bogna Janke, została sekretarzem stanu w Kancelarii Prezydenta RP.
Od września 2021 tworzy autorski podcast "Układ otwarty".
Wydał książki "POPiSowa kronika upadku" (2009) i "Napastnik. Opowieść o Viktorze Orbánie" (2012). Fragment jego artykułu pt. "Nieznośna szybkość bloga", opublikowanego w listopadzie 2006 w „Rzeczpospolitej”, znalazł się na egzaminie maturalnym z języka polskiego (poziom podstawowy) w 2008.
W 2015 książka jego autorstwa pt. "Twierdza. Solidarność Walcząca" została nagrodzona w Konkursie „Książka Historyczna Roku”.
Odznaczenia.
W 2010 prezydent Lech Kaczyński odznaczył go Krzyżem Kawalerskim Orderu Odrodzenia Polski.

</doc>
<doc id="434581" url="https://pl.wikipedia.org/wiki?curid=434581" title="Walther von der Vogelweide">
Walther von der Vogelweide

Walther von der Vogelweide (ur. ok. 1170 najprawdopodobniej w Dolnej Austrii, zm. ok. 1230, najprawdopodobniej koło Würzburga) – minnesänger i poeta przypowieściowy ("Spruchdichter") tworzący w języku średniowysokoniemieckim. Uznawany za najwybitniejszego poetę niemieckiego przed Goethem.
Twórczość.
Obok utworów lirycznych i miłosnych Walther von der Vogelweide tworzył również utwory dla celów politycznych, sławiące hojność Fryderyka, króla Sycylii, w trakcie jego starań o objęcie tronu cesarza rzymskiego.
Dzieła (wybór).
W jego spuściźnie pozostaje 500 zwrotek w 90 piosenkach i 150 przypowieści.

</doc>
<doc id="434582" url="https://pl.wikipedia.org/wiki?curid=434582" title="Płynna nowoczesność">
Płynna nowoczesność



</doc>
<doc id="434584" url="https://pl.wikipedia.org/wiki?curid=434584" title="Kur bankiwa">
Kur bankiwa

Kur bankiwa, bankiwa ("Gallus gallus") – gatunek ptaka z rodziny kurowatych (Phasianidae), uważany za dzikiego przodka kury domowej. Udomowiony został ok. 8000 lat temu. Występuje w północno-wschodnich Indiach i południowo-wschodniej Azji.
Podgatunki i zasięg występowania.
Wyróżniono kilka podgatunków "G. gallus":
Forma udomowiona:
Morfologia.
Długość ciała samca 65–75 cm, z czego na ogon przypada 26–28 cm. Samica mierzy 42–46 cm, z czego ogon zajmuje 14–16 cm. Masa ciała samca wynosi około 1 kg, samicy – 0,8 kg. Z kur domowych najbardziej kura bankiwa przypominają zielononóżka kuropatwiana i niektóre kury liliputki.
Ekologia.
Kur bankiwa zamieszkuje dżunglę i gęste lasy o zwartym podszycie. Wczesnym rankiem ptaki wychodzą z gąszczu, by żerować w otwartych miejscach w lesie lub na śródleśnych polanach. Przebywają w grupach z jednym samcem i kilkoma lub kilkunastoma kurami. Pożywienie stanowią nasiona, owoce i owady.
Gniazdo to kupka listowia i trawy. Samica składa 8–12 jaj. Inkubacja trwa około 19 dni. Podobnie jak u kury domowej samiec nie zajmuje się ani inkubacją, ani opieką nad młodymi.
Status.
Międzynarodowa Unia Ochrony Przyrody (IUCN) uznaje kura bankiwę za gatunek najmniejszej troski (LC – "least concern") nieprzerwanie od 1988 roku. Trend liczebności populacji jest spadkowy.

</doc>
<doc id="434599" url="https://pl.wikipedia.org/wiki?curid=434599" title="Roman Wilkosz">
Roman Wilkosz

Roman Wilkosz (ur. 13 marca 1895 w Krakowie, zm. 26 kwietnia 1967 w Kalwarii Zebrzydowskiej) – polski malarz, projektant, nauczyciel i pedagog. Żołnierz wojsk austriackich i Legionów Polskich, walczył w I wojnie światowej i wojnie polsko-bolszewickiej.
Życiorys.
Roman Wilkosz urodził się w 13 marca 1895 roku, w rodzinie robotniczej. W latach 1908–1912 uczęszczał do Krajowej Szkoły Rzemiosł w Drohowyżu (w której w latach 1913–1914 był instruktorem). Po ukończeniu KSR pracował jako robotnik w krakowskiej fabryce mebli. Po wybuchu I wojny światowej został powołany do wojska austriackiego. Służył następnie w Legionach Polskich i uczestniczył w wojnie polsko–bolszewickiej. Wojsko opuścił w 1927 roku.
W 1929 roku ukończył Państwową Szkołę Przemysłu Artystycznego oraz Szkołę Specjalistyczną Architektury Wnętrz. Od 1 września 1930 roku pracował w Kalwarii Zebrzydowskiej jako nauczyciel Państwowej Szkoły Stolarskiej. W 1938 roku ukończył Akademię Sztuk Pięknych w Krakowie, jako student rysunku prof. Władysława Jarockiego oraz malarstwa prof. Teodora Axentowicza i prof. Wojciecha Weissa.
W okresie okupacji pracował jako nauczyciel i kierownik Szkoły Zawodowej Dokształcającej w Kalwarii. Po wojnie, od 10 lutego 1945 roku do śmierci w 1967 roku pełnił funkcję dyrektora szkoły, był inicjatorem jej rozbudowy. Dzięki niemu w 1963 roku placówka otrzymała nowy budynek, który jest wykorzystywany do dziś.
Od 1950 roku był członkiem nadzwyczajnym Związku Polskich Artystów Plastyków w Krakowie. Jego prace były wystawianie między innymi w Warszawie, Krakowie, Kalwarii i Wadowicach. Zmarł 26 kwietnia 1967 roku i został pochowany na cmentarzu w Kalwarii Zebrzydowskiej.

</doc>
<doc id="434600" url="https://pl.wikipedia.org/wiki?curid=434600" title="Drewno pierścieniowonaczyniowe">
Drewno pierścieniowonaczyniowe

Drewno pierścieniowonaczyniowe – drewno, w którym słój roczny jest wyraźnie widoczny. Wyróżnia się w nim dość porowate drewno wczesne, z licznymi naczyniami o znacznej średnicy i drewno późne, twarde i zbite, z nielicznymi małymi naczyniami. Naczynia w drewnie wczesnym ułożone są w kształcie pierścienia, a w późnym - zwykle w postaci plamek, punkcików i linii falistych, przebiegających najczęściej zgodnie ze słojem rocznym.
Wyraźne różnice między drewnem letnim a wiosennym widoczne są u: dębów, wiązów, jesionów, morw, robini, żarnowca, róży.

</doc>
<doc id="434601" url="https://pl.wikipedia.org/wiki?curid=434601" title="Liczba Bacona">
Liczba Bacona

Liczba Bacona – element folkloru związany z osobą amerykańskiego aktora Kevina Bacona.
Aktor Kevin Bacon zainspirował grę zwaną „sześć stopni od Kevina Bacona” (ang. "Six Degrees of Kevin Bacon"), której celem jest znalezienie przypisanej do danego aktora liczby Bacona.
Pomysłodawcy gry uznali, że aktor ten jest centralną postacią świata filmu. Mimo braku nominacji do Oscara, w filmach gra bezustannie od 1978 r. i wystąpił w tak wielu, że teoretycznie można go powiązać z każdym amerykańskim aktorem minionego wieku najwyżej sześcioma stopniami, stąd pochodzi nazwa sześć stopni od Kevina Bacona.
Liczbę Bacona określa się korzystając z poniższych reguł:
Weryfikacji filmów najczęściej dokonuje się za pośrednictwem IMDb.
Zgodnie z powyższym w IMDb istnieje 33773 aktorów posiadających nieskończoną liczbę Bacona, np.: Fred Ott. Zagrał jedynie w dwóch filmach i w każdym z tych filmów był jedynym aktorem, co zadaje kłam teorii o sześciu stopniach od Kevina Bacona, stwierdzającej, że każdy, kto kiedyś zagrał w dowolnym filmie, ma skończoną liczbę Bacona.
Większość aktorów charakteryzuje się liczbą Bacona równą 2 lub 3. Im większa jest liczba Bacona danego aktora, tym mniej wspólnego mają ze sobą obaj aktorzy.
Liczba Bacona w przemyśle filmowym jest elementem odpowiadającym liczbie Erdősa w matematyce. Uważano, że Paula Erdősa charakteryzuje liczba Bacona równa 4, ze względu na występ w filmie "N is a Number: A Portrait of Paul Erdős"), gdzie zagrał siebie samego, jednak jak się okazało chodziło o kogoś innego o tym samym nazwisku.
Bacon nie jest aktorem najbardziej powiązanym z innymi aktorami. Według strony internetowej Oracle of Bacon, ten honor przypada Rodowi Steigerowi. W społeczności aktorskiej, średnia liczba Steigera jest równa 2,679. Średnia liczba Bacona równa się 2,946.
Według Oracle of Bacon at Virginia:
"Około 12% aktorów nie może zostać powiązanych z resztą, ze względu na to, że grali jedynie w produkcjach telewizyjnych lub innych produkcjach, których baza danych Oracle nie zawiera, lub nie pojawili się na ekranie wspólnie z żadnym aktorem z Hollywood."
Aktorów, którzy maja nieokreśloną (lub nieskończoną) liczbę Bacona, co oznacza że nie mogą być w żaden sposób powiązani z Baconem, jest bardzo niewielu. W grudniu 2005 roku było 9692 takich aktorów w bazie IMDb, co w porównaniu do całkowitej liczby 418 468 aktorów stanowi około 2,3%.
Rozwinięciem idei liczby Bacona jest liczba Erdősa-Bacona.

</doc>
<doc id="434603" url="https://pl.wikipedia.org/wiki?curid=434603" title="Drewno rozpierzchłonaczyniowe">
Drewno rozpierzchłonaczyniowe

Drewno rozpierzchłonaczyniowe – drewno, w którym brak jest wyraźnego podziału słoja na drewno wczesne i drewno późne. Naczynia w różnych częściach mają podobną średnicę, rozsiane równomiernie na całej powierzchni słoja. Granica między drewnem wczesnym a późnym słabo widoczna lub niewidoczna.
Nieznaczne różnice między drewnem letnim a wiosennym są charakterystyczne dla: brzozy, olchy, graba, osiki, klony, buka, lipy, topole, wierzby, jabłonie, wiśni, czereśni, śliwy, gruszy, berberysu, kruszyny, szakłaki, derenia, jarzębu, leszczyny, kaliny, bzu, trzmieliny. Orzech uznawany jest za przejściowy między rozpierzchłonaczyniowymi a pierścieniowonaczyniowymi.

</doc>
<doc id="434607" url="https://pl.wikipedia.org/wiki?curid=434607" title="ECCO">
ECCO

ECCO Sko A/S – duńskie przedsiębiorstwo zajmujące się produkcją obuwia, założone w 1963 roku w Bredebro przez Karla Toosby.
Obecnie posiada ponad 3000 sklepów na całym świecie, w których są sprzedawane buty męskie, damskie i dziecięce. Firma wytwarza około 12 milionów par butów rocznie w fabrykach zlokalizowanych w:

</doc>
<doc id="434608" url="https://pl.wikipedia.org/wiki?curid=434608" title="Liczba Kevina Bacona">
Liczba Kevina Bacona



</doc>
<doc id="434611" url="https://pl.wikipedia.org/wiki?curid=434611" title="Jakub Jasiński (lekarz)">
Jakub Jasiński (lekarz)

Jakub Jasiński (ur. 1791 w Warszawie, zm. 30 listopada 1855 w Warszawie) – lekarz polski, fizyk miejski Warszawy.
Uczęszczał do liceum w Warszawie, następnie studiował na Akademii Medyko-Chirurgicznej, gdzie w 1814 uzyskał stopień doktora medycyny i chirurgii. W latach 1816–1817 pracował jako fizyk powiatu lipnowskiego. Później prowadził praktykę chirurgiczną w Warszawie, od 1828 był członkiem Towarzystwa Lekarskiego Warszawskiego. W 1823 został nobilitowany, otrzymał herb Złotowąż.
W czasie powstania listopadowego pracował w warszawskich szpitalach Św. Łazarza i Ujazdowskim. Za działalność lekarską został odznaczony Złotym Krzyżem Orderu Virtuti Militari (4 listopada 1831). Po powstaniu pozostał w Warszawie, gdzie w 1834 objął stanowisko fizyka miejskiego. Pracował także jako inspektor Urzędu Lekarskiego. Brał aktywny udział w walce z epidemią cholery w 1836, 1837, 1848 i 1852.
Ogłosił szereg prac poświęconych tematyce medyczne w czasopismach polskich i niemieckich. Jego synem był Stanisław, rejent i działacz kulturalny, wnukami m.in. Roman (lekarz), Kazimierz (adwokat i literat) oraz Feliks (inżynier konstruktor, profesor w Instytucie Inżynierów Komunikacji w Petersburgu). Spoczywa na cmentarzu Powązkowskim w Warszawie (kwatera 8-3-21).
Członkowie rodu Jasińskich nadal żyją w Warszawie/Jabłonnie.

</doc>
<doc id="434614" url="https://pl.wikipedia.org/wiki?curid=434614" title="Krwawnik kichawiec">
Krwawnik kichawiec

Krwawnik kichawiec ("Achillea ptarmica" L.) – gatunek rośliny z rodziny astrowatych. Występuje dziko w niemal całej Europie z wyjątkiem jej południowych krańców. Zawleczony do Ameryki Północnej. W Polsce rozpowszechniony na Pomorzu Zachodnim, Ziemi Lubuskiej i Dolnym Śląsku, poza tym rozproszony lub rzadki.
Biologia i ekologia.
Bylina, hemikryptofit. Występuje w wilgotnych zaroślach i łąkach, nad trawiastymi brzegami wód. W klasyfikacji zbiorowisk roślinnych gatunek charakterystyczny dla O. "Molinietalia". Kwitnie od lipca do września. Liczba chromosomów 2n = 18.
Uprawa.
Roślina całkowicie wytrzymała na mróz (strefy mrozoodporności 3-9). Łatwa w uprawie, rośnie na każdej glebie, ale preferuje stanowiska słoneczne i suche. Wytwarza kłącza, za pomocą których szybko się rozrasta. Rozmnaża się przez podział bryły korzeniowej bardzo wczesną wiosną. Po przekwitnięciu należy usuwać kwiatostany. Pędy można zostawić na zimę, ale wiosną należy je silnie przyciąć.

</doc>
<doc id="434615" url="https://pl.wikipedia.org/wiki?curid=434615" title="Pożar w szpitalu psychiatrycznym">
Pożar w szpitalu psychiatrycznym



</doc>
<doc id="434617" url="https://pl.wikipedia.org/wiki?curid=434617" title="Samuel Korsak">
Samuel Korsak

Samuel Korsak herbu Lis (ur. 1745, zm. 1794) – pułkownik husarski wojsk litewskich, członek Komisji Skarbowej Rzeczypospolitej Obojga Narodów, członek Rady Najwyższej Rządowej Litewskiej, członek konfederacji targowickiej.
Życiorys.
Razem z Tadeuszem Reytanem i Stanisławem Bohuszewiczem był inicjatorem próby niedopuszczenia do rozpoczęcia obrad Sejmu Rozbiorowego w dniu 19 kwietnia 1773, na którym uchwalono I rozbiór Polski. Rosyjskiemu posłowi nadzwyczajnemu i ministrowi pełnomocnemu Stackelbergowi, namawiającemu go na przystąpienie do zawiązywanej naprędce konfederacji Ponińskiego oświadczył: 
Jako poseł nowogródzki był przedstawicielem opozycji. Zginął w Warszawie na Pradze w 1794 roku, walcząc przeciwko wojskom rosyjskim.
W 1789 został kawalerem Orderu Świętego Stanisława.

</doc>
<doc id="434621" url="https://pl.wikipedia.org/wiki?curid=434621" title="Szkło klejone">
Szkło klejone

Szkło klejone (tzw. szkło wielowarstwowe lub laminowane) – rodzaj szkła bezpiecznego, powstającego w wyniku łączenia dwóch lub więcej tafli szkła płaskiego za pomocą specjalnej folii, drutu lub żywicy. Szkło takie nie rozsypuje się po rozbiciu, a w miejscu uderzenia powstaje splot promieniście rozchodzących się pęknięć. Stopień wytrzymałości tych szyb określają klasy O1, O2 – chroniące tylko przed zranieniem – oraz P1, P2 – bardziej odporne na zniszczenie i stanowiące pewne utrudnienie przy próbie ich sforsowania.
Najpopularniejsze szyby bezpieczne (laminowane) są zbudowane z dwóch tafli szkła i jednej lub dwóch warstw folii PVB. Oznacza się je za pomocą odpowiednich kodów. Np. 33.1 to szyba klasy O2 zbudowana z dwóch tafli szkła, każda grubości 3 mm, i jednej warstwy folii, a 44.2 to szyba klasy P2 złożona z dwóch tafli 4-mm i dwóch warstw folii PVB.
Stosując odpowiedni rodzaj żywicy lub folii można uzyskać szyby:

</doc>
<doc id="434622" url="https://pl.wikipedia.org/wiki?curid=434622" title="Gliceriusz (imię)">
Gliceriusz (imię)

Gliceriusz — imię męskie pochodzenia greckiego. Wywodzi się od słowa "glykys" oznaczającego słodycz. Forma oboczna — Glicery. Wśród patronów - św. Gliceriusz, kapłan († III–IV wiek).
Gliceriusz imieniny obchodzi 15 lutego, 20 września i 21 grudnia.
Znane osoby noszące to imię: 
Żeński odpowiednik: Gliceria

</doc>
<doc id="434623" url="https://pl.wikipedia.org/wiki?curid=434623" title="Chrząszcze drapieżne">
Chrząszcze drapieżne

Chrząszcze drapieżne (Adephaga) – drugi pod względem liczebności podrząd chrząszczy (Coleoptera). Obejmuje około 40 tys. gatunków, z czego 672 odnotowano w Polsce.
Przedstawiciele Adephaga występują w różnych środowiskach. Większość prowadzi drapieżniczy tryb życia. Odżywiają się owadami, pierścienicami i ślimakami. Tylko nieliczne przeszły wtórnie na pokarm roślinny.
Ciało dorosłych osobników jest zwykle wydłużone, grzbiet wypukły. Zazwyczaj mają dobrze zaznaczone szwy notopleuralne na spodniej stronie przedplecza. Tylne skrzydła niektórych Adephaga są zredukowane, zachowują jednak przynajmniej kilka żyłek poprzecznych.
Rodziny.
oraz kilka rodzin wymarłych.

</doc>
<doc id="434625" url="https://pl.wikipedia.org/wiki?curid=434625" title="Glicery">
Glicery



</doc>
<doc id="434626" url="https://pl.wikipedia.org/wiki?curid=434626" title="Galabija">
Galabija

Galabija, dżalabija (z arab. "dżallabijja") – tradycyjna szata mężczyzn arabskich.
Szerokie, luźne okrycie noszone przez arabskich mężczyzn. Przypomina nieco europejską koszulę nocną.
Zwykle biała, odbijająca promienie słoneczne, lecz zdarzają się też bogato zdobione różnego rodzaju cekinami.

</doc>
<doc id="434627" url="https://pl.wikipedia.org/wiki?curid=434627" title="Umar al-Muchtar">
Umar al-Muchtar

Umar al-Muchtar (arab. عمر المختار, ur. 1862 w Zawijat Dżanzur, zm. 16 września 1931 w Suluk k. Bengazi) − mudżahedin, przywódca powstania przeciwko włoskiej okupacji (1912-1935), bohater narodowy Libii.
Życiorys.
Umar al-Muchtar pochodził z plemienia Minifa, które przybyło do Libii z terenów obecnej Arabii Saudyjskiej ok. VIII wieku, w trakcie kolonizacji Afryki Północnej przez Arabów. Zajmował się nauczaniem Koranu.
28 września 1911 roku Włochy pod pretekstem ochrony swoich obywateli w Afryce Północnej wypowiedziały wojnę Imperium Osmańskiemu, po czym 1 października 1911 zajęły Trypolis, a następnie zaczęły stopniowo wypierać Turków najpierw z terenów Trypolitanii, Cyrenajki i Fazzanu. Wybuch I wojny bałkańskiej w 1912 roku ostatecznie zniweczył szanse Turcji na utrzymanie panowania na tym terenie i w 1912 roku, na mocy traktatu pokojowego w Lozannie, teren oficjalnie włączono do Włoch.
Przeciwko Włochom wystąpiła jednak znaczna część miejscowej ludności i w 1912 roku rozpoczęły się walki partyzanckie mudżahedinów pod wodzą Umar al-Muchtara. Dowodzeni przez al-Muchtara partyzanci działali głównie w rejonie Gór Zielonych w Cyrenajce. Ukształtowanie terenu, liczne groty i jaskinie oraz taktyka polegająca na wciąganiu włoskich jednostek w zasadzki, atakowaniu włoskich posterunków i przecinaniu linii zaopatrzeniowych oraz komunikacyjnych spowodowały, że walki regularnej armii włoskiej z partyzantami trwały ponad 20 lat.
W celu zdławienia powstania Włosi utworzyli na terenie Libii obozy koncentracyjne, w których przetrzymywano łącznie około 125.000 osób, głównie mężczyzn. Celem tych działań było odebranie al-Muchtarowi wsparcia materialnego i osobowego ze strony miejscowej ludności arabskiej oraz powstrzymanie wzrostu liczebności jego oddziałów.
W 1931 roku, podczas bitwy z oddziałami włoskimi, Umar al-Muchtar został okrążony i pojmany. 15 września sąd wojskowy w Bengazi skazał go na karę śmierci przez powieszenie. Wyrok został wykonany publicznie następnego dnia na terenie obozu koncentracyjnego w Suluk, 50 km na południowy wschód od Bengazi.
Śmierć Umara al-Muchtara poważnie osłabiła mudżahedinów i doprowadziła do stopniowego ograniczania libijskiego oporu przeciw włoskiej kolonizacji oraz ostatecznego zakończenia walk partyzanckich w 1935 roku.
Umar al-Muchtar jest uważany za bohatera narodowego Libii. Jego imieniem nazwane są główne ulice w Trypolisie i Bengazi, a jego podobizna znajduje się na banknocie o nominale 10 dinarów. Historia ostatnich lat jego walki o niepodległość Libii stała się też kanwą scenariusza do filmu "Lion of the Desert" (1981) w reżyserii Mustafy al-Akkada. W postać głównego bohatera wcielił się Anthony Quinn.

</doc>
<doc id="434630" url="https://pl.wikipedia.org/wiki?curid=434630" title="Mitsubishi Colt">
Mitsubishi Colt

Mitsubishi Colt – samochód osobowy japońskiego koncernu Mitsubishi Motors w latach 1984–2012 oraz ponownie od 2023. Początkowo zaliczano go do segmentu C; był odmianą hatchback modelu Lancer. Szósta generacja była natomiast zaliczana do segmentu B. Sprzedawano go również jako Mitsubishi Mirage. W 2023 roku zaprezentowana zostanie siódma generacja modelu po ponad 10-letniej przerwie.
Pierwsza generacja (1978–1984).
Pierwsza generacja Mitsubishi Colt została zaprezentowana na Międzynarodowym Salonie Samochodowym w Genewie w lutym 1978 roku. Do sprzedaży samochód trafił w grudniu tego samego roku. W Polsce samochód nie był sprzedawany. Niebywałymi zaletami tego samochodu były niezawodność, przestronność i bardzo dobry stosunek ceny do jakości.
Druga generacja (1984–1988).
W 1984 roku została zaprezentowana druga generacja Colta. Dostępny był w trzech wersjach silnikowych. Model był 3-drzwiową odmianą trzeciej generacji Lancera. Hatchback był dostępny w czterech wariantach silnikowych, po raz pierwszy z silnikiem Diesla. 1,5-litrowy silnik benzynowy był dostępny z reczną skrzynią oraz w wersji automatycznej. W USA model nosił nazwę Dodge Colt.
Silniki.
Benzynowe:
Diesel:
Trzecia generacja (1988–1992).
Colt III kod nadwozia C5xA został zaprezentowany w 1987 roku. Również ten model był 3-drzwiową generacją Lancera. Pierwszy raz w historii model był oferowany z ABS oraz ze wspomaganiem kierownicy. Od tej generacji Colt był już oferowany w Polsce. Występował również pod nazwami Mirage na rynkach poza Europą oraz Dodge Colt, Plymouth Colt i Eagle Summit w USA i Kanadzie.
Najmocniejsza wersja silnikowa występowała na rynku Japońskim i nosiła nazwę Mitsubishi Mirage Cyborg R Turbo. Silnik 4G61T o pojemności 1.6 litra z dwoma wałkami rozrządu w głowicy i 16 zaworami wyposażony w Intercooler osiągał moc 160 KM. Powstawała również wersja z napędem na 4 koła tego samochodu.
Produkowane modele to:
Tylko w USA:
Tylko w Japonii
Czwarta generacja (1992–1995).
Czwarta generacja Colta została zaprezentowana na Międzynarodowym Salonie Samochodowym w Paryżu w 1992. I tym razem model jest odmianą Lancera. Jako Proton Satria model był produkowany do 2005 w Malezji. W modelu tym w końcowym okresie produkcji zaczęto stosować poduszki powietrzne, istniała wersja GTi (1.8 DOHC) oraz 4x4 (1.6) produkowana na eksport do Szwajcarii, była także dwudrzwiowa wersja sedan sprzedawana głównie w USA jako Mitsubishi Mirage, w Japonii tylko jako Mirage. Istnieje także japońska odmiana Mirage Cyborg dysponująca wolnossącym wysokoobrotowym silnikiem 1.6 DOHC MIVEC o mocy 175KM.
Wyposażenie (wybrane):
Najmocniejsza wersja europejska GTi charakteryzuje się dużą mocą oraz niedużym zapotrzebowaniem na paliwo. Silnik o mocy 140KM pozwala rozpędzić się do pierwszej setki w czasie ok. 7,6 s i rozpędzić do prędkości ok. 210 km/h. Niska masa w połączeniu z mocnym silnikiem czyni z Colta GTi prawdziwego hot hatcha (skrót od hot hatchback).
Piąta generacja (1996–2003).
Piąta generacja Colta została zaprezentowana na Międzynarodowym Salonie Samochodowym we Frankfurcie nad Menem w 1995 roku. Została opracowana na czwartej generacji. Był to ostatni Colt segmentu C, a także ostatnia generacja Colta produkowana jedynie w Japonii (później Mitsubishi otworzyło produkcję w Holandii). W Japonii sprzedawany jako Mirage, tak jak jego poprzednik.
Szósta generacja (2004–2012).
Szósta generacja Colta została zaprezentowana na Międzynarodowym Salonie Samochodowym w Genewie w 2003. Była wielkim przełomem. Był to pierwszy Colt segmentu B, oferowano go również jako CZC. Został całkowicie opracowany przez europejskich stylistów. Wyłącznie w Japonii oferowano go również jako Mitsubishi Colt Plus, który był jego przedłużoną wersją. Od 2004 roku produkcja Colta na rynek europejski ruszyła w holenderskiej fabryce NedCar, należącej do Mitsubishi Motors. Natomiast wersja CZC we Włoszech.
Model powstał w kooperacji z Daimlerem-Chryslerem na płycie podłogowej Smarta ForFour.
Facelifting.
Mitsubishi Colt VI generacji po faceliftingu został zaprezentowany na Międzynarodowym Salonie Samochodowym w Paryżu w 2008. Model wykorzystuje kierunek stylizacyjny Jet Fighter, który zapoczątkował Mitsubishi Lancer VIII. Zmieniono kompletnie przód, tył. Wnętrze zmodernizowano tylko w lekkim stopniu.
Colt szóstej generacji był ostatnim wcieleniem tego modelu i jak na razie modelem Mitsubishi oferowanym pod tą nazwą.
Koniec produkcji i dalsze losy.
W 2012 roku zadebiutował następca modelu, który otrzymał nową, ale dobrze znaną w poprzednim stuleciu nazwę - Mirage. W Europie model z powodów problemów marki Mitsubishi z prawami do nazwy "Mirage" otrzyma nazwę Space Star, nie mającą jednak nic wspólnego z nieprodukowanym już minivanem pod tą samą nazwą. W kwietniu 2022 powrót Colta został ogłoszony. Samochód będzie bliźniaczą odmianą Renault Clio oraz będzie z nim razem produkowany w tureckiej w Bursie. Jego światowy debiut jest planowany na jesień 2023.

</doc>
<doc id="434631" url="https://pl.wikipedia.org/wiki?curid=434631" title="Stomachion">
Stomachion

Stomachion, zwany też "loculus Archimedius" (po łacinie: "pudełko Archimedesa") – starogrecka łamigłówka i gra składająca się z 14 elementów, z których należy złożyć kwadrat lub inny, z góry założony kształt. Przypomina bardzo chiński tangram, który jest złożony jednak z tylko 7 elementów.
Człowiekiem, który jako pierwszy obliczył, na ile sposobów można to zrobić, był według legend Archimedes. Tekst Archimedesa został odnaleziony na palimpseście pod modlitwami i był odczytywany na początku XXI wieku oraz poddany konserwacji.
W 2003 roku Bill Cutler podał 536 sposobów ułożenia stomachionu w kwadrat.

</doc>
<doc id="434632" url="https://pl.wikipedia.org/wiki?curid=434632" title="Onezym">
Onezym

Onezym – imię męskie pochodzenia greckiego. Wywodzi się od słowa "onesimos" oznaczającego „korzystny, pożyteczny”.
Onezym imieniny obchodzi 15 lutego i 16 lutego.
Znane osoby noszące imię Onezym:

</doc>
<doc id="434634" url="https://pl.wikipedia.org/wiki?curid=434634" title="Teogenes">
Teogenes

Teogenes – imię męskie pochodzenia greckiego. Oznacza "pochodzący od Boga". Wśród patronów tego imienia – m.in. św. Teogenes, zm. w 320 roku.
Teogenes imieniny obchodzi 3 stycznia, 26 stycznia i 15 lutego.

</doc>
<doc id="434638" url="https://pl.wikipedia.org/wiki?curid=434638" title="Krzysztof Stanowski (ur. 1959)">
Krzysztof Stanowski (ur. 1959)

Krzysztof Piotr Stanowski (ur. 12 kwietnia 1959 w Lublinie) – polski działacz harcerski i społeczny, urzędnik państwowy i samorządowy, działacz opozycji demokratycznej w okresie PRL, więzień polityczny.
W latach 1989–1990 pierwszy naczelnik Związku Harcerstwa Rzeczypospolitej, w latach 2007–2010 podsekretarz stanu w Ministerstwie Edukacji Narodowej, w latach 2010–2012 podsekretarz stanu w Ministerstwie Spraw Zagranicznych, w latach 2012–2017 prezes zarządu Fundacji Solidarności Międzynarodowej, od 2017 dyrektor Centrum Współpracy Międzynarodowej w Lublinie.
Życiorys.
Syn Adama Stanowskiego. Ukończył studia z zakresu historii na Wydziale Nauk Humanistycznych Katolickiego Uniwersytetu Lubelskiego.
Do harcerstwa przystąpił się w połowie lat 70. Był drużynowym w Szczepie Drużyn ZHP Nieprzetartego Szlaku „Zawisza” w Lublinie. Współtwórca i członek władz Niezależnego Ruchu Harcerskiego.
Po wprowadzeniu stanu wojennego działacz podziemnych struktur NSZZ „Solidarność”, w latach 1982–1984 członek Tymczasowej Komisji Koordynacyjnej w Regionie Środkowo-Wschodnim związku. Był redaktorem Niezależnego Wydawnictwa Harcerskiego oraz czasopisma „Bratnie Słowo”. Z powodów politycznych represjonowany i zatrzymywany. W styczniu 1984 tymczasowo aresztowany za prowadzoną niejawną działalność związkową, zwolniony został w lipcu tegoż roku na mocy amnestii.
Od października 1988 przewodniczył Komisji Porozumiewawczej Niezależnych Środowisk i Organizacji Harcerskich. Współzałożyciel Związku Harcerstwa Rzeczypospolitej, w latach 1989–1990 pierwszy naczelnik, a następnie sekretarz generalny tej organizacji.
Od 1989 związany z Fundacją „Edukacja dla Demokracji”, w latach 2001–2007 zajmował stanowisko jej prezesa. Jest autorem programów szkoleniowych i publikacji poświęconych edukacji obywatelskiej i pracy organizacji pozarządowych. Przeprowadził kilkaset warsztatów i seminariów na terenie Polski oraz Europy Wschodniej, Zakaukazia i Azji Centralnej. Współtworzył Grupę Zagranica, stanowiącą porozumienie polskich organizacji pozarządowych działających poza granicami kraju. Był inicjatorem i współtwórcą Education for Democracy International Network, międzynarodowej sieci niezależnych organizacji obywatelskich działających w sferze edukacji obywatelskiej w krajach Europy Wschodniej i Azji Centralnej. Do listopada 2007 był wiceprzewodniczącym komitetu sterującego World Movement for Democracy. Od 1999 członek polskiego oddziału organizacji Ashoka.
Od 26 listopada 2007 do 9 kwietnia 2010 zajmował stanowisko podsekretarza stanu w Ministerstwie Edukacji Narodowej. W latach 2008–2010 pełnił funkcję wiceprzewodniczącego Rady Polsko-Niemieckiej Współpracy Młodzieży. Koordynator Europejskiego Roku Kreatywności i Innowacji 2009 w Polsce. 15 września 2010 został przez premiera Donalda Tuska powołany na podsekretarza stanu w Ministerstwie Spraw Zagranicznych, przejmując obowiązki Pawła Wojciechowskiego. Powierzono mu odpowiedzialność w MSZ m.in. za współpracę rozwojową. Współtworzył projekt przyjętej w 2011 ustawy o współpracy rozwojowej. Sygnatariusz porozumienia międzysektorowego o edukacji globalnej, współinicjator utworzenia Europejskiego Funduszu na rzecz Demokracji. 12 stycznia 2012 został odwołany ze stanowiska w MSZ.
W latach 2012–2017 pełnił funkcję prezesa zarządu Fundacji Solidarności Międzynarodowej. Od 2013 współorganizator polskiej pomocy dla Ukrainy, m.in. wsparcia dla służb medycznych Euromajdanu, niezależnych mediów i uchodźców wewnętrznych. Autor i inicjator licznych apeli na rzecz solidarności z Ukrainą. W 2014 współzałożyciel i członek Komitetu Obywatelskiego Solidarności z Ukrainą (KOSzU), w 2022 został jego sekretarzem generalnym. Od 2017 członek Grupy Polsko-Ukraińskiego Dialogu, był też członkiem Polsko-Ukraińskiego Forum Partnerstwa. Współtwórca akcji „Płomień Braterstwa” Programowego Ruchu Odkrywców ZHP oraz ukraińskiej organizacji skautowej Płast.
W 2017 objął stanowisko dyrektora Centrum Współpracy Międzynarodowej Urzędu Miasta Lublin.

</doc>
<doc id="434639" url="https://pl.wikipedia.org/wiki?curid=434639" title="Dalmacjusz (imię)">
Dalmacjusz (imię)

Dalmacjusz – imię męskie pochodzenia łacińskiego, oznaczające "pochodzący z Dalmacji". 
Dalmacjusz imieniny obchodzi: 
Dalmacjusz w innych językach:
Znane osoby noszące imię Dalmacjusz:
Zobacz też:

</doc>
<doc id="434640" url="https://pl.wikipedia.org/wiki?curid=434640" title="Dalmacy">
Dalmacy



</doc>
<doc id="434641" url="https://pl.wikipedia.org/wiki?curid=434641" title="Fatima (córka Mahometa)">
Fatima (córka Mahometa)

Fatima bint Muhammad (, ur. pomiędzy 600 a 615, zm. 632) – córka proroka Mahometa i jego żony Chadidży. W 625 poślubiła kuzyna swego ojca, Alego, ostatniego kalifa prawowiernego i pierwszego imama. Została matką Husajna, Hasana, Moszina i Zajnab. Członek rodziny Mahometa. Potomkowie Mahometa i wszyscy imamowie wywodzą się od niej i Alego.
Dynastia Fatymidów wzięła swą nazwę od jej imienia. Zaliczana jest do „czterech niezrównanych kobiet muzułmanów” obok Asiji, Marii i swej matki Chadidży.
Tytuły.
W świecie muzułmańskim (szczególnie szyickim) Fatima określana jest różnymi tytułami, m.in.:
Życiorys.
Urodzona w kilka lat po pierwszych objawieniach Koranu. Miała trzy przybrane siostry; Zajnab, Rukajja, i Umm Kultum, zaadoptowane przez Chadidżę po śmierci ich matki, Hali. Wbrew panującym tradycjom, aby dzieckiem po urodzeniu zajmowała się mamka, Mahomet osobiście się nią zajmował, wychowując w wielkiej miłości. Wielu towarzyszy Mahometa, uwzględniając Abu Bakra i Umara, starało się poślubić Fatimę, lecz Mahomet odrzucił ich, mówiąc Alemu, że Bóg nakazał właśnie jemu ją oddać. Po śmierci ojca Fatima znalazła się w centrum politycznej zawieruchy odnośnie do tego, kto powinien być następcą Mahometa. Abu Bakr samoczynnie ogłosił się kalifem i wezwał Alego, aby ten uznał jego sukcesję. Gdy Ali odmówił, twierdząc, iż sukcesja po ostatnim proroku przebiega od jego najbliższej rodziny, a Ali został do tej roli namaszczony przez samego Mahometa, Abu Bakr i Umar wysłali siły zbrojne do jego domu pod pretekstem uzyskania "fadaku" (kraina zostawiona w spadku Fatimie przez Mahometa). Gdy Ali odmówił, Umar wyłamał drzwi do domu, które, przygniatając Fatimę do ściany, połamały jej żebra, doprowadzając także do poronienia Moszina, co ostatecznie zakończyło się jej śmiercią. Według narracji sunnickich i szyickich Fatima umarła w złości na Abu Bakra oraz poprosiła Alego, aby ten ją pochował w sekrecie (tak by Abu Bakr i jego stronniccy nigdy nie odnaleźli jej grobu). Lesley Hazleton pisał:
Mimo że poligamia jest dozwolona w islamie, Ali nie poślubił żadnej innej kobiety aż do śmierci Fatimy.

</doc>
<doc id="434642" url="https://pl.wikipedia.org/wiki?curid=434642" title="Górnik Jastrzębie-Zdrój">
Górnik Jastrzębie-Zdrój



</doc>
<doc id="434644" url="https://pl.wikipedia.org/wiki?curid=434644" title="Komercja">
Komercja



</doc>
<doc id="434648" url="https://pl.wikipedia.org/wiki?curid=434648" title="Pływakowate">
Pływakowate

Pływakowate (Dytiscidae) – rodzina owadów z rzędu chrząszczy należąca do grupy chrząszczy wodnych.
Przedstawiciele z tej rodziny to najlepsi pływacy wśród słodkowodnych bezkręgowców. Ich bliskimi krewniakami są biegaczowate. Najwięcej gatunków żyje w stojących słodkich wodach, a nieliczne tylko żyją w mocno natlenionych górskich strumieniach. Liczne gatunki żyją w słonawych kałużach porośniętych mangrowcami na koralowych wyspach. Ich budowa doskonale przystosowana do wodnego trybu życia wyraźnie odbiega od budowy innych chrząszczy. Wydłużone ciało owalnego kształtu jest grzbieto-brzusznie spłaszczone. Dzięki natłuszczaniu go przez liczne gruczoły oleistą wydzieliną znakomicie odpycha wodę. Tylne szerokie, spłaszczone i pokryte w końcowych członach gęstymi, długimi włoskami odnóża pełnią rolę wioseł służących do poruszania się. Oddychają pod wodą dzięki powietrzu atmosferycznemu zgromadzonemu w postaci pęcherzyka, który przechowują pod pokrywami blisko otworu oddechowego. Co jakiś czas muszą podpływać do powierzchni i odnawiać zapas tlenu. Rozmiary przedstawicieli rodziny wahają się od 2 mm do ponad 40 mm długości.
Zarówno owady dorosłe jak i larwy są drapieżnikami. Ich ofiarami padają drobne zwierzęta wodne. Największe mogą atakować kijanki, małe rybki i płazy. Larwy czekają nieruchomo aż potencjalna zdobycz podejdzie dostatecznie blisko, by wtedy chwycić ją i przebić spiczastymi kleszczami żuwaczek. Przez kanaliki w żuwaczkach wpływa do ciała uchwyconej ofiary z jelita larwy żółtobrązowa ciecz z enzymami, która szybko ją paraliżuje i zabija, a następnie rozpuszcza wewnętrzne organy w płynną masę. Tak przygotowana wstępnie przetrawiona papka jest wsysana z powrotem przez kanaliki w żuwaczkach.
Często spotykany gatunek w Polsce to pływak żółtobrzeżek ("Dytiscus marginalis").

</doc>
<doc id="434651" url="https://pl.wikipedia.org/wiki?curid=434651" title="Osiedle Kormoran">
Osiedle Kormoran

Kormoran – osiedle (jednostka pomocnicza gminy), stanowiące część oficjalnego podziału administracyjnego Olsztyna. Drugie pod względem liczby ludności i gęstości zaludnienia osiedle Olsztyna. Zabudowę stanowią głównie 11-piętrowe wielkopłytowce budowane w latach 70., 80. i wczesnych latach 90. XX wieku, w kilku miejscach zabudowa blokami 4-piętrowymi.
Z osiedla Kormoran pochodzą olsztyńskie zespoły muzyczne: Vader, Wierni.
Komunikacja.
Ulice.
Główną ulicą osiedla jest ul. Dworcowa, przebiegająca w połowie swej długości przez osiedle Kormoran. Samo osiedle jest zawarte między ulicami: Pstrowskiego, Wyszyńskiego i Piłsudskiego. Do centrum Olsztyna dostać się można zarówno ul. Żołnierską, która podobnie jak ul. Dworcowa przebiega w swej znacznej części przez Kormoran, jak i ul. Piłsudskiego.
Komunikacja miejska.
Przez teren osiedla przebiegają trasy 11 linii dziennych oraz jednej nocnej: 103, 105, 106, 107, 111, 113, 117, 120, 121, 131, 304 oraz N01, a nieopodal przebiegały również trasy linii 116, 126, 128 oraz 305. Pierwszy autobus MPK pojawił się na Kormoranie w 1968 roku. Był to pojazd linii numer 5, jeżdżący wówczas z Osiedla Mazurskiego do Dworca Głównego PKP.

</doc>
<doc id="434653" url="https://pl.wikipedia.org/wiki?curid=434653" title="Dakini">
Dakini

Dakini (sanskryt: trl. ḍākinī; (tyb. མཁའ་འགྲོ་མ་, Wylie: "mKha'-'gro-ma", ZWPY: "kanzhoima", wymowa: khandroma, dosł. "posłanka niebios") – w buddyzmie tybetańskim istota personifikująca żeńskie aspekty oświecenia. W tantrze personifikuje żeńską energię seksualną stanowiącą archetyp stworzenia.
W buddyzmie tantrycznym reprezentują one inspirujący impuls świadomości, który praktykującemu pomaga osiągnąć oświecenie. Dakinie przedstawiane są w formach łagodnych, na wpół gniewnych oraz gniewnych. Męscy odpowiednicy (albo partnerzy) dakiń są nazywani daka (skr.), wira (skr.), pało (tyb.), albo heruka.
Klasyfikacja.
Jest wiele różnych dakiń. Buddyzm tybetański wyróżnia np. Dakinie Mądrości, ich emanacje Dakinie Aktywności, Światowe Dakinie, Mięsożerne Dakinie, Dakinie Posłanniczki i inne. Mianem dakiń określa się też wszystkich żeńskich buddów (np. Wadźrajogini oraz Tara), praktykujące kobiety, które osiągnęły oświecenie, a w potocznym tybetańskim żony lamów. 
Historia.
Indyjskie słowo dakini (z akcentem na pierwszą sylabę) pierwotnie odnosiło się do krwiożerczych żeńskich bóstw z orszaku bogini Kali. Słowo to pojawia się już V wieku p.n.e. w pismach Paniniego. Były one również nazywane "duchami złych matek". 
Później, wraz z nastaniem buddyzmu nazywano tak kobiety z niższych kast, nawet pariaski, które uczestniczyły w tantrycznych rytuałach seksualnych jako partnerki joginów. Odnośniki do tej roli znajdują się w biografiach słynnych joginów (tzw. mahasiddhów), takich jak Maitripa, Tilopa, Saraha, Luipa.
W końcu buddyzm tantryczny spersonifikował żeńską energię seksualną nadając jej również miano dakini.
W sztuce tybetańskiej dakinie przedstawiano jako seksualne partnerki groźnych bogów opiekuńczych, choć mogą nimi być wszelkie potężne istoty żeńskie, kobiety lub demony, które wprowadzają ludzi w sekrety magii. Dakinie to wróżki Tybetu, gdzie są nazywane podniebnymi podróżniczkami. Mogą pojawiać się jako zwykłe kobiety, jako piękne dziewczęta odziane tylko w kolczugi z ludzkich kości lub jako ohydne bezzębne wiedźmy. Dakinie, które wtajemniczyły Padmasambhavę, mogły przybierać wiele różnych kształtów. Niektóre miały pięć głów i nurzały się w morzu krwi; inne latały na grzbietach ptaków i żywiły się ludzkimi wnętrznościami; najstraszniejsze jednak były dakinie o wielu rękach, w których trzymały trupy, zwierzęta oraz własne odcięte głowy i wyrwane serca.
Wiele historycznych postaci również uzyskało status dakini. Jedną z nich jest Chosa Bonmo, potężna kobieta żyjąca w VIII wieku, która podobno umiała ostrze miecza zawiązać w trzy węzły. Trisong Detsen powierzył jej misję wynegocjowania pokoju między buddystami a bonpami. Padmasambhava pobierał nauki nie tylko u demonicznych przewodników, ale także u pięciu ziemskich dakiń. Były wśród nich Mandarava i Yeshe Sogyal, najmłodsza żona Trisong Detsena.

</doc>
<doc id="434654" url="https://pl.wikipedia.org/wiki?curid=434654" title="Dakinia">
Dakinia



</doc>
<doc id="434655" url="https://pl.wikipedia.org/wiki?curid=434655" title="Wybuch gazu w Gdańsku">
Wybuch gazu w Gdańsku



</doc>
<doc id="434656" url="https://pl.wikipedia.org/wiki?curid=434656" title="Buffalo Sabres">
Buffalo Sabres

Buffalo Sabres – amerykański klub hokejowy z siedzibą w Buffalo (stan Nowy Jork), występujący w National Hockey League.
Zespół posiada afiliacje w postaci klubów farmerskich w niższych ligach. Tę funkcję pełnią Rochester Americans w lidze AHL i Elmira Jackals w rozgrywkach ECHL. W przeszłości klubem podrzędnym był Portland Pirates (2008–2011).
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone

</doc>
<doc id="434657" url="https://pl.wikipedia.org/wiki?curid=434657" title="Daka">
Daka



</doc>
<doc id="434658" url="https://pl.wikipedia.org/wiki?curid=434658" title="Związek Komunistów Polskich „Proletariat”">
Związek Komunistów Polskich „Proletariat”

Związek Komunistów Polskich „Proletariat” – partia polityczna uważająca się za kontynuatorkę Polskiej Zjednoczonej Partii Robotniczej. ZKP „Proletariat” powstał w 1990 roku w Dąbrowie Górniczej, gdzie miał też swą siedzibę ogólnokrajową. Grupę inicjatywną powołano 7 lipca 1990 na I Zjeździe Organizacyjnym w Katowicach i utworzono Związek Komunistów Polskich „Proletariat”. 28 sierpnia 1990 sąd zarejestrował partię polityczną.
W latach 1991–1996 ZKP „Proletariat” wchodził w skład koalicji Sojusz Lewicy Demokratycznej, jednak po uchwaleniu – uznanej za 'reakcyjną' (m.in. art. 13 o ustrojach totalitarnych) – konstytucji w 1997 opuścił jej szeregi. 22 maja 2000 Sąd Okręgowy w Warszawie wyrejestrował partię i postawił ją w stan likwidacji. Po rozwiązaniu i uprawomocnieniu się wyroku o likwidacji partii w marcu 2002, w lipcu tego samego roku większość działaczy powołała do życia Komunistyczną Partię Polski, natomiast frakcja mniejszościowa Polską Socjalistyczną Partię Robotniczą.
Przewodniczącym ZKP „Proletariat” był dr hab. Zbigniew Wiktor. Sekretarzem i skarbnikiem ugrupowania był Marian Indelak. W partii działali m.in. Ludwik Hass i Zygmunt Najdowski.
Program.
Zagadnienia ustrojowe.
Partia opowiadała się za dążeniem do rewolucji socjalistycznej i utworzenia państwa demokracji ludowej, którego najwyższym suwerenem miał być lud pracujący miast i wsi. Postulowała budowę szerokiego frontu ludowo-patriotycznego, aby przeciwstawić się kapitalistycznej transformacji i stworzyć grunt pod budowę państwa ludowego. Postulowano wprowadzenie jednoizbowego parlamentu, do którego zadań miało należeć stanowienie prawa, wybór oraz zatwierdzenie dekretów prezydenta. Posłowie powinni być wybierani i odpowiedzialni przed wyborcami, którzy mogliby ich odwołać w przypadku utraty zaufania.
Program gospodarczy.
Partia opowiadała się za zakazem prywatyzacji i reprywatyzacji gospodarki narodowej oraz sprzedaży majątku narodowego zagranicznym inwestorom, a także za zlikwidowaniem możliwości ingerencji zagranicznych podmiotów w polską gospodarkę. Domagała się rozwiązania i zakazania tworzenia prywatnych spółek, które działałyby na bazie przedsiębiorstw i instytucji państwowych, zachowując preferencje dla spółdzielni i sektora państwowego. W kwestii podatków partia opowiadała się za wysokim podatkiem progresywnym od zysków i dochodów, które są przeznaczone na spożycie. 
Kwestie społeczne.
W kwestiach społecznych Związek Komunistów Polskich „Proletariat” prezentował socjalistyczne stanowisko. Partia domagała się ustawowego zakazu prywatyzacji służby zdrowia, reformy rent i emerytur w sposób zapewniający ten sam poziom życia weteranom pracy, a także opracowanie kierunków polityki mieszkaniowej przez państwo, które miało gwarantować tanie mieszkania oraz zakazu prywatyzacji i komercjalizacji edukacji.
Polityka zagraniczna.
Związek Komunistów Polskich „Proletariat” opowiadał się za utrzymaniem stosunków gospodarczych ze wszystkimi partnerami zagranicznymi na zasadach równości i wzajemnych korzyści bez rezygnacji z suwerenności ekonomicznej. Partia była przeciwna przystąpieniu Polski do NATO i Unii Europejskiej.

</doc>
<doc id="434664" url="https://pl.wikipedia.org/wiki?curid=434664" title="Liczba Erdősa-Bacona">
Liczba Erdősa-Bacona

Liczba Erdősa-Bacona – element folkloru związany z osobą matematyka Paula Erdősa oraz znanego amerykańskiego aktora Kevina Bacona. Jest rozwinięciem liczby Bacona.
Liczba Erdősa-Bacona danej osoby jest sumą jej liczby Erdősa oraz liczby Bacona. Aby posiadać skończoną liczbę Erdősa-Bacona, należy zarówno wystąpić w filmie, jak i być współautorem referatu naukowego.
Najniższą liczbę Erdősa-Bacona posiada amerykański matematyk Daniel Kleitman, który wraz z Paulem Erdősem był współautorem co najmniej sześciu artykułów (liczba Erdősa 1), a ponadto był konsultantem matematycznym w filmie Buntownik z wyboru, w którym również wystąpił w dwóch scenach jako statysta. W filmie tym wystąpiła też Minnie Driver, która grała z Baconem w filmie Uśpieni - liczba Bacona 2 - łączna liczba Erdősa-Bacona 3.
Spośród innych osób posiadających niską liczbę Erdősa-Bacona można wymienić Briana Greene'a. Wystąpił w filmie "Częstotliwość" (ang. "Frequency") z Johnem Di Benedetto, który z kolei grał w "Uśpionych" (ang. "Sleepers"), z Kevinem Baconem. Dzięki temu Greene posiada liczbę Bacona równą 2.
Dodatkowo napisał pracę z Shing-Tung Yau, który z kolei współtworzył referat z Ronaldem Grahamem, który napisał pracę naukową z Paulem Erdősem, co daje liczbę Erdősa równą 3, a liczbę Erdősa-Bacona równą 5.
Briana Greene'a prześcignął później konsultant matematyczny filmu "Piękny umysł" (ang. "A Beautiful Mind"), Dave Bayer, który wystąpił w drobnej roli w powyższym filmie. W "Pięknym umyśle" wystąpił także Rance Howard, który grał też w "Apollo 13" z Kevinem Baconem, co daje Bayerowi liczbę Bacona równą 2.
Bayer miał wspólną publikację z Persi Diaconis, który wydał pracę pośmiertnie z Paulem Erdősem. Dzięki czemu Bayer posiada aktualnie liczbę Erdősa-Bacona równą 4.
Hank Aaron, gracz baseballa, jest czasem określany posiadaczem liczby Erdõsa-Bacona równej 3. Ponieważ wraz z Erdősem składał autograf na tej samej bejsbolówce, żartobliwie określa się go posiadaczem liczby Erdõsa równej 1. Zagrał także w filmie "Letnia przygoda" (ang. "Summer Catch") z Susan Gardner, która wystąpiła w "Tatuażu" (ang. "In The Cut") z Kevinem Baconem.
Spośród znanych osób z niską liczbą Erdősa-Bacona można wymienić Danicę McKellar (Winnie z serialu Cudowne lata) - 6 oraz Kristen Stewart, Natalie Portman, Colina Firtha - 7.

</doc>
<doc id="434665" url="https://pl.wikipedia.org/wiki?curid=434665" title="Międzynarodowa Federacja Astronautyczna">
Międzynarodowa Federacja Astronautyczna

Międzynarodowa Federacja Astronautyczna (ang. International Astronautical Federation, IAF) to pozarządowa organizacja utworzona w 1950 roku z towarzystw narodowych zainteresowanych badaniami kosmicznymi i rakietowymi. Do federacji należy około 165 instytucji i stowarzyszeń astronautycznych z 44 państw (w tym Polskie Towarzystwo Astronautyczne). Organizacja posiada sekretariat z siedzibą w Paryżu oraz kilka stałych komitetów jak np.:
Obecnym 27. prezydentem IAF jest Kiyoshi Higuchi, wiceprezydent japońskiej agencji JAXA.
Dochody organizacji stanowią opłaty członkowskie oraz wpływy z publikacji.
Ponadto w ramach organizacji prowadzą działalność:
Lista kongresów.
Zadanie IAF, rozwijania współpracy w dziedzinie astronautyki między naukowcami i specjalistami z różnych krajów, jest realizowane m.in. poprzez organizowanie dorocznych kongresów (odbywających się zazwyczaj w pierwszej połowie października).

</doc>
<doc id="434667" url="https://pl.wikipedia.org/wiki?curid=434667" title="IAF">
IAF



</doc>
<doc id="434670" url="https://pl.wikipedia.org/wiki?curid=434670" title="Boston Bruins">
Boston Bruins

Boston Bruins – amerykański klub hokejowy z siedzibą w Bostonie (stan Massachusetts), występujący w National Hockey League.
Zespół posiada afiliacje w postaci klubów farmerskich w niższych ligach. Tę funkcję pełnią Providence Bruins w lidze AHL i South Carolina Stingrays w rozgrywkach ECHL.
Występy w finałach.
Drużyna w finale w rozgrywek NHL wystąpiła w sezonie 2018/19 po raz 20-sty
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone

</doc>
<doc id="434671" url="https://pl.wikipedia.org/wiki?curid=434671" title="The Veronicas">
The Veronicas

The Veronicas – australijski zespół pop-rockowy, który tworzą bliźniaczki Jessica Louise i Lisa Marie Origliasso.
Lisa Marie i Jessica Louise (starsza od siostry o minutę) urodziły się 25 grudnia 1984 roku w Brisbane (Australia), są z pochodzenia Włoszkami. Ich muzyka porównywana jest do utworów takich wykonawców jak Kelly Clarkson, Ashlee Simpson i Avril Lavigne.
Pierwszy singel zespołu nosi tytuł „4ever” i mieści się na debiutanckiej płycie "The Secret Life of...". Bliźniaczki występują na scenie od piątego roku życia, eksperymentowały już z każdym stylem muzycznym i w 2005 roku nagrały płytę pop-rockową. Wcześniej brały udział w tworzeniu utworów dla innych zespołów, m.in. nagrały demo przygotowanej dla t.A.T.u. piosenki „All About Us”.
Wystąpiły także w serialach "Cybergirl", "Nie ma to jak hotel" oraz "90210."
Poza siostrami Origliasso do zespołu należą także Sebastian „Chili” Gregory (perkusja), Jungle George (gitara) i Mike Sherman (gitara basowa).
W roku 2007 zespół The Veronicas zmienił styl z pop-rock na pop-electro. Na jego drugim albumie studyjnym, "Hook Me Up", znalazły się hity "Untouched" i "Hook Me Up". Płyta odniosła sukces w Australii, w związku z czym promowana była także w Ameryce i Europie.
Po podpisaniu kontraktu płytowego z Sony Music zespół rozpoczął pracę nad trzecim albumem "The Veronicas", którego premiera odbyła się 21 listopada 2014.
10 czerwca 2016 roku wyszedł nowy singel „In My Blood”, który jest zapowiedzią kolejnej płyty.

</doc>
<doc id="434675" url="https://pl.wikipedia.org/wiki?curid=434675" title="Montréal Canadiens">
Montréal Canadiens



</doc>
<doc id="434677" url="https://pl.wikipedia.org/wiki?curid=434677" title="Timor Leste">
Timor Leste



</doc>
<doc id="434680" url="https://pl.wikipedia.org/wiki?curid=434680" title="Ottawa Senators">
Ottawa Senators

Ottawa Senators – kanadyjski klub hokeja na lodzie z siedzibą w Ottawie.
Historia.
Pierwszy zespół Ottawa Senators istniał od roku 1893 do 1934 roku. Przestał istnieć gdyż zespół przeniósł się do St. Louis po sezonie 1933/1934 z powodu braku większych sukcesów. Po przeprowadzce powstał zespół St. Louis Eagles jednak zespół ten grał w NHL tylko jeden sezon. „Ottawa Senators” w latach 1893–1934 zdobyła 10 Pucharów Stanleya: 1903–1906, 1909, 1911, 1920–1921, 1923 i w 1927 roku. Mieli oni wtedy czerwono-czarno-białe barwy i rozgrywali swoje mecze na Dey's Arena i Ottawa Arena.
Gdy w 1992 roku liga NHL planowała rozszerzenie ligi, Bruce Firestone postanowił odrodzić hokej w Ottawie i zespół Ottawa Senators.
Zespół posiada afiliację w postaci klubu farmerskiego w niższej lidze. Tę funkcję obecnie pełni "Binghamton Senators" w lidze AHL oraz "Evansville IceMen" (w lidze ECHL). W przeszłości taką drużyną była także "Charlotte Checkers" (w lidze ECHL).
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone

</doc>
<doc id="434684" url="https://pl.wikipedia.org/wiki?curid=434684" title="Minnesängerzy">
Minnesängerzy



</doc>
<doc id="434687" url="https://pl.wikipedia.org/wiki?curid=434687" title="Toronto Maple Leafs">
Toronto Maple Leafs

Toronto Maple Leafs – kanadyjski klub hokejowy z siedzibą w Toronto.
Historia.
Drużyna Maple Leafs istnieje od 1917 roku jednak najpierw istniała pod nazwą Toronto Arenas. To była zawodowa drużyna hokejowa z Toronto w Kanadzie. Rozgrywała ona swoje mecze na Mutual Street Arena. Drużyna była jedną z czterech drużyn, które grały w pierwszym sezonie ligi NHL. Drużyna powstała w ciekawych okolicznościach. Edward J. Livingstone był właścicielem drużyny Toronto Blueshirts i ważną postacią w lidze NHA. Gdy oskarżono go o oszustwa i faworyzowanie jego zespołu przez władze ligi NHA doszło do dyskusji, które doprowadziły do powstania ligi NHL. Oczywiście drużyna "„Toronto Blueshirts”" nie mogła wystąpić w nowej lidze. Jednak wtedy Toronto było jednym z większych miast i powinna ona mieć swoją drużynę w nowo powstałej lidze. Dlatego zarząd hali Mutual Street Arena postanowił wydzierżawić od Livingstona zespół "„Toronto Blueshirts”" na sezon 1917-1918 i nazwały go Toronto Arenas. Zespół wygrał Puchar Stanleya w 1918 roku jednak następny sezon nie wyszedł zespołowi z Toronto. Właściciele zespołu nie chcieli wiecznie występować o prawa do zespołu. Dlatego w trzecim sezonie ligi NHL w 1919 roku zespół pojawił się pod nazwą Toronto St. Patricks (w skrócie St. Pats), który posiadał długo terminowego managera Charliego Querrie co poprawiło wyniki w grze. Zespół wygrał Puchar Stanleya w 1922 roku. W 1926 roku Conn Smythe wykupił prawa do zespołu i zmienił nazwę na Toronto Maple Leafs.
Zespół posiada afiliację w postaci klubu farmerskiego w niższej lidze. Tę funkcję obecnie pełni "Toronto Marlies" w lidze AHL oraz Newfoundland Growlers w lidze ECHL. W przeszłości taką drużyną była także "Pensacola Ice Pilots" (w lidze ECHL).
Pod koniec 2012 roku magazyn "Forbes" wycenił klub na 1 mld dolarów klasyfikując go jako najwięcej wartą drużynę ligi NHL
W sezonie 2005/2006 w klubie występował Mariusz Czerkawski.
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone
Zawodnicy.
Kadra w sezonie 2018/2019.
Na podstawie materiału źródłowego:

</doc>
<doc id="434691" url="https://pl.wikipedia.org/wiki?curid=434691" title="Tadeusz Obłój">
Tadeusz Obłój

Tadeusz Jan Obłój (ur. 29 sierpnia 1950 w Katowicach) - polski hokeista, trener.
Zawodnik Baildonu Katowice (1963–1982) i Polonii Bytom (1982–1984). Czterokrotny wicemistrz Polski w drużynie Baildonu, król strzelców w 1975. W polskiej lidze strzelił 450 bramek w 565 spotkaniach, co jest drugim wynikiem w historii polskiego hokeja. dwukrotnie zostawał królem strzelców sezonu: 1971/1972 (39 goli) oraz 1974/1975 (39 lub 40 goli).
Był wielokrotnym reprezentantem Polski, wystąpił w niej 151 razy zdobywając 58 bramek. W tym trzykrotnym uczestnikiem igrzysk olimpijskich (Sapporo 1972, Innsbruck 1976, Lake Placid 1980) i ośmiokrotnym uczestnikiem mistrzostw świata (1970, 1972, 1973, 1974, 1975, 1978, 1979). Na turnieju mistrzostw świata 1978 Grupy B w ostatnich pięciu minutach meczu strzelił trzy gole w ostatnim spotkaniu z Rumunią, zdobył tytuł króla strzelców i został wybrany do składu gwiazd turnieju, otrzymując najwięcej głosów.
Po zakończeniu kariery zawodniczej trenował zespoły młodzieżowe i juniorskie w mieście niemieckim mieści Iserlohn (przy klubie Iserlohn Roosters). Od 11 sierpnia 2010 trener drużyny Stoczniowca Gdańsk. Po zakończeniu sezonu 2010/11 trenuje ponownie w klubie Iserlohn Roosters.

</doc>
<doc id="434693" url="https://pl.wikipedia.org/wiki?curid=434693" title="Sarolt">
Sarolt



</doc>
<doc id="434703" url="https://pl.wikipedia.org/wiki?curid=434703" title="Kuwertura">
Kuwertura

Kuwertura (fr. "couverture" – kołdra, osłona, pokrywa) to czekolada wysokiej jakości zawierająca więcej (32-35%) masła kakaowego niż zwykła czekolada. W połączeniu z obróbką termiczną nadaje to kuwerturze połysk, łagodny i długo utrzymujący się smak oraz charakterystyczny trzask przy łamaniu.
Używana w cukiernictwie i przemyśle spożywczym jako półprodukt do polewy czekoladowej, czekoladek i innych przetworów czekoladowych. Dla odbiorców komercyjnych oferowana zwykle w blokach po 2,5 kg, w handlu detalicznym tabliczki po 100-200 g.
Udział procentowy proszku kakaowego i masła kakaowego w kuwerturze zależy od marki. Generalnie, by wyrób można było nazwać kuwerturą, powinien on zawierać 32-39% masła kakaowego. Łączny udział procentowy wyrobów z miazgi kakaowej w kuwerturze powinien wynosić co najmniej 54%. Zawartość cukru powinna być prawie równoważna (ok. 45%), a pozostałe składniki to wanilia i – rzadziej – lecytyna sojowa (E322).
Przez cukierników kuwertura jest wykorzystywana do fondue, powlekania (stąd nazwa) i ozdabiania deserów oraz garnirowania.
Kuwertury nie należy mylić z wyrobem czekoladopodobnym ani polewą czekoladową. Produkty te charakteryzują się niższą zawartością produktów z miazgi kakaowej i mogą zawierać oleje roślinne, palmowe oraz kokosowe, tłuszcze uwodornione i aromaty sztuczne, identyczne z kakaowym.
W zależności od rodzaju kuwertury mogła ona zostać poddana obróbce termicznej (w przypadku kuwertury jest to tempering) wcześniej. Wtedy jest gotowa do użycia. Możemy też spotkać na rynku kuwerturę, którą obróbce termicznej musimy poddać sami.
Tempering kuwertury.
Kuwertura jest zwykle oferowana w postaci bloków. Żeby ją przetworzyć, musi być wytemperowana, aby uzyskać równomierną strukturę i uniknąć rozdzielenia się kakao i masła kakaowego.
Można to zrobić na trzy sposoby:
Najprostszą metodą kontroli jest zanurzenie palety w kuwerturze. Jeżeli kuwerura jest dobrze wytemperowana, a paleta ma temperaturę 20-25 °C, kuwertura po kilku minutach w najcieńszym miejscu zaczyna tężeć. Dla uzyskania ładnego połysku konieczna jest ponadto odpowiednia temperatura powietrza (idealnie 20 °C) i przede wszystkim obiektu, który powlekamy kuwerturą (pomiędzy 20 a 27 °C). 
Odpowiednie temperatury są decydujące:
Rozpuszczanie kuwertury w 40 °C.
Schładzanie do 30 °C
Ponowne podgrzewanie do 32 °C.
Temperatura przetwarzania ciemnej kuwertury leży pomiędzy 30 i 33 °C, dla kuwertury mlecznej pomiędzy 30 i 32 °C.
Małe ilości w domu można też rozpuszczać w stalowym garnku nad parą, a następnie, w zimnej kąpieli wodnej, schładzać na ściankach garnka, pracując drewnianą łyżką. Tylko w ten sposób można uzyskać idealną, chrupką i matowo błyszczącą polewę (por. tort Sachera).

</doc>
<doc id="434704" url="https://pl.wikipedia.org/wiki?curid=434704" title="Halal">
Halal

Halal lub halaal (arab. حلال, "to, co nakazane") – w islamie określenie wszystkiego, co jest dozwolone w świetle szariatu. Przeciwieństwo haram – czynów zabronionych. Słowo to jest zazwyczaj znane jako nazwa muzułmańskiej diety.
Halal dzieli się na cztery typy:
Czyny będące halal bądź haram są klasyfikowane przez uprawnionego do tego uczonego, nazywanego mudżtahidem. Orzeczenie o tym traktujące nazywa się fatwa.
Halal jako dieta.
Halal w kulturze zachodniej znany jest jednak jako sposób odżywiania się muzułmanów, podobny do żydowskiej koszerności czy ital dla rasta. Koran kategorycznie zakazuje spożywania krwi, mięsa wieprzowego, padliny oraz wymaga, aby zwierzęta ubijano w sposób rytualny. Całkowicie zakazane jest spożywanie alkoholu.
Podobieństwa z innymi dietami.
Porównanie z koszernością (szechita) i ital pokazuje, że te diety zdecydowanie wykluczają wieprzowinę oraz przestrzegają rytualnego uboju zwierząt.
Ubój halal.
W krajach, gdzie występują duże skupiska muzułmanów, lokalne organizacje religijne wydają certyfikaty uboju zwierząt według reguł „halal”. Ubój zgodny z regułami halal musi spełniać m.in. następujące warunki:
Uboju halal (podobnie jak szechity w judaizmie) dokonuje się na zwierzęciu przytomnym (niedopuszczalne jest jego ogłuszenie). Z tego powodu uważa się go, głównie w Europie, za niehumanitarny.
Sytuacja prawna w Polsce.
24 października 1997 r. weszła w życie ustawa z dnia 21 sierpnia 1997 r. o ochronie zwierząt, w której przedstawiona była zasada, iż zwierzę może zostać poddane ubojowi po uprzednim pozbawieniu świadomości, lecz dopuszczała wyjątek dla uboju w sposób przewidziany przez obrządki religijne. Wchodząca w życie z dniem 28 września 2002 r. nowelizacja ustawy o ochronie zwierząt nakazywała przeprowadzenie uboju tylko po wcześniejszym ogłuszeniu i nie uwzględniania wyjątku dla uboju rytualnego.
27 listopada 2012 Trybunał Konstytucyjny orzekł, że wydane w 2004 r. rozporządzenie ministra rolnictwa, dotyczące warunków uboju rytualnego (w szczególności dopuszczenia uboju rytualnego bez wcześniejszego ogłuszenia) jest niezgodne ze znowelizowaną w 2002 roku ustawą i że Minister Rolnictwa przekroczył swoje kompetencje, wydając rozporządzenie bez należytego upoważnienia ustawowego.
Od 1 stycznia 2013 roku, po uprawomocnieniu się wyroku Trybunału Konstytucyjnego do 12 grudnia 2014, na terenie Polski obowiązywał całkowity zakaz uboju religijnego bez ogłuszenia.
10 grudnia 2014 roku TK uchylił wyrokiem zakaz dokonywania uboju rytualnego. Zakaz ten zdaniem Trybunału naruszał wolność religii i sumienia; votum separatum wyraził sędzia TK Mirosław Granat.

</doc>
<doc id="434713" url="https://pl.wikipedia.org/wiki?curid=434713" title="Jajo oligolecytalne">
Jajo oligolecytalne

Jajo oligolecytalne (skąpożółtkowe) – komórka jajowa, która posiada niewielką ilość substancji odżywczych (żółtka). Z tego powodu rozwój embrionalny musi przebiegać w organizmie macierzystym. W przypadku jaj oligolecytalnych żółtko najczęściej rozłożone jest równomiernie (jajo izolecytalne). Jaja tego rodzaju ulegają bruzdkowaniu całkowitemu regularnemu, powstające komórki są podobnego kształtu i wielkości. Przykładami takich jaj mogą być jajo lancetnika lub jeżowca oraz ssaków łożyskowych (w tym człowieka).

</doc>
<doc id="434715" url="https://pl.wikipedia.org/wiki?curid=434715" title="Nokia 1100">
Nokia 1100

Nokia 1100 – telefon komórkowy fińskiego producenta Nokia, z serii N10. Najlepiej sprzedający się telefon w 2005 roku.
Charakterystyka.
W 2005 roku była najchętniej kupowanym się modelem Nokii. Ze względu na stosunkowo niską (poniżej 100 dolarów) cenę, przede wszystkim na tzw. rynkach wschodzących, szczególnie w południowo-wschodniej Azji. Do 2007 roku sprzedano ich ponad 250 milionów.
Pracuje w sieciach: GSM 900/1800. Waży 93 gramy. Ma alarm wibracyjny, latarkę oraz obudowę z antypoślizgowymi bokami.
Dzięki monochromatycznemu wyświetlaczowi i litowo-jonowej baterii (model BL-5C) przy intensywnym używaniu może pracować do 7 dni. Maksymalny czas czuwania wynosi około 400 godzin, czyli 16 dni i 16 godzin. Maksymalny czas rozmowy: 200 godzin.
Nokia 1100 produkowana była w trzech krajach: w Finlandii, w Niemczech (fabryka w Bochum w Zagłębiu Ruhry), i na Węgrzech.
Wykorzystanie do działalności przestępczej.
Po pewnych modyfikacjach Nokie 1100 (tylko te wyprodukowane w Niemczech) służą przestępcom do udawania innych numerów, co prowadzi do wykradania haseł do kont bankowych. Z tego powodu na rynku wtórnym komórki te osiągają wysokie kwoty.

</doc>
<doc id="434717" url="https://pl.wikipedia.org/wiki?curid=434717" title="Bractwo straży honorowej Najświętszego Serca Jezusa">
Bractwo straży honorowej Najświętszego Serca Jezusa

Bractwo straży honorowej Najświętszego Serca Jezusa ("Fraternitas A me le guardie Onore Sanctissimi Cor Don Jesu", FAMLGOSCDJ) — międzynarodowe zgromadzenie zrzeszające tradycjonalistycznych księży katolickich. Stowarzyszenie powstało w łonie Kościoła rzymskokatolickiego w 1925 r. z inicjatywy przeora Zygmunta Franciszka Męskiego.

</doc>
<doc id="434719" url="https://pl.wikipedia.org/wiki?curid=434719" title="Cs">
Cs



</doc>
<doc id="434720" url="https://pl.wikipedia.org/wiki?curid=434720" title="Faustyna (film)">
Faustyna (film)

Faustyna – polski film biograficzny z 1994 roku w reżyserii Jerzego Łukaszewicza z Dorotą Segdą w głównej roli. Jest to hagiograficzna historia życia siostry Faustyny Kowalskiej.
Początkowo w głównej roli obsadzona została Joanna Szczepkowska, jednak po zmianie reżysera dokonano korekt obsadowych i rolę ostatecznie powierzono Dorocie Segdzie. Zdjęcia do filmu kręcono w Drohiczynie, Siemiatyczach i Zarębach Kościelnych.

</doc>
<doc id="434722" url="https://pl.wikipedia.org/wiki?curid=434722" title="Nokia N10">
Nokia N10

N10 – seria telefonów komórkowych wyprodukowanych przez firmę Nokia. Pierwszy telefon serii pojawił się na rynku w 1997 roku. 

</doc>
<doc id="434730" url="https://pl.wikipedia.org/wiki?curid=434730" title="Anatman">
Anatman

Anatman (skr. "nie-ja", w języku pali "anatta") – podstawowa doktryna buddyjska, według której nie istnieje nic takiego jak atman (dusza).
Etymologia.
Słowo anatman składa się z dwóch członów an i atman. An jest przedrostkiem odnoszącym się do zaprzeczenia bądź negacji. Atman w językach dewanagari आत्म‍ oraz sanskrytu आत्मा oznacza duszę (dosłownie "oddech"). W terminologii buddyjskiej to również tożsamość „ja” o cechach pojedynczości, niezależności i niezmienności. Przy czym cechującą „ja”, bądź duszę, owa niezmienność może dotyczyć również pojęcia reinkarnacji (w odróżnieniu do pojęcia duszy używanego w chrześcijaństwie). Znaczenie dwóch członów można tłumaczyć jako brak atmana, brak duszy.
Geneza.
Pojęcie anatmana (w języku pali "anatta") spotykane jest we wszystkich odmianach buddyzmu, aż do czasów obecnych. W szczególności źródłem stosowania terminu jest sutta palijska, relacjonująca nauczanie Buddy, o nazwie Anatta-lakkhana Sutta. Nauczanie Buddy przekazywano początkowo w ustnym przekazie, który dopiero potem spisano w suttach i dalej przekazywano w różnych tradycjach, aż do czasów obecnych, np. w tradycji theravada i w tybetańskim Kangjurze. Uniwersytecka „Historii Buddyzmu Theravada” opisuje:
Zastosowanie.
Pojęcie anatmana (pali: anatta) w buddyzmie rozpatruje się w stosunku do nawykowej i błędnie przyjmowanej własnej tożsamości, własnego „ja”, czy własnego „bycia”, która źródłem cierpienia "dukkha". „Tożsamość” owa cechowana jest jako pojedyncza, niezależna i niezmienna, pomimo że żadne z pięciu skupisk: forma materialna (pali: sanskryt "rūpa"), uczucia (pali: "vedanā"), percepcja (pali: "saññā"), formacje mentalne (pali: "sankhāra"), świadomość (pali: "viññāna"), nie są w żaden sposób pojedyncze, niezależne i niezmienne.
"Doktryna anatta lub „nie-duszy” jest naturalnym rezultatem analizy pięciu skupisk i nauki o współzależności (pali: paticca-samuppāda; dwunastu ogniw współzależnego powstawania)... Nie ma niczego poza pięcioma skupiskami, co można odnaleźć jako atman, jaźń „ja” lub inną niezmiennie istniejącą istotę". Jeżeli usunie się niewiedzę, fundamentalne ogniwo spośród dwunastu ogniw współzależnego powstawania, realizując brak atmana (tłum. „duszy”) podlegającego jakiejkolwiek karmie i reinkarnacji, to nastąpi wyzwolenie od wszelkich uwarunkowanych stanów szczęśliwości i cierpień, inaczej zwane wyzwoleniem od dukkha. Taki pogląd prezentowany jest np. przez szkołę therawady.
W buddyzmie tybetańskim natomiast pojęcie anatmana opisują doktryny w tak zwanej hinajanie oraz doktryny mahajany w ramach poglądu siunjata. Doktryny hinajany pochodzą tu z dwóch wczesnych szkół buddyjskich: wajbaszika i sautrantika. Hinajana zwana jest również podejściem śrawaki. Według mahajany śrawaka to ideał wyzwolenia tylko dla samego siebie z samsary, w odróżnieniu od ideału bodhisattwy, który może osiągnąć Doskonałe Oświecenie, tj. trzy ciała Buddy, zarówno w nirwanie jak i w samsarze, będąc nadal pomocnym istotom w „Sześciu Światach”. Przy czym nie należy mylić tych doktryn hinajany z obecną theravadą.
Współcześnie theravadin Walpola Sri Rahula, profesor Historii i Religii z Northwestern University oraz rektor z Uniwersytetu Sri Jayewardenepura w Sri Lance, potwierdza obecność anatty we wszystkich odmianach buddyzmu od samego jego początku:
„"Negacja niezniszczalnego atmana jest wspólna cechą dla systemów Mniejszego jak i Większego Pojazdu (tłum. hinajany i mahajany). Nie ma więc żadnego powodu przypuszczać, że buddyjska tradycja zgodna z tym punktem (tłum. negacją) jest odstępstwem od oryginalnego nauczania samego Buddy. To jest bardzo dziwne, że obecnie są próby kilku badaczy przemycania idei duszy (dosł. idei siebie; ang. idea of self) do nauk Buddy, całkiem sprzecznie z duchem buddyzmu."”
Można również usłyszeć, że celem buddyzmu jakoby jest zniszczenie „ja” lub „duszy”. Nie jest to prawdą po prostu dlatego, że nie ma żadnego „ja” które można by zniszczyć. W buddyzmie tak, jak i we współczesnej psychologii, „ja” rozumiane jest jako nieustannie zmieniający się konglomerat wrażeń, wspomnień, cech i predyspozycji; kontinuum ciała i umysłu. Budda nauczał, że kiedy człowiek dostrzeże, że idea trwałego, metafizycznego „ja” jest iluzją, przestanie cierpieć i zadawać cierpienie innym.

</doc>
<doc id="434732" url="https://pl.wikipedia.org/wiki?curid=434732" title="Paluch koślawy">
Paluch koślawy

Paluch koślawy (łac. "hallux valgus"), też haluks lub halluks – schorzenie wynikające m.in. z noszenia obuwia, zwłaszcza za ciasnego, na wysokim obcasie (szpilki) lub o wąskich noskach. Wysoki obcas niewłaściwie skonstruowanego obuwia powoduje przeciążenie przedniej części stopy, czego skutkiem jest obniżenie łuku poprzecznego i w następstwie poszerzenie przodostopia (płaskostopie poprzeczne). Natomiast spiczasty kształt butów bezpośrednio powoduje koślawe ustawienie palucha. Uważa się, że by wada mogła się rozwinąć, muszą istnieć predyspozycje w budowie stopy, natomiast obuwie powoduje nasilenie dolegliwości i przyspieszenie postępu deformacji.
Dużą rolę w występowaniu wady (schorzenia) odgrywają predyspozycje genetyczne. Do czynników predestynujących zaliczyć należy także otyłość oraz stojący tryb życia. Częściej występuje u kobiet, co tłumaczy się słabszym układem więzadłowo-torebkowym ich stóp. Grupą szczególnie zagrożoną są kobiety uprawiające taniec klasyczny (balet) ze względu na niefizjologiczne obciążenia stóp w pointach.
Pod wpływem zniekształceń zmienia się biomechanika stopy. Nierównomiernie rozkłada się ciężar ciała, paluch nie jest już wystarczająco silnym punktem podparcia w czasie chodu. Pogarsza się wytrzymałość struktur stabilizujących stopę, osłabieniu ulegają mięśnie. W skrajnych przypadkach pojawia się stan zapalny torebki stawowej stawu śródstopno-paliczkowego palucha, obrzęk okolicy i bolesność okolicznych struktur połączona z obrzękiem w okolicy miejsca ulegającego deformacji. Może wystąpić również przerost nasady dalszej pierwszej kości śródstopia. Stan taki może być wskazaniem do leczenia operacyjnego, jednak poza deformacją, bardzo ważnym czynnikiem decyzyjnym jest empiryczne odczucie pacjenta, wskazujące na brak możliwości normalnego funkcjonowania w życiu codziennym. Mniej zaawansowane zmiany poddają się na ogół leczeniu zachowawczemu polegającemu na noszeniu odpowiednich wkładek ortopedycznych oraz odprowadzaniu palucha na zewnątrz przez umieszczenie specjalnych wkładów silikonowych między paluch a drugi palec.

</doc>
<doc id="434734" url="https://pl.wikipedia.org/wiki?curid=434734" title="Ivan Miljković">
Ivan Miljković

Ivan Miljković (cyryl. Иван Миљковић, wym. []; ur. 13 września 1979 w Niszu) – serbski siatkarz, występujący na pozycji atakującego, od 1997 do 2011 roku reprezentant kraju, uważany za jednego z najlepszych atakujących na świecie, wiceprezes serbskiej federacji siatkówki.
Przygodę z siatkówką rozpoczął w 1994 roku jako uczeń. Występował wtedy w jednej z lokalnych drużyn z Belgradu. W 1997 roku podpisał kontrakt z Partizanem Belgrad. Występował w nim do roku 2000. Następnie przeniósł się do Włoch, by reprezentować barwy zespołu Lube Banca Macerata. Grał tam przez siedem sezonów. Od 2007 do 2008 roku był graczem M. Roma Volley. W latach 2008–2010 reprezentował barwy greckiego Olympiakosu Pireus.
Od sezonu 2010/11 był zawodnikiem tureckiego Fenerbahçe SK. W 2015 wrócił do Cucine Lube Banca Macerata, w sezonie 2016/2017 występował w Halkbanku Ankara.
W reprezentacji narodowej zadebiutował w roku 1997. Trzykrotnie występował na igrzyskach olimpijskich, w Sydney, Atenach i Pekinie. W Australii wywalczył ze swoją drużyną złoty medal. Na Mistrzostwach Świata w 2010 r. we Włoszech zdobył brązowy medal. Na Mistrzostwach Europy w 2011 roku zdobył złoty medal z reprezentacją Serbii i jednocześnie został wybrany najbardziej wartościowym zawodnikiem całych mistrzostw.
Od 2016 roku wiceprezes serbskiej federacji siatkówki.
Życie prywatne.
Urodził się 13 września 1979 roku w Niszu. Pochodzi ze sportowej rodziny. Rodzice grali w piłkę ręczną, a brat uprawia koszykówkę. 26 sierpnia 2008 Ivan ożenił się ze swoją wieloletnią partnerką Zeljką Mićanović. Świadkiem Ivana był jego kolega Andrija Gerić.
Studiował na Uniwersytecie Belgradzkim na kierunku nauk organizacyjnych.
Miljković uważa, że jego największą zaletą jest otwartość na wszystko i wszystkich. "Jestem prawie zawsze dyspozycyjny dla kibiców i dziennikarzy" – stwierdził. Natomiast jego wadą jest upór. "Jeśli już się czegoś podejmę, to nie odpuszczam, póki nie skończę" – powiedział.
Kariera.
Kariera klubowa.
Rozpoczął ją w 1994 roku, w wieku 15 lat. Występował wtedy w jednej z lokalnych drużyn z Belgradu. W roku 1997 przeniósł się do Partizana Belgrad. Grał tam przez trzy lata i w 2000 roku, po Igrzyskach Olimpijskich w Sydney, wyjechał do Włoch.
Lube Banca Macerata (2000–2007).
Ivan Miljković zadebiutował w nowym klubie w pierwszej kolejce fazy zasadniczej sezonu 2000/2001. Jego zespół pokonał 3:1 La Cascinę Taranto, a Serb zdobył 23 punkty. W kolejnym spotkaniu Lube Banca również wygrała, zwyciężając ponownie 3:1 Conad Volley Forlì. Miljković zapisał na swoim koncie 22 punkty. W kolejnych dwóch kolejkach odnieśli kolejne dwa zwycięstwa, jednakże zostali ukarani walkowerem za mecz z Acqua Paradiso Gabeca Montichiari. Na kolejne zwycięstwo czekali do siódmej kolejki, w której to pokonali Maxicono Parma 3:0, a Miljković został wybrany MVP spotkania, zdobywając 23 "oczka" przy 70% skuteczności w ataku. W kolejnym meczu zdobył 25 punktów, lecz jego zespół przegrał z Casą Modena 3:1. Kolejne dwa spotkania zakończyły się zwycięstwami zespołu z Maceraty. W dziewiątej kolejce pokonali 3:1 European Padova, a Serb zapisał na swoim koncie 21 "oczek". W dziesiątej serii spotkań zwyciężyli Itas Diatec Trentino 3:1. Miljković zdobył 24 punkty i po raz drugi w sezonie został wybrany MVP spotkania. Kolejne dwa spotkania zakończyły się dla Lube Banci niepowodzeniem. W jedenastej kolejce ulegli Noicomowi Alpitour Cuneo 3:0, a w następnej 3:2 Sisleyowi Treviso. W ostatnim meczu pierwszej części fazy zasadniczej pokonali 3:0 Domino Palermo. Po trzynastu kolejkach Lube Banca Macerata plasowała się na piątym miejscu w tabeli. Ivan Miljković wystąpił we wszystkich rozegranych dotąd meczach.
M. Roma Volley (2007–2008).
Od sezonu 2007/2008 Miljković reprezentuje barwy stołecznego klubu - M. Roma Volley. W drużynie zadebiutował w przegranym 0:3 meczu o Superpuchar Włoch przeciwko Sisleyowi Treviso. W pierwszej kolejce sezonu 2007/2008 jego zespół podejmował Antonvenetę Padwa. Ivan Miljković zdobył 27 punktów, jednakże jego zespół przegrał 2:3. W kolejnym spotkaniu pokonali 3:1 RPA-LuigiBacchi.it Perugia. Miljković zapisał na swoim koncie 18 "oczek". W trzeciej kolejce odnieśli drugie zwycięstwo, pokonując Sparkling Milano 3:0, a on został wybrany MVP spotkania, uzyskując 17 punktów. W czterech następnych spotkaniach M. Roma Volley odniosła komplet zwycięstw, a Ivan Miljković został dwukrotnie wybrany najlepszym zawodnikiem spotkania (przeciwko Cimone Modena i Prismie Taranto). W ósmej kolejce zanotowali drugą porażkę, przegrywając u siebie z Sisleyem Treviso 2:3, a serbski atakujący opuścił boisko po drugim secie. W kolejnym meczu zwyciężyli 3:2 Coprę Berni Piacenza. W 10. kolejce ponownie rozegrali pięciosetowe spotkanie, jednakże, mimo 28 punktów Miljkovica, ulegli Itasowi Diatec Trentino 3:2. W ostatnich trzech kolejkach pierwszej części fazy zasadniczej odnieśli trzy zwycięstwa. W jedenastej rundzie pokonali 3:2 Bre Banca Lannutti Cuneo, a Ivan Miljković zakończył spotkanie z dorobkiem 30 punktów i po raz czwarty w sezonie został wybrany MVP meczu. W następnej kolejce odnieśli zwycięstwo nad Lube Banca Macerata, wygrywając 3:0. W trzynastej kolejce wygrali 3:2 z Famigliulo Corigliano, lecz Miljković w tym meczu nie wystąpił. Na półmetku rundy zasadniczej M. Roma Volley zajmowała drugie miejsce z dorobkiem 29 punktów, tracąc trzy "oczka" do zespołu Bre Banca Lannutti Cuneo. Miljković nie pojawił się również na boisku w pierwszym meczu rundy rewanżowej przeciwko Antonvenecie Padwa, wygranym przez jego zespół 3:2. Zespół M. Roma Volley zwyciężył w kolejnych pięciu spotkaniach i po 19 kolejkach był na pierwszym miejscu w tabeli Serie A. Serbski atakujący tylko w 14 kolejce przeciwko RPA-LuigiBacchi.it Perugia, wygranym 3:0, rozegrał całe spotkanie, zdobywając 14 punktów. W kolejnych 4 spotkaniach nie grał (przeciwko Acqua Paradiso Gabeca Montichiari bądź był zmieniany w trakcie spotkania. Pierwszą porażkę w rundzie rewanżowej M. Roma Volley poniosła w 20 kolejce, ulegając 2:3 Prismie Taranto. Kolejne cztery spotkania również nie zakończyły się sukcesem zespołu z Rzymu i po 24 kolejkach spadli na 5. miejsce w tabeli. Miljković grał we wszystkich przegranych meczach, lecz nie w każdym spotkaniu wychodził w pierwszej "szóstce". Ostatnie dwa spotkania zakończyły się sukcesem rzymskiego zespołu. W 25 kolejce pokonali 3:2 zespół Lube Banca Macerata, a Miljković zdobył w tym spotkaniu 24 punkty. W ostatniej kolejce pokonali 3:2 Famigliulo Corigliano. W tym meczu atakujący z Serbii wchodził tylko na krótkie zmiany, nie zdobywając nawet żadnego punktu. Po rundzie zasadniczej M. Roma Volley zajmowała 4. miejsce z dorobkiem 49 punktów.
W latach 2008–2010 reprezentował barwy greckiego Olympiakosu Pireus.
Od 2010 do 2015 był zawodnikiem tureckiego Fenerbahçe SK. Po 8 latach wrócił do Cucine Lube Banca Macerata, w sezonie 2016/2017 występował w Halkbanku Ankara.
Kariera reprezentacyjna.
Lista sukcesów Miljkovicia jest bardzo długa. Do największych osiągnięć należałoby zaliczyć złoto Igrzysk Olimpijskich w Sydney, srebrny i brązowy medal Mistrzostw Świata oraz dwa złote i trzy brązowe medale Mistrzostw Europy. Zawodnik, który nieprzerwanie od 1998 stanowił o sile trzech krajów - najpierw Jugosławii, później Serbii i Czarnogóry, a ostatnio Serbii, przed kwalifikacjami do Igrzysk Olimpijskich 2012 podjął decyzję o zakończeniu kariery reprezentacyjnej.
Sukcesy klubowe.
Puchar Włoch:
Puchar CEV:
Liga Mistrzów:
Mistrzostwo Włoch:
Superpuchar Włoch:
Puchar Grecji:
Mistrzostwo Grecji:
Mistrzostwo Turcji:
Superpuchar Turcji:
Puchar Turcji:
Puchar Challenge:
Sukcesy reprezentacyjne.
Mistrzostwa Świata:
Mistrzostwa Europy:
Igrzyska Olimpijskie:
Puchar Wielkich Mistrzów:
Liga Światowa:
Puchar Świata:

</doc>
<doc id="434736" url="https://pl.wikipedia.org/wiki?curid=434736" title="Anatta">
Anatta



</doc>
<doc id="434738" url="https://pl.wikipedia.org/wiki?curid=434738" title="Jpg">
Jpg



</doc>
<doc id="434741" url="https://pl.wikipedia.org/wiki?curid=434741" title="Frantz Granvorka">
Frantz Granvorka

Frantz Granvorka (ur. 10 marca 1976 w Champigny-sur-Marne) – francuski siatkarz, grający na pozycji atakującego, wielokrotny reprezentant Francji.
Jego siostrą jest szwajcarska siatkarka Inès Granvorka. Również jego ojciec Séverin był siatkarzem.
Kariera.
Jest wychowankiem klubu VGA St-Maur, jednak wielką karierę zaczął w wieku osiemnastu lat. Wtedy to grał w Paris SG-Asnières, który w 1998 zmienił nazwę na Paris Volley. Dzięki atomowym serwisom został dostrzeżony przez lepsze kluby. W 1999 przeszedł do Włoch do Maxicono Parma, wtedy jednego z lepszych drużyn w lidze włoskiej. Był podstawowym zawodnikiem zdobywając ponad 12 punktów na mecz przy 65 asach serwisowych w 25 spotkaniach. Kolejny sezon był słabszy. Nie zawsze był wystawiany w podstawowej szóstce. Kolejny sezon (już w Sempre Volley Padwa) też nie był za bardzo udany. Jednak na Mistrzostwach Świata, będąc w składzie trójkolorowych, zdobył brązowy medal i został wybrany najlepszym serwującym turnieju. Po mistrzostwach co kilka miesięcy zmieniał kluby jednak w żadnym nie prezentował najwyższej formy (występował między innymi w Iraklisie Saloniki). Po powrocie z Grecji grał w Marmi Lanza Werona. Jednak po spadku tej drużyny do Serie A2 przeniósł się do Prisma Taranto. W sezonie 2007/2008 grał w zespole Copra Nordmeccanica Piacenza, a w następnym w Prisma Taranto. Od stycznia 2009 roku występował w tureckiej drużynie Ziraat Bankası Ankara.
Sukcesy klubowe.
Puchar Francji:
Mistrzostwo Francji:
Superpuchar Włoch:
Puchar Grecji:
Brązowy medalista Mistrzostwo Grecji:
Liga Mistrzów:
Wicemistrzostwo Włoch:
Puchar Turcji:
Wicemistrzostwo Turcji:
Sukcesy reprezentacyjne.
Mistrzostwa Europy Juniorów:
Mistrzostwa Świata:
Mistrzostwa Europy:
Liga Światowa:

</doc>
<doc id="434743" url="https://pl.wikipedia.org/wiki?curid=434743" title="Nokia 3310">
Nokia 3310

Nokia 3310 – dwuzakresowy telefon GSM z serii S30 produkowany przez firmę Nokia i dostępny w sprzedaży w Europie. Pochodne wersje tego modelu to: Nokia 3315, 3330, 3350, 3390 i 3395. Jest to jeden z najbardziej znanych modeli Nokii, wraz z modelem pochodnym 3330 na świecie sprzedano go w liczbie 126 milionów egzemplarzy.
Popularność tego modelu dodatkowo wzrosła po dodaniu kilku nowych funkcji w ostatnich wersjach firmware'u (firma Nokia sprzedawała w Australii Nokię 3310 z inną obudową nazywając ją 3315; nowe funkcje w założeniu były przeznaczone tylko dla tej mutacji, można je było natomiast uaktywnić również w 3310 z odpowiednio nowym firmware).
W 2017 roku do sprzedaży weszła nowa generacja telefonu wyprodukowana za pośrednictwem firmy HMD Global, właściciela praw do marki Nokia od 2016 roku. Posiada ona niektóre funkcje które były już dostępne w oryginalnej Nokii 3310, takie jak gra Snake i słownik T9, lecz są wprowadzone też nowości, takie jak kolorowy wyświetlacz o większej rozdzielczości, tylny aparat o rozdzielczości dwóch megapikseli, oraz gniazdo microSD.
Humor internetowy.
Na temat Nokii 3310 powstało wiele internetowych żartów, które opowiadają o rzekomej niezniszczalności telefonu. Żarty te zaczęły być popularne na przełomie 2011 i 2012, początkowo odnosiły się one również do innych telefonów Nokia z podobnego okresu, np. do Nokii 1100.
1 kwietnia 2014 w ramach primaaprilisowego żartu pojawiła się informacja, że do sprzedaży zostanie wprowadzony smartfon wzorowany na Nokii 3310.

</doc>
<doc id="434744" url="https://pl.wikipedia.org/wiki?curid=434744" title="Moon in the Scorpio">
Moon in the Scorpio

Moon in the Scorpio – debiutancki album norweskiego zespołu blackmetalowego Limbonic Art. Wydany w 1996 roku przez norweską niezależną wytwórnię płytową Nocturnal Art Production.

</doc>
<doc id="434745" url="https://pl.wikipedia.org/wiki?curid=434745" title="In Abhorrence Dementia">
In Abhorrence Dementia

In Abhorrence Dementia – drugi album norweskiego zespołu blackmetalowego Limbonic Art. Wydany w 1997 roku przez norweską niezależną wytwórnię płytową Nocturnal Art Production.

</doc>
<doc id="434746" url="https://pl.wikipedia.org/wiki?curid=434746" title="Epitome of Illusions">
Epitome of Illusions

Epitome of Illusions – album norweskiego zespołu blackmetalowego Limbonic Art zawierająca ponownie nagrane utwory z taśm demo. Wydana w 1998 roku przez norweską niezależną wytwórnię płytową Nocturnal Art Production.

</doc>
<doc id="434747" url="https://pl.wikipedia.org/wiki?curid=434747" title="Tartaczna Góra">
Tartaczna Góra

Tartaczna Góra (288,7 m n.p.m.) – wzgórze na Roztoczu Środkowym. Jest najwyższym wzniesieniem w granicach administracyjnych Zwierzyńca, znajduje się w północno-wschodniej części miasta.
Po północnej stronie wzgórze łączy się z pasmem Kamiennej Góry. Południowy stok opada do doliny Wieprza, na którym znajduje się zalew Rudka, natomiast u podnóża zachodniego stoku znajduje się część Zwierzyńca o nazwie Borek.
W 2014 r. na szczycie powstała drewniana wieża widokowa o wysokości 14 m. Rozciąga się z niej panorama na Zwierzyniec, dolinę Wieprza i wznoszące się nad nią wzgórza – m.in. Bukową Górę, Piaseczną Górę oraz Wzgórza Szczebrzeszyńskie.
Szlaki turystyczne.
Na Tartaczną Górę prowadzi wspólny odcinek obu tych szlaków. Biegnie on ze Zwierzyńca-Rudki do wieży widokowej z dwóch stron – od południa (znad zalewu Rudka) oraz od południowego zachodu.

</doc>
<doc id="434748" url="https://pl.wikipedia.org/wiki?curid=434748" title="Tadeusz Rudawski">
Tadeusz Rudawski

Tadeusz Rudawski (ur. 1901, zm. 1963) – inżynier, absolwent Politechniki Lwowskiej, utalentowany konstruktor, w latach 1934–1939 kierował działem motocyklowym "Biura Studiów" w Państwowych Zakładów Inżynierii w Warszawie.
Motocykle skonstruowane pod jego kierunkiem: Sokoły M211, M311 i M411 zawierały szereg oryginalnych rozwiązań, m.in. konstrukcja skrzyni biegów modeli czterosuwowych oraz nowatorska konstrukcja dwusuwowego silnika modelu M411 – wprowadzonego do produkcji tuż przed wybuchem wojny.
Tadeusz Rudawski brał także czynny udział w sporcie motocyklowym oraz według niektórych źródeł osobiście uczestniczył wraz z Tadeuszem Heryngiem, Józefem Jakubowskim i Józefem Dochą w niezwykle spektakularnym „zdobyciu” w sierpniu 1939 szczytu Kasprowego Wierchu na dwóch motocyklach Sokół 600 i Sokole 200.

</doc>
<doc id="434750" url="https://pl.wikipedia.org/wiki?curid=434750" title="Maska (film 1994)">
Maska (film 1994)

Maska (oryg. "The Mask") – amerykańska komedia superbohaterska, utrzymana w konwencji kina komiksowego oraz neobarokowego, z 1994 w reżyserii Chucka Russella, będąca adaptacją serii komiksów "The Mask" wydawnictwa Dark Horse Comics.
Film z polskim dubbingiem został po raz pierwszy wyemitowany 27 września 1996 w Canal+, będacym jedyną stacją telewizyjną, która emitowała ten film w tej wersji.
Fabuła.
Stanley Ipkiss (Jim Carrey), życiowy pechowiec, jest fajtłapowatym pracownikiem banku Edge City Savings &amp; Loans, a jego jedynym przyjacielem jest pies Milo. W wolnym czasie lubi oglądać kreskówki oraz czytać komiksy z serii „Zwariowane melodie” („Looney Tunes”). Pewnego dnia spotyka w banku piękną Tinę Carlyle (Cameron Diaz), w której się zakochuje. Wieczorem udaje się z kolegą do klubu Coco Bongo, którego Tina jest główną gwiazdą, jednak zostaje wyrzucony przez ochroniarzy. W drodze do domu znajduje drewnianą maskę, należącą do Lokiego, nordyckiego boga psot. Maska po nałożeniu zmienia osobowość Stanleya, czyniąc go przebojowym herosem o nadludzkiej sile z charakterystyczną, zieloną twarzą.
Nad ranem budzi go policja, która poszukuje chuligana w masce odpowiedzialnego za nocne zamieszki. Przerażony Stanley próbuje pozbyć się maski, jednak bezskutecznie. Nocą ponownie nakłada maskę i napada na bank, ubiegając gang kierowany przez Doriana Tyrella (Peter Greene), narzeczonego Tiny. Stanley sieje w mieście spustoszenie, a policja namierza go po pozostawionych w banku odciskach palców. Poszukiwany zarówno przez policję, jak i gang Doriana, Stanley próbuje znaleźć wyjście z sytuacji, i zyskać serce Tiny.
Gang Doriana wyznacza nagrodę 50 tysięcy dolarów za informację o tym, kim jest Maska i gdzie przebywa. Peggy Brandt (Amy Yasbeck), podrzędna dziennikarka lokalnej gazety „Tribune”, uwodzi Stanleya. Gdy odkrywa, że to on jest tytułową Maską, wydaje go w ręce Doriana. Dorian odbiera Stanleyowi maskę, a po jej założeniu staje się pełnym mocy złoczyńcą. Udaje się wraz ze swoim gangiem do Coco Bongo, aby przejąć władzę nad miastem.
Stanley, oskarżony o napaść na Bank, zostaje aresztowany. Porucznik Kellaway (Peter Riegert) nie słucha uwag Ipkissa o tym, że maska jest teraz w rękach Doriana, przez co może doprowadzić on do zniszczenia miasta. Stanley wydostaje się z aresztu przy pomocy psa Milo. Razem udają się do Coco Bongo, aby stawić czoła Dorianowi, gdzie Milo po raz drugi wykazuje się psim bohaterstwem, pomagając Ipkissowi odzyskać maskę. Przemieniając się w swoje alter ego, Stanley pokonuje Doriana, zdobywając jednocześnie serce Tiny. Film kończy scena wyrzucenia maski do rzeki przez Stanleya. Po napadzie udaje się do klubu Coco Bongo, gdzie napotyka szefa gangu.
Wersja polska.
Wersja polska: MASTER FILM na zlecenie Canal+
Reżyseria: Maria Horodecka
Dialogi: Maria Horodecka, Alicja Karwas, Elżbieta Włodarczyk
Dźwięk: Urszula Ziarkiewicz
Montaż: Agnieszka Kołodziejczyk
Kierownictwo produkcji: Adam Wieluński
Wystąpili:
oraz:
i inni
Lektor: Maciej Czapski
Kreacja głównego bohatera.
Stanley Ipkiss to nieśmiały, niedojrzały (o czym świadczy zamiłowanie do kreskówek) oraz bojaźliwy pracownik banku-molochu. Ma on dobre serce, przez co często jest wykorzystywany przez otaczających go ludzi (jak w przypadku, gdy chcąc zabrać na randkę koleżankę z pracy, zdobył bilety na upragniony przez nią mecz, które ta podstępem wyłudziła od niego, aby udać się na mecz z przyjaciółką). Jego nieśmiałość nie pozwala mu zawalczyć o siebie, przez co często jest on niewidzialny dla innych ludzi i rezygnuje z wielu przyjemności życia (przy pierwszej próbie wejścia do Coco Bongo jego przyjaciel, Charlie, figurujący na liście gości w klubie, nie zauważa, że Stanleyowi przez przypadek nie udaje się razem z nim przekroczyć bramki na wejściu do klubu). W filmie ukazany jest również jako stereotypowy pechowiec: wykonuje pracę, za którą nie przepada, traktowany jest przez innych jak kozioł ofiarny oraz osoba łatwa do oszukania. Nawet zwykłe przedmioty utrudniają mu życie, co szczególnie widać w scenie, w której zastępcze auto Stanleya, stary garbus, w sposób komiksowy i dosłowny rozpada się na środku mostu. Stanley jest również beznadziejnym romantykiem, który wierzy, że pewnego dnia znajdzie idealną dziewczynę. Nie potrafi on nawiązać głębszych relacji międzyludzkich – jego najlepszym przyjacielem jest terier Milo, realizując stereotyp „wiernego psa”: ratuje on swojego pana z więzienia oraz pomaga mu odzyskać maskę podczas starcia z Dorianem w Coco Bongo.
Po założeniu Maski w Stanleyu budzi się śmiały, odważny w czynach, nie straszny zarówno nikogo, jak i konsekwencji swoich czynów mężczyzna, który pod osłoną nocy korzysta w pełni z uroków miejskiego życia. Jego bronią jest ironia, śmiech oraz doprowadzanie sytuacji, w których się znajduje, do granic absurdu. Dzięki temu kształtuje on otaczającą rzeczywistość zgodnie ze swoimi potrzebami. Stanley-Maska zyskuje również ponadludzkie możliwości swojego ciała: jest szybki niczym tornado, giętki jak guma i dysponuje nieograniczonym asortymentem akcesoriów, które wyciąga z kieszeni swojego żółtego garnituru, od zabawek i kwiatów poczynając, na broni kończąc, zależnie od sytuacji i oczekiwanego efektu „gagu”. Maska wyzwala w nim śmiałość i pewność siebie, której nie posiada na co dzień.
Moc maski zaczyna Stanleya przerażać, gdy odkrywa, że napadł na bank, w którym pracuje. W pierwszej kolejności postanawia się jej pozbyć ze strachu, gdy jednak wpada w ręce Doriana, Ipkiss postanawia pozbyć się jej z uwagi na wielką moc, którą daje, a która może zostać wykorzystana w złych celach. Ipkiss, stając się Maską, odkrywa również nieznane cechy swojego charakteru, których dotychczas uważał, że nie posiada, takie jak odwaga, pewność siebie, szybkość działania i podejmowania decyzji, brak tremy w kontaktach damsko-męskich. Gdy uświadamia sobie, że jako jedyny może powstrzymać Doriana, staje przełamuje swoje własne opory i przechodzi przemianę – wykazuje się brawurą, odwagą, zdecydowanym działaniem oraz pewnością w uczuciach bez potrzeby zakładania maski. Ipkiss staje się osobą, którą zawsze chciał być, bez wspomagania się magicznymi mocami, dzięki czemu dopełnia się jego przemiana.
Neobarokowść i komiksowość filmu.
"Maska" to film wpisujący się w nurt kina komiksowego (czyli operującego przerysowaniem w skali i na modłę komiksową) oraz neobarokowego (film koncentruje się przede wszystkim na ruchu, a przestrzeń filmu jest plastyczna). "Maska" posiada cechy charakterystyczne dla tego typów kina, takie jak: przerysowanie, nadmiar, parodia, intensywność i plastyczność akcji, przerost formy nad treścią, wieloaspektowość, kolaż, karnawalizacja, mistycyzm, transcendencja, intertekstualność, groteska i burleskowość.
Niewymagająca fabuła.
Zgodnie z wyznacznikami kina komiksowego, fabuła Maski jest prosta i obraca się wokół jednego głównego wątku (dorwanie Maski przez miejscową policję) oraz dwóch pobocznych (starania Stanleya o Tinę, przemiana Tiny, konflikt Stanleya z gangiem Doriana). Wydarzenia dzieją się w sposób linearny, prowadząc do końcowego starcia protagonisty z antagonistą, które kończy się happy endem. Prosta fabuła pozwala na rozbudowanie postaci oraz przerysowanie świata przedstawionego.
Przerysowanie świata przedstawionego.
Przestrzeń, w której rozgrywają się wydarzenia, jest przestrzenią zmyśloną, na co wskazuje już sama nazwa miasta – Edge City ("Krańcowe Miasto"). Określenie miasta przymiotnikiem „krańcowe” pozwala zasygnalizować, że znajduje się ono na skraju pomiędzy rzeczywistością a absurdem. Świat filmu jest światem bardzo plastycznym, w którym pojawiają się typowo kreskówkowe i komiksowe sposoby obrazowania, jak np. dosłowne „rozkraczenie się” samochodu Stanleya na moście czy dosłowne, animowane „wyskakiwanie” serca Maski na widok Tiny w Coco Bongo.
Stereotypowość plenerów filmowych pozwala również na ich barwne wyeksponowanie: Coco Bongo to egzotyczny klub, w którym spotyka się elita oraz miejskie gangi; park, w którym dochodzi do pierwszego bezpośredniego spotkania Tiny i Stanleya-Maski wpisuje się w konwencję wodewilową.
Sceny, w których Stanley zamienia się w Maskę, obfitują w burleskowe i groteskowe komentarze do rzeczywistości. Bardzo często nawiązują one do innych konwencji filmowych (wodewil, musical, kreskówka, film gangsterski, komedia romantyczna, ), dzięki czemu ten wielki kolaż można odczytywać jako parodię współczesnego kina rozrywkowego, bazującego na znanych i utartych schematach. Punktem wspólnym wszystkich zastosowanych konwencji jest postać Maski,
Intensywność i plastyczność akcji.
Na film składa się ciąg dynamicznych scen, mających na celu doprowadzić do punktu kulminacyjnego, nie pojawiają się w nim długie ekspozycje. Fabuła koncentruje się na ruchu postaci oraz świata przedstawionego, co szczególnie objawia się przez dynamizm Stanleya-Maski. Maska posiada również zdolność burzenia i kreowania świata przedstawionego, i to rozszerzenie rzeczywistości w dużej mierze napędza akcję filmu. Maska dodaje lub ujmuje elementy w świecie rzeczywistym, kierując się swoimi potrzebami (np. chcąc pozbyć się Doriana na dobre, dorysowuje spłuczkę do palmy w Coco Bongo, i dosłownie spłukuje Doriana do kanałów miejskich).
Dysponowanie przez Maskę wszystkimi możliwymi przedmiotami na świecie to groteskowe ukazanie nieskończoności jego możliwości w konsumpcyjnym świecie. Nadmiar rzeczy to środek bezpośrednio wyrażający przerysowanie filmu, niejako obśmiewający wszystkich dotychczasowych herosów. Maska daje Stanleyowi najpotężniejszą moc we współczesnym świecie: nielimitowany dostęp do przedmiotów, brawurę i czar w zachowaniu oraz umiejętność hipnotyzowania i czarowania ludzi przy pomocy schematów popkulturowych (np. gdy sprawia, że otaczający park policjanci zamiast aresztować go, zaczynają tańczyć w rytm latynoskiej muzyki, tworząc scenę niczym z musicalu).
W oryginalnej ścieżce dźwiękowej nie brakuje również gier językowych, korespondujących z akcją, jak np. scena, w której policjanci próbują dorwać Stanleya-Maskę podczas randki z Tiną w parku – gdy jeden z nich krzyczy w stronę Ipkissa „Freeze!” ("Zamarznięty", ale też "Stój!" w określeniu do ściganego), ten dosłownie pokrywa się lodem w powietrzu.
Wyrazistość postaci.
Każda z postaci w filmie posiada łatwo rozpoznawalne cechy charakterystyczne i odnosi się do znanych i utrwalonych w społeczeństwie Zachodnim stereotypów społecznych i kulturowych:
Mistycyzm, transcendencja.
Pojawienie się maski oraz zmiany w życiu Stanleya zapowiada symbolicznie mistyczny znak, jakim jest grzmot i błyskawica. Pojawia się w filmie kilka razy, antycypując wydarzenia związane z maską i jej mocą (podczas umówienia się z Charliem na wieczór w Coco Bongo, zakładania Maski przez Ipkissa czy Doriana po raz pierwszy). W tradycji kart Tarota Piorun (znana też jako Wieża albo Wieża Boga) to najbardziej złowróżbnych kart w talii, oznaczająca całkowite zniszczenie, utratę własności oraz problemy uczuciowe. Grzmot zaś uznawany jest w kontekście religii jako symbol kary oraz nowego początku.
W mitologii nordyckiej zaś grzmot to symbol Thora, boga burzy i piorunów. Thorowi podczas wypraw często towarzyszył Loki, bóg psot (i to swoim podstępkiem doprowadził do stworzenia dla Thora jego atrybutu – młota), od którego w filmie pochodzić ma maska. Grzmot i błyskawica w filmie zapowiadają zmiany dla każdego z bohaterów, który ją założy: symboliczną śmierć starego, niepewnego siebie Stanleya, pozyskanie nowego życia i kobiety poprzez odkrycie w sobie własnej odwagi oraz karę dla Doriana za czynione zło. Przypominają również o konflikcie między nordyckimi bogami i olbrzymami.
Nad Edge City unosi się zielona, radioaktywna aura oparów metanu nad miastem, symbolicznie wskazując na jego skażenie złem, również tym, które wyrządzić może Maska w niewłaściwych rękach.
Nagrody i nominacje.
Oscary za rok 1994
Złote Globy 1994
Nagrody BAFTA 1994
Nagrody Saturn 1994
Odbiór.
Box office.
Budżet filmu szacowany jest na 18–23 mln USD. Na całym świecie zarobił on ponad 351 mln dolarów.
Krytyka w mediach.
Film odniósł dobrą reakcję krytyków. W serwisie Rotten Tomatoes zyskał ocenę 79% na podstawie 52 recenzji, a średnia ocen wystawionych na ich podstawie wyniosła 6,47. Natomiast w serwisie Metacritic średnia ważona ocen z 12 recenzji wyniosła ocenę 56.

</doc>
<doc id="434753" url="https://pl.wikipedia.org/wiki?curid=434753" title="Nokia 7650">
Nokia 7650

Nokia 7650 – pierwszy telefon fińskiego producenta z serii 60 i zarazem jeden z pierwszych telefonów obsługujących technologię MMS. W momencie wypuszczenia (rok 2002) był jednym z najnowocześniejszych terminali dostępnych na rynku (wbudowany aparat VGA, dobrej jakości wyświetlacz, Bluetooth, IrDA, klient email, GPRS, HSCSD, java, możliwość odtwarzania plików midi, wav, amr, a przede wszystkim – system operacyjny Symbian).
Do wad można zaliczyć małą ilość pamięci dla użytkownika (ok. 3,5 MB bez możliwości fizycznej rozbudowy, jednak przy pomocy programów kompresujących i dekompresujących dane w locie można było zwiększyć ilość zainstalowanego oprogramowania kosztem czasu ich uruchamiania i zamykania), baterie o małej pojemności (jak na urządzenie o tak zaawansowanych możliwościach) w prostej linii przejętej ze starszej Nokii 8210. Szyny w stawie również nie należały do udanych – często po kilkumiesięcznym użytkowaniu telefon potrafił się sam zamykać np. podczas pisania wiadomości SMS. Dodatkowym utrudnieniem był dostęp do gniazda kabla do komputera: Piny pojawiały się dopiero po szerszym rozsunięciu telefonu, do czego początkowo potrzebne było specjalne narzędzie (po pewnym czasie użytkowania telefon potrafił sam rozsunąć się na tę szerokość, nieraz powodując usterki mechaniczne typu zerwanie taśmy).
Część użytkowników narzekała również na brak obsługi profilu audio Bluetooth (mimo że pierwsze, testowe egzemplarze 7650 je posiadały), a co za tym idzie, niedziałanie Nokii 7650 z zestawami słuchawkowymi czy samochodowymi w oparciu o Bluetooth.

</doc>
<doc id="434756" url="https://pl.wikipedia.org/wiki?curid=434756" title="Jan Balliol">
Jan Balliol

Jan Balliol, znany również jako: Jan de Balliol (ur. ok. 1248, zm. ok. 25 listopada 1314) – od 1292 do abdykacji w 1296 roku król Szkocji.
Urodził się w Barnard Castle, jako syn Devorguilli Balliol (zm. 1290), córki Alana, piątego lorda Galloway (zm. 1234). Jego ojcem był Jan, piąty baron Balliol i lord Barnard Castle (zm. 1269). W 1281 roku ożenił się z Izabelą de Warenne, córką Jana de Warenne, siódmego earla Surrey, i Alicji de Lusignan. Jej dziadkami od strony matki byli: Hugo X de Lusignan i Izabela d’Angoulême (wdowa po królu Anglii – Janie bez Ziemi). Para miała syna (i prawdopodobnie 4 innych dzieci):
Król Szkocji.
Jako pra-prawnuk króla Dawida I (od strony matki), po bezpotomnej śmierci królowej Małgorzaty, zgłosił swoje pretensje do tronu Szkocji, w Berwick-upon-Tweed, 3 sierpnia 1291. Jego największym rywalem był wtedy Robert Bruce, piąty lord Annandale i dziadek późniejszego króla – Roberta I Bruce’a. Szkoci przegłosowali jego kandydaturę, w wielkiej sali zamku Berwick, 17 listopada 1292 roku. 30 listopada w Scone został uroczyście koronowany na króla Szkocji. Ufundował wtedy Balliol College na Uniwersytecie w Oksfordzie, jedną z pierwszych szkół w Oksfordzie.
Jednakże król Anglii – Edward I również rościł sobie prawa do korony szkockiej, wobec czego dokonał najazdu na Szkocję, rozpoczynając tym samym pierwszą szkocką wojnę o niepodległość. Szkoci zostali pokonani w bitwie pod Dunbar, 27 kwietnia 1296 roku, a Jan abdykował w zamku w Montrose, 10 lipca tego roku. Anglicy wywieźli go do Anglii i zamknęli w Tower of London.
Dalsze życie.
Dzięki wstawiennictwu papieża Bonifacego VIII, Anglicy latem 1301 roku wypuścili go i pozwolili wyjechać pod warunkiem, że będzie żył na ziemiach papieskich. Osiadł z rodziną w Pikardii, w rodzinnych ziemiach swoich przodków, gdzie mieszkał do końca swojego życia.
Zmarł w 1314, w baronacie Hélicourt we Francji. Jego syn, Edward, odziedziczył po nim pretensje do tronu Szkocji, których nie omieszkał zgłosić.

</doc>
<doc id="434757" url="https://pl.wikipedia.org/wiki?curid=434757" title="Ad Noctum Dynasty of Death">
Ad Noctum Dynasty of Death

Ad Noctum Dynasty of Death – trzecia płyta norweskiego zespołu blackmetalowego Limbonic Art. Wydana w 1999 roku.

</doc>
<doc id="434758" url="https://pl.wikipedia.org/wiki?curid=434758" title="The Ultimate Death Worship">
The Ultimate Death Worship

The Ultimate Death Worship – czwarta płyta norweskiego zespołu Limbonic Art, wydana w 2002 roku.

</doc>
<doc id="434761" url="https://pl.wikipedia.org/wiki?curid=434761" title="Ruble transferowe">
Ruble transferowe



</doc>
<doc id="434762" url="https://pl.wikipedia.org/wiki?curid=434762" title="Pisma gruzińskie">
Pisma gruzińskie

Pisma gruzińskie – trzy pisma alfabetyczne, służące do zapisywania języka gruzińskiego oraz kilku innych języków z rodziny kartwelskiej.
Alfabet gruziński powstał najprawdopodobniej w IV w. n.e. Za podstawę do jego tworzenia posłużył alfabet syryjski lub alfabet grecki, jednak szczegółowe pochodzenie znaków nie jest znane. Zgodnie z tradycją, za twórcę alfabetu gruzińskiego uważany jest pierwszy gruziński władca – Farnawaz I w 284 p.n.e.
Alfabet gruziński posiada trzy kroje pisma, dość różniące się od siebie. Są to asomtawruli (gruz. „majuskuła”), zwany też "mrgwlowani" (gruz. „zaokrąglony”), nuschuri (gruz. „minuskuła”) określany niekiedy jako "chucuri" (gruz. „kościelny”) oraz mchedruli (gruz. „rycerski”).
Najstarsze zabytki zapisane alfabetem gruzińskim pochodzą z V w. n.e. i zapisane są w "asomtawruli". Obecnie jest używana forma "mchedruli", stworzona w X w., która ostatecznie wyparła pozostałe kroje w XVIII w.
Współczesny alfabet gruziński składa się z 33 znaków. Nie są rozróżniane wielkie i małe litery.
Historia.
Język gruziński należący do rodziny języków kartwelskich jako jedyny z tej rodziny ma własny unikalny alfabet.
Według legend pismo gruzińskie zostało stworzone przez króla Kartlii Farnawaza I (326–234 p.n.e.) w IV–III w. p.n.e. lub przez ormiańskiego biskupa Mesropa Masztoca (359–440), który miał stworzyć alfabet gruziński ok. 400 roku, kiedy opracował alfabet ormiański i alfabet Albanii Kaukaskiej. 
Badacze skłaniają się ku teorii powstania alfabetu gruzińskiego w IV wieku n.e., na bazie pisma greckiego w celu propagowania chrześcijaństwa. Najstarsze znalezione inskrypcje zapisane w tym alfabecie, datowane na ok. 430 rok, znajdują się kościele ufundowanym przez Piotra Iberyjskiego (ok. 417–491) niedaleko Betlejem na Pustyni Judzkiej. Uznawane powszechnie za najstarsze inskrypcje na terenie Gruzji znajdują się w katedrze Sioni w Bolnisi. 
W 2015 roku, podczas prac archeologicznych na stanowisku Grakliani Gora naukowcy z Tbiliskiego Uniwersytetu Państwowego odkryli napisy wyrzeźbione na piedestale dwóch kamiennych ołtarzy świątynnych, dedykowanych bogini płodności z ok. VII w. p.n.e., których nie można przypisać żadnemu znanemu alfabetowi. Powstanie napisów zostało datowane na ok. X–XI w. p.n.e. 
Na przestrzeni wieków język gruziński zapisywany był przy pomocy trzech rodzajów pisma – zapis biegł zawsze od strony lewej do prawej i nie odróżniano zapisów wielką i małą literą. W wiekach V–IX posługiwano się pismem zaokrąglonym, nazywanym "asomtawruli". Z tego pisma rozwinęło się "nuschuri" – pierwszy zabytek zapisany tym pismem pochodzi z 864 roku, a pismo używane było w X–XI w. przy pisaniu manuskryptów. Obecne pismo – "mchedruli" wykształciło się w X wieku. Kościół używał jednak dawnych pism dla zapisu świętych tekstów, które określono mianem "chucuri". Współczesny alfabet gruziński ma 33 litery i jest alfabetem fonemicznym (tzn. jednej głosce odpowiada jedna litera). 
W 2016 roku żywa kultura trzech systemów pisma gruzińskiego alfabetu została wpisana na listę niematerialnego dziedzictwa UNESCO.
Pisma.
Asomtawruli.
Asomtawruli (gruz. ასომთავრული) – najstarsze pismo gruzińskie, używane powszechnie w V–IX wieku, którego nazwa "asomtawruli" (gruz. „majuskuła”), bazowało na zaokrąglonych literach, przez co nazywane było również mrgwlowani (gruz. მრგვლოვანი) czyli „zaokrąglone”. 
Nuschuri.
Nuschuri (gruz. ნუსხური, „minuskuła”) określany niekiedy jako "chucuri" (gruz. ხუცური, „kościelny”) – pismo gruzińskie z X–XI w., stosowane dla celów religijnych do dnia dzisiejszego, np. w hagiografii. 
Mchedruli.
Mchedruli (gruz. მხედრული, „rycerski”) – współczesne pismo gruzińskie, wykształcone w X w., składające się z 33 liter. 
Spotyka się też użycie połączeń dz, dž dla ძ, ჯ i kreskę przy przydechowych, a nie glottalizowanych.

</doc>
<doc id="434763" url="https://pl.wikipedia.org/wiki?curid=434763" title="Pantaleon Potocki">
Pantaleon Potocki

Pantaleon Ignacy Potocki herbu Szeliga
(ur. 21 lipca 1817 w Cisiach, zm. 17 marca 1846 w Siedlcach) – polski szlachcic, dowódca grupy powstańczej, spiskowiec, uczestnik powstania w 1846.
Syn Teodora Potockiego (zm. 25 listopada 1830), generała artylerii konnej i Tekli z Karasińskich. Wnuk Wawrzyńca Potockiego.
Jego starszy brat Maurycy (ur. 21 września 1814) walczył w powstaniu listopadowym.
Powstanie krakowskie 1846.
Do spisku mającego na celu wybuch powstania narodowego wciągnął Potockiego najprawdopodobniej Karol Ruprecht. Powierzonym Potockiemu zadaniem było opanowanie Siedlec i przecięcie Rosjanom drogi przemarszu w stronę Warszawy. Datę wybuchu powstania wyznaczono na noc z 21 na 22 lutego 1846. Ostatecznie powstanie objęło wyłącznie Kraków, zaś akcję powstańczą w zaborze rosyjskim odwołano. Informacja o tym nie dotarła jednak do Potockiego. Jego bezpośredni zwierzchnik, Bronisław Dąbrowski dowiedziawszy się 20 lutego o rozbiciu spiskowców w Wielkopolsce porzucił konspirację i zbiegł do Prus. 
Nieświadomy wypadków Potocki, z grupą kilkunastu ludzi przystąpił do realizacji założonego planu. Udało mu się opanować siedlecki odwach, zabijając jednego z żandarmów i raniąc pięciu innych. Następnie wkroczył na odbywający się w resursie kupieckiej bal karnawałowy, w którym uczestniczyli m.in. prezydent Siedlec i naczelnik powiatu. Potocki bezskutecznie nawoływał obecnych do powstania.
Rozczarowany fiaskiem akcji rozpuścił swój niewielki oddział i prawdopodobnie zamierzał uciec za granicę. Wraz z dwoma towarzyszami (Stanisław Kociszewski i Władysław Żarski, obaj aplikanci w sądach warszawskich) udał się w stronę rodzinnego domu w Cisiach, aby zabrać pieniądze na drogę. Do dworu nie dotarł. Ukrył się w młynie niedaleko Kotunia, który Potoccy dzierżawili Janowi Jaworskiemu. Obawiając się patroli wojsk rosyjskich, Pantaleon Potocki polecił Jaworskiemu, który był jego przyjacielem z dzieciństwa, skontaktowanie się z rodziną w Cisiu. Młynarz jednak zamiast tego powiadomił o przybyszu chłopów z Kotunia, którzy postanowili go ująć, licząc na nagrodę od zaborcy. Broniąc się, Potocki zastrzelił jednego z nich - niejakiego Antoniego Kryckiego. Został jednak pojmany i wydany żandarmom. Jego dwaj towarzysze zostali schwytani w pobliskiej wsi Pieróg, również przy udziale miejscowych chłopów.
Wszyscy trzej zostali przewiezieni do warszawskiej Cytadeli, gdzie 16 marca stracono Kociszewskiego i Żarskiego. Natomiast Potocki został z powrotem przewieziony do Siedlec, gdzie 17 marca 1846 o godzinie 15. powieszono go publicznie na targu miejskim (obecnie skrzyżowanie ulic Sienkiewicza i Świętojańskiej).
Ku jego pamięci 3 maja 1919 r. mieszkańcy postawili krzyż w miejscu egzekucji.

</doc>
<doc id="434766" url="https://pl.wikipedia.org/wiki?curid=434766" title="Rubel transferowy">
Rubel transferowy

Rubel transferowy () – międzynarodowa jednostka rozrachunkowa, stosowana w rozliczeniach wzajemnych krajów członkowskich RWPG; została wprowadzona w 1964, zlikwidowana w 1991.
Rubel transferowy nie posiadał głównych cech pieniądza międzynarodowego, ponieważ był pozbawiony funkcji miernika wartości, środka płatniczego i akumulacji. Rubel transferowy nie spełniał podstawowego warunku prawidłowego funkcjonowania pieniądza międzynarodowego, ponieważ nie reprezentował powszechnej siły nabywczej możliwej do wykorzystania w każdym czasie i w dowolnym kraju. Miał on ograniczoną siłę nabywczą nawet w krajach RWPG, gdyż faktycznie można za niego było nabywać tylko towary uzgodnione w dwustronnych umowach handlowych, nie był więc rzeczywistym pieniądzem międzynarodowym, ale technicznym narzędziem rozliczeń. 
W kręgach RWPG zdawano sobie sprawę, że próba uczynienia z rubla transferowego rzeczywistej waluty obrachunkowej związana była z koniecznością przeprowadzenia głębokich reform gospodarki centralnie sterowanej, a zdaniem Antoniego Marszałka o tych zaniechaniach decydowały także przesłanki polityczne: „Obawiano się, że wprowadzenie wymienialności znaków pieniężnych ówczesnych państw socjalistycznych na waluty krajów kapitalistycznych uruchomi mechanizm dezintegracji RWPG na rzecz integracji z Europą Zachodnią i gospodarką kapitalistyczną. Rynek krajów RWPG, jako pewna ekonomiczna całość, był bardziej kategorią abstrakcyjną niż prawdziwym, realnym międzynarodowym rynkiem.”
Historia.
Rubel transferowy został utworzony w wyniku podpisanej 22 października 1963 "Umowy o rozliczeniach wielostronnych w rublach transferowych i o utworzeniu Międzynarodowego Banku Współpracy Gospodarczej", która zaczęła obowiązywać 1 stycznia 1964. Miał nominalnie odpowiadać 0,987412 g złota, co było parytetem identycznym z teoretycznym parytetem rubla radzieckiego. Obie waluty nie były jednak ze sobą związane, a rubel transferowy był niewymienialny w skali międzynarodowej i występował wyłącznie w postaci zapisów księgowych na kontach Międzynarodowego Banku Współpracy Gospodarczej (MBWG). Kredytów w rublach transferowych udzielał także powołany w 1970 Międzynarodowy Bank Inwestycyjny (MBI), ale księgowane one były na kontach w MBWG. Banki te nie emitowały pieniądza w tradycyjnym tego słowa znaczeniu, a jedynie odnotowywały wartość przeprowadzonych transakcji handlowych w walucie umownej. Jednostka ta zastępowała stopniowo rubla clearingowego w rozliczaniu transakcji między krajami RWPG. Miała teoretycznie, w odróżnieniu od rubla clearingowego, służyć do rozliczeń wielostronnych, czyli tzw. clearingu wielostronnego, jednak w praktyce większość transakcji, w obawie przed niemożnością wyrównania bilansu handlowego między krajami, zawierano ciągle w oparciu o umowy dwustronne. Oba wspomniane typy rubli miały być alternatywą dla walut wymienialnych odnoszących się do tzw. drugiego obszaru płatniczego. Obszar krajów bloku wschodniego, w którym posługiwano się rublowymi jednostkami rozliczeniowymi, nazywany był pierwszym obszarem płatniczym.
Wśród ekonomistów toczyły się spory, czy należało rubla transferowego uznawać jedynie za jednostkę obrachunkową, czy walutę międzynarodową specyficznego typu. De facto służył on do oceny stopnia równoważności międzynarodowych umów handlowych o charakterze kompensacyjnym, czyli opartym na wiązaniu po stronie importu i eksportu większej liczby towarów niż jeden (w przeciwieństwie do barteru). Nadwyżki rubli transferowych na kontach w MBWG, powstałe w rezultacie rozliczenia poszczególnych transakcji, były niemożliwe do wykorzystania bez zawarcia nowej międzyrządowej umowy handlowej. Nazywano je potocznie rublami transferowymi "bezadresowymi", gdyż bez zawarcia oddzielnej umowy handlowej nie mogły być wymienione na żaden towar ani inną walutę. Przykładem rubli transferowych bezadresowych były sumy uzyskane w wyniku naliczenia odsetek od środków zgromadzonych na kontach MBWG. 
Początkowo teoretyczny kurs rubla transferowego do dolara amerykańskiego (USD) był stały (przez 5 lat), a następnie wprowadzono zasadę ustalania corocznego kursu rubla w stosunku do USD. Zasady wyznaczania kursu rubla transferowego były przedmiotem ciągłych kontrowersji naukowych i politycznych. Kurs rubla transferowego służył do wyceny towarów wymienianych z innymi krajami RWPG. Przedsiębiorstwa wysyłające towary na eksport do innych krajów RWPG mogły uzyskaną zapłatę w rublach transferowych wymienić na walutę lokalną w bankach narodowych. Mechanizm ten prowadzić mógł do dotowania eksportu przez budżety poszczególnych państw, które wypłacać musiały przedsiębiorstwom wymierną zapłatę w tradycyjnej walucie lokalnej za wysłany za granicę towar a w zamian otrzymywały od kontrahenta zagranicznego zapis w rublach transferowych, którego pokrycie towarowe wymuszać musiała konkretna umowa. 
"Średnie roczne, oficjalne kursy rubla i USD wyliczane przez Narodowy Bank Polski:"
Do 1971 kurs był stały: 1 złoty dewizowy = 0,225 rubla = 0,25 USD (Mały Rocznik Statystyczny GUS 1970, Duży Rocznik Statystyczny GUS 1981).
W wyniku porozumienia zawartego przez Polskę w 1994, wzajemnej kompensacie podlegały wszystkie wzajemne zobowiązania w rublach transferowych, dolarach, dolarach clearingowych i rublach clearingowych oraz rublach radzieckich powstałe przed 1 stycznia 1991 roku - 7 mld rubli transferowych i 336 mln USD zobowiązań ZSRR skompensowano zobowiązaniami Polski w kwocie 4,7 mld rubli transferowych oraz 2 mld USD. Narodowy Bank Polski określa po dzień dzisiejszy kurs rubla transferowego. W marcu 2019 jego średni poziom wynosił 0,21 złotego.

</doc>
<doc id="434769" url="https://pl.wikipedia.org/wiki?curid=434769" title="Agnieszka Włodarczyk">
Agnieszka Włodarczyk

Agnieszka Włodarczyk (ur. 13 grudnia 1980 w Sławnie) – polska aktorka, piosenkarka, działaczka społeczna i osobowość medialna.
W wieku 14 lat zadebiutowała w teatrze Studio Buffo w musicalu "Metro". Karierę aktorską rozpoczęła w 1997, tytułową rolą w filmie Macieja Ślesickiego "Sara". W tym samym roku Ślesicki zaangażował ją do swojej kolejnej produkcji – serialu "13 posterunek" (1997–1998, 2000). W kolejnych latach zagrała między innymi w dwóch popularnych operach mydlanych: "Plebania" (2001–2012; z przerwami) oraz "Pierwsza miłość" (2009–2012), a także w kinowych filmach "E=mc²" (2002) czy "Nigdy w życiu!" (2004). Wystąpiła w kilku produkcjach Teatru Telewizji.
W 2007 wygrała pierwszą edycję programu "Jak oni śpiewają", dzięki czemu rozpoczęła karierę muzyczną. Od tamtej pory wydała maxi-singel "Jak oni śpiewają" (2007; platynowa płyta), autorski album studyjny pt. "Nie dla oka..." (2007; złota płyta) oraz album z kolędami pt. "Najpiękniejsze polskie kolędy" (2011). Jej debiutancki singel „Zawsze byłam” notował wysokie pozycje na radiowych i telewizyjnych listach przebojów.
Poza karierą aktorsko-wokalną czynnie angażuje się w akcje charytatywne, głównie na rzecz zwierząt.
Kariera.
1995–2000: Studio Buffo, "Sara" i "13 posterunek".
W wieku 14 lat została zaangażowana przez Janusza Józefowicza do musicalu "Metro". Podczas castingu skłamała, mówiąc że jest o rok starsza. 26 marca 1996 na deskach teatru Buffo zadebiutowała w spektaklu "Tyle miłości". W 1996 pojawiła się również w teledysku K.A.S.Y. do piosenki „Reklama”. Początkowo planowała karierę muzyczną, ale ze względu na przebytą operację usunięcia guzków tarczycy była zmuszona zaprzestać śpiewanie. Miała podpisany kontrakt fonograficzny z wytwórnią Tic-Tac.
W 1997 zagrała tytułową rolę w filmie Macieja Ślesickiego "Sara". Do roli wybrana została spośród 250 kandydatek. W Polsce film wywołał kontrowersje, a krytyce poddano przede wszystkim nagie sceny z udziałem Włodarczyk, która w chwili kręcenia filmu miała 16 lat. Wiesław Kot na łamach tygodnika „Wprost” napisał: „Pieścidełkiem filmu jest tytułowa Sara kreowana z wdziękiem przez Agnieszkę Włodarczyk. [...] Jej rozłożony w filmie na raty striptiz budzi raczej skojarzenia szpitalne. Widz-oglądacz czuje się tak, jakby przypadkiem wtargnął do łazienki, w której pensjonarka bierze prysznic. Zamiast podniecenia występuje zażenowanie”. Według Bożeny Janickiej z miesięcznika „Kino” Włodarczyk miała „najtrudniejsze zadanie [aktorskie]”, co argumentowała słowami: "Śliczna, o miękkim spojrzeniu Marilyn Monroe, gra rolę dość niewdzięczną. Musi wygłaszać teksty, na które młoda widownia reaguje wybuchami śmiechu, zdaje się w tych momentach nieprzewidzianego. Odzywki w rodzaju: „chcę być twoją kobietą”, „urodzę ci dzieci” – są zapewne pastiszem (...), lecz młodzi widzowie pastiszowej intencji najwyraźniej nie łapią". Mimo niezbyt przychylnych opinii w kraju jej występ został doceniony przez jury Międzynarodowego Festiwalu Filmowego „Stożary” w Kijowie, na którym została nagrodzona w kategorii "Najlepszy debiut".
W latach 1997–2000 grała Agnieszkę w serialach "13 posterunek" (1997–1998) i "13 posterunek 2" (2000). W 1998 zagrała swoją pierwszą rolę w Teatrze Telewizji, szwagierkę Naryszkina w spektaklu "Cesarska miłość" Leszka Wosiewicza.
2000–2006: "Plebania" i kolejne role filmowe.
Nowe tysiąclecie rozpoczęła od gościnnych występów w serialach "Na dobre i na złe" i "Świat według Kiepskich". W 2000 pojawiła się też w filmie "Pierwszy milion" oraz opartym na nim serialu o tym samym tytule. Ponadto zagrała Mariolę w spektaklu produkcji Teatru Telewizji "Nas troje" Marka Koterskiego. W 2001 dołączyła do obsady serialu "Plebania" w roli Wiktorii „Wiki” Potoczny, w którym grała z przerwami do zakończenia jego produkcji w 2012. Po latach przyznała, że w tym serialu nauczyła się aktorstwa, ponieważ „zaczęto jej pisać przeróżne sceny, dramatyczne, komediowe”, dzięki czemu „zrozumiała, że może wszystko udźwignąć”. W 2001 zagrała też w filmie "Poranek kojota" oraz wcielała się w rolę uczestniczki konkursu piękności, Tekli Kaczmarek w serialu "Zostać miss".
W 2002 zagrała Stellę, jedną z głównych ról w filmie "E=mc²", a także pojawiła się w filmie "Rób swoje, ryzyko jest twoje". W tym roku tygodnik „Wprost” umieścił ją w rankingu najgorszych polskich aktorów filmowych. W 2003 współprowadziła program rozrywkowy Polsatu "Wiesio Szoł", składający się z krótkich skeczy i filmów slapstickowych, a także zagrała w kontynuacji serialu "Zostać miss" – "Zostać miss 2". W 2004 wcieliła się w rolę Joli w kinowym hicie "Nigdy w życiu!", będącym ekranizacją powieści Katarzyny Grocholi o tym samym tytule. Na przestrzeni kolejnych dwóch lat zagrała m.in. jedne z głównych ról w serialach "Dziki" (2004), "Talki z resztą" (2004) i "" (2005) oraz epizody w serialach "Rodzinka" (2004), "Kryminalni" (2004) i "Czego się boją faceci, czyli seks w mniejszym mieście" (2005).
W 2005 uczestniczyła w pierwszej edycji emitowanego przez TVN programu "Taniec z gwiazdami"; w parze z tancerzem Michałem Skawińskim odpadła w trzecim odcinku programu. Również w 2005 rozpoczęła pracę na planie serialu "My Baby", który został wyemitowany w 2011 przez telewizję Polsat. Była jedną z najpopularniejszych polskich aktorek w internecie w 2005 w rankingu sporządzonym przez portal Wirtualna Polska i serwis Netsprint.
W 2006 zagrała Karolinę, dziewczynę „Adiego” w filmie "Job, czyli ostatnia szara komórka", a na potrzeby ścieżki dźwiękowej produkcji nagrała piosenkę „Słońce rośnie w nas”.
2007: "Jak oni śpiewają" i debiut muzyczny.
W 2007 uczestniczyła w pierwszej edycji muzycznego programu telewizji Polsat "Jak oni śpiewają". Jej interpretacje polskich przebojów, takich jak „Odkryjemy miłość nieznaną” czy „Co mi Panie dasz”, zyskały uznanie jurorów i publiczności. 2 czerwca wystąpiła w finale, który obejrzało prawie 5 mln telewidzów, i zdobyła w nim 65% głosów, wygrywając z Nataszą Urbańską. W nagrodę podpisała kontrakt płytowy z wytwórnią My Music. Wydała także debiutancki maxi-singel zawierający dwa covery, który uzyskał status platynowej płyty. W trakcie trwania programu, jak i po jego zakończeniu występowała na scenie u boku artystów, takich jak np. Maryla Rodowicz, Alicja Majewska, Krzysztof Antkowiak czy solistka operowa Justyna Reczeniedi. Za udział w "Jak oni śpiewają" była nominowana do Róż Gali w kategorii "Piękne debiuty" oraz do Wiktorów w kategorii "Największe odkrycie telewizyjne".
30 listopada 2007 wydała swój pierwszy album studyjny pt. "Nie dla oka...", który po premierze spotkał się z mieszanym odbiorem. Jeden z recenzentów napisał, że „Włodarczyk jest dobrą wokalistką”, jednak w jej wykonaniach brakuje „pasji, zaangażowania i uczuć”. Inny krytyk stwierdził, że „jako artystka, znana do tej pory wyłącznie z filmów i seriali, wypadła całkiem dobrze. W przeciwieństwie do kolegów i koleżanek po fachu, którzy już wcześniej próbowali sił za mikrofonem, swojego debiutu nie musi się wstydzić”. Album uplasował się na 21. miejscu polskiej listy sprzedaży i uzyskał status złotej płyty za sprzedaż w nakładzie przekraczającym 15 tys. egzemplarzy. Wydawnictwo promowały single „Zawsze byłam” (2007) i „Bez makijażu” (2008). Włodarczyk uzyskała trzy nominacje do Superjedynek w kategoriach "Fonograficzny debiut roku" (za "Nie dla oka..."), "Przebój roku" (za „Zawsze byłam”) i "Artysta roku".
Poza realizacją projektów muzycznych, w 2007 kontynuowała karierę aktorską – wcieliła się w rolę Irenki w serialu "Ja wam pokażę!" oraz zagrała w spektaklu produkcji Teatru Telewizji "Czerwone komety" Andrzeja Strzeleckiego.
Od 2008: Programy telewizyjne, "Pierwsza miłość" i pozostałe projekty.
Latem 2008 opublikowała premierowy singel „To on”, który umieszczony został na składance Radia Eska "Hity na Czasie 2008". Jesienią tego roku wzięła udział w trzeciej edycji programu TVP2 "Gwiazdy tańczą na lodzie" w parze z Łukaszem Jóźwiakiem, docierając do finału, w którym przegrali z Samuelem Palmerem i Agnieszką Dulej. Zagrała też gościnnie w jednym z odcinków serialu "Daleko od noszy". W 2009 dołączyła do obsady serialu "Pierwsza miłość", w którym do 2012 wcielała się w postać Anny Bilewskiej. Latem tego roku wydała kolejny singel, „Czas pokaże”, który znalazł się na wakacyjnej składance radia RMF FM "Muzyka najlepsza pod słońcem 2009". Ponadto zajęła drugie miejsce w szóstej, mistrzowskiej edycji programu "Jak oni śpiewają", w której udział wzięli finaliści pięciu poprzednich edycji show.
W lipcu 2010 wystąpiła na Festiwalu Piosenki Rosyjskiej w Zielonej Górze. Za wykonanie piosenki „Opyat metel” zajęła drugie miejsce i zdobyła Srebrny Samowar. 22 listopada 2011 wydała album z kolędami zatytułowany "Najpiękniejsze polskie kolędy". W 2012 zagrała Beatę w filmie "Kac Wawa". W lipcu 2013 zaprezentowała singel „Twoja mała Aga”.
Wiosną 2014 uczestniczyła w pierwszej edycji programu telewizji Polsat "Twoja twarz brzmi znajomo". W finale zajęła drugie miejsce. W lipcu 2014 odcisnęła dłoń na Promenadzie Gwiazd podczas 19. Festiwalu Gwiazd w Międzyzdrojach. W grudniu 2015 wydała cover utworu „Such a Shame” zespołu Talk Talk, który nagrała we współpracy z DJ-em Adamusem na jego jubileuszowy album.
W 2016 gościnnie pojawiła się w pierwszym sezonie serialu "Druga szansa". Jesienią tego roku w parze z Marią Konarowską wzięła udział w pierwszej edycji programu stacji TVN "Azja Express". Wspólnie zajęły drugie miejsce. W 2017 otrzymała nagrodę w plebiscycie Gwiazdy Plejady 2017 w kategorii "Metamorfoza roku". We wrześniu 2018 dołączyła do obsady spektaklu teatru objazdowego "Przygoda z ogrodnikiem", w którym grała agentkę Ruby. W styczniu 2019 premierę miał film "Diablo. Wyścig o wszystko", w którym zagrała Palomę.
Działalność społeczna.
W 2006 wzięła udział w kampanii społecznej stacji MTV Polska „Bezpieczna jazda z MTV” propagującej bezpieczny seks. Rok później włączyła się do ogólnopolskiej akcji na rzecz honorowego krwiodawstwa Europejskiej Fundacji Honorowego Dawcy Krwi oraz wzięła udział w sesji zdjęciowej do kalendarza czasopisma „Gala”. Zdjęcia z tej sesji zostały wystawione na licytację, a dochód z niej został przekazany podopiecznym Fundacji Polsat. W 2008 wystąpiła w spotach reklamowych Fundacji Polsat pod nazwą „Wystarczy chcieć”, w których gwiazdy zachęcały do przekazywania pieniędzy na rzecz podopiecznych tejże fundacji. W kwietniu 2011 ukazał się teledysk do piosenki „Pomaganie jest trendy”, którą Włodarczyk nagrała charytatywnie wraz z innymi wykonawcami, aby wesprzeć Fundację DKMS.
Czynnie angażuje się w akcje charytatywne na rzecz zwierząt oraz prowadzi tymczasowy dom dla zwierząt. Jest ambasadorką akcji „Ratuj bociany razem z nami”. Współpracuje między innymi z Towarzystwem Opieki nad Zwierzętami oraz Fundacją Viva! Akcja dla zwierząt. Zaangażowana jest w walkę o wprowadzenie poprawek do Ustawy o ochronie zwierząt. Wystąpiła w autorskiej kampanii przeciwko wykorzystywaniu zwierząt do celów doświadczalnych – „One czują tak jak my” oraz wzięła udział w manifestacji w ich obronie. Była też uczestniczką manifestacji przeciwko ubojowi rytualnemu.
W 2014 nagrodę w wysokości 10 tys. złotych za wygranie siódmego odcinka programu "Twoja twarz brzmi znajomo" przekazała organizacjom wspierającym zwierzęta – „Kocia łapka” i „Zwierzaki w potrzebie”, z kolei w 2022 nagrodę z programu "Jak oni śpiewają" – Brylantowy Mikrofon przekazała na aukcję charytatywną, której celem było pokrycie kosztów leczenia dziewczynki chorej na rdzeniowy zanik mięśni.
Za działalność charytatywną odebrała nagrodę Top for Dog 2014 w kategorii "Osobowość roku" oraz była nominowana do nagrody w plebiscycie Gwiazdy Dobroczynności w kategorii "Ekologia". Fundacja Spełnionych Marzeń uhonorowała ją nagrodą specjalną – Rubinowym Sercem, którą Włodarczyk przekazała na licytację na rzecz tejże fundacji. Jej dochód wyniósł 3 tys. złotych.
W 2015 wzięła udział w programie "Przygarnij mnie", w którym przygarnęła ze schroniska suczkę, Tośkę. W tym samym roku otrzymała nominację do nagrody Serce dla Zwierząt 2015 w plebiscycie portalu psy.pl.
Życie prywatne.
W dzieciństwie mieszkała m.in. w Ciechanowie, Poznaniu i Darłowie. Jej rodzice rozwiedli się, gdy miała dwa lata. Ojciec był marynarzem. Matka po rozwodzie ponownie wyszła za mąż. Ma młodszego o 10 lat brata, Roberta, z drugiego małżeństwa matki. Od szóstego do 18. roku życia wspólnie z matką, ojczymem oraz bratem mieszkała pod Warszawą. Mając sześć lat, trenowała taniec towarzyski. W szkole podstawowej wygrała dwa konkursy piosenki. W 1995 wzięła udział w konkursie Miss Polski Nastolatek.
Ukończyła szkołę średnią i zdała maturę. Uczęszczała również do szkoły muzycznej, jednak po pewnym czasie z niej zrezygnowała.
Na początku swojej kariery była w czteroletnim związku z prezenterem telewizyjnym Rafałem Kosińskim. Następnie związała się z przedsiębiorcą Jakubem Sićkiem, który był również jej menedżerem. Rozstali się po dziewięciu latach związku w 2011. W latach 2012–2016 jej partnerem był aktor Mikołaj Krawczyk. W 2020 związała się z triathlonistą Robertem Karasiem. 7 lipca 2021 urodził się ich syn Milan.

</doc>
<doc id="434774" url="https://pl.wikipedia.org/wiki?curid=434774" title="Flisakowate">
Flisakowate

Flisakowate (Haliplidae) – rodzina drobnych, wodnych chrząszczy z podrzędu drapieżnych, należąca do Hydradephaga. 
Opis.
Owady dorosłe.
Drobne chrząszcze, osiągające od 2,5 do 4,5 mm długości ciała, które jest jajowate w obrysie, a największa jego szerokość przypada na przednią połowę. Głowa wyraźnie węższa niż przedplecze i wsunięta po oczy w przedtułów. Nadustek prawie całkiem zrośnięty z epikranium. Czułki 11-członowe, nitkowate, osadzone przed oczyma. Głaszczki szczękowe o 4, a głaszczki wargowe o 3 członach. Kąty przednie i tylne przedplecza słabo wystające, a jego krawędzie zwykle silnie zbieżne do przodu. Przedplecze i pokrywy o dobrze rozwiniętych podgięciach. Skrzydła dobrze wykształcone, jednak ich mięśnie mogą być zredukowane. Wyrostek przedpiersia stosunkowo długi i szeroki. Środkowa i przednia część zapiersia tworzą krótki wyrostek. Odnóża smukłe i długie. Biodra odnóży tylnych wykształcone w szerokie, lekko zaokrąglone płytki, przykrywające krętarze, nasadę udi pierwsze 3 widoczne sternity odwłoka. Odwłok o 6 widocznych sternitach (II-VII). Sternit VIII przekształcony w walwy odbytowe. Na narząd genitalny samców składają się: prącie, paramery, otaczający je segment genitalny oraz położone pod nim małe, trójkątne walwy odbytowe. Na narząd genitalny samic składają się: walwy genitalne połączone z walwiferami, wydłużone wulwoskleryty oraz walwy odbytowe.
Larwy.
Ciało mają silnie wydłużone, wąskie, z małą, nieco trapezoidalną głową. Wyposażona jest w 6 par przyoczek, 4-członowe czułki z dodatkowym członem wierzchołkowym i słabo rozwinięte głaszczki. Odwłok składa się z 9-10 segmentów o błoniastych pleurytach. Po bokach śródtułowia i odwłoka (z wyjątkiem ostatnich segmentów) występują przetchlinki. Przysadki odwłokowe zrośnięte z ostatnim segmentem. Odnóża bez włosków pływnych, za to ze szczecinkami i kolcami.
Biologia.
Przedstawiciele flisakowatych stosunkowo słabo pływają sposobem naprzemiennego ruchu odnóży. Oddychają powietrzem atmosferycznym, które magazynują pod pokrywami i płytkami biodrowymi. Owady ziemnowodne. Larwy roślinożerne, a imagines wszystkożerne. Larwy nie w pełni wyrośnięte zimują w wodzie. W pełni wyrośnięte larwy trzeciego stadium wychodzą na ląd, gdzie budują kolebkę, w której przepoczwarczają się wiosną następnego roku. Imagines zimują zarówno na lądzie jak i w wodzie.
Ekologia.
Wyspecjalizowane co do pokarmu jak i środowiska, zwłaszcza larwy. Różne gatunki wykazują upodobanie do zbiorników zeutrofizowanych i nasłonecznionych, ubogich troficznie i zacienionych, zakwaszonych, słonawych, a jeszcze inne do głębszej strefy litoralu jezior. Większość gatunków związana jest ze zbiornikami drobnymi.
Rozprzestrzenienie.
Są rozprzestrzenione na całym świecie. W Polsce występuje 19 gatunków.
Systematyka.
Rodzina obejmuje około 200 gatunków zgrupowanych w 6 rodzajach:

</doc>
<doc id="434779" url="https://pl.wikipedia.org/wiki?curid=434779" title="Hella (zespół muzyczny)">
Hella (zespół muzyczny)

Hella – duet z Sacramento w Kalifornii. Gra bardzo techniczną mieszankę rocka progresywnego, niezależnego i awangardy. W skład zespołu wchodzą gitarzysta Spencer Seim i perkusista Zach Hill, ale obaj są multiinstrumentalistami. Nazwa zespołu pochodzi ze slangu północnokalifornijskiego, gdzie oznacza "dużą ilość" (prawdopodobnie od "hell of a lot"), ale dla muzyków nie wiąże się z nią żadne głębsze znaczenie.
W liceum Spencer Seim i Zach Hill grali w zespole Legs on Earth, który osiągnął lokalny rozgłos, dzięki "odjechanym" koncertom i zbliżonym do Primusa brzmieniu. Kiedy Legs on Earth rozpadło się, Zach i Spencer postanowili grać razem oraz odejść od mainstreamowego brzmienia. Nie chcieli koniecznie być duetem, ale "chcieliśmy zacząć zespół który grałby... tak jak graliśmy we dwóch, ale z większą liczbą ludzi. Ale nie mogliśmy znaleźć ludzi, więc zdecydowaliśmy się grać tylko we dwóch."'
Pierwszą płytą wydaną samodzielnie była EPka "Leather Diamonds", pakowana ręcznie w pozbawiony opisu karton, sprzedawana na koncertach. 19 marca 2002 ukazał się debiutancki album Hella "Hold Your Horse Is" wydany przez 5 Rue Christine Records (oddział Kill Rock Stars Records z Seattle). Już na pierwszej płycie duet miał swoje charakterystyczne, obskurne brzmienie.
W 2003 roku Hella rozbudowało brzmienie studyjne. 17 czerwca ukazała się EPka "Bitches Ain't Shit But Good People" (pierwsze wydanie tylko na winylu), zawierała nową wersję utworu "Republic of Rough and Ready" z pierwszego albumu, po raz pierwszy poszerzoną o wokal, którym był Dan Elkan, przyjaciel zespołu. Również pierwszy raz pojawiły się gitara basowa, syntezator i automat perkusyjny. Na kolejnej EPce, "Total Bugs Bunny On Wild Bass", która ukazała się 26 sierpnia, Hella korzysta z syntezatora, samplera i automatu perkusyjnego, słychać też wpływ 8-bitowych gier wideo. W końcówce roku wyszła podwójna płyta z koncertu Hella z kapelą Dilute z San Francisco.
Drugi album Hella "The Devil Isn't Red" ukazał się w 2004 roku. Jest to jeszcze gęstsza synteza wczesnego brzmienia z dokonaniami w studio z poprzedniego roku. Wydana przez Suicide Squeeze Records w 2005 roku płyta "Church Gone Wild / Chirpin Hard" idzie jeszcze dalej w kierunku eksperymentu. Jest to w zasadzie podwójna płyta solowa członków duetu – każdy nagrał swoją płytę niezależnie od drugiego. Płyta Zacha "Church Gone Wild" to 56 minut niezgłębialnego hałasu, podczas gdy płyta Spencera "Chirpin Hard" to połączenie 8-bitowego brzmienia Nintendo z punkiem i technicznością math rocka. W 2005 roku na koncertach Hella wspomagali Dan Elkan (śpiew, gitara, syntezator) oraz Jonathan Hischke (bas). W tym składzie koncertowali w USA jako support przed występami Outhud in Spring, System of a Down, The Mars Volta, Lesa Claypoola i Dillinger Escape Plan. Poza Stanami zagrali w Japonii, Hiszpanii i Anglii. 9 listopada 2005 roku nakładem 5RC Records ukazała się płyta CD+DVD "Concentration Face / Homeboy".
Projekty poboczne.
Spencer i Zach nagrywają również z innymi zespołami. Spencer Seim gra na bębnach w kapeli The Advantage, która za pomocą gitary, basu i bębnów chce replikować brzmienie 8-bitowych gier. Zach Hill jest jeszcze bardziej aktywny, nagrywa z Tough Guy Fantasy / Arctic Boys, Flössin, Crime in Choir, Nervous Cop, Howard Hello, Goon Moon, Zach Hill and the Holy Smokes (którego wydawnictwo zawiera 138 stronnicową książkę z ilustracjami Zacha). Gra również na bębnach w kapeli Chino Moreno Team Sleep.

</doc>
<doc id="434781" url="https://pl.wikipedia.org/wiki?curid=434781" title="Kazimierz Długopolski">
Kazimierz Długopolski

Kazimierz Długopolski (ur. 6 lipca 1950 w Zakopanem) – polski zawodnik kombinacji norweskiej. Przez 15 lat był zawodnikiem kadry narodowej w tej dyscyplinie. Mieszka w Witowie. Trener skoków narciarskich i kombinacji norweskiej, wszechstronny narciarz klubów zakopiańskich, 8-krotny  mistrz Polski: w kombinacji norweskiej (1977), w skokach na skoczni 90 m (1978) i w sztafecie 4×10 km (1973, 1976, 1978, 1980, 1982, 1984 ). 7-krotny  wicemistrz kraju: w kombinacji norweskiej (1972-1973,1976,1978-1979,1981) i w skokach na skoczni 90 m. (1974). Olimpijczyk z Sapporo (1972) i Lake Placid (1980), 4-krotny zwycięzca Memoriału B. Czecha i H. Marusarzówny (1971, 1973, 1975, 1978 – kombinacja norweska).Wybitny sędzia międzynarodowy w skokach narciarskich i kombinacji norweskiej.
Jego największym sukcesem jest 9. miejsce na Mistrzostwach Świata w Lahti (1978). Uczestniczył też w Mistrzostwach Świata w Falun w 1974 (13. miejsce). Indywidualnie zdobył dwa tytuły mistrza Polski – w kombinacji norweskiej (1977) i w skokach narciarskich (skocznia K-90, 1974), był również sześciokrotnie mistrzem kraju w sztafecie 4 x 10 km.
Jego synem jest polski skoczek narciarski Krystian Długopolski.
Kariera trenerska.
Długopolski rozpoczął pracę jako trener w 1984. Był związany z SKS Start Zakopane, na którego bazie w 2003 powstał klub Start/Krokiew Zakopane, gdzie kontynuował pracę. W sezonie 2002/2003 pracował z kadrą C (młodzieżową). W sezonie 2006/2007 trafił do polskiej kadry B w skokach jako trener współpracujący. W 2009 Start/Krokiew została rozwiązana, a Długopolski zaczął trenować w klubie AZS Zakopane.
Był pierwszym trenerem m.in. Grzegorza Sobczyka, Macieja Kota, Andrzeja Stękały, Wojciecha Topora, Jakuba Kota i Krzysztofa Miętusa.
21 września 2019, podczas gali z okazji 100-lecia PZN, Ministerstwo Sportu i Turystyki przyznało Długopolskiemu Złotą Odznakę „Za zasługi dla sportu”.

</doc>
<doc id="434784" url="https://pl.wikipedia.org/wiki?curid=434784" title="John Tilbury">
John Tilbury

John Tilbury (ur. 1936) – brytyjski pianista, improwizator.
Jako zwycięzca stypendium studiował fortepian w Royal College of Music u Arthura Alexandra, a następnie u Jamesa Gibba. Dzięki stypendium polskiego rządu studiował później w Warszawie u Zbigniewa Drzewieckiego razem z Zygmuntem Krauze. W 1968 wygrał konkurs muzyki współczesnej Gaudeamus w Holandii i od tego czasu skoncentrował się na wykonywaniu muzyki współczesnej, muzyki eksperymentalnej i awangardowej. 
Współpracował z wieloma współczesnymi kompozytorami, jak choćby David Bedford, Howard Skempton, Dave Smith, Michael Parsons, John White, Morton Feldman, John Cage, Christian Wolff, Terry Riley oraz Cornelius Cardew, którego biografię napisał. . Dzięki specjalizacji w wykonaniach współczesnej pianistyki awangardowej jest często porównywany z Davidem Tudorem.
Tilbury nie ogranicza się tylko do muzyki poważnej, czy też "akademickiej", ale regularnie współpracuje z muzykami ze sceny improwizowanej – od roku 1980 jest członkiem legendarnej formacji AMM (wraz z Eddiem Prévostem i Keithem Rowe), ostatnio współpracował z elektroniczną supergrupą MIMEO, a rezultatem tego spotkania jest szeroko ceniona płyta "The Hands of Caravaggio" firmowana przez MIMEO/John Tilbury.
John Tilbury jest też znany z ostrej (i kontrowersyjnej) krytyki USA za wyzyskującą innych, agresywną, indywidualistyczną kulturę, która nastawiona jest na zdominowanie innych kultur, siłowe narzucanie się, pod groźbą unicestwienia. Uważając się osobiście współodpowiedzialnym za brak oporu dla amerykańskiej propagandy zadeklarował, że nie będzie występował w USA – miał to być gest braku akceptacji dla amerykańskiego ekspansjonizmu. Swą krytykę opublikował na łamach magazynu Wire, wszczynając w ten sposób publiczną dyskusję na temat relacji twórców kultury do polityki, za co był zarówno chwalony przez oponentów amerykańskiej "walki z globalnym terroryzmem", jak i personalnie atakowany przez osoby dostrzegające brak konkretów w jego argumentacji. Tilbury uważa wręcz, że człowiek pracujący dla agencji, które są odpowiedzialne za opresyjne działania rządu USA, może "łagodzić" swoje sumienie słuchając jego muzyki. Podobnie jak oficerowie SS, którzy mieli wyszukane gusta artystyczne – nie przeszkadzało im to uczestniczyć w aparacie zagłady.

</doc>
<doc id="434787" url="https://pl.wikipedia.org/wiki?curid=434787" title="Wielopolka">
Wielopolka

Wielopolka – rzeka w południowo-wschodniej Polsce, prawobrzeżny dopływ Wisłoki wpadający do niej w jej 44,5 km biegu mierząc od ujścia Wisłoki. Długość Wielopolki wynosi 53,7 km a jej zlewnia ma powierzchnię 486,1 km². Źródła rzeki znajdują się na wysokości 400 m n.p.m., na Pogórzu Strzyżowskim, w rejonie wsi Nawsie (Nawsie Górne). W okolicy Ropczyc Wielopolka opuszcza Pogórze Strzyżowskie i wpływa do Kotliny Sandomierskiej.
Powódź.
Podczas powodzi 26 czerwca 2009 zalanych zostało przez wody Wielopolki ponad 1400 domów w gminach Ropczyce i Wielopole Skrzyńskie.

</doc>
<doc id="434789" url="https://pl.wikipedia.org/wiki?curid=434789" title="Defense Condition">
Defense Condition

Defense Condition – system oznaczeń poziomów gotowości bojowej sił zbrojnych Stanów Zjednoczonych wobec zagrożeń zewnętrznych.
DEFCON jest kontaminacją słów . Najniższym stopniem gotowości DEFCON jest poziom piąty, oznaczający normalne funkcjonowanie w czasie pokoju, podczas gdy poziom najwyższy – pierwszy – oznacza maksymalny poziom gotowości bojowej. Poziom DEFCON nadać mogą wyłącznie prezydent Stanów Zjednoczonych oraz Kolegium Połączonych Szefów Sztabów. Każdy poziom DEFCON definiuje specyficzny scenariusz bezpieczeństwa, aktywacji sił zbrojnych i odpowiedzi bojowej. Różne rodzaje sił zbrojnych (wojska lądowe, marynarka wojenna, lotnictwo, piechota morska), różne bazy wojskowe i grupy dowodzenia mogą być postawione w różne stopnie obronności.
Oznaczenia DEFCON są częścią siedmiostopniowego systemu oznaczeń LERTCON. Pięć poziomów LERTCON to poziomy DEFCON, a pozostałe dwa to poziomy EMERGCON (Emergency Condition).
Historia.
W czasie kryzysu kubańskiego w 1962 roku siły zbrojne USA przeszły do poziomu gotowości DEFCON 3. W krytycznym momencie kryzysu Strategic Air Command (dowództwo odpowiedzialne za strategiczne siły jądrowe) postawiono w stan gotowości DEFCON 2.
W 1973 roku wybuchła wojna Jom Kipur. Mimo początkowych sukcesów Syria i Egipt znalazły się w niekorzystnym położeniu. Pojawiła się groźba interwencji zbrojnej Związku Radzieckiego w celu wsparcia państw arabskich. W odpowiedzi siły zbrojne USA przeszły do poziomu gotowości DEFCON 3.
W początkowej fazie interwencji w Zatoce Perskiej – 17 stycznia 1991 roku – Kolegium Połączonych Szefów Sztabów podniosło poziomów gotowości bojowej armii do stanu DEFCON 2.
DEFCON 3 wprowadzono też po zamachach terrorystycznych z 11 września 2001 roku.
13 października 2016 roku, DEFCON 3 wprowadzono z powodu rosnącego napięcia między Stanami Zjednoczonymi a Rosją, po wydarzeniach na Ukrainie i w Syrii. Jednym z czynników było również oskarżenie rosyjskich władz o cyberataki oraz mieszanie się do wyborów prezydenckich.
Kultura.
Poziomy DEFCON zostały po raz pierwszy wspomniane w filmie "Gry wojenne" (1983). Studio Introversion Software, znane z takich gier jak ' czy "Darwinia", wydało grę o tytule ', która jest inspirowana filmem. DEFCON zostało także wspomniane w grze "Call of Duty: Black Ops".
W grze planszowej "Zimna wojna" gracze kontrolujący USA lub ZSRR odpowiadają za wspólny poziom DEFCON. Jednym z możliwych powodów przegrania gry jest spowodowanie przesunięcia znacznika poziomu DEFCON na poziom 1.

</doc>
<doc id="434792" url="https://pl.wikipedia.org/wiki?curid=434792" title="Łucja dos Santos">
Łucja dos Santos

Lúcia dos Santos, znana również jako Lúcia de Jesus dos Santos OCD i siostra Łucja (ur. 28 marca 1907 w Aljustrel (Fatima), zm. 13 lutego 2005 w Coimbrze) – portugalska zakonnica, która była świadkiem uznanych przez Kościół katolicki za prawdziwe objawień maryjnych w Fátimie w 1917, apostołka pierwszych sobót, Służebnica Boża Kościoła katolickiego.
Życiorys.
Jako 10-letnia dziewczynka była najstarszym z trojga dzieci, które były świadkami zdarzeń uznanych za objawienia maryjne od maja do października 1917 w Fatimie. Towarzyszyli jej kuzyni, rodzeństwo Franciszek i Hiacynta Marto. Związane są z nimi Tajemnice fatimskie.
Łucja dos Santos w 1925 roku wstąpiła do Zgromadzenia Sióstr św. Doroty w Vilar (Porto), a w 1948 za specjalnym pozwoleniem papieża Piusa XII Łucja odeszła ze zgromadzenia św. Doroty i wstąpiła do zakonu Najświętszej Maryi Panny z Góry Karmel w Coimbrze. Przyjęła w zakonie imię siostry Marii Łucji od Jezusa i Niepokalanego Serca Maryi. Kolejne wizje miała w 1921, 1925, 1926 i 1929.
Po jej śmierci w Portugalii ogłoszono żałobę narodową.
Proces beatyfikacyjny.
13 lutego 2008 r., w trzecią rocznicę śmierci Łucji dos Santos, papież Benedykt XVI rozpoczął jej proces beatyfikacyjny, odstępując od prawa mówiącego, iż proces beatyfikacyjny kandydata może rozpocząć się najwcześniej pięć lat od jego śmierci. 
13 lutego 2017 r., w dwunastą rocznicę śmierci siostry Łucji, zakończył się diecezjalny etap procesu beatyfikacyjnego i dokumenty zostały skierowane do Stolicy Apostolskiej.

</doc>
<doc id="434797" url="https://pl.wikipedia.org/wiki?curid=434797" title="Kwas sjalowy">
Kwas sjalowy

Kwas sjalowy, kwas "N"-acetyloneuraminowy – związek organiczny z grupy cukrów, pochodna kwasu neuraminowego.
Pełni u zwierząt ważną funkcję w przekazywaniu sygnałów między komórkami, występuje w substancji szarej mózgu. Syntetyzowany jest przez komórki w czasie infekcji wirusowej. Występuje w glikoproteinach błony komórkowej. W błonie komórek nowotworowych jest go więcej niż w błonie zdrowych komórek.
Najwięcej tego związku występuje w tkankach zwierzęcych. W mniejszych ilościach można go znaleźć także w roślinach, grzybach, drożdżach, bakteriach.
Niedobór neuraminidazy w postaci NEU1 (sjalidazy lizosomalnej), odpowiedzialnej za rozkład kwasu sjalowego, jest przyczyną sjalidozy.

</doc>
<doc id="434798" url="https://pl.wikipedia.org/wiki?curid=434798" title="Sammlung für Völkerkunde">
Sammlung für Völkerkunde

Sammlung für Völkerkunde ("Kolekcja etnograficzna") – jedno z najważniejszych muzeów etnologicznych w Niemczech mieszczące się w Instytucie Etnologii na Uniwersytecie w Getyndze.
Ustanowione zostało w 1780, odnowione w 1930, zawiera około 17 000 eksponatów etnograficznych. Powierzchnia wystawiennicza wynosi około 300 m² rozłożonych na dwa piętra. Od 6 lutego 2000 otworzono tutaj ekspozycję stałą.
Istotnymi elementami ekspozycji są pochodzące z drugiej wyprawy Cooka i sprowadzone przez Georga Forstera zbiory z mórz południowych (Hawaje, Tahiti, Tonga i Nowa Zelandia), a także pochodzące od barona von Asch przedmioty z Syberii i obszarów polarnych.

</doc>
<doc id="434800" url="https://pl.wikipedia.org/wiki?curid=434800" title="Hoop Pekaes Pruszków">
Hoop Pekaes Pruszków



</doc>
<doc id="434805" url="https://pl.wikipedia.org/wiki?curid=434805" title="Góry Obkaskie">
Góry Obkaskie

Góry Obkaskie – pasmo moreny czołowej na Pojezierzu Krajeńskim, o długości kilku kilometrów, położone w obrębie Krajeńskiego Parku Krajobrazowego, na północy województwa kujawsko-pomorskiego, na północny wschód od Kamienia Krajeńskiego, w okolicach miejscowości Obkas i jeziora Mochel. 
Góry Obkaskie są zbudowane głównie z piasków, żwirów, głazów i glin. Porośnięte są lasem sosnowym. 
Najwyższym punktem jest wzniesienie (potocznie "Czarna Góra") o wysokości 188,8 m n.p.m. Jest to jednocześnie najwyższy punkt województwa kujawsko-pomorskiego.
Na niemieckiej mapie z 1874 r. pasmo oznaczono nazwą "Obkasser Berge". Na polskiej mapie z 1936 r. oznaczono nazwę "Góry Obkaskie".

</doc>
<doc id="434806" url="https://pl.wikipedia.org/wiki?curid=434806" title="Cieśnina Bab al-Mandab">
Cieśnina Bab al-Mandab



</doc>
<doc id="434817" url="https://pl.wikipedia.org/wiki?curid=434817" title="I wojna szmalkaldzka">
I wojna szmalkaldzka

Pierwsza wojna szmalkaldzka 1546-1547 – to konflikt na tle religijnym pomiędzy cesarzem Karolem V i związkiem szmalkaldzkim. 
W roku 1531 władcy przedstawiciele miast protestanckich na Reichstagu w Augsburgu powołali w Schmalkalden związek zagrażający władzy cesarza Karola V. Jednak dopiero po zawarciu przez cesarza pokoju z Francją w Crepy w roku 1544 pojawiła się możliwość i środki wystąpienia przeciwko protestantom. W tym celu Karol V zawarł z papieżem Pawłem III sojusz przeciwko heretykom. Gdy w roku 1546 Związek odważył się wysłać swojego przedstawiciela na sobór trydencki, cesarz zagroził wojną przywódcom protestantów Janowi Fryderykowi I Saksońskemu oraz landgrafowi Hesji Filipowi Wielkodusznemu. Udało mu się natomiast przeciągnąć na swoją stronę protestanckiego księcia Maurycego (Wettyna z linii albrechtyńskiej), co nieco osłabiło Związek. 
Wykorzystując sprzyjające okoliczności cesarz rozpoczął tzw. kampanię naddunajską przeciwko ważniejszym miastom związkowym: Ulm, Konstancja, Biberach an der Riß. Dnia 24 kwietnia 1547 w bitwie pod Mühlbergiem nad Łabą pokonał on ostatecznie wojska przywódców protestanckich. Jan Fryderyk I dostał się do niewoli, po pewnym czasie poddał się także landgraf Filip Heski. Obu osadzono w więzieniu na terenie Niderlandów. Pomimo że takie miasta jak Brema i Magdeburg nadal stawiały opór, Związek praktycznie przestał istnieć. Jako nagrodę za przejście na stronę cesarza, Maurycy Wettyn otrzymał elektorat saski odebrany Janowi Fryderykowi I. Od tej pory ziemie elektorskie oraz pozostałe tereny Saksonii dostały się pod panowanie albrechtyńskiego rodu Wettynów. Dotychczasowym władcom z linii ernestyńskiej pozostały jedynie ziemie Turyngii. 
W roku 1548 na kolejnym Reichstagu w Augsburgu książęta protestanccy zmuszeni zostali do uznania postanowień augsburskich (tzw. interim augsburskie).

</doc>
<doc id="434823" url="https://pl.wikipedia.org/wiki?curid=434823" title="Wojna szmalkaldzka">
Wojna szmalkaldzka



</doc>
<doc id="434825" url="https://pl.wikipedia.org/wiki?curid=434825" title="Krwawnik wiązówkowaty">
Krwawnik wiązówkowaty

Krwawnik wiązówkowaty, k. talerzowaty ("Achillea filipendulina" Lam.) – gatunek rośliny wieloletniej z rodziny astrowatych. Występuje dziko na Kaukazie, Wyżynie Irańskiej aż po środkową Azję.
Zastosowanie i uprawa.
Roślina ozdobna uprawiana na rabatach. Jest całkowicie odporny na mróz (strefy mrozoodporności 3-10). Jest też jedną z najbardziej odpornych na suszę bylin ozdobnych uprawianych na rabatach. Łatwy w uprawie, rośnie na każdej glebie, ale preferuje stanowiska słoneczne i suche. Wytwarza kłącza, za pomocą których szybko się rozrasta. Najłatwiej rozmnaża się przez podział bryły korzeniowej bardzo wczesną wiosną. Można też przez wysiew nasion, ale nie wszystkie odmiany powtarzają cechy organizmu rodzicielskiego. Po przekwitnięciu należy usuwać kwiatostany. Pędy można zostawić na zimę, ale wiosną należy je silnie przyciąć. W ogrodzie za pomocą kłączy szybko się rozrasta i może zagłuszyć inne rośliny, należy więc kontrolować rozrastanie.

</doc>
<doc id="434829" url="https://pl.wikipedia.org/wiki?curid=434829" title="Wyspy Nanpō">
Wyspy Nanpō

 – zbiorcza nazwa łańcucha wysp, rozciągającego się południkowo ok. 1500 km na południe od czterech głównych Wysp Japońskich, a dokładnie od półwyspu Izu i zatoki Sagami w głąb Pacyfiku, aż do Marianów Północnych. Administracyjnie wchodzą one w skład prefektury Tokio. 
Wyliczając od północy, na łańcuch ten składają się trzy główne archipelagi: Izu, Ogasawara, Kazan (nosi także nazwę Iō). Niektóre mapy i źródła traktują archipelagi Ogasawara i Kazan jako jeden archipelag o nazwie Ogasawara, który według klasyfikacji japońskiej dzieli się na dwa mniejsze archipelagi: Ogasawara-guntō i Iō-rettō. Odległość od wysuniętej najdalej na południe Minami Iō-tō do wyspy Farallon de Pajaros w archipelagu Marianów Północnych wynosi ok. 1000 km. Archipelag Ogasawara-guntō dzieli się na małe archipelagi: Mukojima-rettō, Chichijima-rettō i Hahajima-rettō. 
Pomiędzy Geospatial Information Authority of Japan (GSI) a Hydrographic and Oceanographic Department należącym do Japan Coast Guard (JCG – Japońska Straż Wybrzeża) panują pewne rozbieżności dot. zasięgu i nazewnictwa wysp i archipelagów. W załączonym dokumencie w języku japońskim, sporządzonym przez JCG, znajduje się szczegółowy opis dotyczący m.in. grupy wysp Nanpō. Na stronie 9 jest zamieszczona mapa nr 1 pokazująca obszary, gdzie niektóre nazwy nie zostały jeszcze usystematyzowane. Dotyczy to zarówno Nanpō, jak i Archipelagu Południowo-Zachodniego (Nansei-shotō – Riukiu). Z kolei na mapie nr 10 na stronie 14 zaznaczono różnice stanowisk obu agencji rządowych: kolorem pomarańczowym – GSI, a kolorem niebieskim – JCG. 
GSI wyróżnia dwa główne obszary: Izu-shotō i Ogasawara-shotō. Ten drugi obszar dzieli z kolei na: Kazan-rettō, Ogasawara-guntō, Minami Tori-shima, Oki-no-Tori-shima. 
JCG sugeruje identyczny podział i nazewnictwo, ale traktuje cały obszar wielkiego trójkąta jako Nanpō-shotō. 

</doc>
<doc id="434836" url="https://pl.wikipedia.org/wiki?curid=434836" title="New York Rangers">
New York Rangers

New York Rangers – amerykański klub hokejowy z siedzibą w Nowym Jorku, występujący w lidze NHL.
Zespół posiada afiliacje w postaci klubów farmerskich w niższych ligach. Tę funkcję pełnią Connecticut Whale w lidze AHL (wcześniej pod nazwą (Hartford Wolf Pack) i Greenville Road Warriors w rozgrywkach ECHL. W przeszłości podległy klubowi były pierwotny zespół Charlotte Checkers.
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone

</doc>
<doc id="434845" url="https://pl.wikipedia.org/wiki?curid=434845" title="Znicz Basket Pruszków">
Znicz Basket Pruszków



</doc>
<doc id="434851" url="https://pl.wikipedia.org/wiki?curid=434851" title="Philadelphia Flyers">
Philadelphia Flyers

Philadelphia Flyers – amerykański klub hokejowy z siedzibą w Filadelfii (Pensylwania), występujący w lidze NHL.
Zespół posiada afiliacje w postaci klubów farmerskich w niższych ligach. Tę funkcję pełnią Adirondack Phantoms w lidze AHL (od 2009) i Trenton Titans w rozgrywkach ECHL. W latach 1996–2009 podległy był klub Philadelphia Phantoms.
Osiągnięcia.
Drużyna ośmiokrotnie grała w finale Pucharu Stanleya (sześć razy przegrała - w latach 1976, 1980, 1985, 1987, 1997 i 2010).
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone

</doc>
<doc id="434872" url="https://pl.wikipedia.org/wiki?curid=434872" title="Aleksander Kwiek">
Aleksander Kwiek

Aleksander Kwiek (ur. 13 stycznia 1983 w Wodzisławiu Śląskim) – polski piłkarz występujący na pozycji pomocnika w Rymerze Rybnik.
Kariera klubowa.
Początki i Odra Wodzisław.
Aleksander Kwiek piłkarską karierę rozpoczynał w Rymerze Niedobczyce, z którego w 2001 trafił do Odry Wodzisław Śląski. W jej barwach 15 marca 2003 zadebiutował w I lidze, w wygranym 2:3 spotkaniu z Lechem Poznań, w którym pojawił się na boisku w 61. minucie za Marcina Nowackiego. Szybko wkomponował się w zespół i w rundzie wiosennej sezonu 2002/2003 był podstawowym zawodnikiem swojego klubu. Latem 2003 przedłużył swoją umowę z Odrą o kolejny rok, mimo iż zainteresowanie nim wyrażał mistrz Polski, Wisła Kraków. Również w sezonie 2003/2004 Kwiek regularnie pojawiał się na murawie. Zdobył także swoją pierwszą bramkę w I lidze, strzelając gola w zremisowanym 3:3 pojedynku z Górnikiem Polkowice.
Wisła Kraków.
Jeszcze w przerwie zimowej sezonu 2003/2004 Kwiek związał się pięcioletnią umową z Wisłą Kraków, jednakże rundę wiosenną spędził w Odrze. W barwach krakowskiego zespołu zaliczył debiut w Lidze Mistrzów, w spotkaniu z WIT Georgia Tbilisi. Wystąpił także w końcówce meczu z Realem Madryt. W rozgrywkach ligowych pełnił rolę rezerwowego i większość z 13 rozegranych pojedynków rozpoczynał na ławce rezerwowych. Nie dostawał szans gry na środku pomocy, lecz z prawej strony, przez co przestał się rozwijać.
Korona Kielce.
Pod koniec czerwca 2005 podpisał czteroletni kontrakt z beniaminkiem Orange Ekstraklasy, Koroną Kielce. Również w niej nie występował regularnie, gdyż parę środkowych pomocników stanowili najczęściej Arkadiusz Bilski i Hermes, a przed rundą wiosenną do zespołu dołączył także Mariusz Zganiacz.
Latem 2008 Kwiek powrócił do Korony. W trakcie przygotowań do nowego sezonu kontuzja kolana wyeliminował go z treningów.
Wypożyczenia.
W grudniu 2006 Kwiek został więc wypożyczony do Górnika Łęczna, a następnie występował także na zasadzie wypożyczenia w Jagiellonii Białystok. Spisywał się w niej dobrze i miał miejsce w podstawowym składzie, jednakże podlaski klub nie zdecydował się na transfer definitywny.
Powrót do Odry.
W sierpniu ponownie został zawodnikiem Odry Wodzisław Śląski, z którą związał się trzyletnim kontraktem. Występował w niej przez następne dwa lata, a w sezonie 2009/2010, w którym był podstawowym graczem, spadł ze swoją drużyną do I ligi.
Górnik Zabrze.
10 czerwca na zasadzie transferu definitywnego przeszedł do Górnika Zabrze. W klubie z Zabrza grał z numerem 6 i był przez trzy sezony podstawowym zawodnikiem swojego zespołu.
Zagłębie Lubin.
3 czerwca 2013 roku został nowym zawodnikiem Zagłębia Lubin. Po spadku Zagłębia z Ekstraklasy pozostał w Lubinie i wywalczył awans do najwyższej klasy rozgrywkowej. Po sezonie odszedł z Klubu.
Powrót do Zabrza.
Przed końcem sierpnia 2015 roku powrócił do Górnika Zabrze z którym podpisał roczny kontrakt.
Widzew Łódź.
W czerwcu 2017 r. pochodzący z Wodzisławia Śląskiego piłkarz, podpisał roczny kontrakt z możliwością przedłużenia, z trzecioligowym Widzewem Łódź. W czerwcu 2018 Widzew Łódź nie przedłużył z nim wygasającego kontraktu

</doc>
<doc id="434873" url="https://pl.wikipedia.org/wiki?curid=434873" title="Kinazy">
Kinazy

Kinazy (EC 2.7) – grupa enzymów należących do transferaz, katalizujących reakcję przeniesienia grupy fosforanowej ze związku wysokoenergetycznego (np. ATP) na właściwą cząsteczkę docelową. Reakcja ta nazywa się reakcją fosforylacji. Odwrotny proces, katalizowany przez enzymy z grupy fosfataz, to defosforylacja. 
Największą grupę kinaz stanowią kinazy białkowe, których substratami są białka. Fosforylacja białek przez kinazy stanowi drogę regulacji ich aktywności biologicznej, a przez to regulacji wszystkich funkcji żywej komórki. 
Pozostałe kinazy przenoszą grupy fosforanowe na cząsteczki tłuszczów, węglowodanów, aminokwasów, nukleotydów i innych typów związków organicznych.

</doc>
<doc id="434874" url="https://pl.wikipedia.org/wiki?curid=434874" title="Kariera Nikosia Dyzmy">
Kariera Nikosia Dyzmy

Kariera Nikosia Dyzmy – polski komediowy film fabularny z roku 2002 w reżyserii Jacka Bromskiego.
O filmie.
Film jest współczesną adaptacją powieści "Kariera Nikodema Dyzmy" Tadeusza Dołęgi-Mostowicza z 1932 roku.
Producentem filmu była KASA Balcerzak, powołane do tego celu przedsiębiorstwo Michała Balcerzaka. Scenariusz na podstawie powieści napisał Tomasz Kępski. Budżet filmu wynosił 14 milionów euro. Zdjęcia rozpoczęto w październiku 2001 roku. W roli współczesnego Dyzmy wystąpił Cezary Pazura.
Plenery: Pabianice (cmentarz ewangelicki), Łódź (pałac Izraela Poznańskiego przy ul. Ogrodowej, siedziba „Polonii” przy al. Mickiewicza – filmowy gabinet biznesmena Kilińskiego, rektorat PWSFTviT – filmowy gabinet senator Walewskiej, rektorat Akademii Medycznej – filmowy gabinet ministra Jaszuńskiego, hipermarket M1, park Poniatowskiego, ul. Maratońska, ul. Wólczańska przy szpitalu Pirogowa), Leśmierz (cukrownia), Wola Błędowa (pole golfowe), Warszawa, Gdynia (port).
Kontrowersje.
Serial telewizyjny "Kariera Nikodema Dyzmy" z 1980 roku cieszył się dużą popularnością, dlatego pod koniec XX wieku jego twórcy postanowili nakręcić kontynuację – serial i film o losach współczesnego Dyzmy. We wrześniu 1999 roku rozpoczęły się przygotowania do produkcji, a o projekcie poinformowano w prasie. 13-odcinkowy serial telewizyjny i równocześnie film kinowy miały nosić tytuł "Kariera Sebastiana Dyzmy." Scenariusz napisał Witold Orzechowski, współtwórca serialu z 1980 roku, który był również reżyserem i producentem. W tytułowej roli Sebastiana Dyzmy, czyli wnuka Nikodema Dyzmy, miał wystąpić Wojciech Malajkat. W głównych rolach wystąpić mieli również Paweł Deląg, Szymon Bobrowski, Paweł Wilczak i Robert Gonera, a w pozostałych m.in. Jerzy Bończak i Grażyna Barszczewska (aktorzy z serialu z 1980) oraz Agnieszka Warchulska, Agnieszka Sitek i Katarzyna Groniec.
Zdjęcia do nowego serialu i filmu planowano rozpocząć wiosną 2002 roku. Jednak projekt zarzucono po dwuletnich przygotowaniach ze względu na rozpoczęcie w połowie 2001 roku przez Jacka Bromskiego realizacji filmu "Kariera Nikosia Dyzmy". Producentem filmu Bromskiego był Michał Balcerzak, który we wrześniu 1999 zgłosił się do Orzechowskiego z propozycją współpracy (którą zarzucono) i otrzymał wówczas od niego treatment scenariusza nowego serialu. Twórcy "Kariery Sebastiana Dyzmy" wystąpili na drogę sądową przeciwko twórcom filmu Bromskiego oskarżając ich o świadomą kradzież pomysłu i naruszenie praw autorskich.
Pomimo tytułu, film Jacka Bromskiego jest zaledwie luźną adaptacją powieści Dołęgi-Mostowicza. Imię głównego bohatera filmu, Nikoś, nawiązuje do pseudonimu gangstera Nikodema Skotarczaka, uważanego w latach 90 XX w. za szefa mafii trójmiejskiej, zastrzelonego w 1998 roku („Nikoś” Skotarczyk związany był również ze światem filmowym, miał epizodyczną rolę w filmie "Sztos"). Film Bromskiego zawiera również wiele aluzji do ówczesnej sytuacji politycznej w III RP oraz epatuje nagością, wulgaryzmami i scenami pijaństwa.
Fabuła.
Film opowiada o życiu Nikosia Dyzmy (Cezary Pazura) – zwykłego grabarza, rudego pechowca, ale utalentowanego mówcy pogrzebowego – którego smutne życie całkiem przypadkowo ulega zmianie. Okazja trafia się sama, za sprawą przywłaszczonego sobie zaproszenia na koktajl dyplomatyczny. Zastawione stoły i cała masa zimnej wódki... tutaj Nikoś czuje się jak ryba w wodzie. Do czasu.
Oblany wybornym trunkiem przez nieuważnego i nieokrzesanego gościa, zdenerwowany i podpity Nikoś obrzuca bufona przekleństwami. Ten drobny epizod okazuje się punktem zwrotnym w karierze mistrza ceremonii pogrzebowej. Wieść, że tajemniczy nieznajomy publicznie naubliżał znienawidzonemu wicepremierowi Terkowskiemu (Lew Rywin), elektryzuje zgromadzoną na bankiecie śmietankę polityczną, a przed Nikosiem otwierają się drzwi do niesamowitej kariery. Od razu o względy Nikosia zaczynają zabiegać Roman Kiliński (Andrzej Grabowski), król zagęszczacza spożywczego i temperamentna pani senator z senackiej Komisji Skarbu Anna Walewska (Ewa Kasprzyk). Dyzma porzuca pracę na cmentarzu i opuszcza swoich nie wylewających za kołnierz kolegów Niemrawego (Tomasz Sapryk) i Władeczka (Andrzej Zaborski). Kim jest Nikodem Dyzma? Doktorem ekonomii, szarą eminencją w elitach władzy, utalentowanym biznesmenem? Mit, że Nikoś załatwi wszystko, rozchodzi się lotem błyskawicy. Balansując między sypialniami wpływowych kobiet, gabinetami dyrektorów spółek i salonami polityków, Dyzma – za sprawą przypadku czy może instynktu – uczy się, jak wielką wagę może mieć z pozoru nieistotna, mimochodem rzucona informacja. Świat biznesmenów z kilkoma klasami szkoły podstawowej, odgrzewających mity podziemia polityków i ich znudzonych młodych żon, pożądliwie wyciąga ręce w kierunku nowego bohatera współczesności. Już wkrótce o Nikosia upomni się ulica – tylko Dyzma, mówiący tym samym językiem, co oni, potrafi uspokoić wzburzonych rolników i „wejść między ludzi”. Były grabarz, głoszący, że dobre tylko to, co polskie, błyskawicznie pnie się w rankingach najpopularniejszych polityków. Nic więc dziwnego, że w sytuacji załamania narodowej gospodarki Nikoś, ulubieniec ludu i elity, staje się postacią ze wszech miar pożądaną przez skorumpowany i bezradny rząd.
Dodatkowe informacje.
Miejscem pracy tytułowego bohatera jest cmentarz w Zielonce. Lecz sceny kręcono na cmentarzu ewangelickim w Pabianicach.

</doc>
<doc id="434876" url="https://pl.wikipedia.org/wiki?curid=434876" title="Vina del Mar">
Vina del Mar



</doc>
<doc id="434877" url="https://pl.wikipedia.org/wiki?curid=434877" title="Wielkie Jeziora Amerykańskie">
Wielkie Jeziora Amerykańskie



</doc>
<doc id="434879" url="https://pl.wikipedia.org/wiki?curid=434879" title="Krzysztof Oliwa">
Krzysztof Oliwa

Krzysztof Oliwa, pierwotnie Krzysztof Grabowski (ur. 12 kwietnia 1973 w Tychach) – polski hokeista, reprezentant kraju, menedżer i trener hokejowy. 
Kariera sportowa.
Drugi Polak w lidze NHL, w której w ciągu dziewięciu sezonów reprezentował barwy sześciu klubów: New Jersey Devils, Columbus Blue Jackets, Pittsburgh Penguins, New York Rangers, Boston Bruins i Calgary Flames oraz pierwszy Polak, który zdobył Puchar Stanleya (w sezonie 1999/2000 w barwach New Jersey Devils).
Grając w NHL pełnił rolę tzw. "enforcera", zawodnika wszczynającego bójki w czasie meczów z graczami drużyn przeciwnych, pełniącego rolę quasi ochroniarza dla partnerów z drużyny. Po zakończeniu kariery zawodniczej przyznał, że w ciągu 15 lat gry stoczył ponad 400 bójek.
W trakcie kariery określany pseudonimami "The Polish Hammer" (Polski Młot), "Dentysta".
Kariera klubowa.
GKS Katowice.
Krzysztof Oliwa karierę rozpoczął w 1990 roku w zespole juniorskim GKS Katowice. W jego barwach w rozgrywkach Centralnej Ligi Juniorów w sezonie 1990/1991 rozegrał 5 spotkań. Uzyskał w nich 8 punktów za 4 bramki i 4 asysty. Na ławce kar spędził 10 minut.
GKS Tychy.
Zawodową karierę Krzysztof Oliwa rozpoczął w sezonie 1991/1992 w barwach klubu ekstraligi polskiej – GKS Tychy. Rozegrał w nim 10 meczów notując 10 punktów za 3 bramki i 7 asyst. Na ławce kar przesiedział 6 minut.
Występy za oceanem.
Krzysztof Oliwa wyjechał do Kanady, gdzie występował w klubie Welland Cougars w lidze GHL. W sezonie 1992/1993 rozegrał 30 meczów i zdobył 34 punkty (13 bramek, 21 asyst) oraz spędził 127 minut na ławce kar. Następnie w latach 1993–1995 Oliwa był zawodnikiem klubu Albany River Rats w lidze AHL. W pierwszym sezonie rozegrał 53 spotkania i zdobył 8 punktów za 3 bramki i 5 asyst oraz spędził 228 minut na ławce kar. W sezonie 1994/1995 wraz z zespołem został mistrzem fazy zasadniczej (109 punktów), zdobywając Macgregor Kilpatrick Trophy. Następnie zdobył Puchar Caldera po zwycięstwie 4:0 w finale rywalizacji z Fredericton Canadiens, mimo iż w fazie play-off nie rozegrał żadnego meczu. W międzyczasie występował w ramach wypożyczenia kolejno w ligach ECHL, AHL i IHL, gdzie grał dla takich klubów jak: Raleigh IceCaps (1994 – 15 meczów, 2 punkty (2 asysty), 65 minut na ławce kar w fazie zasadniczej oraz 9 meczów, 35 minut na ławce kar w fazie play-off), Saint John Flames (1995 – 14 meczów, 5 punktów (1 bramka, 4 asysty), 79 minut na ławce kar w fazie zasadniczej) oraz w Detroit Vipers (1995 – 4 spotkania, 1 punkt (1 asysta), 24 minuty na ławce kar w fazie zasadniczej). Następnie Oliwa przez krótki czas występował w klubie Raleigh IceCaps z ligi ECHL. W sezonie 1994/1995 rozegrał 5 spotkań, w których zdobył 2 punkty za 2 asysty oraz otrzymał 32 minuty kar. Ponownie wrócił do Albany River Rats, w którym w sezonie 1995/1996 rozegrał 51 meczów i uzyskał 16 punktów strzelając 5 bramek i notując 11 asyst. Spędził również 217 minut na ławce kar. Z tym klubem (115 punktów) został mistrzem fazy zasadniczej, zdobywając drugi raz w karierze Macgregor Kilpatrick Trophy. Po tym sukcesie został zawodnikiem klubu Raleigh IceCaps w lidze ECHL, gdzie w sezonie 1995/1996 rozegrał 9 meczów. Zdobył w nich 1 punkt za strzeloną bramkę oraz zanotował 53 minuty na ławce kar.
New Jersey Devils i debiut w NHL.
Dobre występy w północnoamerykańskich niższych ligach spowodowały, że w 1993 roku Krzysztof Oliwa został zauważony przez działaczy klubu ligi NHL – New Jersey Devils, którzy w dniu 26 czerwca 1993 roku w Colisée de Québec w Québecu wybrali go w 3. rundzie draftu NHL jako 65. w kolejności.
W 1996 roku Oliwa został zawodnikiem "Diabłów", jednak potem został wypożyczony do klubu ligi AHL – Albany River Rats, w barwach którego w sezonie 1996/1997 rozegrał 60 meczów i zdobył 27 punktów (13 bramek, 14 asyst) oraz spędził 322 minuty na ławce kar w fazie zasadniczej oraz rozegrał 15 meczów, zdobył 8 punktów (7 bramek, 1 asysta) oraz spędził 49 minut na ławce kar w fazie play-off.
Debiut w lidze NHL w barwach New Jersey Devils Oliwa zaliczył jeszcze w sezonie 1996/1997, dnia 9 marca 1997 roku w meczu domowym z Buffalo Sabres, który zakończył się zwycięstwem "Diabłów" 4:1, a Oliwa spędził w tym meczu 5 minut na ławce kar po bójce z Bobem Boughnerem.
W następnych sezonach: 1997/1998, 1998/1999 i 1999/2000 Oliwa był podstawowym zawodnikiem drużyny New Jersey Devils. Pierwszy punkt w lidze NHL zdobył dnia 30 października 1997 roku, zaliczając asystę podczas wygranego 1:8 wyjazdowego meczu z Vancouver Canucks. Natomiast pierwszą bramkę w lidze NHL zdobył dnia 7 marca 1998 roku podczas wygranego 3:6 wyjazdowego meczu z New York Rangers, w którym Oliwa w 50. minucie trafił na 4:3 do bramki bronionej przez Mike’a Richtera z asysty Siergieja Brylina, a w sezonie 1997/1998 był najczęściej bijącym się zawodnikiem.
W sezonie 1999/2000 drużyna Oliwy, New Jersey Devils zdobyła Puchar Stanleya po zwycięstwie rywalizacji w finale z Dallas Stars 4:2, a Oliwa, mimo że w fazie play-off nie rozegrał żadnego meczu z powodu kontuzji, został pierwszym Polakiem, który zdobył to trofeum. Po sezonie odszedł z klubu.
Łącznie Oliwa dla New Jersey Devils rozegrał 207 meczów i zdobył 33 punkty (13 bramek, 20 asyst) oraz spędził 724 minuty na ławce kar w fazie zasadniczej, a także rozegrał 7 meczów, nie zdobywając punktów oraz spędził 25 minut na ławce kar w fazie play-off w lidze NHL.
Columbus Blue Jackets i Pittsburgh Penguins.
12 czerwca 2000 roku, Krzysztof Oliwa został zawodnikiem Columbus Blue Jackets. Jednak z powodu kontuzji ręki odniesionej 28 października 2000 roku podczas przegranego 1:4 meczu domowego z Detroit Red Wings oraz konfliktu z kapitanem Columbus Blue Jackets, Lyle’em Odeleinem po rozegraniu zaledwie 10 meczów i zdobyciu 2 punktów (2 asysty) oraz spędzeniu 34 minut na ławce kar w trakcie sezonu (2000/2001), 14 stycznia 2001 roku przeniósł się do Pittsburgh Penguins, w którym zadebiutował dnia 30 stycznia 2001 roku podczas meczu domowego z Atlanta Thrashers, który zakończył się zwycięstwem "Pingwinów" 6:3.
W fazie zasadniczej sezonu 2000/2001 Oliwa rozegrał wszystkie 26 meczów i zdobył 3 punkty (1 bramka, 2 asysty) oraz spędził 131 minut na ławce kar, a Pittsburgh Penguins zajął 6. miejsce w Konferencji Wschodniej i awansował do fazy play-off, gdzie dotarli do finału Konferencji Wschodniej, w którym przegrali rywalizację 4:1 z New Jersey Devils, a Oliwa w tej fazie rozegrał 5 meczów, nie zdobywając punktów oraz spędził 16 minut na ławce kar w fazie play-off w lidze NHL.
Natomiast sezon 2001/2002, w którym Oliwa rozegrał 57 meczów, zdobył 2 punkty (2 asysty) oraz spędził 150 minut na ławce kar, okazał się dla Pittsburgh Penguins słaby (28 zwycięstw, 8 remisów, 46 porażek), w którym zajęli 12. miejsce w Konferencji Wschodniej i nie awansował do fazy play-off. Po sezonie Oliwa odszedł z klubu.
Łącznie Oliwa dla Pittsburgh Penguins rozegrał 83 mecze i zdobył 5 punktów (1 bramka, 4 asysty) oraz spędził 283 minuty na ławce kar w fazie zasadniczej, a także rozegrał 5 meczów, nie zdobywając punktów oraz spędził 16 minut na ławce kar w fazie play-off w lidze NHL.
Sezon 2002/2003.
Dnia 23 czerwca 2002 roku, Krzysztof Oliwa przeniósł się do New York Rangers, w którym debiut zaliczył dnia 9 października 2002 roku w inauguracyjnym meczu domowym drużyny w sezonie 2002/2003 z Carolina Hurricanes, który zakończył się zwycięstwem "Rangersów" 4:1. Jednak nie zdołał przebić się do podstawowego składu drużyny i po rozegraniu 9 meczów bez zdobyczy punktowej oraz spędzeniu 51 minut na ławce kar i przeniósł się do filialnej drużyny występującej w AHL, Hartford Wolf Pack.
Dnia 6 stycznia 2003 roku, po rozegraniu 15 meczów, zdobyciu 1 punktu (asysta) oraz spędzeniu 30 minut na ławce kar w Hartford Wolf Pack, Oliwa wrócił do ligi NHL, zostając zawodnikiem Boston Bruins, w którym zadebiutował 10 stycznia 2003 roku z przegranym 2:4 meczu domowym z Buffalo Sabres. W fazie zasadniczej sezonu 2002/2003 Boston Bruins zajął 7. miejsce w Konferencji Wschodniej i awansował do fazy play-off, gdzie odpadli w ćwierćfinale Konferencji Wschodniej po porażce rywalizacji 4:1 z New Jersey Devils, a Oliwa nie rozegrał żadnego meczu. Po zakończeniu sezonu 2002/2003 i rozegraniu 33 meczów bez zdobyczy punktowej i spędzeniu 110 minut na ławce kar, Oliwa odszedł z klubu.
Calgary Flames.
Dnia 30 lipca 2003 roku, Krzysztof Oliwa został zawodnikiem Calgary Flames, w którym zadebiutował dnia 9 października 2003 roku, kiedy Calgary Flames przegrał 1:4 u siebie w swoim pierwszym meczu sezonu 2003/2004 z Vancouver Canucks, a pierwszą bramkę dla zespołu zdobył dnia 25 października 2003 roku podczas wygranego 4:2 domowego meczu z Edmonton Oilers, kiedy w 44. minucie meczu z asysty Chrisa Clarka trafił do bramki Tommy’ego Salo.
Z zespołem zajął 6. miejsce w Konferencji Zachodniej i awansował do fazy play-off, gdzie najpierw dnia 9 maja 2004 roku w wygranym u siebie 4:3 meczu półfinału Konferencji Zachodniej z San Jose Sharks Oliwa w 9. minucie z asysty Olega Saprykina i Chucka Kobasewa strzelił swoją ostatnią bramkę w lidze NHL, potem dotarł do finału Pucharu Stanleya, w którym po zaciętej walce przegrał 4:3 z Tampa Bay Lightning.
Łącznie Oliwa dla Calgary Flames rozegrał 65 meczów i zdobył 5 punktów (3 bramki, 2 asysty) oraz spędził 247 minut na ławce kar (3. miejsce w klasyfikacji najczęściej karanych zawodników) w fazie zasadniczej, a także rozegrał 20 meczów, zdobył 2 punkty (2 bramki) oraz spędził 6 minut na ławce kar w fazie play-off ligi NHL.
Podhale Nowy Targ.
15 lipca 2004 roku Krzysztof Oliwa podpisał kontrakt ze swoim dawnym klubem – New Jersey Devils, jednak w wyniku lokautu w NHL rozgrywki w sezonie 2004/2005 nie odbyły się, w związku z czym zawodnicy klubów ligi NHL dostali wolną rękę w poszukiwaniu nowego klubu. Oliwa zdecydował się wrócić do Polski i w grudniu 2004 roku został zawodnikiem Podhala Nowy Targ.
Jedyny mecz w sezonie 2004/2005 Oliwa rozegrał 16 lutego 2005 roku, kiedy to Podhale Nowy Targ podejmował w Krakowie w fazie play-off w ćwierćfinale Cracovię. Mecz zakończył się porażką Podhala Nowy Targ 0:2, a Oliwa spędził 12 minut na ławce kar oraz w 33. minucie z powodu kontuzji pachwiny musiał opuścić taflę.
Powrót do NHL i koniec kariery.
Po zakończeniu lokautu w NHL wznowiono rozgrywki w sezonie 2005/2006, w związku z czym Krzysztof Oliwa wrócił do ligi NHL, do New Jersey Devils, w którym rozegrał zaledwie 3 mecze w sezonie, a dnia 20 października 2005 roku rozegrał swój ostatni mecz w lidze NHL, kiedy to New Jersey Devils wygrał u siebie 6:3 z Pittsburgh Penguins.
Na początku listopada 2005 roku działacze New Jersey Devils rozwiązali kontrakt z Oliwą, a sam zawodnik mimo licznych ofert m.in. od Phoenix Coyotes z powodów osobistych po sezonie 2005/2006 zakończył karierę.
Łącznie w latach 1997–2005 fazie zasadniczej ligi NHL Oliwa rozegrał 410 meczów, zdobył 45 punktów (17 bramek, 28 asyst) oraz spędził 1447 minut na ławce kar, natomiast w fazie play-off rozegrał 32 mecze, zdobył 2 punkty (2 bramki) oraz spędził 47 minut na ławce kar.
Kariera reprezentacyjna.
Krzysztof Oliwa występował w reprezentacji Polski U-18 podczas mistrzostw Europy juniorów 1991 w Czechosłowacji, na których reprezentacja Polski U-18 zajęła 7. miejsce, a Oliwa zdobył 2 punkty, zaliczając 2 asysty oraz w reprezentacji Polski U-20 podczas mistrzostw świata juniorów 1992 Grupy B w Polsce, na których reprezentacja Polski U-20 zajęła 2. miejsce i nie awansowała do Grupy A, a Oliwa zdobył 2 punkty (1 bramka, 1 asysta).
Oliwa występował w seniorskiej reprezentacji Polski podczas mistrzostw świata 2002 Elity w Szwecji, na których Oliwa podczas wygranego 5:1 meczu z reprezentacją Włoch rozegranego dnia 2 maja 2002 roku w hali Kinnarps Arena w Jönköping w ramach turnieju o utrzymanie strzelił 5. minucie na 1:0 przy asyście Jacka Płachty oraz w 46. minucie zaliczył asystę przy golu Leszka Laszkiewicza na 5:1, a także w tym samym lodowisku dnia 5 maja 2002 roku podczas wygranego 5:2 meczu z reprezentacją Japonii zaliczył w 47. minucie asystę przy golu Mariusza Czerkawskiego na 5:1, jednak reprezentacja Polski zakończyła turniej na 14. miejscu i spadła do Dywizji I.
Oliwa brał także udział w turniejach kwalifikacyjnych do igrzysk olimpijskich 2006: w Nowym Targu rozegranego w dniach 11 kwietnia – 14 kwietnia 2004 roku oraz wygranego przez reprezentację Polski, na którym Oliwa 13 listopada 2004 roku w meczu z reprezentacją Chorwacji w 45. minucie ustalił wynik na 7:0 na korzyść reprezentacji Polski, a 14 listopada 2004 roku w wygranym 5:0 meczu z reprezentacją Holandii w 16. minucie wraz z Mariuszem Czerkawskim asystował przy golu Michała Garbocza oraz w finałowym turnieju w Rydze rozegranego w dniach 10 lutego – 13 lutego 2005 roku, na którym reprezentacja Polski zajęła 4. miejsce i nie awansowała do turnieju olimpijskiego 2006 w Turynie.
Łącznie Oliwa w latach 1991–1992 w reprezentacji Polski U-18 i reprezentacji Polski U-20 rozegrał 11 meczów i zdobył 4 punkty (1 gol, 3 asysty) oraz spędził 20 minut na ławce kar, a w seniorskiej reprezentacji Polski w latach 2002–2005 rozegrał 12 meczów i zdobył 5 punktów (2 gole, 3 asysty) oraz spędził 56 minut na ławce kar.
Po zakończeniu kariery.
Krzysztof Oliwa po zakończeniu kariery w latach 2006–2009 był menedżerem reprezentacji Polski. 18 kwietnia 2009 roku, tuż po zakończeniu turnieju Mistrzostw Świata 2009 I Dywizji w hotelu Mercure Helios wdał się w bójkę z Marcinem Koluszem i Krystianem Dziubińskim, w wyniku czego 28 kwietnia 2009 roku Wydział Gier i Dyscypliny PZHL podjął decyzję o rocznej dyskwalifikacji oraz karze pieniężnej dla Marcina Kolusza i Krystiana Dziubińskiego. Wobec Krzysztofa Oliwy, który użył siły i przemocy wobec wyżej wymienionych zawodników (Marcin Kolusz miał złamany nos, Krystian Dziubiński sińce pod oczami i złamany kciuk, uderzeni mieli zostać także Patryk Noworyta i Jacek Płachta) nie zostały wyciągnięte konsekwencje, gdyż jak stwierdził Wydział Gier i Dyscypliny Polskiego Związku Hokeja na Lodzie "nie podlega on jurysdykcji Wydziału".
Następnie w 2009 roku Oliwa przez kilka tygodni pełnił funkcję dyrektora sportowego ŁKS-u Łódź.
Oliwa zajmował się również promocją hokeja wśród dzieci (Jest patronem Turnieju Wschodzących Gwiazd dla żaków) oraz tworzył marki odzieżowe "KO-Gear", "Polish Hammer" i "Lanista".
Kariera trenerska.
Krzysztof Oliwa od 2014 roku jest trenerem klubu najpierw juniorskiej ligi CIHL, potem juniorskiej ligi USPHL – Kalkaska Rhinos.
Życie prywatne.
Krzysztof Oliwa po urodzeniu nazywał się Krzysztof Grabowski. Jego biologiczny ojciec porzucił rodzinę, gdy hokeista był mały. Gdy miał 13 lat, jego matka ponownie wyszła za mąż i został adoptowany przez swego ojczyma i przybrał po nim nazwisko "Oliwa". Oliwa początkowo pracował jako górnik w kopalni.
Był dwukrotnie żonaty. Z pierwszą żoną Dawn Catinellą ma córkę Skylar (ur. 1996), która jest tenisistką w Warren Hills Regional High School w Waszyngtonie. Potem był związany z Amerykanką Karen, Moniką i Ewą Domżałą – redaktorką magazynu "Top Biografie" (do 2008 roku, kiedy ta wyrzuciła Oliwę z domu).
W styczniu 2010 roku wyjechał z Polski do Stanów Zjednoczonych, gdzie obecnie mieszka w Kalkaska w stanie Michigan, gdzie jest trenerem klubu ligi USPHL – Kalkaska Rhinos (prezesem klubu jest druga żona Oliwy – Jolecyne).
Posiada również obywatelstwo amerykańskie.
Problemy z prawem.
We wrześniu 2007 roku ówczesna dziewczyna Krzysztofa Oliwy, 26-letnia wówczas Monika F. złożyła zawiadomienie o popełnienia przestępstwa pobicia przez Oliwę. Przeprowadzona u kobiety obdukcja lekarska wykazała złamany nos, ślady duszenia i znamiona ogólnego pobicia ciała.
17 lutego 2012 roku Prokuratura Okręgowa w Łodzi wystawiła za Krzysztofem Oliwą list gończy, gdyż jest poszukiwany przez Wydział Kryminalny Komendy Miejskiej Policji w Tychach w związku z podejrzeniem o współudział w usiłowaniu wyłudzenia w Łodzi w 2009 roku 34 tysięcy złotych kredytu na podstawie fikcyjnych dokumentów o zatrudnieniu.

</doc>
<doc id="434886" url="https://pl.wikipedia.org/wiki?curid=434886" title="Idefiks">
Idefiks

Idefiks (fr. "Idéfix") - fikcyjny pies ze świata "Asteriksa". Jest pupilem Gala Obeliksa i często towarzyszy swojemu panu w jego przygodach.
Historia postaci.
Debiut w komiksie.
Pies po raz pierwszy pojawił się w ramach historii z 1963 r., opublikowanej później jako "Wyprawa dookoła Galii". Komiks przedstawia podróż Asteriksa i Obeliksa po Galii w celu wygrania zakładu z Rzymianami. W trakcie pobytu w Lutecji bohaterowie kupują u rzeźnika miejscową szynkę. Po opuszczeniu sklepu Galom zaczyna towarzyszyć biały piesek. Jednak dopiero po powrocie do wioski Obeliks zdaje sobie sprawę, że on i Asteriks mieli towarzystwo w podróży.
W ramach następnej historii - "Asteriks i Kleopatra" - pies otrzymał swoje imię i bardziej aktywną rolę.
Pochodzenie imienia.
Po zakończeniu publikacji "Wyprawy dookoła Galii" magazyn Pilote (na łamach którego ją publikowano) ogłosił konkurs na imię psa. Zwyciężyła wówczas propozycja Idéfix, nawiązująca do francuskiego pojęcia "idée fixe", oznaczającego natrętną myśl.
Opis postaci.
Idefiks jest białym kundelkiem z długimi uszami. Jedynie koniec ogonka i krańce uszu są czarne.
Według francuskiego akademika, Nicolasa Rouvière'a, Idefiks ma cechy maltańczyka, West Higland white terriera i sznaucera miniaturowego.
Komiksy.
"Asteriks".
Idefiks pojawia się w 32 (z 40 dotychczas wydanych) albumach przygód Asteriksa.
"Idefiks i nieugięci".
Od 2021 r. ukazuje się seria komiksów "Idefiks i nieugięci" (fr. "Idéfix et les Inréductibles"), stanowiących adaptację serialu animowanego o tym samym tytule.
Adaptacje.
Idefiks jest głównym bohaterem francuskiego serialu animowanego "Idefiks i nieugięci", emitowanego od 2021 r. w ramach kanału France 4 i M6. 
Upamiętnienie.
Założone m.in. przez Goscinny'ego i Uderzo studio filmowe, które wyprodukowało film animowany "Dwanaście prac Asteriksa", nosiło nazwę Studios Idéfix. Jego logo było parodią logo MGM i przedstawiało - zamiast lwa - Idefiksa.

</doc>
<doc id="434888" url="https://pl.wikipedia.org/wiki?curid=434888" title="Heinrich Dusemer von Arfberg">
Heinrich Dusemer von Arfberg

Henryk Dusemer (ur. ok. 1280 prawdopodobnie we Frankonii, lub Bawarii, zm. 1353 w Bratianie) – wielki mistrz zakonu krzyżackiego w latach 1345-1351.
Życiorys.
Do zakonu wstąpił około 1311 i jako młody brat rycerz brał udział w walkach z Litwinami. Legenda zakonna głosiła, że wielokrotnie stawał w pojedynku z wielkim księciem litewskim Witenesem. Męstwu wojennemu, a nie umiejętnościom intelektu zawdzięczał szybki awans w hierarchii. W 1318 roku pojawia się jako członek konwentu zamku w Labiawie. Od 1329 jest komturem Ragnety. W 1333 roku został wójtem Sambii, a od 1334 komturem Pokarmina. Rok później jest już wielkim marszałkiem i komturem Królewca. W 1339 doszło między nim a wielkim mistrzem Dytrychem von Altenburgiem do sporu, który dla Dusemera skończył się degradacją. Został zesłany do Brodnicy, gdzie objął w zarząd komturię. Powrócił do łask za rządów Ludolfa von Königa, którego z powodu jego choroby zastępował od września 1345. 
Na wielkiego mistrza Henryk Dusemer wybrany został przez kapitułę generalną w Malborku 13 grudnia 1345 r. Zakonowi po klęskach potrzebny był doświadczony i zaprawiony w bojach wódz, a takim był nowy jego zwierzchnik. Zaraz po wyborze w 1346 nabył od Danii Estonię, które rozszerzyło państwo aż do Zatoki Fińskiej. Jednocześnie zorganizował kontruderzenie na ziemie litewskie, które zakończyło się 2 lutego 1348 bitwą nad rzeką Strawą. Armia litewska została doszczętnie rozbita i przez wiele lat nie zagrażała zakonowi.
Epidemia dżumy, która dosięgła w tym roku Prusy pokrzyżowała plany podboju Litwy. Wielki mistrz zmuszony został wycofać wojska zakonne z zajętych terenów, mimo że kryzys szybko zażegnano i państwo zakonu było w stanie odrobić straty. W tym samym czasie kontynuował rozmowy z Polską i w 1349 ustanowił wzajemną granicę na Pomorzu. Wkrótce potem, prawdopodobnie z powodu choroby, Henryk Dusemer zrezygnował z urzędu. Po wyborze następcy wyjechał do Bratiana i nie pełnił już żadnych zaszczytnych funkcji. Zmarł w Bratianie w 1353.
Pochowany został w Malborku w mauzoleum wielkich mistrzów krzyżackich pod kaplicą św. Anny. 

</doc>
<doc id="434893" url="https://pl.wikipedia.org/wiki?curid=434893" title="Henryk Dusemer">
Henryk Dusemer



</doc>
<doc id="434896" url="https://pl.wikipedia.org/wiki?curid=434896" title="Koszykówka na Igrzyskach">
Koszykówka na Igrzyskach



</doc>
<doc id="434898" url="https://pl.wikipedia.org/wiki?curid=434898" title="Koszykówka na Olimpiadzie">
Koszykówka na Olimpiadzie



</doc>
<doc id="434907" url="https://pl.wikipedia.org/wiki?curid=434907" title="Kyudo">
Kyudo



</doc>
<doc id="434913" url="https://pl.wikipedia.org/wiki?curid=434913" title="Piotr Wach">
Piotr Wach

Piotr Wach (ur. 23 listopada 1944 w Borysławiu) – polski inżynier i polityk, profesor nauk technicznych, nauczyciel akademicki, senator VI, VII, VIII i IX kadencji.
Życiorys.
Wykształcenie i działalność zawodowa.
W 1968 ukończył studia na Wydziale Elektrycznym Politechniki Śląskiej. W 1974 uzyskał stopień doktora, a w 1983 doktora habilitowanego nauk technicznych w Akademii Górniczo-Hutniczej w Krakowie. Tytuł naukowy profesora nauk technicznych otrzymał w 1998.
W 1975 podjął pracę jako adiunkt w Wyższej Szkole Inżynierskiej w Opolu. Na tej uczelni był następnie docentem i profesorem nadzwyczajnym. Od 1977 do 2004 zajmował stanowisko kierownika Katedry Automatyzacji i Diagnostyki Układów Elektromechanicznych, następnie był dyrektorem Instytutu Układów Elektromechanicznych i Elektroniki Przemysłowej. W 1990 został powołany na stanowisko rektora Wyższej Szkoły Inżynierskiej. Pełnił tę funkcję przed dwie kadencje (do 1996), doprowadzając do przekształcenia WSI w Politechnikę Opolską. Od 1999 do 2005 przed dwie kadencje był rektorem tej uczelni.
W latach 1980–1981 odbył staż naukowy na Uniwersytecie Technicznym w Delfcie w Holandii. Współpracownik uczelni technicznych w Ostrawie, Stuttgarcie i w Schweinfurcie.
W 1996 został wybrany do Rady Głównej Szkolnictwa Wyższego, pełnił tam funkcję wiceprzewodniczącego Sekcji Uczelni Technicznych (do 1999) oraz przewodniczącego Zespołu ds. Jakości Kształcenia w Szkolnictwie Wyższym. W latach 1998–2000 był koordynatorem Grupy Kierującej Programu Phare, a od 2000 do 2002 – programu „Multi-lateral higher education co-operation programme”. Jest autorem czterech książek i czterech monografii oraz licznych artykułów naukowych.
Działalność polityczna.
Został członkiem „Solidarności” i Platformy Obywatelskiej. W latach 2002–2005 zasiadał w sejmiku opolskim, w którym przewodniczył Komisji Edukacji, Nauki, Kultury i Komunikacji Społecznej.
W 2005 z ramienia PO został wybrany na senatora VI kadencji w okręgu opolskim. W wyborach parlamentarnych w 2007 po raz drugi uzyskał mandat senatorski, otrzymując 126 302 głosy. W 2011 z powodzeniem ubiegał się o reelekcję, w nowym okręgu jednomandatowym dostał 35 934 głosy. W 2013 został przewodniczącym Komisji ds. Kultury, Nauki, Edukacji i Mediów Zgromadzenia Parlamentarnego Rady Europy. W 2015 został ponownie wybrany na senatora z okręgu nr 52 z wynikiem 27 693 głosów. Nie wystartował w kolejnych wyborach w 2019.
Odznaczenia.
W 2001 odznaczony Krzyżem Kawalerskim Orderu Odrodzenia Polski.
Życie prywatne.
Piotr Wach jest żonaty, ma dwoje dzieci.

</doc>
<doc id="434917" url="https://pl.wikipedia.org/wiki?curid=434917" title="Biel ołowiana">
Biel ołowiana



</doc>
<doc id="434923" url="https://pl.wikipedia.org/wiki?curid=434923" title="Karol Krystian Wettyn">
Karol Krystian Wettyn

Karol Chrystian Józef Wettyn, niem. "Karl von Sachsen" (ur. 13 lipca 1733 w Dreźnie, zm. 16 czerwca 1796 w Dreźnie) – królewicz polski, książę saski, książę Kurlandii i Semigalii w latach 1759–1763.
Królewicz polski.
Karol Krystian Józef Wettyn był synem Augusta III i Marii Józefy. Początkowo przeznaczony był do kariery wojskowej. Podczas wojny siedmioletniej walczył w armii austriackiej przeciw Królestwu Prus.
Książę Kurlandii i Semigalii.
Od 1758 roku przebywał w Sankt Petersburgu. Dzięki poparciu cesarzowej Elżbiety Piotrowny i zabiegom politycznym ojca w 1759 roku został wyznaczony do objęcia wakującego tronu Kurlandii i Semigalii. Jego nominacja zatwierdzona wyłącznie przez Radę Senatu Rzeczypospolitej wywołała początkowo opór szlachty kurlandzkiej, która nie miała wpływu na wybór Wettyna.
8 stycznia 1760 w Warszawie książę złożył swemu ojcu – Augustowi III, hołd lenny. 25 marca 1760 roku zawarł potajemnie ślub z Franciszką Krasińską, z którą doczekał się córki:
Jego rządy w Kurlandii i Semigalii były od początku oparte na słabych podstawach i uzależnione od sytuacji w Imperium Rosyjskim. W 1763 roku, gdy na tron rosyjski wstąpiła Katarzyna II, los rządów Wettyna został przesądzony. W związku z powrotem Ernesta Jana Birona, Karol Krystian został oblężony przez wojska rosyjskie w pałacu w Mitawie. Bez pomocy Rzeczypospolitej i wojsk saskich Karol Krystian Wettyn utracił tron i wyjechał do Drezna.
Pretendent do tronu polskiego.
Po detronizacji w Kurlandii i Semigalii Karol Krystian Wettyn wraz z braćmi był kandydatem do korony polskiej po Auguście III.
W 1768 roku Sejm Rzeczypospolitej przyznał mu roczną pensję 12 000 dukatów. W tym czasie książę związał się z konfederatami barskimi, licząc, że dzięki ich pomocy odzyska Kurlandię i Semigalię oraz sięgnie po koronę polską. W 1771 roku wysnuto niezrealizowany plan sprowadzenia królewicza do Rzeczypospolitej, gdzie miał stanąć na czele konfederacji.
Sejm rozbiorowy przyznał w 1773 Karolowi Krystianowi Wettynowi roczną pensję 134 000 złotych, co później potwierdził sejm 1776 roku i konstytucja sejmu grodzieńskiego 1793 roku utrzymująca wysokość pensji książąt saskich.
Karol Krystian Wettyn zmarł w Dreźnie. Pochowany został w klasztorze St. Marienstern na Łużycach.
W 1735 udekorowany Orderem Orła Białego, kawaler saskiego Orderu Świętego Henryka w 1736, rosyjskiego Orderu Świętego Andrzeja w 1758. W tym samym roku odznaczony Orderem św. Aleksandra Newskiego.
Był wolnomularzem od 1772 roku.

</doc>
<doc id="434937" url="https://pl.wikipedia.org/wiki?curid=434937" title="Jakub Hertz">
Jakub Hertz

Jakub Hertz (ur. 8 sierpnia 1846 w Warszawie, zm. 10 lutego 1929 w Łodzi) – przemysłowiec, społecznik i filantrop.
Był synem Mojżesza (księgowego) i Cypy z domu Margulis, brat Leonii, żony Izraela Poznańskiego, żonaty z córką Izraela Poznańskiego, Anną (Ajdlą Chudesą).
W 1908 roku, po śmierci syna Poznańskiego Ignacego Poznańskiego, przejął stanowisko prezesa rady nadzorczej Spółki Akcyjnej Wyrobów Bawełnianych I. K. Poznańskiego. Odbudował zakłady po I wojnie światowej. Po jego śmierci, zadłużony zakład został przejęty przez włoski Banca Commerciale Italiana i Poznańscy już nigdy nie odzyskali dominującej roli w spółce. W latach 1908–1914 r. był prezesem Łódzkiego Żydowskiego Towarzystwa Dobroczynności.
Miał synów Leona, Maurycego (Moryca) i Karola, oraz córkę Michalinę, żonę Alfreda Poznańskiego.
Jego wnukiem Ignacy Leon Hertz (1911-1944) – syn Maurycego, kapitan poległy w bitwie pod Falaise.
Był właścicielem pałacu fabrykanckiego zbudowanego na placu, który został wniesiony jako posag przez Annę.

</doc>
<doc id="434940" url="https://pl.wikipedia.org/wiki?curid=434940" title="Główny Urząd Ceł">
Główny Urząd Ceł

Główny Urząd Ceł – były centralny urząd administracji rządowej powołany 14 lutego 1954 roku, wykonujący zadania z zakresu administracji celnej.
Likwidacja Głównego Urzędu Ceł.
Na podstawie Ustawy z dnia 20 marca 2002 roku o przekształceniach w administracji celnej oraz o zmianie niektórych ustaw (Dz. U. z dnia 19 kwietnia 2002 roku) oraz na podstawie Rozporządzenia Ministra Finansów z dnia 19 kwietnia 2002 roku w sprawie likwidatora Głównego Urzędu Ceł (Dz. U. z dnia 25 kwietnia 2002 roku) 30 kwietnia tego samego roku został zlikwidowany Główny Urząd Ceł, w miejsce którego utworzona została Służba Celna.

</doc>
<doc id="434943" url="https://pl.wikipedia.org/wiki?curid=434943" title="GUC">
GUC



</doc>
<doc id="434947" url="https://pl.wikipedia.org/wiki?curid=434947" title="Alain Touraine">
Alain Touraine

Alain Touraine (ur. 3 sierpnia 1925 w Hermanville-sur-Mer) – francuski socjolog.
Elementy biograficzne.
Student École normale supérieure w 1945, dyplomowany historyk. Karierę naukową rozpoczął w CNRS (Krajowy Ośrodek Badań Naukowych), gdzie pracował do 1958. W latach 1952–1953 był Rockefeller Fellow na uniwersytetach Harvarda, Columbii i Chicago. W 1956 tworzył Centre de Recherche de Sociologie du Travail (Centrum Badań nad Socjologią Pracy) w Chile. W 1960 zaczął pracę w École Pratique des Hautes Études, której część stała się potem autonomiczną École des hautes études en sciences sociales, gdzie wykładał do 2005 (z kilkuletnią przerwą na wykłady w uniwersytecie w Nanterre). Pracę doktorską obronił w 1965. W 1958 tworzył Laboratoire de Sociologie Industrielle (Laboratorium Socjologii Przemysłowej), a w 1970 Centre d’Etudes des Mouvements Sociaux (Centrum Studiów nad Ruchami Społecznymi). Jego ostatecznym dziełem, jeśli chodzi o pracę instytucjonalną, jest Centre d’Analyse et d’Intervention Sociologiques (Centrum Analizy i Interwencji Socjologicznej) (1981), którym kierował do 1993.
Odznaczony Krzyżem Komandorskim Orderu Zasługi Rzeczypospolitej Polskiej (2012).
Praca naukowa.
Touraine stał się znany dzięki swym pracom poświęconym socjologii pracy (zob. 1955 w bibliografii). Rozwinął następnie socjologię działania, by zbadać proces, który zachodził w społeczeństwach industrialnych stających się społeczeństwami postindustrialnymi (zob. 1965, 1973).
Po francuskim kryzysie w maju 1968 Touraine zaznaczył dokonanie się przejścia z dominacji czysto ekonomicznej w stronę dominacji kulturowej, gdzie opozycja pomiędzy proletariuszami i burżuazją została zastąpiona opozycją pomiędzy tymi, którzy posiadają pewne umiejętności a tymi, których pozycja w systemie mediatycznym zapewnia im znaczny wpływ na kształt społeczeństwa.
Głównym elementem pracy Touraine’a jest jednak badanie ruchów społecznych. Od 1974 Touraine broni pewnej formy socjologii partycypatywnej (angażującej), „interwencjonizmu socjologicznego” i interesuje się szczególnie badaniem nowych ruchów społecznych (studenckich, regionalnych, ekologicznych i, aktualnie, feministycznych i LGBT) Opisał wiele ruchów robotniczych w Ameryce Łacińskiej oraz przeprowadził pierwszą głęboką analizę „Solidarności” (zob. 1982), która była jego główną inspiracją w rozwinięciu wyżej wspomnianej koncepcji socjologii interwencjonistycznej.
W 2007 Touraine zaproponował francuskiej kandydatce na fotel prezydencki Ségolène Royal wspólne napisanie książki na temat przyszłości francuskiej lewicy "Si la gauche veut des idées..." ("Jeśli lewica chce nowych idei...").
Touraine jest dziś szczególnie popularny w krajach Ameryki Łacińskiej. Jest ojcem Marisol Touraine.

</doc>
<doc id="434951" url="https://pl.wikipedia.org/wiki?curid=434951" title="Bielnik Kopischa">
Bielnik Kopischa

Bielnik Kopischa – najstarszy zachowany obiekt fabryczny w Łodzi, położony przy ul. ks. bpa Wincentego Tymienieckiego 5; zwyczajowa choć nieprawidłowa nazwa budynku przemysłowo-mieszkalnego należącego do Tytusa Kopischa.
Historia.
Królestwo Polskie.
Pierwotny budynek fabryczny został wzniesiony przez władze rządowe Królestwa Polskiego w 1825 roku z przeznaczeniem na manufakturę włókienniczą. Mieściły się tu: bielnik (oddział bielenia i uszlachetniania płótna), krochmalnia, suszarnia, folusz i magiel. Zakład przekazano w administrację najpierw Karolowi Mayowi, a następnie Danielowi Illowi, by w 1828 roku sprzedać go Tytusowi Kopischowi – przybyłemu z Kowar na Dolnym Śląsku kupcowi i przedsiębiorcy lniarskiemu. W latach 1828–1829 wybudowano w stylu klasycystycznym budynek gospodarczy mieszczący również mieszkanie właściciela zakładu. Ta druga budowla powstała na miejscu pierwszego budynku z wykorzystaniem jego zarysów i to ona nazywana jest „bielnikiem Kopischa”, chociaż nigdy zakładu bielnikowania nie mieściła. Pozostałości pierwszego bielnika znajdują się obok – w niewysokim, otynkowanym budynku. Kopisch rozbudował zakład korzystając z pomocy rządowej Królestwa i sprowadził tkaczy lnu ze Śląska, tworząc z manufaktury jeden z większych zakładów lniarskich w Królestwie. Po powstaniu listopadowym zakład podupadł i przestał liczyć się na łódzkim rynku. W 1874 roku został sprzedany Henrykowi i Jakubowi Petersom, od których odkupił go w roku 1878 Karol Wilhelm Scheibler.
II Rzeczpospolita.
W 1933 roku mieściły się tu m.in. 8. i 16. Punkt Lekarski „Dzielnicy I”, Kasy Chorych m. Łodzi a następnie, po reorganizacji systemu opieki zdrowotnej w Polsce, w 1937 roku, m.in. gabinet pediatryczny nr NS.III/2 Obwodu Południowego Ubezpieczalni Społecznej w Łodzi. 
Polska Ludowa i współczesność.
W okresie PRL w budynku mieściły się mieszkania zakładowe Zakładów Przemysłu Bawełnianego im. Obrońców Pokoju „Uniontex”. W połowie lat 80., po remoncie, stał się on siedzibą Pracowni Konserwacji Zabytków, a następnie Banku Przemysłowego S.A., przejętego w 2004 roku przez Getin Bank S.A. W 2006 roku miasto odkupiło nieruchomość za 4,4 mln zł z przeznaczeniem na siedzibę biura Miejskiego Konserwatora Zabytków i Wydziału Architektury UMŁ. Jesienią 2006 r. przeniósł się tam także Wydział Ochrony Środowiska i Rolnictwa UMŁ. W późniejszych latach budynek był również siedzibą EC1 Łódź – Miasto Kultury, Zarządu Nowego Centrum Łodzi i oddziału Muzeum Miasta Łodzi.
Od 2014 roku obiekt wraz z działką o powierzchni 1711 m² był kilkukrotnie wystawiany na sprzedaż (w 2015 za cenę wywoławczą 5,35 mln zł, w 2016 – za cenę wywoławczą 5,7 mln zł). Ostatecznie został sprzedany w końcu września 2017 roku warszawskiej spółce „Hocan Estate” za około 4 mln zł.
Budynek wpisany jest do rejestru zabytków pod numerem 25/1/8 z 24.02.1964 oraz A/8 z 20.01.1971.
Architektura.
Budynek zaprojektowany został w stylu klasycystycznym na planie prostokąta, nakryty jest czterospadowym mansardowym dachem. Jest dwukondygnacyjny, a w części środkowej posiada dodatkową, trzecią kondygnację zwieńczoną tympanonem. Powierzchnia użytkowa obiektu wynosi 2179 m².

</doc>
<doc id="434961" url="https://pl.wikipedia.org/wiki?curid=434961" title="Young Americans (album)">
Young Americans (album)

Young Americans – album Davida Bowiego nagrany w Ameryce po zakończeniu trasy koncertowej promującej jego poprzedni album "Diamond Dogs".
Ku zaskoczeniu fanów Bowie odrzucił dotychczasową stylistykę glam rocka i pod wpływem filadelfijskiego soulu stworzył nowy styl muzyczny nazwany przez niego "plastikowym soulem", blisko spokrewniony ze stylem znanym jako biały soul.
Z "Young Americans" pochodzi pierwszy przebój Bowiego, który dotarł na pierwsze miejsce na liście przebojów w Ameryce – "Fame", napisany wspólnie z Johnem Lennonem (który w tym utworze gra także na gitarze i śpiewa w chórkach). Na płycie można usłyszeć również Luthera Vandrossa. Płyta ta zapoczątkowała współpracę Bowiego z jednym z jego ulubionych gitarzystów Carlosem Alomarem, który w przyszłości będzie brał udział w nagraniu większości płyt Bowiego.
W Ameryce płyta dotarła na 9. miejsce na liście przebojów, a w Wielkiej Brytanii na 2. pozycję.
Lista utworów.
Wszystkie piosenki napisane przez Bowiego z wyjątkiem "Across the Universe" Lennon/McCartney, "Fame" Bowie/Lennon/Alomar, i "Fascination" Bowie/Vandross.
Muzycy.
Muzycy na "Across The Universe" i "Fame":

</doc>
<doc id="434962" url="https://pl.wikipedia.org/wiki?curid=434962" title="Young Americans (singel)">
Young Americans (singel)

Young Americans – piosenka Davida Bowiego pochodząca z płyty o tej samej nazwie i zarazem pierwszy singel z tego albumu. Był to pierwszy singlowy hit Bowiego w Ameryce.
Według samego Bowiego piosenka napisana jest w stylu „plastikowego soulu”. Utwór jest cyniczną opowieścią o ówczesnych Stanach i atmosferze tam wówczas panującej. Natomiast w ironicznym tekście można usłyszeć odniesienia do afery Watergate, Makkartyzmu. Jeden z wersów w piosence to bezpośrednie, celowe zapożyczenie z utworu The Beatles „A Day in the Life” ("„I heard the news today oh boy”").

</doc>
<doc id="434964" url="https://pl.wikipedia.org/wiki?curid=434964" title="Kontrola dokumentów">
Kontrola dokumentów

Kontrola dokumentów sprawdzanie poprawności dokumentów pod względem formalnym, merytorycznym i rachunkowym. Dokument oceniony pozytywnie nabiera charakteru dowodu księgowego i może być podstawą dokonywania zapisów księgowych. 
Kontrola formalna dotyczy zgodności zaszłości gospodarczej i opisującego ją dokumentu pod względem zgodności z uregulowaniami prawnymi.
Kontrola merytoryczna polega na sprawdzeniu zgodności treści dokumentu z rzeczywistym przebiegiem opisywanej w nim zaszłości gospodarczej.
Kontrola rachunkowa dotyczy poprawności obliczeń na sprawdzanym dokumencie.

</doc>
<doc id="434965" url="https://pl.wikipedia.org/wiki?curid=434965" title="Dystrykty w Indiach">
Dystrykty w Indiach

Dystrykty (ang. district, hindi ज़िला, trb. zila) – jednostki administracyjne II rzędu w Indiach. Obecnie w Indiach jest 626 dystryktów - w poszczególnych stanach znajduje się ich od 2 (stan Goa) do 70 (stan Uttar Pradesh), a w terytoriach od jednego do 9.
Dystrykty dzielą się na jednostki administracyjne posiadające w poszczególnych stanach i terytoriach różne nazwy (np. tehsil, tahsil, tahasil, taluka, taluk, taluq, mandal). W 2001 roku w Indiach było 5564 tych jednostek administracyjnych III rzędu. W polskiej literaturze przedmiotu dla indyjskich jednostek administracyjnych III rzędu przyjęta została nazwa taluk.
Dystrykty w większości przypadków noszą nazwy takie same jak ich stolice, jednak 115 dystryktów ma nazwy różne od nazw ich stolic.
Wielkość dystryktów.
Dystrykty są bardzo zróżnicowane zarówno pod względem powierzchni jaką zajmują, jak i pod względem zamieszkującej je ludności.
Liczba ludności.
Najludniejszym dystryktem jest Delhi zamieszkane przez ok. 14 mln osób. Równie ludne są dystrykty sąsiadujące z największymi miastami Indii jak 24 Parganas North (z Kolkatą czy Mumbai Suburban (z Mumbajem). Najmniej ludnym dystryktem jest natomiast Janam, w którym żyje niewiele ponad 30 000 osób.
5 największych i najmniejszych dystryktów pod względem liczby ludności
Powierzchnia.
Największymi powierzchniowo dystryktami są dystrykty obejmujące obszary górskie i pustynne, najmniejsze dystrykty obejmują z reguły tylko obszar jednego miasta lub jego części.
5 największych i najmniejszych dystryktów pod względem powierzchni
Gęstość zaludnienia.
Największa gęstość zaludnienia występuje w dystryktach stanowiących duże miasta, takie jak Mumbaj, Kolkata czy Ćennaj. Najmniejszą gęstość zaludnienia mają natomiast rozległe i słabo zaludnione dystrykty górskie stanów Dżammu i Kaszmir, Himachal Pradesh i Arunachal Pradesh.
5 największych i najmniejszych dystryktów pod względem gęstości zaludnienia
Podział stanów i terytoriów na dystrykty.
Podano angielskie nazwy dystryktów (stan na 2010 rok)
Alfabetyczny wykaz dystryktów w 2001 roku.
W tabeli przedstawiono szacunkowe dane liczby ludności na 2001 rok.

</doc>
<doc id="434977" url="https://pl.wikipedia.org/wiki?curid=434977" title="Sion">
Sion

Sion (niem. "Sitten") – miasto w południowo-zachodniej Szwajcarii, w dolinie Rodanu. Stolica kantonu Valais.
Ośrodek przemysłu poligraficznego, maszynowego, spożywczego i turystycznego.
Muzea – pozostałości murów obronnych i ruiny zamku z XIII wieku, katedra Notre-Dame du Glarier (2 połowa XV wieku) z romańską wieżą (wyb. 1100 r.), domy mieszczańskie z XVI-XVIII w., ratusz z XVII w.
Sport.
Piłkarski klub FC Sion występuje w najwyższej lidze szwajcarskiej, Swiss Super League. Ich stadionem jest Stade Tourbillon, o pojemności 20 tys. widzów. Głównym klubem hokejowym jest HC Sion, grający na trzecim poziomie szwajcarskiej ligi hokejowej, Swiss Premiere League.Miasto dwukrotnie ubiegało się o organizację zimowych igrzysk olimpijskich w 2002 i 2006 roku.
W mieście rozgrywane są corocznie turnieje tenisowe rangi ITF.

</doc>
<doc id="434978" url="https://pl.wikipedia.org/wiki?curid=434978" title="Złoć">
Złoć

Złoć ("Gagea" Salisb.) – rodzaj roślin z rodziny liliowatych. Należy do niego ponad 200 gatunków. Występują one w Eurazji, północnej Afryce i północnozachodniej Ameryce Północnej. Do polskiej flory należy 5–6 gatunków (w zależności od ujęcia systematycznego). Przedstawiciele rodzaju rosną na różnych siedliskach – w lasach, zaroślach, łąkach oraz na terenach pustynnych i skalistych. 
Naukowa nazwa rodzajowa upamiętnia Sir Thomasa Gage'a (1781–1820) – lichenologa z Hengrave koło Suffolk.
Rozmieszczenie geograficzne.
Zasięg rodzaju obejmuje Europę (głównie zachodnią i południową), północną Afrykę i Azję, w wąskim ujęciu rodzaju sięgając na wschodzie do Azji Środkowej i zachodnich Himalajów. W szerokim ujęciu należą tu także gatunki rosnące także we wschodniej Azji i północnozachodniej Ameryce Północnej. Największe zróżnicowanie gatunków występuje w basenie Morza Śródziemnego oraz w Azji Środkowej. 
Po włączeniu tu rodzaju lilijka "Lloydia" do listy tej dochodzi także lilijka alpejska "Lloydia serotina" ≡ "Gagea serotina" 
Biologia.
Kwitnące wczesną wiosną geofity. Liczba chromosomów 2n = 24, 36, 48, 60, 72, 106.
Systematyka.
Rodzaj z wieloma podobnymi do siebie gatunkami, często trudnymi do identyfikacji, słabo opisanymi. Jeszcze w XXI wieku wciąż opisywane są nowe gatunki także z Europy (np. "Gagea tisoniana" opisana ze środkowych Włoch w 2007 roku). Gatunki wyróżniane są na podstawie kryteriów morfologicznych, ale także anatomicznych, kariologicznych, ekologicznych i fitogeograficznych. Słaby stopień poznania tego rodzaju wynika ze stosunkowo niewielkiego zróżnicowania morfologicznego roślin, krótkiego okresu wzrostu nad powierzchnią ziemi, możliwości hybrydyzacji i braku monografii. 
Podział rodzaju na sekcje wciąż ulega modyfikacjom. Niektóre gatunki tworzą wyraźne grupy monofiletyczne, relacje między innymi pozostają wciąż przedmiotem badań, formułowane są wciąż nowe koncepcje systematyczne. W świetle badań molekularnych pewne jest, że kladem bazalnym rodzaju jest sekcja "Anthericoides" z występującymi nad Morzem Śródziemnym gatunkami "G. graeca" i "G. trinervia". W obrębie rodzaju umieszczane są też obecnie gatunki wyróżnianego wcześniej odrębnie rodzaju lilijka ("Lloydia" L.), wydzielone jako sekcja.
Rodzaj należy do podrodziny "Lilioideae" Eaton (synonimy: "Erythroniaceae" Martynov, "Fritillariaceae" R. A. Salisbury, "Liriaceae" Batsch, "Medeolaceae" Takhtajan, "Tulipaceae" Batsch). Obok "Gagea" należy do niej 10 innych rodzajów tworzących klad bazalny w obrębie rodziny liliowatych "Liliaceae" Jussieu z rzędu liliowców "Liliales" Perleb.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd liliowce ("Liliales" Perleb), podrząd "Liliineae" Rchb., rodzina liliowate ("Liliaceae" Juss.).
Zastosowanie.
Niektóre gatunki uprawiane są jako rośliny ozdobne. W krajach o łagodnym klimacie w ogrodach skalnych uprawia się "Gagea graeca" i "G. penduncularis". W Polsce wszystkie rodzime gatunki wskazywane są jako ciekawy i barwny, wczesnowiosenny element kompozycji zieleńców, zwłaszcza w przypadku masowego występowania (uprawy) pod drzewami i krzewami, stanowiący uzupełnienie dla zawilców i fiołków. 

</doc>
<doc id="434979" url="https://pl.wikipedia.org/wiki?curid=434979" title="Złoć żółta">
Złoć żółta

Złoć żółta ("Gagea lutea") – gatunek byliny z rodziny liliowatych. Występuje niemal w całej Europie (bez jej południowych i zachodnich krańców), w zachodniej Azji (po zachodnią Syberię i Himalaje) oraz na Dalekim Wschodzie (na Półwyspie Koreańskim, w Japonii i na Sachalinie). W Polsce również występuje pospolicie na całym niżu oraz na Pogórzu i w niższych partiach gór.
Biologia i ekologia.
Złoć żółta jest geofitem cebulkowym i rośliną azotolubną. Preferuje gleby gliniasto-piaszczyste bogate w składniki odżywcze. Spotkać ją można przede wszystkim w lasach liściastych (zwłaszcza w łęgach i grądach), w parkach, na zadrzewionych stokach potoków i w jarach. Zajmuje siedliska w typologii siedlisk leśnych określane jako las świeży, wilgotny i łęgowy. Jest gatunkiem charakterystycznym dla zespołu roślinnego All. "Alno-Ulmion". Rośnie często w towarzystwie zawilca żółtego.
Obecność w kulturze.
Złoć żółta była pierwszą rośliną w zielniku Paszczaka w książce Tove Jansson "W Dolinie Muminków".

</doc>
<doc id="434984" url="https://pl.wikipedia.org/wiki?curid=434984" title="Open Mobile Alliance">
Open Mobile Alliance

OMA (Open Mobile Alliance) – organizacja, której celem jest tworzenie jednolitych otwartych standardów w zakresie serwisów internetowych dla telefonów komórkowych. Organizacja ta powstała w czerwcu 2002 roku przez połączenie kilku dotychczas niezależnych organizacji, m.in.:
OMA posiada ponad 300 członków: operatorzy sieci komórkowych, providerzy serwisów i producenci. Siedzibą tej organizacji jest La Jolla w Kalifornii (USA).
Niektóre ważniejsze standardy stworzone przez OMA lub poprzedników:
OMA DRM.
Przez długi czas urządzenia takie jak telefony komórkowe borykały się z problemem braku standardów dotyczących używanych mechanizmów. Każdy producent używał własnych rozwiązań. W celu zażegnania tego problemu została powołana organizacja, nazwana Open Mobile Alliance. Podstawowa działalnością OMA jest tworzenie nowych standardów, które mogą być wykorzystywane przez producentów urządzeń mobilnych w celu zapewnienia kompatybilności. W ramach prac OMA został stworzony specjalny standard DRM, nazwany OMA DRM.
Mechanizm OMA DRM umożliwia bezpieczne rozsyłanie materiałów multimedialnych na urządzenia mobilne. Jego funkcjonalność pozwala m.in. na przenoszenie materiału danego użytkownika między różnymi urządzeniami zdolnymi do odtworzenia zaszyfrowanych danych. Mechanizm oddzielenia licencji od samego zaszyfrowanego pliku daje możliwość rozsyłania materiału, a dopiero potem zakupienie licencji. Z kolei strumieniowanie (dostępne dopiero w wersji 2.0 w niewielu modelach telefonów) pozwala na bezpieczne odtwarzanie materiałów w czasie rzeczywistym. Funkcjonalność ta jest bardzo przydatna podczas oglądania na telefonie wydarzeń na żywo.
Wśród standardów OMA wyróżniamy następujące mechanizmy:
Wersja OMA DRM rozszerzona do wersji 2.0 wprowadziła dodatkowe możliwości:

</doc>
<doc id="434985" url="https://pl.wikipedia.org/wiki?curid=434985" title="Die Zauberflöte">
Die Zauberflöte



</doc>
<doc id="434987" url="https://pl.wikipedia.org/wiki?curid=434987" title="Dawid Rubinowicz">
Dawid Rubinowicz

Dawid Rubinowicz (ur. 27 lipca 1927 w Kielcach, zamordowany 22 lub 23 września 1942 w Treblince) – żydowski chłopiec, autor pamiętników opisujących prześladowania Żydów podczas II wojny światowej.
Dawid był synem Joska i Tauby – jego rodzice przed wojną prowadzili mleczarnię we wsi Krajno na Kielecczyźnie. Podczas wojny zostali przesiedleni do getta w Bodzentynie, a stamtąd we wrześniu 1942 pognano ich na stację kolejową w Suchedniowie. 21 września 1942 zostali wywiezieni do niemieckiego obozu zagłady w Treblince.
Dzienniki Rubinowicza spisywane prostym językiem w pięciu szkolnych zeszytach od marca 1940 do czerwca 1942, obrazują zwykłe dzieciństwo przerwane okupacją i prześladowaniami niemieckimi. Odnalezione po wojnie zapiski zostały opublikowane w wielu krajach świata (wydania polskie 1960 i 1987).

</doc>
<doc id="434988" url="https://pl.wikipedia.org/wiki?curid=434988" title="Stanisław Czapla">
Stanisław Czapla

Stanisław Czapla (ur. 11 maja 1907 w Milnie koło Tarnopola, zm. 7 kwietnia 1971 w Wadowicach) – rzymskokatolicki duchowny, pallotyn, prowincjał polskiej Prowincji Chrystusa Króla w latach 1947-1959.
Ks. Stanisław Czapla urodził się w 1907 w Milnie w archidiecezji lwowskiej. Do Stowarzyszenia Apostolstwa Katolickiego wstąpił w 1928, studiował teologię w Dom Księży Pallotynów w Sucharach i Limburgu. Święcenia kapłańskie przyjął 17 czerwca 1934 w Poznaniu z rąk kard. Augusta Hlonda.
Po święceniach był socjuszem (pomocnikiem mistrza) nowicjatu oraz wykładowcą liturgiki i misjologii. Dwa lata później w Warszawie objął opieką duszpasterską pallotyńskich świeckich współpracowników, redagując również dla nich w latach 1937-1939 pismo "Apostoł wśród świata" (pismo to pod jego kierownictwem zostało przekształcone z kwartalnika w dwumiesięcznik). 
We wrześniu 1939 został rektorem nowego domu w Radomiu, a po II wojnie światowej tę funkcję pełnił w Sucharach oraz Poznaniu.
Od 1947 ks. Czapla przez 12 lat był przełożonym polskiej prowincji pallotynów. Przez ten czas odbudował struktury Stowarzyszenia w Polsce zniszczone podczas wojny, otworzył nowe placówki oraz uruchomił wydawnictwo Pallottinum. Zainicjował wydawanie i redagował kalendarz "My chcemy Boga" (1947-1949).
Potem jako rektor i misjonarz ludowy pracował w Zakopanem, promując kult Matki Bożej Fatimskiej. Od 1965 przez trzy lata pełnił funkcję przełożonego domu we Wrzosowie, a następnie w Wadowicach. 
Zmarł w wieku 64 lat. Spoczywa na cmentarzu w Wadowicach na Kopcu.

</doc>
<doc id="434990" url="https://pl.wikipedia.org/wiki?curid=434990" title="Przepowiednie pogodowe">
Przepowiednie pogodowe

Konieczność prognozowania pogody dotyczyła zwłaszcza społeczeństw rolniczych, dla których niespodziewane zmiany warunków atmosferycznych mogły oznaczać utratę plonów, a w konsekwencji przynieść głód i choroby. Prognozy powstawały na podstawie długotrwałych obserwacji reakcji organizmu ludzkiego, zachowania się domowych i dzikich zwierząt oraz zjawisk zachodzących w otaczającym środowisku naturalnym. Z czasem, gdy doszukano się związków między poczynionymi spostrzeżeniami a zmianami pogody, utrwaliła się w świadomości pokoleń wiedza, która często pozwalała przewidywać zjawiska atmosferyczne. Prognostyki te przekazywane były zazwyczaj ustnie, dlatego też otrzymywały niekiedy formę łatwych do zapamiętania rymowanek, którtch jednak nie należy utożsamiać z przysłowiami, łączącymi wnioski trafne z bezwartościowymi. Ludowe przepowiednie pogodowe miały zwykle charakter prognoz krótkoterminowych i lokalnych, ale starano się również przewidywać pogodę na większym obszarze i w wymiarze długoterminowym, tj. prognozować nadchodzące lato lub zimę.
W tym artykule zebrane są różnego rodzaju przepowiednie pogodowe. Uważnie obserwując przyrodę, z dużym prawdopodobieństwem można przewidzieć stan pogody na najbliższe kilkanaście godzin. Czasami przepowiednie pogodowe oparte są na przesłankach fizycznych, czasami jest to po prostu lokalny folklor. 
Wiersze.
Z książki Krzysztofa Baranowskiego „Praktyka oceaniczna”
Wytłumaczenie: Czerwony kolor nieba wynika z rozpraszania światła na zawieszonych pyłach. Przy wyżowej pogodzie takich pyłów może być więcej. Wobec tego w wyżowej pogodzie będziemy obserwować czerwone słońce o zachodzie jak i wschodzie - wówczas światło przechodzi przez znacznie grubsza warstwę powietrza i aerozoli. W umiarkowanych szerokościach geograficznych dominuje cyrkulacja zachodnia, wobec tego przez czerwony zachód słońca możemy zobaczyć nadciągający do nas wyż - pogoda będzie dobra, a czerwony wschód pokazuje odpływający wyż - pogoda się zepsuje. 
Wytłumaczenie analogiczne do poprzedniego. Dodatkowo informacje o szarościach rano i wieczorem (mgłach) odnoszą się do systemu niżowego.
Chmury w kształcie łuski (makrelowe niebo) związane są z wysokimi chmurami, które zwiastują przyjście systemu niskiego ciśnienia z zachodu. Zazwyczaj oznacza to zwiększenie wiatrów i opadów. 
Tęcza jest związana z chmurami. W czasie tęczy słońce jest za plecami obserwatora. Czyli tęcza rano pokazuje na chmury z zachodu - może związane z systemem niżowym. Natomiast tęcza wieczorem może być często związana z chmurami burzowymi, które mogą szybko przejść.
Pierwsze dwa wersy opisują przyjście niżu i tendencję do spadku ciśnienia w czasie niżu. Ostatnie dwa wersy opisują pogodę wyżową (chociaż ciśnienie w wyżu jest wysokie, ale nie zmienia się znacznie). 
Wyjrzy słońce.
W najbliższych godzinach wypogodzi się, gdy po długotrwałym deszczu gwałtownie zrobi się chłodno, a siła wiatru zacznie się wzmagać. Dobrym znakiem jest też dym unoszący się ukośnie lub pionowo ku górze.
Pogodę słoneczną zapowiadają też wczesne powroty bydła z pastwisk do obór oraz elektryzowanie kociego futra podczas głaskania. Podobnie wróżą nietoperze pojawiające się licznie zaraz po zachodzie słońca, liczne loty wieczorne robaczków świętojańskich, gromadne loty chrabąszczy wokół drzew oraz budowanie przez pająki dużych pajęczyn, wysokie loty i śpiew skowronków, a także wróble zbierające się gromadnie na drzewach.
Po całonocnym deszczu szczebioczące głośno o świcie ptaki zwiastują piękny słoneczny dzień. Gdy mimo to przed południem nadal jest pochmurno, ale z uli gromadnie wylatują pszczoły, pogoda wkrótce się poprawi.
Jeśli wieczorem na zachodzie, pod chmurami pojawi się paseczek czystego, żółtego bądź zielonkawego nieba, następnego dnia pogoda będzie dobra. Jeszcze większe prawdopodobieństwo wypogodzenia się istnieje, kiedy księżyc świeci nocą jasnym, silnym światłem, a gwiazdy nie migoczą i wydają się bardzo dalekie. Stojąc na wzgórzu odczuwa się suche, ciepłe powiewy wiatru, zaś nad wodą daje się zaobserwować lekka mgiełka.
Utrzyma się ładna pogoda.
Zachodzące wieczorem słońce jest niewielkie, złocistoczerwone i otoczone żółtą oraz jasnoróżową zorzą, a mgły kładą się o zmierzchu w zagłębieniach terenu. Trawa na łące jest znacznie chłodniejsza niż powietrze ponad nią. Nad morzem, bądź dużym jeziorem lekki wiatr wieje w kierunku wody. W górach łagodne podmuchy idą od strony szczytów. Nocą na rozgwieżdżonym, granatowym niebie pojawia się zielonkawa poświata. Gwiazdy nie migoczą, a podczas pełni księżyca, w znacznej odległości od niego bywa widoczny szeroki, biały pierścień.
Rankiem zanikają nocne mgły, a obfita rosa na trawie szybko wysycha. Poranna zorza jest żółta i zielonkawa. Wschodzące słońce wygląda jak niewielki, promienisty krążek. Nadchodzące ze wschodu pierzaste obłoczki zwiastują dobrą pogodę również na następny dzień.
W górach szczyty są oddalone i lekko zamglone. Nad wodą w kierunku lądu wieje lekki wiatr. Długotrwały wyż zwiastują też wysokie loty jaskółek.
Kiedy w ciągu dnia pająki zajęte są snuciem pajęczyny, będzie z pewnością sucho. Niezwykła aktywność komarów zwiastuje upały.
Będzie lało.
Kiedy niebo ma białawy odcień (znak że w powietrzu nazbierało się dużo wilgoci), w ciągu najbliższych 12 godzin pogoda się załamie.
Kiedy zachodzące słońce nie chowa się za czysty horyzont, lecz za warstwę ciemnych chmur, wkrótce nadejdzie pogorszenie pogody. Deszcz zwiastują też: nienaturalne powiększenie się tarczy słonecznej i jej krwistoczerwony kolor oraz podobna barwa zorzy na wieczornym niebie.
Kiedy pogoda ma się pogorszyć, poprzedniego dnia wieczorem zmrok zapada wolno i zaczyna wiać silniejszy wiatr, temperatura powietrza zaś lekko rośnie. Mieszkający w pobliżu linii kolejowej czy szosy w tym czasie lepiej słyszą przejeżdżające pociągi czy samochody.
Silne migotanie gwiazd, oraz obecność rudej poświaty, tzw. lisiej czapy wokół księżyca, a także jego nienaturalna wielkość i wrażenie bliskości zwiastują nadejście deszczu. Deszczu można się spodziewać szczególnie wówczas, jeśli noc jest tak ciepła, że nie różni się temperaturą od dnia.
Ogromna, czerwonawa tarcza słoneczna rankiem, a także brak rosy na trawie mówią o zbliżających się opadach. To samo zwiastują również trzaski w odbiornikach radiowych (pogorszenie odbioru).
Ostrzeżeniem przed zbliżającymi się deszczami w górach jest wspaniała widoczność.
O zmianie pogody na gorszą mówi też zachowanie zwierząt: jaskółki latają nisko, (bo wilgoć w powietrzu zmusiła do niższych lotów owady, stanowiące ich pokarm); rankiem pszczoły opuszczają ule pojedynczo, a już koło południa gromadnie do nich wracają; bociany spacerują po polach, a nie po podmokłych łąkach. Mieszkańcy wsi twierdzą, że zawsze przed deszczem kury kąpią się w piasku, a koguty pieją wieczorem.
Słotę zapowiadają również psy jedzące trawę, świnie wykazujące nadmierną ruchliwość, kozy i owce pasące się dłużej i wykazujące dużą żarłoczność oraz koty długo wylizujące sierść. Przed deszczem pająki krzyżaki siedzą w ukryciu lub spuszczają się na nici pajęczej z sufitu, a gęsi i kaczki szybko pływają po wodzie. Opady zwiastować też mają krety zatykające otwory do nor, nietoperze siedzące wieczorem w ukryciu oraz aktywne i uciążliwe muchy, komary i bąki. Wtedy też dzierlatki latają wysoko i głośno śpiewają, odzywają się często trznadle, wróble głośno świergocą rano na drzewach, łabędzie szybko pływają po wodzie, sójki wrzeszczą, a wrony i kawki latają gromadnie, a następnie siadają głęboko w koronach drzew. Opady zwiastują również trzymające się blisko ziemi sokoły i czaple, donośnie odzywające się bąki i żurawie, zbliżające się do zabudowań dudki oraz małe ptaki kryjące się w zakamarkach domów. Wojciech Jastrzębowski podaje, że przed deszczem uaktywniają się pchły, które "...dają się czuć ludziom nieschludnym i wyłażą im za uszy". 
O nadchodzących opadach informuje również zachowanie się niektórych przedstawicieli świata roślin. Tak więc przed deszczem mają być otwarte długo po południu kwiaty kurzyśladu, podróżnika, mokrzycy, nagietka, brodawnika, dziewięćsiłu bezłodygowego i powoju polnego. Przed opadami zamykają się natomiast liście szczawika zajęczego, a fuksja, poziomka i rzeżucha łąkowa wydzielają na końcach liści kropelki cieczy. Podobnie wróżą zamknięte koszyczki stokrotki, skrzywione ogonki liściowe kopytnika oraz wzniesione kwiaty koniczyny czerwonej.
Opady potrwają kilka dni.
Jeśli po południu lub nocą deszcz ustaje, ale niebo się nie rozjaśnia, nie ma co liczyć na to, że następny dzień będzie suchy. Nie ma szans na rozpogodzenia także wówczas, gdy popołudniowy deszcz jest ciepły. Podobnie, ścielący się płasko lub opadający dym świadczy o tym, że raczej nie ma szans na słońce. Jeśli mrówki pracują leniwie - z pewnością popada kilka dni, podobnie jest też kiedy ślimaki wspinają się na drzewa. Zapowiedzią słoty jest również tworzenie się „baniek” przy opadzie deszczu na powierzchni kałuż oraz rozpoczęcie się opadów o późnej porze dnia.

</doc>
<doc id="434991" url="https://pl.wikipedia.org/wiki?curid=434991" title="Maksymilian Kugelmann">
Maksymilian Kugelmann

Maksymilian Kugelmann, właściwie Maximilian (Max) Kugelmann (ur. 18 kwietnia 1857 w Bobingen, Bawaria, zm. 12 lutego 1935 w Limburgu) – niemiecki ksiądz katolicki, generał pallotynów w latach 1903-1909. Za jego kadencji pallotyni przybyli na ziemie polskie w 1907.
Ks. Kugelmann pierwsze lata swojego kapłaństwa poświęcił duchowej opiece nad emigrantami włoskimi w Londynie i Nowym Jorku. Potem był przełożonym w pallotyńskim domu formacyjnym w Massio we Włoszech. W 1892 założył w Limburgu pierwszy dom pallotynów na ziemi niemieckiej. Dwa lata później został wikariuszem prowincjalnym niemieckiej wspólnoty. 
Funkcję generała pełnił od roku 1903. Za jego kadencji pierwsi pallotyni zamieszkali na ziemiach: polskiej i irlandzkiej. Również w 1904 wydano drukiem odnowione pallotyńskie Konstytucje oraz Podręcznik Modlitw i Ceremoniał. 
W 1909, po zakończeniu kadencji, ponownie został przełożonym w Massio. W 1915 powrócił do Niemiec, gdzie z wielkim oddaniem pracował nad rozwojem nowych placówek pallotyńskich. 
Zmarł w Limburgu w wieku 78 lat.

</doc>
<doc id="434994" url="https://pl.wikipedia.org/wiki?curid=434994" title="Duszenie (chwyt)">
Duszenie (chwyt)

Duszenie – technika obezwładnienia przeciwnika w walce wręcz, polegająca na zatamowaniu dopływu powietrza lub krwi do mózgu wskutek ucisku na narządy oddechowe lub krwionośne.
Duszenia stosowane są w wielu sportach i sztukach walki (np. jiu-jitsu, judo, BJJ, sambo, luta livre, MMA, aikido). Ze względu na bezpieczeństwo zawodników, w walce sportowej techniki duszeń stosuje się w sposób kontrolowany. Zwykle polegają one na uciskaniu narządów krwionośnych (tętnic szyjnych), zabronione są natomiast chwyty mające na celu ucisk narządów oddechowych (np. zgniatanie krtani). Walkę, w której zastosowano duszenie i przeciwnik nie może się z niego uwolnić, przerywa się po poddaniu lub sygnale sędziego.
Niektóre rodzaje duszeń stosowanych w walce sportowej:

</doc>
<doc id="434995" url="https://pl.wikipedia.org/wiki?curid=434995" title="Integrated Digital Enhanced Network">
Integrated Digital Enhanced Network

iDEN to technologia stworzona przez firmę Motorola dla rozszerzenia sieci TDMA o dodatkowe serwisy, jak na przykład Push-to-Talk over Cellular (PoC) lub SMS.
W USA stosowane przez operatora sieci komórkowej NexTel.

</doc>
<doc id="434996" url="https://pl.wikipedia.org/wiki?curid=434996" title="Dźwignia">
Dźwignia

Dźwignia – jedna z maszyn prostych, których zadaniem jest uzyskanie działania większej siły przez zastosowanie siły mniejszej. Zbudowana jest ze sztywnej belki zawieszonej na osi. Dźwignia wchodzi w skład wielu mechanizmów, które również często nazywane są w skrócie dźwignią (np. dźwignia zmiany biegów, dźwignia hamulca, dźwignia wycieraczek, dźwignia przerzutki). W zależności od położenia osi względem działających sił rozróżnia się dźwignie dwustronną i jednostronną.
Dźwignia dwustronna.
W dźwigni dwustronnej (dwuramiennej) siły działają po przeciwnych stronach osi obrotu (rys.1). Odległość od miejsca przyłożenia siły do osi nazywa się ramieniem dźwigni. Dźwignia pozostaje w równowadze, gdy wypadkowy moment sił przyłożonych do niej wynosi 0. Dla sytuacji z rys.1 można zapisać to równaniem
gdzie
Przekładnia dźwigni.
Ponieważ ramiona dźwigni są również ramionami odpowiednich sił (są do nich prostopadłe) można równanie dźwigni zapisać niewektorowo
skąd wynika wzór na tzw. "przekładnię dźwigni"
Ze wzoru tego wynika, że siła przyłożona do dźwigni jest odwrotnie proporcjonalna do długości jej ramienia. Przekładnia dźwigni, czyli stosunek długości ramion dźwigni, informuje o tym, jaki jest zysk siły, czyli ile razy większą siłę "F"2 można uzyskać działając siłą "F"1.
Przykład.
W przykładzie podanym na rys.1 przekładnia wynosi 3 (9:3), z czego wynika, że działając np. siłą 10 N można zrównoważyć siłę 30 N, lub ciężar ciała o masie 1 kg położonego z lewej strony zrównoważy ciężar ciała o masie 3 kg z prawej strony. Zrównoważenie ciężaru umożliwia z kolei podniesienie tego ciała w górę ruchem jednostajnym.
Ramię dźwigni.
W sytuacji pokazanej na rys.1 ramię siły, ramię dźwigni i odległość od punktu przyłożenia siły do osi są takie same. Nie zawsze musi być to spełnione. Jeżeli ciało o ciężarze "F"2 będzie unoszone w górę przez siłę "F"1 działającą pionowo w dół, wówczas po chwili znajdzie się w pozycji jak na rys.2. Ramiona sił "l"1 i "l"2 uległy wyraźnemu skróceniu w stosunku do długości wektorów r1 i r2 o czynnik równy kosinusowi kąta nachylenia dźwigni. Mimo to przekładnia dźwigni nie uległa zmianie, ponieważ stosunek długości
nie uległ zmianie.
Może zajść jednak inna sytuacja, gdy naciskamy siłą prostopadłą do dźwigni a ciężar "F"2 pozostaje pionowy (rys.3). Wówczas ramię siły "F"2 ulega skróceniu podczas gdy ramię siły "F"1 pozostaje niezmienione. W tym przypadku przekładnia dźwigni ulega zmianie zgodnie ze wzorem
Ponieważ "l"2 jest krótsze od "r"2, przekładnia dźwigni trochę się zwiększa.
Praca.
Z zasady zachowania energii wynika, że użyteczna praca wykonana przy użyciu dźwigni (praca siły "F"2) nie może być większa od pracy włożonej (praca siły "F"1). Rozważając pracę sił prostopadłych do dźwigni można zapisać
gdzie "s"1 i "s"2 są długościami łuków, wzdłuż których działają te siły. Wynika stąd, że
Z rys.4 widać, że długości łuków są proporcjonalne do długości ramion dźwigni
a stąd z kolei wynika, że
co jest zgodne z równaniem dla tej dźwigni.
Dźwignia jednostronna.
Dźwignia jednostronna (jednoramienna) różni się od dwustronnej miejscem położenia osi obrotu względem sił (rys.5). W jednostronnej obie siły znajdują się po tej samej stronie osi. Warunek równowagi pozostaje taki sam, jak dla dźwigni dwustronnej, zatem musi ulec odwróceniu zwrot jednej z sił. Jeżeli dźwignia ta ma służyć np. do podnoszenia ciężarów, wówczas należy siłą "F"1 działać w górę, zamiast naciskać w dół, jak to było w dźwigni dwustronnej. Wszystkie wzory oraz uwagi dotyczące dźwigni dwustronnej odnoszą się również do tej dźwigni.
Zastosowania.
Oba rodzaje dźwigni są powszechnie stosowane jako elementy mechanizmów lub jako samodzielne urządzenia. Jednym z najprostszych przykładów jest łom, który w zależności od sposobu użycia może być dźwignią jedno- lub dwuramienną. Co więcej, w trakcie obrotu podczas pracy, zmienia się położenie osi, przez co zmienia się również przekładnia. Często urządzenia wykorzystujące zasadę dźwigni nazywane są potocznie lewarkiem od angielskiego terminu "lever" oznaczającego dźwignię. Ze sztuk walki znany jest chwyt "dźwignia" wykorzystujący tę samą zasadę.
Klamka, dziadek do orzechów, klamka hamulcowa roweru, taczka, obcęgi to tylko kilka przykładów licznych zastosowań dźwigni.
Archimedes użył słów: "Dajcie mi dostatecznie długą dźwignię i punkt podparcia, a poruszę Ziemię".

</doc>
<doc id="434997" url="https://pl.wikipedia.org/wiki?curid=434997" title="Dźwignia (chwyt)">
Dźwignia (chwyt)

Dźwignia – technika wykorzystywana w sztukach walki, polegająca na ułożeniu stawu przeciwnika w taki sposób, aby próby uwolnienia się wywoływały ból (np. w aikido, jiu-jitsu). Jest to zmuszenie stawu (lub kilku stawów) przeciwnika do pracy w nienaturalnych warunkach np. przeprost stawu łokciowego (ramienno-łokciowego) lub kolanowego.
Zwykle założenie dźwigni powoduje ból, którego przyczyną jest ucisk kości na sploty nerwowe przebiegające bezpośrednio w okolicy stawu, znaczne i bolesne naciągnięcie ścięgien lub przekroczenie ruchomości stawu i nacisk kości na kość.
Techniki.
Znanych jest bardzo wiele technik zakładania dźwigni. Wykonuje się je w zasadzie na wszystkich stawach człowieka: od stawów małych jak stawy palców, poprzez stawy większe jak nadgarstki i łokcie, aż po stawy największe jak kolana, biodra i kręgosłup. Ponieważ małe stawy są szczególnie wrażliwe, w sportach walki (jak w judo czy MMA) zwykle nie jest dozwolone zakładanie na nie dźwigni.

</doc>
<doc id="434999" url="https://pl.wikipedia.org/wiki?curid=434999" title="E77">
E77



</doc>
<doc id="435003" url="https://pl.wikipedia.org/wiki?curid=435003" title="Push-to-Talk over Cellular">
Push-to-Talk over Cellular

Push-to-Talk over Cellular (PoC) to standard umożliwiający szybką komunikację w grupach w sieciach komórkowych. Od strony funkcjonalnej zasada działania jest podobna do radiotelefonu (pot. krótkofalówki).
Usługa PoC umożliwia użytkownikom sieci komórkowych wysłanie wiadomości głosowej do jednego lub więcej użytkowników sieci komórkowej za pomocą jednego przycisku.
Wiadomość jest przesyłana za pomocą pakietowej transmisji danych (GPRS), co powoduje opóźnienie rzędu 1-2 sekund. Jakość dźwięku nie jest co prawda porównywalna z jakością "normalnego" połączenia GSM, lecz jednak wystarczająca.
Technicznie komunikacja działa podobnie jak w przypadku połączeń typu VoIP. Członkowie grupy odbierają najpierw sygnalizację poprzez protokół SIP, po czym głos jest przekazywany w formie tak zwanych "Talk Bursts" przez protokół RTP.
Standardy odnośnie do PPT ustanawia organizacja OMA (Open Mobile Alliance). W kwietniu 2005 pojawiła się wersja 1.0 specyfikacji.
W Stanach Zjednoczonych usługa PoC jest bardzo popularna. Wykorzystywany jest tam standard iDEN.

</doc>
<doc id="435006" url="https://pl.wikipedia.org/wiki?curid=435006" title="Marcin Machowiak">
Marcin Machowiak

Marcin Machowiak (ur. 7 kwietnia 1916 w Bochum, zginął 22 lipca 1944) – starszy sierżant pilot Wojska Polskiego, chorąży (ang. "Warrant Officer") Królewskich Sił Powietrznych.
Życiorys.
Syn Marcina i Katarzyny, wstąpił do wojska w 1935 roku.
W kampanii francuskiej 1940, od 12 czerwca, walczył w składzie klucza por. Franciszka Skiby, wraz z por. Eugeniuszem Antolakiem, w ramach I/55 Groupe de Chasse et de Défense w Châteaudun należącego do I Klucza Kominowego (Kr). Pod koniec kampanii wraz z innymi pilotami polskimi został wyznaczony do obrony fabryki silników Hispano-Suiza w Limoges. Stamtąd ewakuowano go do Bordeaux. 16 i 17 czerwca piloci jednostki bronili tego miasta przed atakami Luftwaffe. W Bordeaux Polacy zostali zaokrętowani i odpłynęli do Wielkiej Brytanii, dotarli tam 21 czerwca 1940.
W Anglii otrzymał numer służbowy 782453 i po przeszkoleniu 19 września 1940 został skierowany do 306 dywizjonu myśliwskiego „Toruńskiego”. 29 sierpnia 1941 r. podczas operacji Circus 88 w rejonie Hazebrouck zestrzelił Me 109. 1 września 1941 r. awansowany do stopnia sierżanta. Od 13 września 1942 r. instruktor w 58 OTU. 1 marca 1943 r. awansowany do stopnia starszego sierżanta.
W 1943, w składzie Polskiego Zespołu Myśliwskiego walczył w kampanii afrykańskiej (2 kwietnia 1943 zestrzelił Me 109, 2 kwietnia uszkodził Me 109, 30 kwietnia Fw 190). Po powrocie na Wyspy Brytyjskie latał bojowo w składzie 303 i 306 dywizjonu myśliwskiego. 27 września 1943 r. podczas operacji Ramrod 250 zgłosił zestrzelenie Fw 190 w rejonie Forges.
22 lipca 1944 r. podczas lotu treningowego samolotem typu Auster III (nr MZ254) w okolicy Aldsworth (Sussex) zderzył się z drzewami i zginął. Pochowany na cmentarzu w Northwood w Londynie, grób nr H 450.
Zwycięstwa powietrzne.
Na "Liście Bajana" sklasyfikowany został na 83. pozycji z trzema samolotami przeciwnika zestrzelonymi na pewno i dwoma uszkodzonymi.
Chronologiczny wykaz zwycięskich walk powietrznych:

</doc>
<doc id="435007" url="https://pl.wikipedia.org/wiki?curid=435007" title="Renata Szynalska">
Renata Szynalska

Renata Grażyna Szynalska (ur. 14 października 1969 w Kaliszu) – polska polityk, posłanka na Sejm II, III i IV kadencji.
Życiorys.
W 2001 ukończyła studia na Wydziale Administracji Bałtyckiej Wyższej Szkoły Humanistycznej w Koszalinie (oddział w Jarocinie).
Od 1993 do 2005 przez trzy kadencje sprawowała mandat posła na Sejm z okręgów kaliskich: nr 14 i nr 36, wybierana z ramienia Sojuszu Lewicy Demokratycznej, z którego odeszła w trakcie IV kadencji. W 2005 nie ubiegała się o reelekcję i wycofała się z polityki.
W lutym 2006 została skazana na karę dwóch lat pozbawienia wolności z warunkowym zawieszeniem jej wykonania na pięcioletni okres próby oraz 7 tys. zł grzywny za spowodowanie w stanie nietrzeźwości w 2004 wypadku drogowego, w którym ranny został mieszkaniec Nadarzyna.

</doc>
<doc id="435008" url="https://pl.wikipedia.org/wiki?curid=435008" title="SimCity 3000">
SimCity 3000

SimCity 3000 – strategiczno-ekonomiczna gra komputerowa, w której gracz, wcielając się w burmistrza, ma za zadanie zbudować wirtualne miasto i zarządzać nim. "SimCity 3000" jest trzecią odsłoną "SimCity" stworzonej przez Willa Wrighta i firmę Maxis. Jej poprzednikiem jest "SimCity 2000", a kolejną częścią "SimCity 4".
Historia i zmiany w grze.
W lecie 1997, Maxis ogłosiło, że zostanie wydana nowa odsłona "SimCity" – "SimCity 3000". Nowa gra miała zaoferować pełną grafikę 3D i pozwolić graczom na poruszanie się po mieście w pełnym trójwymiarze. Miały być trójwymiarowe modele samochodów, łodzi, samolotów i ludzi.
Projektanci SimCity sięgnęli po wypróbowany już rzut izometryczny znany graczom z poprzedniej odsłony – "SimCity 2000". W "SimCity 3000" jednak zwiększono liczbę kolorów z 256 do 64000, co dało niezwykłe – jak na tamte czasy – wrażenia wizualne. Oprócz lepszej grafiki, Maxis zaoferował graczom możliwość obrócenia planszy gry. Każdy budynek w grze można zobaczyć z czterech stron. Ponadto, wiele budynków posiada własne animacje np. w parkach można zauważyć kręcącą się karuzelę, a na obiektach przemysłowych obracające się anteny satelitarne. Przebudowano też interfejs. Gazety zastąpiono Nowinkami i paskiem u dołu ekranu, w którym przesuwają się nagłówki. Rozbudowano narzędzia budżetu i zarządzania miastem. Po raz pierwszy też wprowadzono doradców i petentów, którzy pomagają w grze, choć bywają też natrętni. Nowością w grze jest dźwięk stereo. W "SimCity 3000" wprowadzono starzenie się budynków służb komunalnych: elektrowni, pomp oraz spalarni odpadów i centrów recyklingu. Starzenie doprowadza do zmniejszenia wydajności pracy, a po pewny czasie może dojść do zniszczenia budowli, co w przypadku elektrowni atomowej może mieć daleko idące skutki takie jak skażenie promieniotwórcze. Po raz pierwszy wprowadzono miasta sąsiednie, z którymi gracz może handlować: wodą, energią elektryczną i odpadami. Nowością są też nagrody, które dostaje się za dobre zarządzanie miastem. Niektóre z nich podnoszą standard życia mieszkańców, podnoszą wartość ziemi, itp. Wśród nich są takie, które przynoszą miastu dochód, ale nie cieszą się popularnością wśród mieszkańców.
"SimCity 3000" jest pierwszą z gier w serii SimCity, która oddaje prawdziwą naturę miasta. W mieście widać przechodniów spacerujących po chodnikach, bawiących się w parkach, widać również samochody, których jest kilkanaście typów. W przeciwieństwie do wcześniejszych wersji gry, samochody te indywidualnie poruszają się po wyznaczonych przez symulator ruchu gry, trasach. W dodatku każdy samochód również jest trójwymiarowy i nie jest – tak jak wcześniej – tylko kropką na ulicy. Ważną cechą "SimCity 3000" jest możliwość ukształtowania terenu: można tworzyć rzeki, jeziora i góry. W przeciwieństwie do poprzednich wersji zależnie od wysokości zmienia się kolor planszy od jasnozielonego (niziny) przez brązowy (wyżyny) do białego (góry). Wprowadzone zostały też różne rodzaje drzew (w "SimCity 2000" były tylko sosny).
W SimCity 3000 zwiększono czterokrotnie ilość powierzchni do budowy, a by zobaczyć swoje miasto w całej krasie należy użyć największego oddalenia. Zwiększona została też rozdzielczość do 1280x1024.
Maxis zaoferowało również wiele wtyczek do "SimCity 3000", poczynając od nowych budynków (również tych stworzonych przez fanów) do nowych katastrof. Został położony nacisk na internetowy aspekt gry, dlatego oficjalna strona została mocno rozbudowana a z poziomu gry można również wejść na oficjalną stronę.
Reedycje.
"SimCity 3000 Unlimited".
"SimCity 3000 Unlimited" jest kontynuacją gry wydaną w 2000 roku, w Europie gra nazywa się SimCity 3000 World Edition. Wbrew pozorom nie jest to dodatek, a samodzielna wersja gry.
Gra została wzbogacona o nowe budynki (do wyboru mamy budynki w stylu amerykańskim, azjatyckim, lub europejskim). Kosmetycznie zmieniono interfejs. Dodano możliwość zmiany terenu przed budową miasta, cztery nowe katastrofy i punkt orientacyjny. Stworzono 13 scenariuszy znane z wcześniejszych gier "SimCity". Umożliwiono też zrobienie zdjęcia miastu. Dostępne są też gotowe miasta na bazie tych autentycznych takie jak Berlin, Madryt, Moskwa i Seul. Oprócz tego, w grę wbudowano program do projektowania budynków i edytor wyżej wymienionych scenariuszy.
iPhone/iPod Touch.
"SimCity 3000" zostało wydane w 2008 na iPhone i iPod Touch. Gra jest dostosowana do dotykowego ekranu iPhona.

</doc>
<doc id="435011" url="https://pl.wikipedia.org/wiki?curid=435011" title="Zagęszczanie">
Zagęszczanie

Zagęszczanie – proces technologiczny polegający na zwiększeniu koncentracji składników suchej substancji, co w konsekwencji wpływa na jej utrwalenie. Usunięcie wody z produktów prowadzi do zmniejszenia ich objętości oraz masy, które są istotne przy określaniu zapotrzebowania na wielkość opakowania oraz wpływają na koszty transportu i magazynowania.
Większość metod zagęszczania polega na usunięciu wilgoci z materiału. Są również takie, które prowadzi się za pomocą zwiększania składników suchej substancji przez dodatek składników, np. sacharozy w technologii produkcji dżemów lub galaretek owocowych. Często zagęszczanie jest etapem pośrednim przed suszeniem i decyduje o jakości gotowego produktu (koncentratu) oraz o zmniejszaniu kosztów usuwania wody.
Metody zagęszczania:
Zalety zagęszczonego materiału:

</doc>
<doc id="435012" url="https://pl.wikipedia.org/wiki?curid=435012" title="Puszcza Zgorzelecka">
Puszcza Zgorzelecka



</doc>
<doc id="435013" url="https://pl.wikipedia.org/wiki?curid=435013" title="Puszcza Bolesławiecka">
Puszcza Bolesławiecka



</doc>
<doc id="435016" url="https://pl.wikipedia.org/wiki?curid=435016" title="Shelter (zespół muzyczny)">
Shelter (zespół muzyczny)

Shelter – amerykański zespół muzyczny z Nowego Jorku grający muzykę gatunku hardcore. Założony przez Raya Cappo i Porcella z Youth of Today. Shelter był współtwórcą i czołowym przedstawicielem odmiany hardcore zwanej krishnacore, będącego połączeniem straight edge i filozofii głoszonej przez Hare Kryszna.
Rozpadł się w roku 2001 po wydaniu albumu "The Purpose, the Passion".
Shelter wznowił działalność na wiosnę 2006 roku wydaniem albumu "Eternal", jednak z dawnego składu pozostał tylko Ray Cappo, a Porcella zastąpiła żona Raya – Śri.

</doc>
<doc id="435026" url="https://pl.wikipedia.org/wiki?curid=435026" title="Piotr Dańkowski">
Piotr Dańkowski

Piotr Edward Dańkowski ps. Jordan (ur. 21 czerwca 1908 w Jordanowie, zm. zamordowany 3 kwietnia 1942 w Auschwitz) – błogosławiony, polski duchowny katolicki. Jest patronem kleryków i kapłanów Archidiecezji Krakowskiej.
Życiorys.
Młodość.
Jego rodzice posiadali gospodarstwo rolne, ojciec był też szewcem. Ukończył gimnazjum w Nowym Targu a w 1926 wstąpił do Wyższego Seminarium Duchownego Archidiecezji Krakowskiej. Studiował teologię na Uniwersytecie Jagiellońskim. Święcenia kapłańskie otrzymał 1 lutego 1931 kościele św. Anny w Krakowie.
Ks. Piotr pracował jako wikariusz w parafiach: Pobiedrze – dziś Paszkówka (1931–1932), Sucha (1932–1935) oraz Zakopane (1935–1941). W Zakopanem pełnił obowiązki katechety w Gimnazjum i Liceum im. Oswalda Balcera, był spowiednikiem sióstr albertynek i był zaangażowany w pracę społeczną.
Lata okupacji.
W czasie wojny działał w ZWZ pod pseudonimem „Jordan”. Wraz ze swym bratem Stanisławem prowadził nasłuch radiowy i redagował komunikaty. Został aresztowany 10 maja 1941 i poddawano go przesłuchaniom w katowni Podhala „Palace”. Przetrzymywano go w więzieniu w Tarnowie, a w grudniu 1941 został przewieziony do niemieckiego obozu koncentracyjnego KL Auschwitz. Otrzymał numer obozowy 24 529 i został włączony do komanda „Rajsko” pracującego przy przygotowywaniu terenu pod budowę fabryki IG Farben „Buna Werke”. Razem z nim pracował administrator parafii w Białym Dunajcu, ks. Władysław Puczka, który dał świadectwo o jego śmierci.
Skazano go na śmierć w lutym 1942. W Niedzielę Palmową zwierzył się księdzu Puczce, że kapo zapowiedział mu na Wielki Tydzień drogę krzyżową. Zmarł z kłodą na ramionach 3 kwietnia 1942 r. w Wielki Piątek, żegnając się ze swoim przyjacielem: "Do widzenia w niebie!" Ciało spalono w krematorium obozowym. Został beatyfikowany razem ze 108 innymi męczennikami II wojny światowej 13 czerwca 1999 roku przez papieża Jana Pawła II.
Patronat.
Ks. Piotr Dańkowski jest patronem kleryków i kapłanów Archidiecezji Krakowskiej.
Pamięć.
Imię bł. Piotra Dańkowskiego nosi Zespół Szkół w Jordanowie.

</doc>
<doc id="435033" url="https://pl.wikipedia.org/wiki?curid=435033" title="Żerniki (Wrocław)">
Żerniki (Wrocław)

Żerniki (niem. "Neukirch") – osiedle we Wrocławiu położone na zachodzie miasta w byłej dzielnicy Fabryczna. W granicach miasta od 1928.
Sąsiaduje z osiedlem Nowy Dwór, Kuźnikami, Osińcem, Strachowicami i Złotnikami.
Pierwszy raz wzmiankowana w 1257, gdy książę Henryk III zatwierdził pochodzące z niej dochody klasztorowi Św. Klary. Była jego własnością aż do 1810. Nazwa pochodzi od słowa żerdź. W XIII w. pojawia się nazwa Nowy Kościół ("Nova ecclesia"). W 1795 było tu 346 mieszkańców. Połączenie kolejowe istnieje od 1844. W czasie II wojny światowej znajdował się w osiedlu obóz pracy przymusowej, w którym przebywało ok. 700 osób.
Przez północny kraniec osiedla biegnie linia kolejowa ze stacją Wrocław-Żerniki. Główną ulicą jest ul. Żernicka. Na osiedlu dominują domki jednorodzinne, jednak od roku 2002 zaczęto tu budować budynki wielorodzinne w niskiej zabudowie (2-3 piętra). W jednym z nich znajduje się wybudowany w 2006 roku budynek poczty. Jest tu szkoła podstawowa licząca ponad 50 lat i zabytkowy kościół z XIV w.
Na Żernikach znajduje się też kilka stawów-glinianek. Według planu zagospodarowania przestrzennego mają one być docelowo – wraz z przyległymi nieużytkami – przekształcone w tereny rekreacyjne. Przez Żerniki przepływa m.in. rzeka Ślęza, oddziela ona Żerniki od Kuźnik i Nowego Dworu. Wzdłuż niej rośnie las potocznie zwany Parkiem Tysiąclecia, w którym znajduje się kilka miejsc wyznaczonych do biwakowania.
Zabytki.
Do wojewódzkiego rejestru zabytków wpisane są:
Na Żernikach znajduje się również jeden z pięciu zachowanych we Wrocławiu, prawdopodobnie średniowiecznych, kamiennych krzyży. Jedyny z rytem bełtu kuszy, możliwe, że narzędzia zabójstwa.
Komunikacja miejska.
109 (Pl. Solidarności – Jarnołtów)
129 (Poświęcka-ośrodek zdrowia – Lotnisko)
148 (Dworzec Główny (Dworcowa) – Leśnica)
909 (Nowy Dwór – Samotwór Leśna)
249 (Krzyki – Jarnołtów), (nocny)

</doc>
<doc id="435034" url="https://pl.wikipedia.org/wiki?curid=435034" title="Efekt izotopowy">
Efekt izotopowy

Efekt izotopowy – występowanie różnic we własnościach fizycznych i chemicznych różnych izotopów tego samego pierwiastka chemicznego oraz związków chemicznych, mających dokładnie tę samą strukturę ale zawierających różne izotopy tego samego pierwiastka.
Szczególnie wyraźnym przykładem tego efektu są różnice we właściwościach fizycznych naturalnej wody () zawierającej prawie wyłącznie izotop 1H i ciężkiej wody () zawierającej deuter, czyli izotop 2H. Ciężka woda ma wyraźnie większą gęstość i nieco wyższe temperatury przemian fazowych (topnienie i wrzenie) od zwykłej wody. Ma ona także nieco inną przenikalność elektryczną. Jeszcze większe różnice wykazuje tzw. superciężka woda () zawierająca tryt, czyli izotop 3H. 
Tego typu różnice występują w mniejszym lub większym stopniu w przypadku większości związków chemicznych różniących się składem izotopowym. 
Odkryto także różnice w temperaturze krytycznej nadprzewodników zależne od składu izotopowego substancji. Po raz pierwszy zaobserwowano je dla rtęci, dla izotopu 198 temperatura krytyczna wynosi 4,156 K, a dla naturalnej rtęci o średniej masie atomowej 200,6 wynosi 4,177 K.
Różnica mas izotopów powoduje występowanie pewnych, zwykle niewielkich, różnic w reaktywności chemicznej różnych izotopów. Nie ma ona wpływu na kierunek reakcji chemicznych, w których one uczestniczą, ale wpływa na ich szybkość. Zjawisko to nazywa się "kinetycznym efektem izotopowym" i wykorzystuje się go w badaniu mechanizmów reakcji chemicznych. Występowanie lub nie kinetycznego efektu izotopowego dla związku znakowanego izotopem w określonym miejscu dowodzi, czy dany fragment cząsteczki istotnie uczestniczy w reakcji (np. ulega substytucji, czy też jest odległy od miejsca reakcji. Kinetyczny efekt izotopowy ułatwia też ustalenie rzeczywistego, wewnętrznego rzędu reakcji chemicznej.
Matematycznie różnice izotopowe opisuje położenia termów oraz poziomów struktury multipletowej i nadsubtelnej dla różnych izotopów tego samego pierwiastka są różne. Jądra atomowe tych izotopów różnią się liczbą neutronów i co za tym idzie masą, promieniem, gęstością ładunku i rozkładem potencjału. 
Na efekt izotopowy składają się trzy zjawiska: 

</doc>
<doc id="435035" url="https://pl.wikipedia.org/wiki?curid=435035" title="Zion">
Zion

Miejscowości w USA:
Gminy w USA:
Miejscowości fikcyjne:

</doc>
<doc id="435039" url="https://pl.wikipedia.org/wiki?curid=435039" title="Wyoming (ujednoznacznienie)">
Wyoming (ujednoznacznienie)

Miejscowości w USA:
Gminy w USA:
Hrabstwa w USA:
Miejscowość w Kanadzie:
Zobacz też:

</doc>
<doc id="435040" url="https://pl.wikipedia.org/wiki?curid=435040" title="Charlotta Napoleona Bonaparte">
Charlotta Napoleona Bonaparte

Charlotta Napoleona Bonaparte (fr. "Charlotte Napoléone, Princesse française, Altesse Impériale", ur. 31 października 1802, Paryż, zm. Sarzana, 2 marca 1839) – córka ks. Józefa, (starszego brata Napoleona I), króla Neapolu i Sycylii, króla Hiszpanii i Indii, tytularnego hrabiego de Survilliers, i Marii Julii Clary (córki Franciszka Clary i Franciszki Somis), siostry szwedzkiej królowej Dezyderii (żony Karola XIV Jana Bernadotte), niegdyś narzeczonej Napoleona.
Członkini dynastii cesarskiej ("Cesarska Wysokość") od 1804 roku. Infantka Hiszpanii od 1808 roku do 1813 roku.
W Brukseli 23 lipca 1826 roku poślubiła swego krewniaka ks. Napoleona Ludwika Bonapartego (1804–1831), (syna Ludwika Bonapartego), byłego wielkiego księcia Bergu i Cleves, tytularnego króla Holandii, starszego brata Napoleona III. Małżeństwo było bezpotomne.

</doc>
<doc id="435044" url="https://pl.wikipedia.org/wiki?curid=435044" title="Krzysztof Radziwiłł &quot;Piorun&quot;">
Krzysztof Radziwiłł &quot;Piorun&quot;



</doc>
<doc id="435046" url="https://pl.wikipedia.org/wiki?curid=435046" title="Ernst Biron">
Ernst Biron



</doc>
<doc id="435048" url="https://pl.wikipedia.org/wiki?curid=435048" title="Werner von Orseln">
Werner von Orseln

Werner von Orseln (ur. ok. 1280, zm. 18 listopada 1330 w Malborku) – wielki mistrz zakonu krzyżackiego w latach 1324–1330.
Życiorys.
Pochodził z rodu wójtów Ursel pod Frankfurtem. Nie wiadomo dokładnie, kiedy wstąpił do zakonu krzyżackiego. Pierwsza wzmianka o nim pochodzi z 1312 roku, kiedy pełnił urząd komtura Ragnety. Od 1314 roku był wielkim komturem i komturem Malborka. Podczas zamachu stanu w państwie krzyżackim w 1317 roku opowiedział się po stronie wielkiego mistrza Karola z Trewiru i razem z nim udał się na wygnanie do Niemiec. Wrócił do Prus w 1319 roku i od tej pory pełnił rolę rezydenta wielkiego mistrza. Prowadził rozmowy pojednawcze i przywrócił dyscyplinę hierarchiczną we władzach zakonu. Po śmierci Karola z Trewiru 16 lipca 1324 roku decyzją kapituły generalnej wybrany został wielkim mistrzem. Natychmiast po wyborze zmuszony był podjąć się rokowań z Polską.
Te niczego jednak nie przyniosły i zakon krzyżacki rozpoczął przygotowania do wojny. Wielki mistrz zbudował koalicję antypolską złożoną z władców Mazowsza i Śląska oraz króla Czech. Pretekstem do rozpoczęcia działań wojennych stała się wyprawa wojsk króla Polski na księstwo płockie w 1327 roku. W odpowiedzi wielki mistrz nakazał podbój Kujaw i ziemi dobrzyńskiej.
Werner von Orseln jako zwierzchnik bractwa zakonnego bardzo dbał o życie duchowne. Mimo toczącej się wojny zorganizował dwa zjazdy duchowieństwa pruskiego i wydał wiele aktów administracyjnych będących podstawą ustroju zgromadzenia. W 1329 ogłosił tzw."Statuty orselnskie" (Orselnsche Statuten) zawierające zasady i instrukcje dla braci zakonnych w celu poprawy ich duchowej posługi. Przeprowadził kolonizację Warmii.
Zmarł późnym wieczorem 18 listopada 1330 roku w Malborku wskutek ran odniesionych po zamachu na jego życie, którego dopuścił się obłąkany brat rycerz Jan von Endorf.
Grób Mistrza Wernera znajduje się w katedrze św. Jana Ewangelisty w Kwidzynie. Pochowany został 19 listopada 1330 roku. Jego szczątki zostały poddane badaniom w latach 2007–2008 w związku z pracami archeologicznymi w prezbiterium świątyni. Kilka lat po pogrzebie, w jego krypcie umieszczono inskrypcję w języku niemieckim, brzmiącą: "Meister Werner von Orseln starb nach Christi Geburt MCCC und in dem XXX Jahre".
Kontrowersje dotyczące zamachu na życie Wernera von Orseln.
Do dziś szczegóły śmierci Wernera von Orseln pozostają zagadką. Oficjalne dokumenty zakonu, a także pismo wystawione w dniu pogrzebu wielkiego mistrza przez biskupów pruskich wskazywały, że motywem zabójstwa, którego dopuścił się Jan von Endorf był stan psychiczny sprawcy (obłąkanie). Marcin Murinius w swojej XVI wiecznej "Kronice Mistrzów Pruskich" podaje jako przyczynę zabójstwa spór o konie, które Werner von Orseln miał odebrać zamachowcowi. Późniejsi historycy zakonu przyjmują, że przyczyną zamachu był nakaz opuszczenia przez Jana von Endorfa konwentu w Kłajpedzie, który wydał Werner von Orseln. Nakaz ten został wydany po tym, jak Jan groził swojemu komturowi nożem. Po przybyciu do Malborka, spotkał się on z Wernerem, który wydał mu rozkaz powrotu do Kłajpedy i odbycia pokuty. Jan nie wykonał jednak tego polecenia, pozostał na zamku i zaatakował wielkiego mistrza przed wejściem do kaplicy, zwanym „Złotą Bramą”. Zdołał zadać dwa ciosy nożem, które okazały się śmiertelne.

</doc>
<doc id="435050" url="https://pl.wikipedia.org/wiki?curid=435050" title="Pełzacz ogrodowy">
Pełzacz ogrodowy

Pełzacz ogrodowy ("Certhia brachydactyla") – gatunek małego, zasadniczo osiadłego ptaka z rodziny pełzaczy (Certhiidae). Nie jest zagrożony.
Systematyka.
Wyróżniono kilka podgatunków "C. brachydactyla":
Proponowane podgatunki "C. b. stresemanni" (północna Turcja) i "C. b. harterti" (północno-zachodnia Turcja) włączono do podgatunku nominatywnego.
Występowanie.
Zamieszkuje zachodnią, południową i środkową Europę (bez Wysp Brytyjskich i Skandynawii), a także obrzeża Afryki Północnej i Azji Mniejszej oraz Cypr i Kaukaz. W porównaniu do pełzacza leśnego zamieszkuje tereny o cieplejszym klimacie, położone na zachodzie i południu Europy, jednak na dość dużym obszarze w centrum kontynentu zasięgi występowania obu gatunków pokrywają się. Jego areały są wyspowe, a na obecne tereny występowania przedostał się w dość nieodległych czasach. Nie dotarł jednak do Wielkiej Brytanii, gdzie spotkać można pełzacza leśnego zamieszkującego tam różne typy lasów. Północne populacje pełzacza leśnego są bardziej ruchliwe i czasem opuszczają swe tereny, a ich przeloty mają charakter inwazyjny. Pełzacze ogrodowe nie zalatują tak daleko na północ, a więc na większości areału występowania są osiadłe.
Jest to bardzo bliski krewny, tzw. bliźniaczy gatunek, pełzacza leśnego. Specjacja tych gatunków rozpoczęła się, podobnie jak u wielu ptaków, z nastaniem okresu lodowcowego. Niektórzy badacze uważają, że pełzacz ogrodowy pochodzi od przodków, którzy żyli w liściastych gajach rosnących w basenie Morza Śródziemnego. Pełzacz leśny ma wywodzić się od form chroniących się przed zimnem w lasach iglastych Azji Środkowej. Współczesne gatunki zasiedlają zwykle inne biotopy.
W Polsce pospolity, średnio liczny ptak lęgowy (lokalnie nieliczny), występuje w całym kraju poza górami i północnym wschodem; najliczniejszy jest na zachodzie. Jest ptakiem zimującym. Według szacunków Monitoringu Pospolitych Ptaków Lęgowych, w latach 2013–2018 populacja pełzacza ogrodowego w Polsce liczyła 79–113 tysięcy par lęgowych, czyli jest on ptakiem znacznie rzadszym niż pełzacz leśny.
Charakterystyka.
Cechy gatunku.
Ptak o krępej budowie, z dość długim zaokrąglonym dziobem i zaostrzonym ogonem. Obie płci ubarwione jednakowo i podobnej wielkości. Upierzenie z wierzchu brązowe, nakrapiane jaśniejszymi, brunatnymi, białawymi i rudawymi plamkami, od spodu białe, uzupełnione brązowawą barwą po bokach sięgającą skrzydeł, ale sam kuper beżowobrązowy. Upierzenie naśladuje rysunkiem korę drzewa. Skrzydła paskowane beżowo, czarno i biało. U nasady spodniej strony skrzydeł mają ciemną plamę i biały prążek na całym brzegu skrzydełka. Ogon szarobrązowy, z długimi i sztywnymi sterówkami, którymi ptak podpiera się, chodząc po pniach drzew. Dziób długi, brązowy i lekko zakrzywiony w dół. Nad okiem brudnobiała pręga, która nie dochodzi do podstawy dzioba. Ma szarobrązowe tęczówki oczu i nogi. Gdy trzyma się pełzacza ogrodowego w ręku, po krótkiej obserwacji można skontrolować długość pazura tylnego palca. Jest wiele krótszy niż u p. leśnego – ma ok. 7–9 mm, a u tego drugiego ptaka dł. 8–11,5 mm. Sprawne chodzenie po gałęziach drzew i pniach wyróżnia go obok dzięciołów i kowalików wśród ptaków. Jest mniejszy od wróbla.
Bardzo podobny do pełzacza leśnego, od którego różni się kilkoma trudnymi do zaobserwowania cechami upierzenia: barwą kupra (u p. leśnego jest on biały), długością pręgi nad okiem, dzioba i tylnego pazura (u p. leśnego pręga jest czysto biała i dłuższa – dochodzi do podstawy dzioba, dziób nieco krótszy, a tylny pazur dłuższy niż u p. ogrodowego). Spód ciała jest nieco bardziej brudnobiały. Gdy określa się gatunek, bierze się pod uwagę typ środowiska, w którym występuje. Wiedza ta staje się przydatna zwłaszcza w okresie lęgowym. Główną cechą rozpoznawczą jest jednak śpiew lub wabienie, bo w terenie subtelne zmiany są trudne do uchwycenia.
Niektórzy obserwatorzy mylą go z kowalikiem, który ma jednak większe gabaryty i prosty, krótki dziób. Tylko kowalik złazi z pnia głową w dół. Pełzacze nie mogą tak się poruszać ze względu na brak wykorzystania w takim ruchu swojego ogona, który jest ważnym punktem oparcia.
Głos.
Najpewniejszą cechą rozpoznawczą jest głos: u pełzacza ogrodowego śpiew składa się ze wznoszącej sekwencji krótkich i gwiżdżących strof, wysokich dźwięków "tju tju tjuteitit" w skaczącym rytmie, wabi przenikliwym "tii tii". Można go usłyszeć już w trakcie słonecznych dni pod koniec zimy. Gdy jest zaniepokojony wydaje przenikliwe i daleko słyszalne okrzyki "tui".
Piosenka pełzacza ogrodowego w porównaniu z leśnym jest głośniejsza i krótsza.
Masa ciała.
ok. 10 g
Biotop.
Obrzeża wysokich, świetlistych lub rzadkich lasów liściastych lub mieszanych, zwłaszcza z dużą ilością dębów, zadrzewienia śródpolne, często też stare parki miejskie (jako jedyny z pełzaczy), zagajniki, aleje typu parkowego na niższych położeniach, szpalery starych drzew, ogrody, cmentarze, sady. Widuje się go zatem w miastach i na wsiach. W środkowej Polsce w dolinach rzecznych, np. nad Wisłą. Pełzacze leśne zamieszkują natomiast wyższe wysokości nad poziomem morza aż po górskie świerczyny, w tym wtórne.
Zarówno pełzacz leśny, jak i ogrodowy, wykazuje przywiązanie do terenów lęgowych. Zimą przyłącza się do koczujących stad sikor i raniuszków, ale nie oddala się z nimi zbyt daleko. Razem szukają w szczelinach kory uśpionych owadów.
Okres lęgowy.
Gniazdo.
Na drzewie (często robinii), w pionowych szparach i załomach pękniętej kory, jak i w opuszczonych budowlach, wyścielone drobnymi luźno ułożonymi gałązkami, kawałkami kory i źdźbłami traw z dodatkiem delikatnych materiałów: pierza oraz sierści, spojone łykiem. Zwykle nie jest wysoko osadzone, a konstrukcja jest dość mocna. Korzysta także ze skrzynek lęgowych. Tworzone pary są monogamiczne.
Jaja.
1–2 lęgi w kwietniu–maju (drugi lęg może przypaść od maja do lipca). Składa 6–12 jaj o wymiarach 16×12 mm, brudnobiałych z rdzawymi cętkami, intensywniejszymi niż u pełzacza leśnego.
Wysiadywanie i pisklęta.
Jaja wysiadywane są przez okres 13 do 17 dni wyłącznie przez samicę. W tym czasie samiec przynosi jej pożywienie. Młode, rzekome gniazdowniki, opuszczają gniazdo po ok. 16–18 dniach. W puchu są okryte jasnoszarym puchem. Karmią je oboje rodzice.
Pożywienie.
Owady i ich larwy, poczwarki, pająki i drobne nasiona zimą. 
Charakterystyczny sposób zbierania pokarmu: zaczynając od podstawy pnia, ruchem okrężnym wspina się po drzewie, wyszukując w korze owady i pająki, a następnie przelatuje na podstawę pnia kolejnego drzewa. Podobny ruch do dzięciolego zawdzięcza trzem punktom oparcia – chwyta się kory za pomocą pazurków obu łap, a ogon sztywno przylega do pnia drzewa. Przez to, że łapy są w znacznej części ukryte w upierzeniu, wygląda jakby pełzał (stąd nazwa gatunku). Bezkręgowce wydobywa swym długim, zakrzywionym i cienkim dziobem ze szczelin w korze.
Status i ochrona.
IUCN uznaje pełzacza ogrodowego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, wstępnie obliczona w oparciu o szacunki organizacji BirdLife International dla Europy z 2015 roku, zawiera się w przedziale 10–20 milionów dorosłych osobników. Globalny trend liczebności populacji uznawany jest za wzrostowy.
Na terenie Polski pełzacz ogrodowy jest objęty ścisłą ochroną gatunkową. Na "Czerwonej liście ptaków Polski" został sklasyfikowany jako gatunek najmniejszej troski (LC).

</doc>
<doc id="435058" url="https://pl.wikipedia.org/wiki?curid=435058" title="Pistolet Beretta Cougar">
Pistolet Beretta Cougar

Beretta Cougar – współczesny pistolet samopowtarzalny firmy Fabbrica d'Armi Pietro Beretta S.p.A. Produkowany głównie na rynek cywilny. Po raz pierwszy zaprezentowany na IWA '94 w Norymberdze.
Opis.
Beretta Cougar jest bronią samopowtarzalną. Zasada działania oparta o krótki odrzut lufy. Zamek ryglowany przez obrót lufy. Mechanizm spustowy SA/DA (Cougar F i L) lub DAO (Cougar D), z kurkowym mechanizmem uderzeniowym. Bezpiecznik po obu stronach zamka (tylko wersje F i L).
Beretta Cougar jest zasilana z wymiennego dwurzędowego magazynka pudełkowego o pojemności 8-15 naboi (zależnie od wersji), umieszczonego w chwycie. Wersje kalibru .45 ACP zasilane są z magazynków jednorzędowych o pojemności 6 lub 8 naboi. Zatrzask magazynka znajduje się z boku chwytu (standardowo po lewej stronie, może być przełożony na prawą).
Lufa gwintowana.
Przyrządy celownicze składają się z muszki i szczerbinki.

</doc>
<doc id="435059" url="https://pl.wikipedia.org/wiki?curid=435059" title="Klotylda Maria Sabaudzka">
Klotylda Maria Sabaudzka

Klotylda Maria Teresa Ludwika Sabaudzka, fr. "Clotilde-Marie-Thérèse-Louise de Savoie, Princesse Napoléon, Altesse Impériale et Royale" (ur. 22 marca 1843 w Turynie, zm. 25 czerwca 1911 na zamku Moncalieri) – Służebnica Boża Kościoła katolickiego, księżniczka włoska, żartobliwie zwana we Francji "Sainte Clotilde" ("święta Klotylda"), była żoną księcia Napoleona Józefa Bonapartego.
Urodziła się jako córka króla Sardynii Wiktora Emanuela II, późniejszego pierwszego władcy zjednoczonej Italii i arcyksiężniczki Marii Adelajdy Habsburg.
Mając lat 16 została wydana za mąż (30 stycznia 1859) za Napoleona Józefa zwanego "Plon-Plon". Zawarte z powodów czysto politycznych – jako część zapłaty dla Napoleona III za poparcie przy zjednoczeniu Włoch (drugą częścią była cesja Sabaudii i Nicei na rzecz Francji) – małżeństwo było wyjątkowo nieszczęśliwe. Księżniczka Klotylda była osobą głęboko wierzącą, otaczała się chętnie duchownymi i miała bardzo surowe zasady moralne. Plon-Plon był jej skrajnym przeciwieństwem – prowadził bardzo swobodny tryb życia i był wysoce antyklerykalny. Poza tym Klotylda nie zgadzała się z najbliższymi krewnymi męża – cesarzową Eugenią i księżniczką Matyldą. Znany jest incydent, gdy Eugenia po przybyciu Klotyldy do pałacu Tuileries zaczęła ją pouczać, jaka etykieta panuje na dworze cesarskim. Klotylda dumnie spojrzała na cesarzową, która w jej oczach była parweniuszką i rzekła: – Wasza Cesarska Mość zapomina, że jestem wychowana na „prawdziwym” dworze królewskim!
Klotylda nie brała udziału w hucznych bankietach w Tuileries; usunęła się do swego paryskiego pałacu Palais-Royal i poświęcała się pobożnym modłom, dobroczynności oraz wychowaniu swych trojga dzieci. Gdy rodzina cesarska uciekała z Paryża (5 września 1870) po klęsce Napoleona III pod Sedanem, tylko Klotylda żegnana była przez ludność Paryża owacjami.
Po upadku monarchii napoleońskiej Plon-Plon i Klotylda schronili się w swym zamku w Moncalieri w Italii. Gdy małżonek powrócił do Francji w 1871 r., Klotylda pozostała w Moncalieri i nadal oddawała się swym pobożnym praktykom, nieomal na granicy manii religijnej. Przez ostatnie 40 lat życia opuściła zamek tylko dwa razy – w 1891 r. pojechała do Rzymu, do umierającego męża, by go skłonić do powrotu na łono Kościoła, co jej się nie udało i w 1904 r. na pogrzeb księżniczki Matyldy do Paryża. Umarła na grypę w 1911 roku w opinii świętości, a jej proces beatyfikacyjny został rozpoczęty w 1940 roku.
Z księciem Napoleonem miała troje dzieci:

</doc>
<doc id="435061" url="https://pl.wikipedia.org/wiki?curid=435061" title="Georges Speicher">
Georges Speicher

Georges Speicher (ur. 8 czerwca 1907 w Paryżu, zm. 24 stycznia 1978 w Maisons-Laffitte) – francuski kolarz szosowy, mistrz świata i zwycięzca Tour de France.
Kariera.
Największy sukces w karierze Georges Speicher osiągnął w 1933 roku, kiedy zdobył złoty medal w wyścigu ze startu wspólnego podczas mistrzostw świata w Montlhéry. W zawodach tych wyprzedził bezpośrednio swego rodaka Antonina Magne oraz Holendra Marinusa Valentijna. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji był też piąty na rozgrywanych dwa lata później mistrzostwach świata w Floreffe. Ponadto był między innymi pierwszy w Criterium des Aiglons i drugi w Tour de l'Ouest w 1931 roku, trzeci w Paryż-Rennes w 1932 roku, pierwszy w Tour du Vaucluse i drugi w Critérium International w 1933 roku, a w 1936 roku zwyciężył w Grand Prix de l'Écho d'Alger i Paryż-Roubaix. Kilkakrotnie startował w Tour de France, wygrywając przy tym dziewięć etapów. W 1933 roku zwyciężył w klasyfikacji generalnej, a dwa lata później był szósty. Występował jako pomocnik André Leducqa w drużynie Alcyon-Dunlop, w której jeździł również późniejszy zwycięzca „Wielkiej Pętli” - Antonin Magne. Nigdy nie wystąpił na igrzyskach olimpijskich. Jako zawodowiec startował w latach 1930-1944.

</doc>
<doc id="435065" url="https://pl.wikipedia.org/wiki?curid=435065" title="Łukasz Foltyn">
Łukasz Foltyn

Łukasz Foltyn (ur. 1974 w Radomiu) – polski informatyk, twórca komunikatora Gadu-Gadu i programu Foltyn Commander. Założyciel portalu sms-express.com (obecna nazwa – GG).
Życiorys.
Łukasz Foltyn uczęszczał do Szkoły Podstawowej nr 6 im. Franciszka Zubrzyckiego w Radomiu, a w latach 1989–1993 do klasy o profilu matematyczno-fizycznym VI Liceum Ogólnokształcącego im. Jana Kochanowskiego w Radomiu.
Informatyka.
Przez pewien czas współtworzył wraz z Markiem Sellem program antywirusowy mks vir.
W 1999 napisał komunikator Gadu-Gadu, którego pierwsza wersja ukazała się 15 sierpnia 2000. Pełnił funkcję prezesa spółki, a następnie do 16 maja 2007 zasiadał w radzie nadzorczej firmy Gadu-Gadu S.A. W 2000 45% udziałów firmy kupił za 700 tys. zł Fundusz Warsaw Equity Holding (WEH). W latach 2007–2008 Gadu-Gadu S.A. była notowana na Giełdzie Papierów Wartościowych w Warszawie.
Od 16 maja 2007, w wyniku rezygnacji z członkostwa w radzie nadzorczej, Łukasz Foltyn nie pełni już żadnej funkcji w firmie, pozostając autorem protokołu oraz znacznej części kodu Gadu-Gadu. Pod koniec 2007 roku – w wyniku wezwania do sprzedaży akcji ogłoszonego przez firmę Naspers – sprzedał wszystkie swoje udziały w spółce.
Polityka.
Łukasz Foltyn deklaruje się jako sympatyk idei socjaldemokratycznych. Zasiadał między innymi w radzie programowej Polskiej Partii Pracy oraz przejściowo we władzach warszawskiego oddziału Polskiej Partii Socjalistycznej. 14 czerwca 2007 został przewodniczącym nowo powstałej Partii Socjaldemokratycznej, która ostatecznie nie została zarejestrowana.
W wyborach parlamentarnych 21 października 2007 bezskutecznie ubiegał się o mandat poselski z ramienia Polskiego Stronnictwa Ludowego, jako numer jeden na warszawskiej liście. Uzyskał 8608 głosów, lista PSL nie uzyskała mandatów w tym okręgu.
Publikował w lewicowej „Trybunie Robotniczej”. W sierpniu 2014, po kilkuletniej przerwie, powrócił do składu redakcji portalu lewica.pl.
Nagrody.
Łukasz Foltyn jest laureatem nagród Info Star i Programu I Polskiego Radia „Talent 1997”.

</doc>
<doc id="435070" url="https://pl.wikipedia.org/wiki?curid=435070" title="Trzy Majtki">
Trzy Majtki

Trzy Majtki – męski zespół instrumentalno – wokalny z Trójmiasta, specjalizujący się w piosence żeglarskiej oraz w autorskiej interpretacji szanty klasycznej a ostatnimi czasy dodatkiem do repertuaru są autorskie kompozycje Edka Hańczy, jednego z członków zespołu.
Pierwsze wzmianki o zespole pochodzą z 1998 roku. Od początku grupę tworzyli: Paweł Sokolski (pierwotnie pseudonim Bohdan Siemieniec), Witold Przyklęk (pierwotnie pseudonim Roman Kepler) i Edward Hańcza. Nieco później do składu dołączył akustyk Maciej Mielech (pierwotnie pseudonim Lucjan Hebel), a pod koniec 2003 roku skrzypek Łukasz Zięba (pierwotnie pseudonim Gerard Wanta). Rok 2004 zaowocował wydaniem pierwszej płyty – „Z prądem” (wyd. SOLITON), na której znalazły się najczęściej śpiewane utwory szantowe, a także trzy piosenki własnej kompozycji. W następnych latach zespół występował na większości polskich festiwali szantowych zdobywając liczne nagrody. Wśród nich:
Pod koniec 2010 roku zespół zawiesił działalność koncertową, aby skupić się na nagraniu kolejnej płyty. Prace nad nowym krążkiem przeciągały się bardzo długo. Zespół wznowił działalność, ale na początku 2011 roku ze składu odszedł skrzypek. Od czerwca 2011 ze skrzypcami do zespołu dołączyła Justyna Lewandowska – pierwsza kobieta w stałym składzie Trzech Majtków. Dwa lata później Justynę zastąpił Roman Chojnacki. Druga płyta zespołu „40 Years Old” została w końcu wydana w 2015 roku, który został też ogłoszony "40-lecia" zespołu. Jubileusz ten związany był z faktem, że trzech członków zespołu kończyło w tym roku 40 lat.
Grupa świetnie czuje się zarówno na dużych scenach, jak i na kameralnych, czy wręcz zamkniętych imprezach. Poza Polską coraz częściej pojawia się również na zagranicznych festiwalach folkowo-szantowych:
Trzy Majtki włączają się też aktywnie w działania promujące muzykę i żeglarstwo. Były organizatorem Festiwalu Burczybas we Wdzydzach Kiszewskich, czy pomysłodawcą i organizatorem Szantowych Zawodów Zimowych w Sopocie. Organizują również rejsy żaglowcami, jak choćby Zawisza Czarny, czy Pogoria. Zespół nadal rozwija własny repertuar, pracując nad aranżacją i brzmieniem. Pomimo mijających lat jest to nadal radosna i żywiołowa grupa.
Skład zespołu.
Z zespołem występowali:
Dyskografia.
Do tej pory zespół wydał dwie pełnometrażowe płyty oraz jeden singiel. Brał też udział w wielozespołowym zestawieniu "Zobaczyć morze", prezentującym przekrojowo polską scenę szantową.

</doc>
<doc id="435075" url="https://pl.wikipedia.org/wiki?curid=435075" title="Jakub Goldberg (historyk)">
Jakub Goldberg (historyk)

Jakub Goldberg (hebr. יעקב גולדברג; ur. 2 lutego 1924 w Łodzi, zm. 15 listopada 2011 w Jerozolimie) – polsko-izraelski historyk, specjalizujący się w historii Żydów w Polsce, badacz stosunków polsko-żydowskich w czasach nowożytnych, wydawca przywilejów dla Żydów polskich od XIII do XVIII wieku.
Życie i praca naukowa.
Podczas II wojny światowej więzień łódzkiego getta, Buchenwaldu i Meuselwitz Thuringen. Po wojnie związany z Uniwersytetem Łódzkim. W wyniku nagonki antysemickiej w 1967 wyjechał do Izraela, gdzie wykładał na Uniwersytecie Hebrajskim w Jerozolimie. Wykładał także w Oksfordzie, Kolonii, Monachium, Kassel i Hajfie. Od 1993 "doctor honoris causa" Uniwersytetu Warszawskiego. Był członkiem Polskiej Akademii Umiejętności oraz Polskiej Akademii Nauk. 
Zawodową dewizą profesora Goldberga było ukute przez niego powiedzenie:
Jego żoną była etnolog i etnograf Olga Goldberg-Mulkiewicz. 
Pochowany 17 listopada na cywilnym cmentarzu w kibucu Enat w Izraelu.

</doc>
<doc id="435076" url="https://pl.wikipedia.org/wiki?curid=435076" title="1955 w literaturze">
1955 w literaturze



</doc>
<doc id="435077" url="https://pl.wikipedia.org/wiki?curid=435077" title="Jakub Goldberg">
Jakub Goldberg



</doc>
<doc id="435083" url="https://pl.wikipedia.org/wiki?curid=435083" title="Loris capirossi">
Loris capirossi



</doc>
<doc id="435086" url="https://pl.wikipedia.org/wiki?curid=435086" title="Mostek Czarownic">
Mostek Czarownic

Mostek Czarownic (Mostek Pokutnic) – popularna nazwa łącznika w formie mostu łączącego na wysokości ostatniej kondygnacji obie wieże katedry św. Marii Magdaleny we Wrocławiu. Istnienie tego łącznika wzmiankowane jest po raz pierwszy w 1459, krótko po ukończeniu budowy obu wież.
Znajduje się na wysokości 45 m, od początku pełnił funkcję punktu widokowego, grywała na nim też orkiestra. Był kilkakrotnie odnawiany, m.in. w 1632 roku. Mostek spłonął wraz z wieżami w nocy z 22 na 23 marca 1887 roku, podczas pokazu fajerwerków z okazji urodzin cesarza Wilhelma I. Odbudowy dokonano w latach 1888–1892.
Krótko po zakończeniu oblężenia Wrocławia, pod koniec II wojny światowej, 17 maja 1945 wybuch (prawdopodobnie miny) rozerwał wieżę południową kościoła – jej północna połowa runęła, niszcząc również Mostek Czarownic. Odbudowano go dopiero ponad pół wieku później, na przełomie XX i XXI wieku.
Romantyczny mostek pobudzał zawsze wyobraźnię wrocławian. Mieszczanie żartowali, że Mostek Czarownic to najwyższy most w mieście, gdy tymczasem biegnąca w pobliżu, po zachodniej stronie kościoła, wyłożona brukiem (w dawnym niemieckim "Brücke") ośmiusetmetrowa ul. Szewska nazywana "Schuhbrücke" jest mostem (również "Brücke") najdłuższym.
Nazwa pochodzi od jednej z legend, według której po zmroku na mostku miały się pojawiać pokutujące dusze zmarłych w mieście podróżnych, a w innej, pedagogicznej wersji, dusze próżnych dziewcząt, które spędziły życie na zabawach i kokietowaniu adoratorów zamiast na wychowaniu dzieci i prowadzeniu domu. Zdesperowane matki lekkomyślnych córek przyprowadzały je w nocy pod wieże kościoła. Wrocławianie byli przekonani, że po ujrzeniu wijących się sylwetek pokutujących, dziewczętom łatwiej będzie się pogodzić z szarzyzną codziennego życia.

</doc>
<doc id="435089" url="https://pl.wikipedia.org/wiki?curid=435089" title="Defcon">
Defcon



</doc>
<doc id="435091" url="https://pl.wikipedia.org/wiki?curid=435091" title="Francisco (księżyc)">
Francisco (księżyc)

Francisco (Uran XXII) – mały, nieregularny księżyc planety Uran. Odkryli go Matthew Holman, John Kavelaars, Dan Milisavljevic i Tommy Grav w Międzyamerykańskim Obserwatorium Cerro Tololo w 2001 roku, jednak potwierdzenie tego odkrycia i wyliczenie elementów orbity nastąpiło dopiero w 2003 roku.
Jest to najbardziej wewnętrzny z nieregularnych księżyców Urana, porusza się ruchem wstecznym.
Nazwa pochodzi od imienia jednego z bohaterów sztuki "Burza" Szekspira.

</doc>
<doc id="435092" url="https://pl.wikipedia.org/wiki?curid=435092" title="Kupid (księżyc)">
Kupid (księżyc)

Kupid (Uran XXVII) – mały wewnętrzny księżyc Urana. Został odkryty przez Marka Showaltera i in. w 2003 roku przy pomocy teleskopu Hubble’a. Księżyc ten był zbyt mały i ciemny, by mogła go wykryć sonda Voyager 2 podczas swojego przelotu obok Urana.
Orbita Kupida jest bardzo podobna do orbit innych ciał z grupy Porcji. Jako że księżyc ten jest bardzo mały, oddziaływania innych księżyców mogą spowodować w przyszłości wytrącenie go z obecnej orbity.
Nazwa pochodzi od Kupidyna – rzymskiego boga miłości, który pojawia się w sztuce Williama Szekspira pt. „Tymon Ateńczyk”.

</doc>
<doc id="435094" url="https://pl.wikipedia.org/wiki?curid=435094" title="DEFCON">
DEFCON



</doc>
<doc id="435095" url="https://pl.wikipedia.org/wiki?curid=435095" title="Sępolia">
Sępolia

Sępolia ("Saintpaulia" H.Wendl.) – rodzaj bylin z rodziny ostrojowatych. Należy do niego 20 gatunków pochodzących z Afryki.
Systematyka.
Należy do rodziny ostrojowatych ("Gesneriaceae") Dumort., która jest jednym z kladów w obrębie rzędu jasnotowców ("Lamiales") Bromhead z grupy astrowych spośród roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamianae" Takht., rząd jasnotowce ("Lamiales" Bromhead), rodzina ostrojowate ("Gesneriaceae" Dumort.), rodzaj sępolia ("Saintpaulia" H.Wendl.).
Zastosowanie.
Roślina ozdobna: Wiele gatunków z tego rodzaju uprawia się jako rośliny doniczkowe. Z wyselekcjonowanych dzikich gatunków uzyskano rośliny do uprawy doniczkowej, co roku pojawia się w sklepach wiele nowych odmian tej rośliny. Różnią się one głównie zabarwieniem płatków.

</doc>
<doc id="435096" url="https://pl.wikipedia.org/wiki?curid=435096" title="Margaret (księżyc)">
Margaret (księżyc)

Margaret (Uran XXIII) – mały, zewnętrzny księżyc Urana, odkryty przez Scotta S. Shepparda i in. w 2003 roku.
Nazwa księżyca pochodzi od imienia służącej z komedii Williama Szekspira pt. "Wiele hałasu o nic". Wcześniej nosił on tymczasową nazwę S/2003 U3.
Orbita.
Półoś wielka orbity tego księżyca wynosi 14,1 mln km, a jeden obieg wokół Urana zajmuje mu około 4,5 roku.
Margaret wyróżnia się spośród pozostałych księżyców nieregularnych Urana tym, że porusza się po swojej wydłużonej orbicie ruchem prostym (zgodnie z kierunkiem obrotu planety), podczas gdy wszystkie księżyce grupy Sykoraks poruszają się ruchem wstecznym, a ich odchylenie od ekliptyki wynosi 140°–170°.
Inklinacja orbity Margaret jest bliska granicy stabilności ze względu na efekt Kozai. Efekt ten sprawia, że nie są znane żadne księżyce o orbitach nachylonych pod kątami pomiędzy 60° a 140° – po odpowiednio długim czasie księżyc na takiej orbicie rozbije się o powierzchnię planety lub zostanie wyrzucony z układu.

</doc>
<doc id="435097" url="https://pl.wikipedia.org/wiki?curid=435097" title="Równanie stechiometryczne">
Równanie stechiometryczne



</doc>
<doc id="435099" url="https://pl.wikipedia.org/wiki?curid=435099" title="Stadion Miejski w Szczecinie">
Stadion Miejski w Szczecinie

Stadion Miejski im. Floriana Krygiera – stadion piłkarski w Szczecinie, w dzielnicy Pogodno przy ul. Karłowicza 28 (główne wejście od ul. Twardowskiego). Od 26 lipca 2004 nosi imię Floriana Krygiera. Obiekt zlokalizowany jest blisko centrum Szczecina; dojazd głównie tramwajami linii 5 i 7 (przystanek przy ul. Mickiewicza), a także autobusami linii 67 oraz 75 (przystanki przy ul. Traugutta/Poniatowskiego na Pogodnie lub przy ul. Santockiej na os. Przyjaźni/os. Kaliny). Do 2002 r. możliwy był także dojazd koleją (przystanek PKP „Szczecin Pogodno” – obecnie wykorzystywany sporadycznie, jedynie jako przystanek końcowy pociągów specjalnych).
Od lat 50. do 1989 r. stadion był własnością klubu MKS Pogoń Szczecin. Obecnie należy do gminy Miasto Szczecin, a zarządza nim Miejski Ośrodek Sportu, Rekreacji i Rehabilitacji (MOSRiR). Do początku 2007 r. był największym obiektem, na którym rozgrywano mecze ekstraklasy. Jego szczególną cechą było to, że nigdy nie było na nim powszechnych niegdyś na stadionach miejsc stojących, przed wprowadzeniem obowiązku montażu krzesełek całe trybuny wyposażone były w ławki. Najzagorzalsi kibice szczecińskiej drużyny zwykli zasiadać w sektorach 11. i 12., które zwą "Piekiełkiem" lub "Młynem". Cały stadion ma wśród kibiców przydomek "Paprikana" (połączenie nazwy słynnego stadionu Maracana w Rio de Janeiro z powszechnie kojarzoną jako symbol miasta w czasach PRL konserwą "Paprykarz szczeciński"). Sektor nr 23 przeznaczony był dla kibiców drużyny gości, sektor nr 20 – dla gości honorowych, sektory rodzinne to nr 17-18.
Stadion zbudowany był na terenie dawnej kopalni żwiru utworzonej na dość stromym zboczu. Boisko znajdowało się na dnie wyrobiska, a trybuny na jego ścianach, w związku z czym wokół korony stadionu był płaski teren. Trybuna południowa (sektory 1 - 8) oraz zachodnia (łukowa, sektory 9 - 15) były wysokie, natomiast trybuna północna (sektory 16 - 23) o połowę niższa. Nad tą trybuną wybudowano w roku 2010 budynek prasowy. Trybuny miały kształt lekko rozchylonej podkowy, otwartej od strony ul. Twardowskiego, na wprost głównego wejścia.
Podstawowe dane przed przebudową.
Trybuny boiska głównego miały pojemność 18 027 miejsc siedzących (krzesełek). Sektor gościnny obejmował 1000 miejsc, a zadaszenie 1572 miejsca. Boisko posiadało wymiary 105 × 68 m i oświetlenie o natężeniu 2300 luksów. Przy stadionie znajdował się parking na 700 pojazdów.
Historia stadionu.
Mecze pozostałych reprezentacji kraju.
Ponadto na Stadionie Miejskim w Szczecinie rozegrane zostały mecze treningowe lub okazjonalne reprezentacji: 
Przebudowa stadionu.
Na tle stadionów ekstraklasy, zwłaszcza po Mistrzostwach Europy 2012, kiedy to powstało kilka nowych obiektów, Stadion Miejski w Szczecinie, od lat pozostający bez gruntownej przebudowy, stał się archaiczny. W 2015 r. powrócił temat budowy nowego obiektu, tudzież przebudowy istniejącego. Włodarze klubu i część kibiców chciała, aby miasto sfinansowało budowę nowego stadionu (proponowano lokalizację na zamierającym lotnisku sportowym w Dąbiu albo na pograniczu gminy Kołbaskowo). Natomiast ówczesny prezydent miasta – Piotr Krzystek, obstawał przy remoncie istniejącego obiektu.
Środowisko kibiców Pogoni Szczecin nie zgadzało się z projektem przebudowy istniejącego obiektu zaproponowanego przez miasto między innymi dlatego, że zakładał on remont obiektu z pozostawieniem na nim trzech trybun, bez budowy czwartej, zamykającej stadion dookoła. Taki projekt przedstawiało miasto i początkowo również projektanci. W sprawę włączył się, prowadząc mediacje, Prezes PZPN – Zbigniew Boniek. Ostatecznie w 2016 r. przedstawiono wstępny projekt stadionu z czterema trybunami, z dodaniem wschodniej. Zyskał on ogólną akceptację.
W styczniu 2019 r. Rada Miasta wprowadziła budowę nowego stadionu do budżetu. W marcu 2019 r. podpisano umowę i natychmiast rozpoczęto przebudowę, określaną właściwie jako budowa nowego stadionu w starym miejscu.
Prace rozpoczęto od całkowitego rozebrania wysokiej, południowej trybuny oraz części trybuny zachodniej. W lipcu 2019 r. zapadła nagła decyzja o rozbiórce trybuny zachodniej od razu w całości, do sektora 15 włącznie i została ona zrealizowana. Miało to na celu przyspieszenie budowy nowych trybun na miejscu starych (dawało szansę ich ukończenia przed rozpoczęciem kolejnego sezonu ekstraklasy). Założenie jest takie, że dopiero po ich zbudowaniu nastąpi rozbiórka ostatniej starej trybuny. W sezonie 2019/2020 czynne więc miały być tylko północne sektory (16–23), co ograniczyło czasowo pojemność stadionu do około 4200 miejsc. Podczas budowy pod rozbieranymi trybunami znajdowano niewybuchy, a pod południową wykryto dwa tunele będące niedokończonymi poniemieckimi schronami.
Po ponad roku prac, w lipcu 2020 r. (na koniec przedłużonego przez pandemię COVID-19 sezonu 2019/20) gotowe były trybuny południowa i zachodnia, łącznie z montażem krzesełek, obejmujące 9433 miejsca. Nie zostały one jednak uruchomione na początku sezonu 2020/21 z uwagi na niewykończenie infrastruktury na koronie i dróg dla kibiców. Uruchomiono natomiast nowe oświetlenie płyty, ze strony południowej zamontowane pod nowym dachem, z północnej na masztach tymczasowych. Bezpośrednio po zakończeniu rozgrywek wykonano na nowo murawę wraz z instalacją podgrzewającą i zraszającą: została przesunięta o kilkanaście metrów w położenie odpowiadające nowym trybunom. 13 września 2020 r. w trzeciej kolejce sezonu rozegrano na przesuniętej murawie pierwszy mecz. W tym czasie budowano trybunę wschodnią, wcześniej nieistniejącą, która w odróżnieniu od pozostałych, zajmujących zbocza wyrobiska żwirowni powstała na płaskim terenie i budowana była w inny sposób.
W listopadzie 2020 r., gdy z powodu pandemii COVID-19 mecze i tak musiały odbywać się bez publiczności, wyłączono z użytkowania i rozebrano ostatnią starą trybunę (północną, sektory 16-23) oraz zdemontowano nieczynne już północne maszty oświetleniowe.
30 grudnia 2020 dokonano odbioru technicznego i oddano do użytkowania prawie połowę nowych trybun – trybunę południową i zachodnią wraz z położonym między nimi łukiem. Obejmowały one ponad 12 000 miejsc.
5 października 2021 r. zakończono prace budowlane przy budowie trybun (pozostały prace wykończeniowe) i zawieszono wiechę na ostatniej trybunie.
11 września 2022 r. na mecz z Lechem Poznań otwarto większość nowych trybun, oprócz północnej, pod którą wykańczano jeszcze wnętrza (szatnie i pomieszczenia klubowe), co umożliwiło obejrzenie meczu prawie 17 tysiącom kibiców. Natomiast uroczystość otwarcia stadionu, połączona z możliwością zwiedzenia nowych pomieszczeń, odbyła się 1 października 2022 r., przed meczem z Lechią Gdańsk. Oficjalnego otwarcia dokonali wiceprezesa UEFA Zbigniew Boniek, prezydent Szczecina Piotr Krzystek i prezes Pogoni Jarosław Mroczek, mecz (przy specjalnych efektach świetlnych) obejrzało ponad 20 tysięcy widzów, a Pogoń wygrała 2:1 z Lechią Gdańsk, zdobywając wtedy prowadzenie w ekstraklasie. Pierwszego gola na nowo oddanym stadionie strzelił piłkarz Lechii Maciej Gajos.
Podstawowe dane po przebudowie.
Po przebudowie Stadion Miejski im. Floriana Krygiera w Szczecinie stał się jednym z najnowocześniejszych obiektów w Polsce. Może on pomieścić 21 163 kibiców. Sektor gości ma 1122 miejsca. Trybuny stadionu są w pełni zadaszone. Wymiary podgrzewanego boiska to 105 x 68 m. Na stadionie znajdują się liczne punkty gastronomiczne, sklepy z klubowymi gadżetami oraz toalety. Kibice bezpiecznie mogą przechowywać swoje rzeczy w czterech depozytach. Obiekt jest przystosowany do potrzeb osób niepełnosprawnych – miejsca dla tych osób znajdują się na samym szczycie trybun w sektorach A i B. Ogólnodostępny dojazd na stadion parkingowy znajduje się od strony ulicy Witkiewicza. Całkowita liczba miejsc parkingowych to 761. 
Najważniejsze dane i liczby:
Centrum szkolenia dzieci i młodzieży.
Wokół stadionu znajduje się kompleks boisk treningowych, na których szkolą się nie tylko zawodnicy pierwszej drużyny Pogoni Szczecin, ale także młodzi piłkarze akademii klubu. Na terenie obiektu po przebudowie powstało również nowoczesne Centrum Szkolenia Dzieci i Młodzieży. To obiekt dwukondygnacyjny o powierzchni użytkowej ponad 2,5 tys. m2. Wyposażony jest w sale ćwiczeń, pomieszczenia do fizjoterapii, siłownię, salę konferencyjną, kawiarnię, świetlicę czy pomieszczenia dla administracji. 

</doc>
<doc id="435101" url="https://pl.wikipedia.org/wiki?curid=435101" title="Perdyta (księżyc)">
Perdyta (księżyc)

Perdyta (Uran XXV) – jeden z wewnętrznych księżyców Urana. Ma około 26 km średnicy. Jego orbita znajduje się pomiędzy orbitami większych satelitów – Belindy i Puka.
Historia odkrycia.
Tymczasowe oznaczenie S/1986 U10 sugeruje, że Perdyta została odkryta w 1986 roku przez sondę Voyager 2, razem z dziewięcioma innymi satelitami Urana. Jednak przez ponad dekadę nie rozpoznano, że na zdjęciach przesłanych przez sondę znajduje się nieznany dotąd księżyc. Dopiero w 1999 roku Erich Karkoschka z University of Arizona dostrzegł go na siedmiu zdjęciach wykonanych przez Voyagera 2 w dniach 18–23 stycznia. Ponieważ jednak, mimo kolejnych obserwacji, nie udało się potwierdzić istnienia nowego satelity, został on oficjalnie wykreślony ze spisu księżyców w 2001 roku.
Tymczasem w 2003 roku zdjęcia zrobione przez teleskop Hubble’a wychwyciły obiekt w miejscu, w którym spodziewano się ujrzeć S/1986 U 10, co uznano za potwierdzenie jego istnienia. Po kilku latach nadano mu nazwę Perdyta, od postaci ze sztuki Szekspira "Zimowa opowieść"; imię to pochodzi z łaciny i oznacza „zagubiona”, co jest także odniesieniem do historii jego odkrycia.

</doc>
<doc id="435106" url="https://pl.wikipedia.org/wiki?curid=435106" title="Doi Inthanon">
Doi Inthanon

Doi Inthanon (taj. ดอยอินทนนท์) – najwyższy szczyt Tajlandii o wysokości 2565 m n.p.m., znajdujący się w Parku Narodowym Doi Inthanon w prowincji Chiang Mai. Góra należy do pasma Thanon Thong Chai (taj: ทิวเขาถนนธงชัย, bir. Tanen Taunggyi), które jest krańcową częścią Himalajów, łańcucha górskiego rozciągającego się od Nepalu, poprzez Birmę po Tajlandię.
W przeszłości góra była również znana jako "Doi Luang", co znaczy duża góra, lub "Doi Ang Ka", czyli szczyt stawu wrony. Obecna nazwa została nadana w 1939 r. na cześć ostatniego króla Chiang Mai o imieniu Inthawichayanon, który zasłynął z ochrony lasów na północy. Nakazał on, aby po śmierci jego ciało zostało złożone na górze Doi Luang. Tak też uczyniono, a nazwę zmieniono na Doi Inthanon.
Na szczyt prowadzi droga asfaltowa. Znajduje się tam duża stacja radarowa i Tajskie Narodowe Obserwatorium.

</doc>
<doc id="435109" url="https://pl.wikipedia.org/wiki?curid=435109" title="Położenie">
Położenie

Położenie – wielkość fizyczna określająca umiejscowienie danego ciała w przestrzeni względem wybranego układu współrzędnych. Wielkość ta, w zależności od kontekstu, w jakim jest użyta, może występować jawnie jako wektorowa wielkość fizyczna określająca kierunek i odległości danego obiektu od wybranego punktu odniesienia, który umiejscawia się zwykle w początku układu współrzędnych. Wówczas wektor punktu odniesienia do tego ciała nosi nazwę wektora wodzącego.
W sytuacjach, które nie wymagają stosowania notacji wektorowej, położenie utożsamiane jest ze współrzędnymi wybranego punktu ciała w układzie współrzędnych. W zależności od rodzaju sytuacji fizycznej, określenie położenia wymaga wówczas podania jednej, dwóch lub trzech liczb będących współrzędnymi ciała.
Położenie może być też określane w sposób pośredni, bez wprowadzania "explicite" układu odniesienia, poprzez charakterystykę względnego położenia ciał, np. jak w zdaniu „trzy ładunki równoodległe od siebie”. Zdanie to jednoznacznie definiuje względne położenie trzech ciał.

</doc>
<doc id="435112" url="https://pl.wikipedia.org/wiki?curid=435112" title="Wywołanie niejawne">
Wywołanie niejawne

Wywołanie niejawne (ang. "implicit invocation") – termin używany przez niektórych autorów, sposób projektowania oprogramowania, w którym system konstruuje się wokół obsługi zdarzeń (programowanie zdarzeniowe), używając formy wywołania zwrotnego.

</doc>
<doc id="435114" url="https://pl.wikipedia.org/wiki?curid=435114" title="Implicit invocation">
Implicit invocation



</doc>
<doc id="435117" url="https://pl.wikipedia.org/wiki?curid=435117" title="Dziurawiec pospolity">
Dziurawiec pospolity



</doc>
<doc id="435119" url="https://pl.wikipedia.org/wiki?curid=435119" title="Seweryn Eisenberger">
Seweryn Eisenberger

Seweryn Eisenberger (ur. 25 lipca 1879 w Krakowie, zm. 11 grudnia 1945 w Nowym Jorku) – polski pianista.
Życiorys.
Gry na fortepianie uczył się w Krakowie pod kierunkiem nauczycielki Flory Grzywińskiej (jej uczniem był również m.in. Ignacy Friedman). Debiutował w wieku niespełna 10 lat w jednym z krakowskich teatrów wykonaniem "Koncertu B-dur" Beethovena (3 kwietnia 1889). Studia pianistyczne odbył w Berlinie i Wiedniu (u Teodora Leszetyckiego). Pozostał następnie w Wiedniu, koncertując jako członek Wiener-Trio. W 1914 powrócił do Krakowa, gdzie wykładał w Konserwatorium Towarzystwa Muzycznego. Od 1922 mieszkał w Wiedniu, okazjonalnie koncertując w Krakowie. W 1935 wyjechał na stałe do USA.
Znany był jako wykonawca dzieł Chopina, Schumanna, Schuberta, Brahmsa.

</doc>
<doc id="435122" url="https://pl.wikipedia.org/wiki?curid=435122" title="Trzcina pospolita">
Trzcina pospolita

Trzcina pospolita ("Phragmites australis" (Cav.)Trin. ex Steud) – gatunek rośliny z rodziny wiechlinowatych ("Poaceae").
Rozmieszczenie geograficzne.
Gatunek kosmopolityczny, szeroko rozpowszechniony na całym świecie. Zasięg naturalny jest trudny do określenia ze względu na rozwleczenie tego gatunku w wielu miejscach na świecie i jego łatwe zadamawianie się. Występuje w całej Europie, w Azji północnej, środkowej południowo-zachodniej (od krajów śródziemnomorskich po Pakistan), w Azji wschodniej, w niemal całej Afryce, na obu kontynentach amerykańskich (także w krajach Ameryki Środkowej), w Australii. Z pewnością jako roślina obca trzcina pospolita podawana jest z Nowej Zelandii i innych wysp Oceanii. Podgatunek typowy zawleczony został także do Ameryki Północnej, gdzie np. w basenie Wielkich Jezior uznawany jest obecnie za groźny gatunek inwazyjny. W Polsce występuje pospolicie na całym terytorium, od Bałtyku, aż po niższe partie gór.
Biologia.
Bylina. Kwitnie od lipca do września. Kwiaty są wiatropylne. Wysiewa się zwykle zimą i wiatr może nasiona przenosić na duże odległości. Roślina rozmnaża się głównie wegetatywnie, przez rozłogi kłącza oraz ich fragmentację. Najsilniej kłącze rozrasta się na głębokości 0,5 m, jednak potrafi sięgnąć 3 m w głąb ziemi. Trzcina potrafi się także rozmnażać przez fragmentację pędów – pędy bardzo łatwo przyjmują się, wypuszczając korzenie w kolankach. Pojedyncze kłącze żyje do 6 lat i może w tym czasie rozrosnąć się w promieniu kilkudziesięciu metrów. Pyłki trzciny pospolitej mają silne właściwości alergiczne. Liczba chromosomów 2n =48 (72, 84, 96).
Skład chemiczny tkanek trzciny pospolitej jest zmienny. Nieco inny skład mają pędy nadziemne i kłącza. Zaobserwowano również różnice między roślinami z odmiennych siedlisk. W poniższej tabeli uwzględniono dane z kilku badań:
Ekologia.
Jest typową rośliną bagienną i nadwodną, ale jest gatunkiem o szerokim zakresie tolerancji ekologicznej, potrafi rosnąć także na suchym lądzie. Można ją spotkać nie tylko w zbiornikach wodnych i nad ich brzegami, ale także na torfowiskach, na podmokłych łąkach i w różnego rodzaju zaroślach nadrzecznych. Dobrze znosi falowanie wody i trwałe podtopienie (nawet do 2 m). Może rosnąć nad brzegami zarówno wód stojących, jak i wolno płynących, na różnych typach podłoży. Jest bardzo żywotna i rozrasta się bardzo szybko. Jest tak ekspansywna, że zwykle tworzy jednogatunkowe, rozległe agregacje. Rośnie także w wodach silnie zanieczyszczonych ściekami komunalnymi. Ekspansja trzciny jest dużym problemem, ponieważ gatunek ten zastępuje inne naturalne zbiorowiska roślinne uwolnione od ekstensywnego użytkowania (wypasu, koszenia), tworząc jednorodne płaty na dużych powierzchniach. Pomimo wypierania innych gatunków roślin, trzcina pospolita (tak jak inne rośliny trzcinopodobne) jest bardzo ważna dla ochrony siedlisk szeregu dzikich zwierząt, zwłaszcza w Europie i Azji. Do tych gatunków zalicza się wąsatka ("Panurus biarmicus"), trzcinniczek zwyczajny ("Acrocephalus scirpaceus") oraz bąk zwyczajny ("Botaurus stellaris"). Inne zwierzęta takie jak bóbr europejski, mysz polna, rzęsorek rzeczek ("Neomys fodiens"), czy czapla siwa także chętnie przebywają bądź gniazdują w szuwarach trzcinowych. Ponadto, gdy trzcina rośnie w wodzie, stanowi matecznik dla młodych ryb i wielu gatunków owadów, a żaby chętnie tam przebywają ponieważ wysokie łodygi zapewniają im częściowe schronienie.
Trzcina nie toleruje wypasania i koszenia w sierpniu, bowiem uniemożliwia to transport i magazynowanie składników odżywczych z łodygi i liści do kłączy. Szuwar trzcinowy koszony w sezonie wegetacyjnym może mieć roczną produkcję trzykrotnie mniejszą niż szuwar niekoszony, choć szczegóły mogą się różnić w zależności od czasu i częstotliwości wykaszania, w skrajnych przypadkach może dojść do całkowitego zniszczenia płatu. Z kolei zarówno koszenie, jak i pożary suchych ździebeł zimą lub na przedwiośniu przyspieszają wzrost nowych pędów i zwiększają ich zagęszczenie. Wynika to z aktywacji większej liczby pączków na kłączach i eliminacji pasożytów (w tym patogenów) zimujących w suchych pędach. Geofit i hydrofit. W klasyfikacji zbiorowisk roślinnych gatunek charakterystyczny dla Cl. "Phragmitetea" i Ass. "Phragmitetum australis".
Na trzcinie pospolitej pasożytuje wiele gatunków grzybów: na pędach nadziemnych buławinka czerwona powodująca chorobę o nazwie sporysz zbóż i traw, rdze " Puccinia phragmitis" i "Puccinia magnusiana", "Neoramularia phragmitis", "Deightoniella roumeguerei", "Deightoniella arundinacea", "Scirrhia rimosa", "Pseudoseptoria donacis", "Ascochyta leptospora", "Gibberella zeae", na korzeniach "Microdiscula phragmitis". Żerują na niej liczne gatunki owadów.
Zmienność.
W Polsce występują dwa podgatunki:
Inne podgatunki:
Istnieją również ekotypy bez rangi podgatunku. W Holandii zaobserwowano dwa główne ekotypy (oba o 2n=48): torfowiskowy i rzeczny (oraz formy przejściowe). Pierwszy charakteryzuje się niższymi i gęściej rosnącymi pędami, mniejszą masą pędów nadziemnych, większą tolerancją na wiosenne przymrozki, ale mniejszą na zasolenie i wahania poziomu wody. W byłej Czechosłowacji wyróżniono z kolei trzy ekotypy słodkowodne i jeden słonowodny.
Udział w kulturze.
W Biblii trzcina wymieniona jest wiele razy. Jest symbolem kruchości i słabości (np. 1 Krl 14,15).

</doc>
<doc id="435123" url="https://pl.wikipedia.org/wiki?curid=435123" title="Instytut Budownictwa Wodnego Polskiej Akademii Nauk">
Instytut Budownictwa Wodnego Polskiej Akademii Nauk

Instytut Budownictwa Wodnego PAN (IBW PAN) – instytut naukowy Polskiej Akademii Nauk, założony w 1953 roku w Gdańsku. Jego misją jest zastosowanie metod technicznych badań podstawowych i rozwój technologii gospodarczego korzystania z wód.
IBW PAN znajduje się w Gdańsku; poletko doświadczalne zostało założone na Potoku Oliwskim.
Dyrektorzy.
"Źródło": oficjalna strona

</doc>
<doc id="435125" url="https://pl.wikipedia.org/wiki?curid=435125" title="Teatr Montownia">
Teatr Montownia

Teatr Montownia – niezależna grupa teatralna, założona w 1996 przez absolwentów Warszawskiej Akademii Teatralnej im. Aleksandra Zelwerowicza.
Przez wiele lat Teatr Montownia nie posiadał własnej sceny, grając gościnnie w wielu warszawskich teatrach, w m.in. Teatrze Studio Buffo i Teatrze Powszechnym. Od roku 2005 zespół miał swoją siedzibę w Centrum Artystycznym Montownia przy ul. Konopnickiej 6, jednak w 2007 zrezygnował ze współprowadzenia tego obiektu. Od tego czasu ponownie występuje gościnnie na różnych scenach. W ostatnim czasie większość spektakli Montowni odbywa się w teatrach należących do Krystyny Jandy i jej fundacji: Teatrze „Polonia” i Och-Teatrze.
Trzon Montowni od początku jej istnienia stanowią Adam Krawczuk, Marcin Perchuć, Rafał Rutkowski i Maciej Wierzbicki. Z zespołem współpracują również m.in. Krzysztof Stelmaszyk i Cezary Kosiński.

</doc>
<doc id="435126" url="https://pl.wikipedia.org/wiki?curid=435126" title="Jersey City">
Jersey City

Jersey City – miasto w Stanach Zjednoczonych, w stanie New Jersey (siedziba hrabstwa Hudson), na półwyspie między ujściami rzek Hudson i Hackensack do Oceanu Atlantyckiego. Według spisu ludności z roku 2010, w Jersey City mieszkało 247 597 mieszkańców. Miasto to nazywane jest potocznie "Sixth borough" ("Szóstą dzielnicą" Nowego Jorku). W granicach administracyjnych Jersey City znajduje się wyspa Liberty Island ze słynną Statuą Wolności. W mieście tym znajduje się Pomnik Katyński autorstwa Andrzeja Pityńskiego.

</doc>
<doc id="435127" url="https://pl.wikipedia.org/wiki?curid=435127" title="Ekard z Kałkowa">
Ekard z Kałkowa

Ekard z Kałkowa (zm. 1273), duchowny polski, kanonik wrocławski.
Kanonikiem wrocławskim został prawdopodobnie krótko przed 1230. Był bliskim współpracownikiem kolejnych biskupów – Wawrzyńca i Tomasza. Wraz z biskupem Tomaszem od października 1256 do kwietnia 1257 był więziony dla okupu przez księcia legnickiego Bolesława Rogatkę.
Wspierał działalność cystersów, szczególnie klasztorów w Kamieńcu i Henrykowie. Przypuszczalnie był fundatorem kościoła pod wezwaniem Najświętszej Marii Panny w rodzinnym Kałkowie.

</doc>
<doc id="435130" url="https://pl.wikipedia.org/wiki?curid=435130" title="Święty Urban">
Święty Urban



</doc>
<doc id="435131" url="https://pl.wikipedia.org/wiki?curid=435131" title="Colima (miasto)">
Colima (miasto)

Colima – miasto w zachodnim Meksyku, przy linii kolejowej Guadalajara-Manzanillo, stolica stanu Colima. Miejsce urodzenia Miguela de la Madrida Hurtado, prezydenta Meksyku w latach 1982-1988.
W mieście rozwinął się przemysł włókienniczy oraz spożywczy. Ośrodek turystyczny.

</doc>
<doc id="435137" url="https://pl.wikipedia.org/wiki?curid=435137" title="Szymon Kossobudzki">
Szymon Kossobudzki

Szymon Kossobudzki (ur. 28 października 1869 w Płocku, zm. 8 lipca 1934 w Kurytybie w Brazylii) – działacz polonijny w Brazylii, lekarz (profesor medycyny – chirurg), publicysta, poeta i działacz społeczny.
Życiorys.
Dzieciństwo i młodość.
Wywodził się z rodziny Kossobudzkich h. Pobóg od XV wieku osiadłych w Kossobudach. Był najstarszym z sześciorga dzieci Ludwika, urzędnika, i Cecylii z Trzcińskich. Dzieciństwo i lata młodzieńcze spędził w mieście rodzinnym i pobliskich Goślicach. Początkowo kształcił się w gimnazjum gubernialnym w Płocku, a następnie w Warszawie, dokąd przenieśli się jego rodzice. Jako student medycyny Uniwersytetu Warszawskiego związał się z akademickim ruchem niepodległościowym. W 1893 roku został członkiem nowo założonej organizacji młodzieży akademickiej "Koło", skąd później przeszedł do Polskiej Partii Socjalistycznej. Będąc studentem V roku (1894) pełnił funkcję prezesa zarządu ogólnostudenckiej organizacji "Bratnia Pomoc" na UW. 17 kwietnia 1894 roku uczestniczył w manifestacji młodzieży narodowej (tzw. kilińszczyków) na Starym Mieście w Warszawie. Prawdopodobnie w obawie przed represjami za udział w rewolucji 1905 roku wyjechał do Brazylii.
Emigracja.
Zamieszkał w Kurytybie (głównym skupisku brazylijskiej Polonii), gdzie pracował jako ordynator miejskiego szpitala i profesor uniwersytetu. W Ameryce Południowej zasłynął jako lekarz i działacz polonijny. Uważano go za jednego z najzdolniejszych chirurgów w Paranie. Był też znany jako publicysta, zamieszczał w periodykach naukowych artykuły, głównie dotyczące chirurgii, będące wynikiem jego badań naukowych i praktyki lekarskiej. Był bardzo dobrze znany w środowisku tamtejszej Polonii, dzięki czemu został prezesem Centralnego Związku Polaków w Brazylii. W czasie I wojny światowej był prezesem, założonego w 1912 roku, Komitetu Obrony Narodowej (współpracującego z Komisją Skonfederowanych Stronnictw Niepodległościowych). Kossobudzki należał do grupy popierającej Legiony Józefa Piłsudskiego.
W 1918 roku Kossobudzki wspólnie z Julianem Szymańskim (profesorem okulistyki) rozpoczął kampanię przeciwko rządowemu projektowi dekretu o szkolnictwie. Projekt ten miał posiadać antypolski charakter. Obaj lekarze podczas trwania kampanii ogłosili m.in. list otwarty do Brazylijczyków.
Kossobudzki był prezesem Zjednoczenia Polskich Organizacji Niepodległościowych Ameryki Południowej, a w roku 1919 został prezesem nowo powstałego Związku Polskich Demokratów. 10 listopada 1928 roku odznaczony Krzyżem Oficerskim Orderu Odrodzenia Polski. W 1929 został współzałożycielem i prezesem Polsko-Brazylijskiej Partii Republikańskiej. Dzięki tej organizacji udało się wprowadzić do kongresu stanowego w Paranie dwóch deputowanych polskiego pochodzenia, stało się możliwe również objęcie wielu stanowisk w administracji przez przedstawicieli pochodzenia polsko-brazylijskiego. Kossobudzki miał wpływ na wiele spraw związanych z Polonią, dzięki przyjaźni z prezydentem stanu Parany Affonso Camargo.
Teatr i Publicystyka.
Szymon Kossobudzki zajmował wysokie stanowisko w parańskiej loży wolnomularskiej. Należał do współorganizatorów związku towarzystw oświatowych "Kultura". Zajmował się również rozwojem oświaty wśród ludności polskiego pochodzenia, stąd wiele szkół przybrało jego imię. Kossobudzkiego interesował także rozwój polskiego teatru w Brazylii. Przez pewien czas występował nawet na deskach Teatru Ludowego w Kurytybie i napisał jednoaktową sztukę z okazji rocznicy powstania listopadowego. Zamiłowanie do teatru zdradzała również jego żona Halina, założycielka Towarzystwa Kultury Teatralnej w Kurytybie.
Kossobudzki zajmował się także publicystyką, w latach 1912–1913 wydawał niepodległościowe pismo "Niwa", a od roku 1921 był właścicielem i redaktorem tygodnika "Świt". W drukarni "Świtu" wydał około 25 książek w języku ojczystym z różnych dziedzin życia, przeznaczonych głównie dla miejscowej Polonii. Był także redaktorem miesięcznika wydawanego w języku portugalskim "Echo da Polonia" (1925). Zajmował się również tłumaczeniem poematów brazylijskich na język polski, a w roku 1927 wydał tomik poezji własnych i przekładów "Tu i tam".
Życie prywatne.
Dwukrotnie żonaty. Pierwszy raz ożenił się z wdową Marią Rafaelą z Matuszewiczów Rożenową; po jej śmierci związał się z Haliną Czepikowską, z którą miał córkę Cecylię i dwóch synów: Szymona Lutego (1915–1987) i Adama Polana. Synowie zostali lekarzami, studiowali w Warszawie, ale opuścili ją na początku II wojny światowej.

</doc>
<doc id="435138" url="https://pl.wikipedia.org/wiki?curid=435138" title="MS DOS">
MS DOS



</doc>
<doc id="435142" url="https://pl.wikipedia.org/wiki?curid=435142" title="Andrea Pirlo">
Andrea Pirlo

Andrea Pirlo (ur. 19 maja 1979 we Flero) – włoski piłkarz i trener piłkarski, uważany za jednego z najlepszych pomocników w historii piłki nożnej.
Jako piłkarz występował na pozycji defensywnego pomocnika, jednak w początkowym stadium swojej kariery był ustawiony na pozycji ofensywnego pomocnika. W latach 2002–2015 występował w reprezentacji Włoch, z którą zdobył Mistrzostwo Świata 2006 i Wicemistrzostwo Europy 2012. Był znany ze swoich umiejętności technicznych, kreatywności, wizji gry, kontroli nad piłką czy precyzyjnie wykonywanych rzutów wolnych.
Kariera klubowa.
Brescia Calcio.
Ojciec piłkarza, właściciel dwóch hut, zapisał go wraz ze starszym bratem Ivanem do młodzieżowej szkółki zespołu Brescia Calcio, jednak jego starszy brat nie przejawiał takiego talentu co młodszy z braci – Andrea. W Serie A zadebiutował 21 maja 1995 r. w meczu z Regginą przegranym przez Brescię 0:2, a Andrea Pirlo w tym meczu niezbyt dobrze się spisał.
Inter Mediolan.
Wszystko się zmieniło w sezonie 1996/1997. Pirlo reprezentował barwy swojej drużyny już dość regularnie (17 razy), przy czym strzelił dwie bardzo piękne bramki. Rok później był już podstawowym piłkarzem kadry, którego umiejętności ciągle wzrastały. Zaowocowała to transferem do Interu Mediolan, lecz tam w ogóle się nie odnalazł. Duży wpływ na to miały decyzje władz klubu, które w ciągu dwunastu miesięcy zatrudniły aż czterech trenerów (byli nimi: Mircea Lucescu, Luciano Castellini, Roy Hodgson i Marcello Lippi). Wszystkie te niepożądane działania odbiły się również na Pirlo. Został wypożyczony do średniaka Serie A, Regginy. Tam, w ciągu jednego sezonu znów odzyskał wiarę w siebie, swoje umiejętności oraz instynkt strzelecki. Jak na pomocnika, którego zadaniem jest rozgrywanie piłki, sześć bramek w sezonie to bardzo dużo. Po pewnym czasie Inter ponownie sięgnął po Andreę, ponownie nie wykorzystując jego możliwości – zagrał tylko w czterech spotkaniach i ponownie został wypożyczony. Po swojego wychowanka zgłosiła się Brescia, pierwszy klub Pirlo. Wszyscy myśleli, że będzie to krok w tył, jednakże Andrea Pirlo udowodnił wszystkim, jak bardzo się mylili. Po bardzo dobrej grze w barwach Brescii pojawił się klub, chętny kupna Włocha. Była to oferta z Mediolanu, lecz już nie z Interu, bowiem Pirlo został zakupiony przez A.C. Milan.
AC Milan.
Jego debiut w ekipie Rossonerich nastąpił 20 września 2001 roku, w spotkaniu przeciwko BATE Borysów. Milan wygrał 2:0, a Andrea był jednym z najlepszych na boisku. To właśnie na San Siro jego talent wręcz eksplodował. Jego głównym zadaniem nie jest strzelanie bramek, tylko znakomite podania, świetne rozgrywanie piłki, bardzo dobrze bite rzuty wolne i perfekcja w wykonywaniu rzutów karnych. Według fachowców, Andrea Pirlo jest jednym z najlepszych defensywnych pomocników na świecie.
Od roku 2002 Andrea Pirlo wraz z Milanem wygrał aż sześć trofeów, a należą do nich: mistrzostwo Włoch (2003/2004), Puchar Włoch (2002/2003), Puchar Europy (2002/2003), Superpuchar Włoch (2004) oraz Superpuchar Europy (2003) i biorąc pod uwagę, że występuje w Milanie tylko 7 lat, wydaje się to być znakomitym osiągnięciem. W sezonie 2006/2007 po raz drugi w karierze wygrał z Milanem Ligę Mistrzów pokonując w finale Liverpool 2:1. 16 grudnia 2007 roku wraz ze swoją drużyną zdobył w Japonii Klubowe Mistrzostwo Świata. Po zakończeniu sezonu 2010/2011, Andrea nie przedłużył kontraktu z A.C. Milanem. Opuścił Rossonerich mając na swoim koncie 377 rozegranych spotkań w lidze, w których strzelił 44 bramki.
Juventus.
Po dekadzie gry w Milanie przeniósł się do Turynu, gdzie 24 maja 2011 podpisał trzyletni kontrakt z Juventusem. W maju 2014 roku podpisał nową 2-letnią umowę z Juventusem.
Wraz z zespołem „Starej Damy” wywalczył cztery tytuły mistrza Włoch – 2012, 2013, 2014 i 2015, Puchar Włoch w 2015 roku (pierwszy od 20-tu lat dla Juventusu), a także dwukrotnie Superpuchar Włoch w 2012 i 2013 roku. Oprócz tego wraz z Juve doszedł do finału Ligi Mistrzów w 2015 roku, który odbył się na Stadionie Olimpijskim w Berlinie (na tym samym stadionie Włosi zdobyli Mistrzostwo Świata w 2006 po rzutach karnych przeciwko Francji; jedną z jedenastek wykorzystał Pirlo). Klub z Turynu uległ jednak drużynie Barcelony 1-3 i nie zdobył po raz trzeci w historii trofeum. Dla Andrei był to czwarty finał Ligi Mistrzów w karierze (dwa wygrane – 2003, 2007 i dwa przegrane – 2005, 2015). Przed meczem ogłosił, że po spotkaniu z Barceloną odchodzi z Juventusu.
New York City.
6 lipca 2015 oficjalnie potwierdzono, że Andrea Pirlo podpisał kontrakt z klubem grającym w amerykańskiej lidze MLS – New York City. W zespole z Nowego Jorku Pirlo zadebiutował 26 lipca przeciwko Orlando City na Yankee Stadium. 8 października 2017 ogłosił zakończenie kariery piłkarskiej.
Kariera reprezentacyjna.
Andrea w reprezentacji Włoch przechodził każdy szczebel. W roku 1994 zadebiutował w U-15, a przez następne dwanaście miesięcy „awansował” już do kadry U-18. Gdy miał dokładnie 19 lat został wstawiony do mistrzowskiej drużyny U-21, która w roku 2000 święciła triumfy. Dwa lata później (9 lipca 2002) zadebiutował w pierwszej reprezentacji, w spotkaniu przeciwko Azerbejdżanowi. Był członkiem ekipy Włoch, która zdobyła Mistrzostwo Świata 2006 oraz wicemistrzostwo Europy 2012. 16 czerwca 2013 podczas Pucharu Konfederacji w Brazylii przeciwko Meksykowi rozegrał 100. mecz w karierze reprezentacyjnej.
Kariera trenerska.
30 lipca 2020 roku został ogłoszony trenerem Juventusu do lat 23. Jednak Pirlo nie poprowadził tej ekipy ani razu. 8 sierpnia 2020 roku po zwolnieniu Maurizio Sarriego został zatrudniony jako pierwszy trener Juventusu Turyn. We wrześniu tego samego roku otrzymał licencję trenerską UEFA Pro. 28 maja 2021 roku został zwolniony z funkcji trenera Juventusu Turyn. W trakcie sezonu z klubem zdobył Superpuchar Włoch i Puchar Włoch.
12 czerwca 2022 ogłoszono, że zostanie trenerem tureckiego klubu Fatih Karagümrük.
Życie prywatne.
Jego idolem jest Roberto Baggio. Andrea ma starszego o 3 lata brata Ivana i o 10 lat młodszą siostrę Silvię. Ze swoją żoną Deborah mają dwójkę dzieci: syna Niccolò urodzonego 1 czerwca 2003 i córkę Angelę urodzoną 17 listopada 2006. W 2014 roku para się rozstała W 2014 roku wydał autobiografię zatytułowaną „Myślę, więc gram”.
Andrea Pirlo nie lądował na okładkach gazet z powodów prywatnych, co nie zmienia faktu, że jego życie pozasportowe również jest ciekawe. Rodzinna firma Elg Steel została założona przez jego ojca w latach 80. XX wieku i prosperuje dobrze do dzisiaj. Andrea posiada akcje firmy i po zakończeniu sportowej kariery ponownie zaangażował się w rodzinny biznes. Pirlo to również wielbiciel wina – jest właścicielem winnicy Pratum Coller nieopodal rodzinnej Brescii, która zgodnie z danymi na 2019 rok, wytwarza od 25–30 tys. butelek wina rocznie.
Najstarszy z synów Pirlo – Niccolò – stara się iść w ślady taty. Karierę na poważnie zaczął w Juventusie, gdzie gra od 2018 roku, ale jego talent został dostrzeżony też przez inne zespoły, starania aby go pozyskać czyniło m.in. PSG. Młody pomocnik ciągle czeka na debiut w pierwszym zespole Juve.
Sukcesy.
Zawodnik.
Brescia
 A.C. Milan
Juventus
Reprezentacyjne
Trener.
Juventus

</doc>
<doc id="435143" url="https://pl.wikipedia.org/wiki?curid=435143" title="Dąbie (Kraków)">
Dąbie (Kraków)

Dąbie – obszar Krakowa wchodzący w skład Dzielnicy II Grzegórzki. Jedna ze starszych części Krakowa, oficjalnie przyłączona do miasta dopiero w 1911 roku. Na osiedlu dominuje zabudowa mieszkalna (podłużne czteropiętrowe oraz dziesięciopiętrowe bloki).
Lokalizacja.
Dąbie usytuowane jest wzdłuż Alei Pokoju. Od zachodu ogranicza je nasyp kolejowy, stanowiąc granicę z Grzegórzkami. Od wschodu Dąbie ograniczone jest przez Park Lotników Polskich, od południa koniec Dąbia wyznacza rzeka Wisła, a północną granicę stanowi Aleja Jana Pawła II, gdzie sąsiaduje z Rakowicami, będącymi częścią Dzielnicy III Prądnik Czerwony.
Historia.
Dąbie wzmiankowane było po raz pierwszy już w roku 1254, jako "Dambe", własność klasztoru norbertanek, w tym samym roku Bolesław Wstydliwy przyznał wsi immunitet sądowy i ekonomiczny. W 1348 roku Kazimierz Wielki nadał Dąbie wraz z oboma brzegami Wisły klasztorowi cystersów w Mogile. Jednak już w 1389 miasto Kraków odkupiło Dąbie, za znaczną wówczas kwotę 400 grzywien. W latach 1465–1471 i 1476–1494 właścicielem Dąbia był rajca krakowski J. Wierzynek (w tym okresie stał tu młyn, folwark i karczmy), w 1. połowie XVI wieku dzierżawili je Jan i Piotr Morsztynowie. Wieś będąca własnością Krakowa położona była w drugiej połowie XVI wieku w powiecie proszowskim województwa krakowskiego. W 1551 miasto urządziło na Dąbiu dwie nowe sadzawki i ogród. W XVII wieku na Dąbiu funkcjonowały również: cegielnia, tartak, liczne stawy rybne oraz browar miejski. W 1880 roku na Dąbiu znajduje się szkółka miejska drzew i krzewów ozdobnych hodowanych na cele upiększania miasta Krakowa. W 1890 roku na Dąbiu było już 101 domów, a zamieszkiwało je 737 mieszkańców, w tym czasie powstała tam również jednoklasowa szkoła ludowa.
Według austriackiego spisu ludności z 1900 w 119 budynkach w Dąbiu na obszarze 340 hektarów mieszkało 1499 osób, z czego 1453 (97%) było katolikami, 31 (2,1%) wyznawcami judaizmu, 1 (0,1%) grekokatolikiem, a 14 (0,9%) innej religii lub wyznania, 1163 (77,6%) było polsko-, 245 (16,3%) niemiecko-, a 77 (5,1%) innojęzycznymi.
W roku 1911 oficjalnie przyłączono Dąbie do Krakowa (liczyło wówczas 1600 mieszkańców). W 1931 przy ulicy Fabrycznej powstały zakłady Państwowej Wytwórni Wódek. Pod koniec niemieckiej okupacji, 15 stycznia 1945, Niemcy dokonali egzekucji 79 osób (1 osoba ocalała). W 1961 wybudowano na Wiśle stopień wodny Dąbie, a kilka lat później na Dąbiu zaczęto budować pierwsze bloki mieszkalne. W 1983 została na Dąbiu erygowana parafia rzymskokatolicka pw. św. Stanisława BM.

</doc>
<doc id="435146" url="https://pl.wikipedia.org/wiki?curid=435146" title="Rakowice (Kraków)">
Rakowice (Kraków)

Rakowice – obszar Krakowa wchodzący w skład Dzielnicy III Prądnik Czerwony oraz Dzielnicy XIV Czyżyny, dawna wieś. Obecnie teren ten jest intensywnie zurbanizowany, z niewielką ilością terenów zielonych. W zabudowie dominują bloki i domki jednorodzinne.
Obszar Rakowic jest często mylony z okolicami Cmentarza Rakowickiego i ulicy Rakowickiej – dawnej drogi Rakowickiej wiodącej z Krakowa do cmentarza miejskiego i dalej do odległych o 2 km Rakowic.
Historia.
Pierwsze informacje o wsi Rakowice pochodzą z roku 1244. Jej nazwa pochodzi od imienia lub przezwiska Rak lub Rac (Racz), które nosił człowiek, który był założycielem lub właścicielem wsi. Od XIII wieku do końca I Rzeczypospolitej była wsią królewską należącą do wielkorządców. W XV wieku we wsi powstał folwark, dwór królewski oraz młyn zwany Rakowickim. Wieś uległa zniszczeniu podczas walk o tron Rzeczypospolitej pomiędzy zwolennikami księcia Zygmunta Wazy a arcyksięcia Maksymiliana Habsburga w 1587 r., a następnie podczas potopu szwedzkiego. W wyniku III rozbioru w 1795 r. wieś trafiła we władanie habsburskie, w 1807 r. – została przyłączona do Księstwa Warszawskiego, w 1815 r. – do Rzeczypospolitej Krakowskiej, a w 1846 r. – wraz z Rzeczpospolitą Krakowską do Cesarstwa Austrii.
Według austriackiego spisu ludności z 1900 w 50 budynkach w Rakowicach na obszarze 245 hektarów mieszkało 1014 osób, z czego 990 (97,6%) było katolikami, 23 (2,3%) wyznawcami judaizmu, a 1 (0,1%) grekokatolikiem, 525 (51,8%) było polsko-, 467 (46,1%) niemiecko-, 2 (0,2%) rusko-, a 11 (1,1%) innojęzycznymi. Do czasu wybudowania kaplicy, a potem kościoła przez pijarów wieś Rakowice była przyporządkowana jako parafia do kościoła św. Mikołaja przy ul. Mikołaja Kopernika.
W 1892 r. na terenie Rakowic, na zapleczu fortu 15 „Pszorna”, wybudowano koszary ułańskie, w których stacjonowały oddziały 3. Galicyjskiego Pułku Ułanów Arcyksięcia Karola, a potem – po wyzwoleniu Krakowa spod władzy zaborczej – oddziały 8. Pułku Ułanów Księcia Józefa Poniatowskiego. Na początku XX wieku na terenie dawnego folwarku wybudowano klasztor pijarów z zakładem wychowawczo-naukowym dla chłopców (od roku szkolnego 1990/91 szkoła jest koedukacyjna; obecnie nosi nazwę: Liceum Ogólnokształcące Zakonu Pijarów im. ks. Stanisława Konarskiego) oraz kościół Najświętszego Imienia Maryi w Krakowie. W 1912 r. na terenie Rakowic wybudowano lotnisko, które było systematycznie rozbudowywane najpierw tylko w Rakowicach, a następnie pod koniec lat 20. XX wieku w kierunku innych podkrakowskich wsi – Czyżyn i Bieńczyc (lotnisko Kraków-Rakowice-Czyżyny). Lotnisko w Rakowicach było nazywane „kolebką polskiego lotnictwa“, gdyż zostało wyzwolone przez oddziały polskie w dniu wyzwolenia Krakowa 31 października 1918 r. jako pierwsze polskie lotnisko. Lotnisko było rozbudowywane przez cały okres II Rzeczypospolitej – początkowo tylko część wojskowa, a potem także: część cywilna do prowadzenia komunikacji lotniczej oraz sportowa zarządzana przez Aeroklub Krakowski. Kontynuację rozbudowy prowadzili także okupanci niemieccy w latach 1939–1945. Po II wojnie światowej lotnisko było najpierw odbudowane, ale potem – wraz z postępującą zabudową terenów Nowej Huty – stopniowo wygaszane. Jednostki wojskowe i lotnictwo cywilne przeniesiono do Balic, a lotnictwo sportowe – do Pobiednika Wielkiego. W 1964 r. jako ostatnie lotnisko Rakowice opuściło lotnictwo sanitarne. Obecnie na tym terenie funkcjonuje Muzeum Lotnictwa Polskiego oraz lądowisko Kraków-Czyżyny. Część przedwojennych budynków używanych przez kadrę 2 Pułku Lotniczego wciąż istnieje i w większości znajdują się na terenie wojskowym jednostki przy ul. Ułanów. Obecnie mieści się tam 6 Batalion Dowodzenia im. gen. broni Józefa Kuropieski. 
W 1923 r. na terenie przysiółka Rakowic – Wieczystej – wybudowano młyny oraz pierwszą w Polsce łuszczarnię ryżu, która była w stanie zaspokoić potrzeby całego kraju. Zakłady został zniszczony w pożarze w 1928 r., ale wkrótce potem – odbudowane, choć już tylko jako młyn i kaszarnia. Po II wojnie światowej obiekt funkcjonował jako Polskie Zakłady Zbożowe w Krakowie. W okresie od 1899 r. do czasów powojennych w Rakowicach znajdowała się słynna szkółka drzew owocowych i ozdobnych oraz uprawa nasion kwiatowych firmy ogrodniczej Ludwika Freegego. 
W okresie międzywojennym na terenie Rakowic rozwinęła się zabudowa willowa, a po II wojnie światowej nastąpiła urbanizacja tego terenu. Rakowice zostały przyłączone do Krakowa w 1941 r. jako XLIII dzielnica katastralna Krakowa. W kolejnych podziałach administracyjnych Rakowice były przyłączane do większych dzielnic: w 1954 r. stały się częścią dzielnicy Grzegórzki, w 1973 r. – częścią dzielnicy Śródmieście, a w 1991 r. – częścią Dzielnicy III Miasta Krakowa, nazywaną od 2006 r. Dzielnicą III Prądnik Czerwony. W trakcie tych zmian administracyjnych Rakowice utraciły część swoich dawnych terenów leżących na wschód od terenów szkolnych i wojskowych przy ul. Ułanów i Akacjowej, które niegdyś sięgały po obecną ul. Izydora Stella-Sawickiego i obejmowały pół lotniska z terenami Muzeum Lotnictwa Polskiego.
W okresie powojennym nastąpiła intensywna zabudowa osiedlami z wielkiej płyty dwóch przysiółków Rakowic – Ugorka i Wieczystej. Na początku lat 60. XX w. zrealizowano osiedle Wieczysta. Na początku budując 6 bloków przy ul. Jana Marchewczyka (obecnie jest to ul. Tadeusza Kantora), na następnie budując kolejne bloki wzdłuż al. Planu 6-Letniego (obecnie: al. Jana Pawła II) po Dom Handlowy „Hermes”. Na północ od Wieczystej swoją inwestycję prowadziła Spółdzielnia Mieszkaniowa „Wspólnota” na osiedlu Ugorek, która nawiązywała urbanistycznie do osiedla Wieczystej. 
Przez teren Rakowic przebiegają dwie ważne linie komunikacyjne na linii wschód – zachód: na południu Rakowic przez al. Jana Pawła II łączące centrum Krakowa z Nową Hutą drogowo i liniami tramwajowymi oraz na północy Rakowic al. gen. Tadeusza Bora-Komorowskiego – fragmentem Drogi Krajowej 79 łączące Prądnik Biały z Mistrzejowicami i Bieńczycami. 

</doc>
<doc id="435149" url="https://pl.wikipedia.org/wiki?curid=435149" title="Czarna Wieś (Kraków)">
Czarna Wieś (Kraków)

Czarna Wieś – obszar Krakowa wchodzący w skład Dzielnicy V Krowodrza. Dawna wieś położona ok. 2 km na zachód od Krakowa. W 1909 roku przyłączona do Krakowa jako XIV dzielnica katastralna.
Wieś położona w drugiej połowie XVI wieku w powiecie proszowickim województwa krakowskiego, należała do wielkorządów krakowskich. 
Historia.
Czarna Wieś była wzmiankowana po raz pierwszy jako własność królewska w 1358, lokowana na prawie niemieckim. W 1581 zmieniła przynależność parafialną przechodząc z krakowskiego kościoła św. Szczepana do kościoła na Zwierzyńcu. W 1673 włączona została do jurydyki Garbary, podlegającej Krakowowi.
Przez teren wsi przechodziły wały umocnień z czasów kościuszkowskich, a następnie austriackich z połowy XIX w. W latach 1887–1888, wybudowano na nich obwodową linię kolejową. Na gruntach Czarnej Wsi powstały do dziś istniejące parki: w 1885 – Park Krakowski (założony przez Stanisława Rehmana), w latach 1888–1889 – na terenie po wystawie rolno-przemysłowej Park im. Henryka Jordana w Krakowie.
Według austriackiego spisu ludności z 1900 w 112 budynkach w Czarnej Wsi mieszkało 2997 osób, z czego 2867 (95,7%) było katolikami, 100 (3,3%) wyznawcami judaizmu, 12 (0,4%) grekokatolikami, a 18 (0,6%) innej religii lub wyznania, 2843 (94,9%) było polsko-, a 30 (1%) niemieckojęzycznymi.
Czarna Wieś została włączona do Krakowa w 1910 jako XIV dzielnica katastralna.
W okresie międzywojennym na terenie Czarnej Wsi wybudowano szereg monumentalnych gmachów: Szkoły Przemysłowej, w latach 1923–1935 głównego budynku Akademii Górniczo-Hutniczej, w latach 1926–28 Seminarium Śląskiego, w latach 1931–1939 Biblioteki Jagiellońskiej, w latach 1934-1939 Muzeum Narodowego.
Przysiółkiem Czarnej Wsi od XIV wieku były Kawiory, włączone wraz z nią do Krakowa do XIV dzielnicy katastralnej.

</doc>
<doc id="435150" url="https://pl.wikipedia.org/wiki?curid=435150" title="Mydlniki">
Mydlniki

Mydlniki – obszar Krakowa wchodzący w skład Dzielnicy VI Bronowice, dawniej wieś służebna. Przyłączona do Krakowa 1 stycznia 1973. 
Najstarsze informacje o wsi Mydlniki pochodzą z 1226 roku. Wtedy miejscowa osada została nazwana de Midlnik. W kolejnych dokumentach nazwa wsi jest zapisywana jako Midlnyky, Medlnyki, Midlniki. Prawdopodobnie nazwa pochodzi od ludzi zajmujących się wytwarzaniem mydła.
Infrastruktura.
Od kilku lat na tym obszarze powstają nowe osiedla. Głównie są to niskie bloki mieszkalne. Na terenie Mydlnik znajdują się:
Od 1951 w Mydlnikach istnieje katolicka Parafia Matki Bożej Nieustającej Pomocy.
Komunikacja.
Transport publiczny opiera się na liniach autobusowych obsługiwanych przez MPK S.A. w Krakowie. Docierają tutaj bezpośrednio autobusy linii miejskich nr 139 i 601 oraz linii aglomeracyjnych nr 218, 228 i 918.
W Mydlnikach znajduje się stacja kolejowa „Kraków Mydlniki” oraz przystanek kolejowy „Kraków Mydlniki Wapiennik”. Stacje obsługują lokalny ruch na odcinku Katowice – Kraków.
Rozwój kolei aglomeracyjnej.
W 2006 roku uruchomiono połączenie kolejowe do lotniska w Balicach, jednakże mocno wyeksploatowane torowisko, używane przez pociągi dowożące paliwo do lotniska oraz w celach wojskowych, a także brak infrastruktury przystankowej uniemożliwiały korzystanie z pociągu mieszkańcom Mydlnik.
W lutym 2014 roku rozpoczęła się przebudowa linii kolejowej do lotniska w Balicach. W ramach inwestycji na terenie Mydlnik powstały dwa przystanki kolejowe:
Krajobraz Mydlnik ulega znacznej zmianie. Jednotorowa nitka zostaje zastąpiona dwoma torami oraz zelektryfikowana, co umożliwia kursowanie nowoczesnych pociągów. Stary przejazd kolejowy przez ul. Balicką zostaje zastąpiony wiaduktem kolejowym, obok którego znajduje się przystanek kolejowy Kraków Młynówka oraz miejsca parkingowe. Podobnie przebudowane i zabezpieczone zostały przecięcia torów z traktem Młynówka Królewska i ulicami Zygmunta Starego oraz ul. Zakliki.
Mimo opóźnień na końcowym etapie przebudowy linii kolejowej, pociąg do Balic ostatecznie wznawia swoje kursowanie 28 września 2015 roku. Od tego momentu, nowoczesne składy należące do Kolei Małopolskich kursują co 30 min na trasie z Wieliczki do Portu Lotniczego w Balicach. Docelowo pociągi mają kursować co 15 minut, po modernizacji linii kolejowej Kraków-Katowice.
Edukacja.
Dzieci uczęszczają głównie do Szkoły Podstawowej nr 138, mieszczącej się w centrum Mydlnik, przy ul. Wierzyńskiego 3. W pobliżu nie ma gimnazjum i liceum, dlatego młodzież korzysta ze szkół znajdujących się na sąsiednich obszarach.

</doc>
<doc id="435151" url="https://pl.wikipedia.org/wiki?curid=435151" title="Agnieszka Grochowska">
Agnieszka Grochowska

Agnieszka Grochowska-Gajewska (ur. 31 grudnia 1979 w Warszawie) – polska aktorka teatralna i filmowa, laureatka nagrody na Festiwalu Filmowym w Gdyni za drugoplanową rolę kobiecą w filmie "" i za pierwszoplanową rolę kobiecą w filmie "Obce niebo", a także Orła za główną rolę kobiecą w filmie "Bez wstydu".
Życiorys.
Urodziła się w 1979 w Warszawie. Jest córką dziennikarza i ekonomistki, ma starszą o dwa lata siostrę. W okresie szkoły podstawowej uczęszczała do ogniska aktorskiego działającego przy warszawskim Teatrze Ochota prowadzonym przez Halinę i Jana Machulskich. W 2002 roku ukończyła studia na Wydziale Aktorskim Akademii Teatralnej w Warszawie. Od 2003 roku jest aktorką Teatru Studio w Warszawie.
W pierwszej dekadzie lat 2000. uważana była za jedną z najzdolniejszych aktorek młodego pokolenia. Zadebiutowała w 2001 roku w sztuce Teatru Telewizji "Beatryks Cenci", gdzie wcieliła się w tytułową postać. Po ukończeniu studiów wystąpiła w serialu telewizyjnym "Zaginiona", w którym wcieliła się w postać Uli Tokarskiej, która upozorowała własne zaginięcie. Następnie otrzymała angaż w Teatrze Studio w Warszawie, na którego scenie grała w spektaklach w reżyserii Zbigniewa Brzozy, m.in. w "Mewie" u boku Krystyny Jandy oraz w "Amadeuszu", gdzie partnerowała Zbigniewowi Zapasiewiczowi. Za rolę w tych sztukach otrzymała nominację nagrody Feliksa za najciekawszy debiut teatralny sezonu.
Przed kamerą zadebiutowała w 2002 roku, w filmie "AlaRm", w reżyserii swojego przyszłego męża, Dariusza Gajewskiego. Z Gajewskim rok później zrealizowała dramat "Warszawa", w którym wcieliła się w postać naiwnej Klary. Następnie wcieliła się w główną postać w polsko-szwedzkim filmie "Podróż Niny" (2004). W tym samym roku wystąpiła w niemieckim obrazie "Unterwegs". Przełomem w jej karierze aktorskiej okazała się postać Tani w filmie Magdaleny Piekorz "Pręgi". Za rolę w tym obrazie została nominowana do Polskiej Nagrody Filmowej oraz do Europejskiej Nagrody Filmowej w kategorii plebiscytu widzów dla najlepszej aktorki europejskiej. Została również po raz pierwszy nominowana do nagrody im. Zbyszka Cybulskiego.
W 2006 wystąpiła u boku Borysa Szyca w filmie "Południe-Północ", za który otrzymała drugą nominację do nagrody im. Zbyszka Cybulskiego. W tym samym roku wystąpiła w komedii romantycznej "Tylko mnie kochaj", w którym zagrała u boku Macieja Zakościelnego i Agnieszki Dygant, oraz w adaptacji powieści Janusza Leona Wiśniewskiego "Samotność w sieci" w reżyserii Witolda Adamka, w którym zagrała drugoplanową rolę Natalii. Następnie wystąpiła jako zmęczona małżeńską rutyną Ola w filmie "Hania" w reżyserii Janusza Kamińskiego. Zagrała także Dorotę, asystentkę w Kancelarii Prezesa Rady Ministrów w serialu politycznym Agnieszki Holland "Ekipa". Użyczyła również głosu w polskiej wersji językowej filmu studia Pixar "Ratatuj". W 2007 otrzymała nagrodę „Shooting Stars” dla najbardziej obiecującej aktorki, przyznaną podczas Międzynarodowego Festiwalu Filmowego w Berlinie.
W 2008 roku zagrała pierwszoplanową rolę w produkcji amerykańsko-polskiej "Mała wielka miłość", w którym partnerował jej Joshua Leonard. Następnie rozpoczęła pracę na planie filmu "Upperdog" (2009), w którym wcieliła się w postać Marii, Polki, która postanawia połączyć rozdzielone przed laty rodzeństwo. Za rolę w tym filmie otrzymała w 2010 roku nagrodę Amanda dla najlepszej aktorki pierwszoplanowej oraz została nominowana do nagrody Kanon, przyznawanej podczas Międzynarodowego Festiwalu Filmowego Kosmorama w Trondheim. W 2010 roku wystąpiła również w filmie Jana Jakuba Kolskiego "Wenecja" oraz w pierwszym tryptyku Macieja Ślesickiego "", za którego otrzymała Złotego Lwa za drugoplanową rolę kobiecą podczas Festiwalu Polskich Filmów Fabularnych w Gdyni. W 2010 roku wystąpiła również w filmie koprodukcji belgijsko-polskiej "Stepy" w reżyserii Vanji d’ Alcantary. Grochowska wcieliła się w postać Niny, żony polskiego oficera, która zostaje zesłana wraz ze swoim maleńkim dzieckiem w głąb stepów Azji Centralnej, do pracy w sowchozie. Gdy dziecko zaczyna chorować, zdesperowana matka ucieka w poszukiwaniu lekarstwa. Za tę rolę otrzymała nagrodę dla najlepszej aktorki na Festiwalu Filmów w Ostendzie w 2011 roku. Obraz został również zakwalifikowany do konkursu głównego 63. Międzynarodowego Festiwalu Filmowego w Locarno, a sama Grochowska otrzymała pozytywne recenzje, m.in. w amerykańskim "The Hollywood Reporter".
W styczniu 2012 roku odbyła się polska premiera filmu Agnieszki Holland "W ciemności", w którym Grochowska zagrała jedną z głównych ról. Obraz został nominowany do Oscara za najlepszy film nieanglojęzyczny podczas 84. ceremonii wręczenia Oscarów, a Grochowska była nominowana do Polskich Nagród Filmowych za najlepszą główną rolę kobiecą. Następnie wcieliła się w postać Danuty Wałęsy w filmie Andrzeja Wajdy "Wałęsa. Człowiek z nadziei" (2012).
11 kwietnia 2014 została odznaczona brązowym medalem „Zasłużony Kulturze Gloria Artis”.
Życie prywatne.
Od lipca 2004 jest żoną reżysera Dariusza Gajewskiego. W 2012 urodził się ich pierwszy syn – Władysław, a w 2016 drugi – Henryk.

</doc>
<doc id="435152" url="https://pl.wikipedia.org/wiki?curid=435152" title="Tajna Armia Polska">
Tajna Armia Polska

Tajna Armia Polska (TAP) – polska organizacja konspiracyjna działająca w latach 1939-1940.
Geneza.
TAP utworzona została 9 listopada 1939 przez połączenie dwóch grup konspiracyjnych: Jana Dangla i Jana Włodarkiewicza. Organizacja kierowana przez Jana Dangla działała w Warszawie i liczyła ok. 300 członków, wywodzących się głównie ze środowiska studentów Szkoły Głównej Handlowej. Organizacja założona przez Jana Włodarkiewicza, przy współpracy m.in. z Witoldem Pileckim, grupowała głównie wojskowych (w tym wielu oficerów zawodowych) oraz działaczy społecznych związanych z chrześcijaństwem.
W połowie listopada założyciele nowej organizacji, dla której przyjęto nazwę Tajna Armia Polska, złożyli przysięgę na ręce ks. Jana Ziei według uzgodnionego wcześniej wspólnego tekstu oraz wybrali pierwsze władze:
Struktura organizacyjna.
Szybki rozwój organizacyjny sprawił, że w lutym 1940 struktura TAP przedstawiała się następująco:
Komenda.
Komendant
Adiutanci
Sekretariat
Sztab Główny
Struktura terenowa (sierpień 1940).
Stany liczebne według raportów organizacyjnych (sierpień 1940)
Łącznie w połowie 1940 TAP liczyła prawdopodobnie ok. 19 000 członków, w tym co najmniej 129 oficerów i podchorążych oraz 323 podoficerów, zorganizowanych, zgodnie z wojskowym charakterem organizacji, w plutony, kompanie i bataliony.
Założenia ideowo-polityczne.
TAP była organizacją o charakterze przede wszystkim wojskowym. O jej obliczu ideowym decydowało odwoływanie się do chrześcijaństwa i idei narodowej. Pod względem politycznym deklarowała lojalność wobec rządu na uchodźstwie, nie uznając jednocześnie mandatu gen. Karaszewicza-Tokarzewskiego do reprezentowania tego rządu. Należała do Centralnego Komitetu Organizacji Niepodległościowych kierowanego przez Ryszarda Świętochowskiego, a następnie do Komitetu Porozumiewawczego Organizacji Niepodległościowych.
Już na początku działalności TAP zdecydowano o konieczności utworzenia organizacji będącej jej ideowo-polityczną nadbudową. Organizacja ta ukonstytuowała się ostatecznie w końcu pierwszego kwartału 1940 i nosiła nazwę "Znak".
Działalność.
Od początku istnienia TAP w centrum zainteresowania jej komendanta znajdował się wywiad. Sieć wywiadowcza, zorganizowana przez Stanisława Romana Dangla a rozbudowana przez Tadeusza Dobrowolskiego, zajmowała się przede wszystkim obserwacją szlaków komunikacyjnych, zbieraniem informacji o produkcji przemysłowej na rzecz wojska, gromadzeniem wiadomości o działaniach represyjnych okupanta oraz o nastrojach społeczeństwa polskiego. Do jej zadań należało także tworzenie kartoteki osób współpracujących z okupantem. Przy jego realizacji niezwykle pomocna okazała się siatka wywiadowcza zorganizowana wśród granatowych policjantów.
Do zadań komórki kontrwywiadu należała obserwacja kadry kierowniczej, nadzorowanie bezpieczeństwa miejsc spotkań, punktów kontaktowych i skrzynek (w tym wykonywanie skrytek) oraz obserwowanie działalności innych organizacji konspiracyjnych.
Duże osiągnięcia miała komórka legalizacji. Dzięki współpracy z różnymi instytucjami (Zarząd Miejski w Warszawie, Zakład Ubezpieczeń Społecznych, Biuro Ewidencji Ludności i in.) mogła produkować fałszywe dowody tożsamości, dokumenty zatrudnienia i inne, niezbędne w pracy konspiracyjnej. Komórka ta dostarczała również dokumenty ułatwiające podróż do granicy, przeznaczone dla osób, które zdecydowały się na dotarcie do wojska polskiego we Francji. TAP zorganizował przerzut na Węgry ok. kilkudziesięciu takich osób.
Rozpoczęto również tworzenie oddziałów dywersyjnych. Pierwszy taki oddział zorganizowano w Okręgu Lublin. Został on uzbrojony, przeszkolony i jesienią 1940 osiągnął gotowość do prowadzenia działań sabotażowo-dywersyjnych.
W sierpniu 1940, po aresztowaniu ppłk. Władysława Surmackiego i dr. Władysława Deringa, odbyła się odprawa ścisłego kierownictwa TAP, na której pojawił się pomysł, by ktoś przedostał się do obozu w Oświęcimiu i zbadał możliwość odbicia bądź zorganizowania ucieczki aresztowanych. Do misji tej zgłosił się na ochotnika Witold Pilecki. Zrealizował on swój zamiar 19 września 1940, kiedy pozwolił się aresztować w mieszkaniu przeszukiwanym przy okazji ulicznej łapanki. W obozie nawiązał kontakt z więzionymi tam członkami TAP: Władysławem Surmackim, Władysławem Deringiem, Janem Danglem, Stanisławem Maringe i innymi. Założyli oni organizację konspiracyjną, Związek Organizacji Wojskowej, który utrzymywał kontakt z Warszawą.
Wydawnictwa.
TAP i "Znak" posiadały wspólną komórkę wydawniczą, którą kierował Jerzy Wesołowski. Funkcję kierowniczki kolportażu pełniła Maria Poniatowska (ps. "Ewa"). Od początku grudnia 1939 wydawano komunikaty radiowe, natomiast od sierpnia 1940 ukazywało się przeznaczone dla żołnierzy TAP pismo "Biuletyn Żołnierski". Do osób cywilnych związanych z TAP skierowany był z kolei dwutygodnik "Znak Ziemi".
Dalsze losy.
Po klęsce działalności CKON i KPON Tajna Armia Polska przystąpiła wiosną 1940 r. do negocjacji w sprawie utworzenia wspólnej organizacji jednoczącej działania współpracujących dotąd grup konspiracyjnych o zbliżonym obliczu ideowym. Powstała ona 28 września 1940 r. pod nazwą Konfederacja Narodu. Jednym z inicjatorów jej utworzenia był kierujący TAP Jan Włodarkiewicz.
W styczniu 1941 r. Wojskowe Oddziały Skonfederowane KN zostały wydzielone w odrębny pion wojskowy, który otrzymał nazwę Konfederacji Zbrojnej. Członkowie TAP zasilili szeregi KZ, a Jan Włodarkiewicz stanął na jej czele. We wrześniu 1941 Konfederacja Zbrojna scaliła się ze Związkiem Walki Zbrojnej. Wielu byłych członków TAP przeszło do pracy w "Wachlarzu", którego Włodarkiewicz został komendantem.

</doc>
<doc id="435155" url="https://pl.wikipedia.org/wiki?curid=435155" title="Soboniowice">
Soboniowice

Soboniowice – obszar Krakowa wchodzący w skład Dzielnicy X Swoszowice.
Historia.
Soboniowice do XVIII w. były podzielone na dwie wsie: Soboniowice w części południowej i Strzałkowice – w północnej. Obydwie podlegały parafii w Kosocicach.
W 1418 r. na terenie Strzałkowic znajdował się młyn. W XVII w. rodzina Michałowskich posiadała majątki w obu wsiach. Część Soboniowic należała do Lenczowskich, a później do Janowskich. W XVIII w. we wsi powstał zespół dworski, a zachowany do dziś dwór pochodzi z 1850 r., przebudowany w XX w., zaś spichlerz z I poł. XIX w. Natomiast Strzałkowice do XVIII w., czyli do czasu włączenia ich do Soboniowic, należały do wicekustoszy krakowskich.
Według Słownika geograficznego Królestwa Polskiego i innych krajów słowiańskich z 1880 r.:
Soboniowice włączono do Krakowa 1 stycznia 1973 jako część dzielnicy administracyjnej Podgórze.
Obiekty.
Na terenie osiedla znajduje się Kaplica NMP Częstochowskiej, należąca do parafii św. Marii Magdaleny w Krakowie-Kosocicach, a także liczne przydrożne kapliczki.
Funkcjonuje tu Osiedlowy Klub Kultury Soboniowice z dwoma oświetlanymi boiskami wielofunkcyjnymi.

</doc>
<doc id="435157" url="https://pl.wikipedia.org/wiki?curid=435157" title="Wyźnica">
Wyźnica



</doc>
<doc id="435159" url="https://pl.wikipedia.org/wiki?curid=435159" title="Jan Chojeński">
Jan Chojeński

Jan Chojeński herbu Abdank (ur. 17 marca 1486 w Golejówku koło Sieradza, zm. 11 marca 1538 w Piotrkowie) – biskup rzymskokatolicki, sekretarz króla Zygmunta I Starego, senator I Rzeczypospolitej.
Kanclerz wielki koronny, doktor obojga praw uniwersytetu w Sienie, biskup przemyski od 1531, biskup płocki od 1535, a od 1537 biskup krakowski, archidiakon krakowski, prepozyt kapituły katedralnej poznańskiej w latach 1526–1535,
sekretarz wielki koronny od 1526 roku, sekretarz królewski Zygmunta I Starego, posiadał przywilej kreacji notarialnej.
Zaufany urzędnik króla Zygmunta I Starego i królowej Bony, których kilkakrotnie reprezentował w układach o koronę węgierską. Był posłem Zygmunta I Starego na sejmik województwa krakowskiego w Proszowicach.
Bronił przywilejów kościoła przed ruchem egzekucyjnym. Nie dopuścił do ograniczenia prerogatyw Stolicy Apostolskiej w stosunku do spraw polskich. Skupiał wokół siebie elitę umysłową kraju, wspierał najwybitniejszych przedstawicieli humanizmu. Ufundował stypendium dla Marcina Kromera, na studia do Padwy wysłał późniejszego lekarza i profesora medycyny Józefa Strusia; na swój dwór przyjął Stanisława Hozjusza. Na sejmie piotrkowskim, 1538, który zajął się ograniczaniem praw gospodarczych Żydów, wygłosił mowę, domagając się wypędzenia Żydów z Polski. Następnego dnia już nie żył. To stało się podstawą do snucia podejrzeń, że został otruty.
Pochowany został za ołtarzem głównym w katedrze wawelskiej. Obecnie płyta nagrobna biskupa znajduje się w kaplicy króla Jana Olbrachta pw. Bożego Ciała.

</doc>
<doc id="435160" url="https://pl.wikipedia.org/wiki?curid=435160" title="Nel Rawlison">
Nel Rawlison

Nel Rawlison, właśc. Nelly Rawlison – postać fikcyjna, pierwszoplanowa (obok Stasia Tarkowskiego) bohaterka powieści "W pustyni i w puszczy" Henryka Sienkiewicza i jej filmowych adaptacji, zielonooka Angielka. Jej matka zmarła przed zawiązaniem się akcji utworu. Jest ośmioletnią córką jednego z dyrektorów przedsiębiorstwa budującego Kanał Sueski i razem ze Stasiem (z którym pod koniec fabuły – istotnie później w stosunku do większości opisanych wydarzeń – wzięła ślub) doświadcza wielu przygód w przymusowej podróży przez Afrykę.
Jej pierwowzorem była dziesięcioletnia Wandzia Ulanowska, córka przyjaciela Henryka Sienkiewicza, Bolesława Ulanowskiego.
Ekranizacje.
W filmie nakręconym na podstawie powieści w roku 1973 (oraz wyprodukowanym rok później miniserialu) rolę Nel grała Monika Rosca. W filmie z roku 2001 w postać tę wcieliła się Karolina Sawka.

</doc>
<doc id="435163" url="https://pl.wikipedia.org/wiki?curid=435163" title="Wasilij Czapajew">
Wasilij Czapajew

Wasilij Iwanowicz Czapajew, ros. Василий Иванович Чапаев (ur. w wiosce Budajki koło Czeboksar, zm. 5 września 1919 w Łbiszczeńsku) – rosyjski wojskowy i „czerwony” dowódca z czasów wojny domowej w Rosji. Walczył m.in. przeciwko armii Aleksandra Kołczaka; poległ 5 września 1919. 
Upamiętnienie.
Pamięć o nim spopularyzował film z 1934, wiele z jego dialogów i postaci weszło do kultury masowej, inspirując zwłaszcza serię anegdot, w tym też dotyczących spraw współczesnych, niezwiązanych już z jego faktyczną biografią i fabułą filmu. Na jego cześć nazwane zostały miasto Czapajewsk w Rosji i wieś Czapajew (do 1992 Czapajewo) w Kazachstanie.

</doc>
<doc id="435166" url="https://pl.wikipedia.org/wiki?curid=435166" title="Artur Żmijewski (aktor)">
Artur Żmijewski (aktor)

Artur Marek Żmijewski (ur. 10 kwietnia 1966 w Radzyminie) – polski aktor teatralny, filmowy, telewizyjny i dubbingowy, okazjonalnie reżyser.
Życiorys.
Ukończył Liceum Ogólnokształcące im. Marii Konopnickiej w Legionowie, a następnie, w 1990 roku, PWST w Warszawie. W czasach licealnych i studenckich jako gitarzysta i pieśniarz poezji śpiewanej, a następnie artysta kabaretowy współpracował z dwiema legionowskimi formacjami: Orkiestrą Teatru ATA (1981–1986), z którą w 1986 roku wystąpił na XXIII Krajowym Festiwalu Piosenki Polskiej w Opolu i kabaretem „Pętla” (1986–1990). 
Na wielkim ekranie debiutował niewielką rolą powstańca w filmie Ludmiły Niedbalskiej "Dzień czwarty" (1984). Zagrał główną rolę Gustawa–Konrada w dramacie Tadeusza Konwickiego "Lawa" (1989) i Tomasza w filmie Krzysztofa Zanussiego "Stan posiadania" (1989). W latach 90. zagrał m.in. główną rolę Adama Niedzickiego w "Trzech dniach bez wyroku" (1991), Kopyrdę w "Ferdydurke" (1992), Marcina Borowskiego w "Daleko od siebie" (1996) i Pawła w "Gniewie". Zagrał w kilku filmach Władysława Pasikowskiego: Radosława Wolfa w kryminalnych dramatach "Psy" (1992), "Psy 2. Ostatnia krew" (1994) i "Psy 3. W imię zasad" (2020), Adama w "Słodko gorzkim" (1996), sierżanta Bińka w "Demonach wojny według Goi" (1998). Ponadto wystąpił w pierwszoplanowych rolach w zagranicznych koprodukcjach: Marty’ego w polsko-amerykańskim "Aniele śmierci" (1994), Józefa Migurskiego w polsko-rosyjsko-amerykańskim melodramacie Jerzego Kawalerowicza "Za co?" (1995), Jerzego w polsko-niemieckim dramacie Wiesława Saniewskiego "Deszczowy żołnierz" (1997) i Gyulę Molnara w polsko-węgiersko-niemieckiej "Ucieczce" (1997).
W latach 1989–1991 występował w Teatrze Współczesnym, w latach 1991–1992 w Teatrze Ateneum oraz w Teatrze Scena Prezentacje, w latach 1998–2010 występował w Teatrze Narodowym.
Szeroką rozpoznawalność zyskał rolą Jakuba Burskiego, chirurga i byłego ordynatora oddziału ratownictwa medycznego w serialu TVP2 "Na dobre i na złe" (1999–2012), za którą został trzykrotnie uhonorowany Telekamerą „Tele Tygodnia” w kategorii "aktor" (2001–2003) i Złotą Telekamerą w 2004. Od 2008 gra tytułową rolę księdza Mateusza Żmigrodzkiego w serialu TVP1 "Ojciec Mateusz".
Od 2007 jest ambasadorem dobrej woli UNICEF. Od 2009 jest honorowym obywatelem miasta Legionowo.
Życie prywatne.
W 1992 ożenił się z Pauliną Petrykat, którą poznał w czasach licealnych. Mają troje dzieci, Ewę (ur. 1993), Karola (ur. 2000) i Wiktora (ur. 2002).

</doc>
<doc id="435167" url="https://pl.wikipedia.org/wiki?curid=435167" title="Rewolwer saksoński M1873">
Rewolwer saksoński M1873

Reichsrevolver M1873 – rewolwer przyjęty w 1873 roku do uzbrojenia armii Królestwa Saksonii.
Była to powiększona wersja rewolweru S&amp;W Model 2 i w momencie powstania była to już broń archaiczna. Broń była wyposażona w spust okryty (typowy raczej dla broni kieszonkowej) oraz bezpiecznik (element rzadko spotykany w rewolwerach).
Opis.
Rewolwer M1873 był bronią powtarzalną. Szkielet łamany. Po odchyleniu do góry lufy bęben był odłączany od broni. Mechanizm uderzeniowy kurkowy, bez samonapinania, spust okryty, wysuwał się po napięciu kurka. Za kurkiem znajdował się suwakowy bezpiecznik.
M1873 był zasilany z pięcionabojowego bębna nabojowego. Łuski z bębna były usuwane po wyjęciu bębna ze szkieletu. Do usuwania łusek służył trzpień zamocowany pod lufą.
Lufa gwintowana, posiadała siedem bruzd prawoskrętnych.
Przyrządy celownicze mechaniczne stałe (muszka i celownik szczerbinkowy).

</doc>
<doc id="435171" url="https://pl.wikipedia.org/wiki?curid=435171" title="Światosław Nowicki">
Światosław Nowicki

Światosław Florian Nowicki (ur. 25 stycznia 1947 w Mediolanie) – polski filozof, astrolog, tłumacz i komentator (m.in. Hegla), pisarz.
Życiorys.
Syn profesora filozofii Andrzeja Nowickiego i Zenobii z d. Skrzek (1921–2005).
Absolwent Wydziału Filozoficznego Uniwersytetu Warszawskiego. W latach 1969–1981 wykładał filozofię na różnych warszawskich uczelniach. Tłumacz, znawca i komentator filozofii Hegla. Członek Stowarzyszenia Tłumaczy Polskich. Od 1984 zajmuje się również astrologią – głównie w aspekcie teoretycznym. Członek zespołu redakcyjnego czasopisma "Gnosis". Od 16 października 2000 przewodniczący Klubu GNOSIS.
Życie prywatne.
Ze swojego związku z pierwszą żoną Wandą Nowicką ma trzech synów: Floriana (ur. 1980), działacza Polskiej Partii Pracy, Michała (ur. 1982), aktywistę komunistycznego oraz Tymoteusza (ur. 1984), dwukrotnego zdobywcę Pucharu Świata w kick-boxingu.
Jego drugą żoną jest Magdalena Walulik, malarka i tłumaczka.

</doc>
<doc id="435174" url="https://pl.wikipedia.org/wiki?curid=435174" title="Neel Jani">
Neel Jani

Neel Jani (ur. 8 grudnia 1983 w Jens) – szwajcarski kierowca wyścigowy o hinduskich korzeniach.
Życiorys.
Początki kariery.
Swoją karierę zaczął w 1998 roku od startów w kartingu. Po dwóch latach w 2001 r. przeszedł do Formuły Renault 2000. W tym samym roku zaliczył również parę wyścigów we Włoskiej Formule Renault. W roku 2002 uczestniczył w obu seriach. Rok później przeszedł do Formuły Renault V6, gdzie jeździł dla zespołu Jenzer.
W 2004 roku jeździł dalej w Formule Renault V6, tym razem dla zespołu DAMS. Wystartował również w jednym wyścigu FIA GT Championship. W 2005 roku przeszedł do Serii GP2, gdzie jeździł dla zespołu Racing-Engineering-Team. Wygrał dwa wyścigi i zajął szóstą lokatę w klasyfikacji końcowej.
Formuła 1.
Pierwsze doświadczenie w Formule 1 nabierał w zespole Sauber. Dzięki wsparciu firmy Red Bull był ich kierowcą testowym w sezonach 2003–2004. Przed sezonem 2006 odbył kilka testów w zespole Red Bull Racing, ale nie zdołał zapewnić sobie miejsca w zespole. Austriacy postawili na Roberta Doornbosa. Jani dostał jednak szansę wykazania się w drugim zespole firmy – Scuderia Toro Rosso. Objął w nim rolę trzeciego kierowcy.
Champ Car.
Po tym gdy nie zdołał zapewnić sobie miejsca w podstawowym składzie żadnego zespołu Formuły 1 na sezon 2007, postanowił rozpocząć starty w serii Champ Car. Wystartował w zespole PKV Racing zajmując na koniec sezonu dziewiąte miejsce.
A1 Grand Prix.
Od powstania serii A1 Grand Prix Neel Jani jest podstawowym kierowcą szwajcarskiego zespołu. W sezonie 2005-06 zdobył z zespołem tytuł wicemistrzowski, a w sezonie 2007-08 mistrzowski.

</doc>
<doc id="435176" url="https://pl.wikipedia.org/wiki?curid=435176" title="Coral Gables">
Coral Gables

Coral Gables – miasto w Stanach Zjednoczonych, w stanie Floryda, w południowej części zespołu miejskiego Miami, nad Oceanem Atlantyckim. Według spisu w 2020 roku liczy 49,2 tys. mieszkańców. Jest jednym z najbogatszych przedmieść w obszarze metropolitalnym Miami i domem dla wielu celebrytów i liderów biznesu.
Znajdują się tutaj siedziba Uniwersytetu Miami i słynny ogród botaniczny Fairchild Tropical Botanic Garden.

</doc>
<doc id="435178" url="https://pl.wikipedia.org/wiki?curid=435178" title="Düwag GT8">
Düwag GT8

Düwag GT8 (pol. pot. "Helmut") – model tramwaju produkowanego w latach 1957–1976 przez niemiecką firmę Düsseldorfer Waggonfabrik. Wagony typu GT8 powstały przez powiększenie o środkowy człon wagonu typu GT6 i występują w 2 nieznacznie różniących się wersjach, dla przedsiębiorstwa komunikacyjnego w Düsseldorfie (Rheinische Bahn Gesellschaft) i przedsiębiorstwa komunikacyjnego we Frankfurcie (Verkehrgesellschaft Frankfurt am Main).
Istnieją ponadto wersje pochodne tych tramwajów, jak GT8 Typ Fryburg, GT8S, GT8ZR.
Historia.
W związku z ogromnym zapotrzebowaniem na nowe wagony przewoźnik z Düsseldorfu (Rheinische Bahn Gesellschaft) zamówił początkowo 25 tramwajów typu GT8. Pierwszy prototypowy wagon GT8 #2310 powstał w 1957 roku w wyniku dobudowania środkowego członu, nieposiadającego drzwi, do wagonu GT6 #2310. Prosta konstrukcja i wysoka niezawodność spowodowały, iż duże niedobory taborowe zostały szybko uzupełnione tą konstrukcją. Wagony GT8 jeździły w Düsseldorfie aż do końca lat 90., po czym zostały stopniowo zastąpione przez nowsze pojazdy niskopodłogowe Siemens NF8. Podobnie było również we Frankfurcie, gdzie wagony oznaczane GT6/M lub GT8/N swą służbę zakończyły również pod koniec lat 90. Większość tramwajów GT8 została odsprzedana krajom Europy Środkowo-Wschodniej. Najwięcej trafiło do Polski oraz Rumunii. Pojedyncze egzemplarze w Niemczech służą przeważnie jako historyczne.
Część wagonów GT6 była w toku eksploatacji przebudowana na GT8 przez wstawienie środkowego członu, jak 4 wagony z Ludwigshafen (w latach 1970–1982; oprócz tego w Ludwigshafen eksploatowano 7 fabrycznych wagonów GT8).
Konstrukcja.
Duewag GT8 to jednokierunkowy wagon silnikowy, wyposażony w czworo lub pięć (zależnie od wersji) par drzwi. Jest osadzony na 4 wózkach skrętnych, z których 2 są napędowe, a 2 toczne. Wygląd zewnętrzny charakteryzuje umieszczona na samym przedzie tablica z kierunkiem i numerem linii, oraz duży okrągły reflektor (wersja z Düsseldorfu) lub dwa reflektory (wersja z Frankfurtu). Wewnątrz dominują typowe dla niemieckich tramwajów podwójne siedzenia. Przedział motorniczego pierwotnie nie był niczym oddzielony od reszty wagonu. Polskie warunki zmusiły przewoźników do zamontowania plastikowych kabin. Charakterystyczne dla tego modelu są dość wąskie uchylne poziome okna. W drzwiach zamontowano fotokomórki uniemożliwiające przytrzaśnięcie pasażera. Tramwaj wyposażono w hamulec elektromagnetyczny szynowy, tarczowy elektryczny (postojowy) i ręczny.
GT8N.
W związku z dużymi potrzebami przewozowymi w Mannheim w latach 1991–1992 przebudowano 23 dwuczłonowe wagony GT6, dostarczone w latach 1961–1964, na częściowo niskopodłogowe tramwaje oznaczone GT8N. Przebudowa polegała na wstawieniu pomiędzy dotychczasowe człony niskopodłogowego członu środkowego długości 6570 mm, wyprodukowanego przez DUEWAG, przy użyciu dodatkowego wózka tocznego i przegubu ze skasowanych wagonów GT6. Środkowy moduł jest osadzony na typowych wózkach Jakobsa, umieszczonych pod przegubami, posiada centralne drzwi rozsuwane i łączy się z pozostałymi członami trójstopniowymi schodami. Długość tramwaju wynosi 25 665 mm, natomiast niska podłoga, o wysokości 350 mm, zajmuje długość 3500 mm (ok. 14% długości pojazdu). Z powodów finansowych, nie przeprowadzono dalej idącej modernizacji wnętrza ani napędu. Wagon ma 56 miejsc siedzących i 91 stojących. Tramwaje GT8N otrzymały nowe numery 501 - 523 i biało-zielone barwy operatora z Mannheim. Od 2004 roku rozpoczęto wycofywanie wagonów z eksploatacji, zastępowanych przez nowsze pojazdy. W 2007 roku 6 tramwajów sprzedano do Łodzi (numery: 506, 509, 511, 513, 514, 515), a 6 do przedsiębiorstwa HKL z Helsinek (numery 503, 507, 510, 517, 519, 523). W 2009 roku w Mannheim eksploatowano nadal 6 wagonów.
Eksploatacja.
GT8 w Mińsku.
W 2002 roku FMC Mińsktrans w Mińsku zamówiło 100 wagonów wycofywanych z Karlsruhe. Jednak później zrezygnowano z 90 wagonów i dostarczono tylko 10 sztuk. Niedawno wagony GT8 zastąpiono tramwajami własnej produkcji – firmy AKSM. Stan wagonów z Karlsruhe:
GT8 w Poznaniu.
W związku z planami kasacji wysłużonych wagonów 102Na w 1995 roku MPK Poznań zmuszone zostało do poszukiwania tanich i możliwe szybkich do sprowadzenia tramwajów. W latach 1996–2003 MPK Poznań zdecydowało się na zakup używanych wagonów Düwag GT8 z niemieckiego miasta Düsseldorf, które to ogłosiło chęć ich odsprzedaży w związku z zakupem nowych niskopodłogowych wagonów. Pierwszy dostarczony wagon otrzymał numer #650 ex. #2357 Rheinbahn Düsseldorf, jednak relatywnie najstarszym wagonem jest #662 ex. #2558 Rheinbahn Düsseldorf. W czasie pierwszej dostawy realizowanej w latach 1996–1999 dostarczono do Poznania 22 wagony. W 2000 roku w wyniku dalszej kasacji wagonów 102Na i chwilowego braku możliwości dostawy z Düsseldorfu MPK Poznań zdecydowało się na zakup 11 sztuk wagonów Düwag GT8 z innego niemieckiego miasta Frankfurtu nad Menem, wagony te różniły się od już sprowadzonych tym, iż posiadały dwa reflektory z przodu, kabina motorniczego nie posiadała osobnego wyjścia z pojazdu, a także tym, iż drzwi pojazdu nie zamykały się automatycznie. Dostawa 11 sztuk z Frankfurtu została zrealizowana w latach 2000–2002. W 2003 roku Rheinbahn Düsseldorf w związku z zakupem nowych niskopodłogowych wagonów Siemens NF8 zdecydowało się na odsprzedanie do Poznania kolejnych 10 sztuk wagonów GT8.
Obecnie w Poznaniu, w wyniku kasacji części wagonów po kolizjach i w wyniku zużycia, eksploatowanych jest 51 tramwajów tego typu. 43 wagony pochodzą z Düsseldorfu, a 8 z Frankfurtu nad Menem (2 GT8 typ N i 6 GT8ZR). Do 14 grudnia 2014 roku, wszystkie wagony stacjonowały w zajezdni tramwajowej przy ulicy Madalińskiego, obecnie wszystkie tramwaje stacjonują w zajezdni tramwajowej przy ulicy Folwarcznej. Tramwaje obsługują linie (stan na pierwszą połowę 2015r.) 2, 3, 4, 7, 8, 9, 10, 11, 17, 18 i nocną 201. Do obsługi linii nocnej przebudowane zostały wagony GT8 o numerach 656, 657, 668, 669, 670, 671, 713 oraz GT8ZR 905 i 906. Rezerwowo na linii nocnej służyły również wozy 651 oraz 655, z czasem do rezerwy dołączyły wozy 651 i 656. Wagony nocne liniowe wyposażone zostały w monitoring, radio, "pancerną" zabudowę kabiny motorniczego z klapką w drzwiach umożliwiającą sprzedaż biletów oraz wymieniono siedzenia na wandaloodporne. Wagony rezerwowe zostały wyposażone tylko w radio, natomiast wagony GT8ZR posiadają jedynie przerobioną zabudowę kabiny (dodano klapkę w drzwiach umożliwiającą sprzedaż biletów). Mimo podeszłego wieku bardzo rzadko ulegają awariom.
Poznańskie MPK w kwietniu 2010 roku podpisało kolejną umowę z düsseldorfskim przedsiębiorstwem na zakup 21 wagonów GT8 które pozostały na wyposażeniu Rheinbahn Düsseldorf, a w wyniku zakupu nowych wagonów Siemens NF8U przestały być już potrzebne tamtejszemu przedsiębiorstwu. Dostarczone pojazdy otrzymały numerację z zakresu 693–713 i różnią się minimalnie od już posiadanych, gdyż w Düsseldorfie przeszły one naprawę główną w czasie której zlikwidowano ręczny hamulec postojowy zastępując go elektrycznym, a także nieznacznie przebudowano układ selenoidów odpowiadających za hamowanie. W Poznaniu wagony zostały także dodatkowo wyposażone w czuwak, światła przeciwmgłowe tylne i nowe w pełni zabudowane kabiny motorniczego. Wprowadzenie dodatkowych „helmutów” do ruchu pozwoliło na kasację wysłużonych wagonów typu Düwag GT6 i Beijnes 3G, z których pozostawiono po jednym egzemplarzu dla celów historycznych. W lipcu 2012 roku ogłoszono, że 12 najstarszych GT8 zostanie skasowanych. 9 lutego 2017 r. zakończona została historia tramwajów GT8 typu N z Frankfurtu nad Menem.
W listopadzie 2019 roku ma się odbyć uroczyste pożegnanie GT8. Przewidziano zachowanie jednego egzemplarza – wozu o numerze 702 jako historycznego, jednakże zdecydowano się zachować jeszcze jeden egzemplarz – numer 707 z barwami MPK Poznań. 10 listopada 2019 roku ostatnie wagony będące na stanie przedsiębiorstwa (697, 699, 703, 707, 708, 711, 712) razem z wozami historycznymi uczestniczyły w pożegnalnym przejeździe ulicami Poznania.
Obecny zakres numeracji wagonów GT8 uwzględniający już skasowane wagony :
GT8/GT8N w Łodzi.
W 2006 roku Międzygminna Komunikacja Tramwajowa sprowadziła do Łodzi pierwsze wagony typu GT8 (typ Fryburg) wycofane z eksploatacji we Fryburgu Bryzgowijskim. Wszystkie stacjonują w zajezdni Helenówek, przez pewien czas (od 6 lipca) z uwagi na budowę Łódzkiego Tramwaju Regionalnego wszystkie składy GT8 gościnnie garażowały w zajezdni MPK Łódź przy ulicy Telefonicznej. Nie nadano im numerów taborowych MKT i nadal posługują się tymi z Fryburga:
W 2007 sprowadzono do Łodzi kolejne 6 wagonów, tym razem w wersji częściowo niskopodłogowej GT8N z niemieckiego Mannheim. Z racji oryginalnego malowania na kolor zielono-biały i dwóch świateł z przodu, w Łodzi zyskały przezwisko "żaba". Wszystkie wagony stacjonują na zajezdni Helenówek, przez pewien czas (od 6 lipca) z uwagi na budowę Łódzkiego Tramwaju Regionalnego – 2 pierwsze sprowadzone składy GT8N gościnnie garażowały w zajezdni MPK Łódź przy ulicy Telefonicznej.
Wszystkie składy zostały skierowane do obsługi najdłuższej linii tramwajowej w Polsce – oznaczonej nr 46 z łódzkiej krańcówki IKEA przez Zgierz do Ozorkowa (34 km). Od października 2008 obsługiwały także linię 46A.
W połowie 2009 roku MKT sprowadziło dwa kolejne wagonów GT8:
W 2012 roku, w związku z przejęciem obsługi linii podmiejskich przez łódzkie MPK, przedsiębiorstwo odkupiło wszystkie wagony GT8N i jeden wagon na części (#149). Pozostałe wagony (#201, #202, #203, #204, #52) pocięto na złom. Wagon #149 został zezłomowany w 2015 roku.
W latach 2014 i 2015, MPK Łódź sprowadziło z Helsinek 4 dodatkowe wagony GT8N. Przewoźnik nadął im odpowiednio numery taborowe:
W 2018 przedsiębiorstwo kupiło od przewoźnika z Helsinek jeszcze jeden wagon: #166 (w Mannheim jeździł z numerem #510). Wagon został w Finlandii przebudowany na tzw. tramwaj imprezowy: zwykłe siedzenia wymieniono na kanapy, zamontowano kolorowe oświetlenie i nagłośnienia, a z zewnątrz oklejono srebrną holograficzną folią. Łódzkie MPK postanowiło nie przywracać wagonu do ruchu liniowego i wykorzystywać go jedynie do obsługi linii okolicznościowych, np. podczas Nocy Muzeów czy Mikołajek.
GT8 w Grudziądzu.
W styczniu 2010 zapadła decyzja o kupnie 10 wagonów Düwag GT8 z Krefeldu w celu zastąpienia wozów Düwag GT6, które zostały sprzedane do Łodzi. Od marca do września niemieckie wagony sukcesywnie uzupełniały grudziądzki tabor tramwajowy.
Do 2015 wszystkie wagony przeszły remont wraz z otrzymaniem miejskich barw oraz monitoringu, a w ramach „Modernizacji sieci tramwajowej w Grudziądzu” otrzymały również tablice kierunkowe oraz głosowe zapowiedzi przystanków.

</doc>
<doc id="435193" url="https://pl.wikipedia.org/wiki?curid=435193" title="Stanisław Tarło (duchowny)">
Stanisław Tarło (duchowny)

Stanisław Tarło herbu Topór (ok. 1480-14 grudnia 1544) – biskup przemyski, sekretarz królewski, poeta.
Życiorys.
Urodził się w Szczekarzewicach (Tarłów) . Był synem Stanisława Tarły i Małgorzaty Magier . Uczył się w Chełmnie u Księży Braci z Zwoll, Akademii Krakowskiej, Bolonii i Rzymie . Był sekretarzem króla Zygmunta I. Zasłynął jako humanista i poeta. Napisał poemat "De Bello Pruthenico" o wojnie z Albrechtem Hohenzollernem. 
Był kanonikiem płockim i krakowskim w 1506 roku oraz archidiakonem lubelskim w 1515 roku . Co najmniej od 1529 roku był proboszczem (prepozytem) końskowolskim. Zamieszkał w Pałacu biskupim w Krośnie. Poświęcił m.in. kaplicę, ufundowaną przez Bonera na Zamku w Odrzykoniu .
Był posłem Zygmunta I Starego na sejmik województwa krakowskiego w Proszowicach.
Zmarł w Krośnie 14 grudnia 1544. Pochowany został w kościele farnym w Krośnie. Na marmurowej płycie jest herb Topór, insygnia biskupie wraz z napisem: “A.D. 1544 die 14 Decembris". Herb Topór rodziny Tarłów znajduje się także na obrazie “Wskrzeszenia Piotrawina", który biskup ufundował w 1520 r. dla katedry w Sandomierzu .

</doc>
<doc id="435195" url="https://pl.wikipedia.org/wiki?curid=435195" title="Górnik Radlin">
Górnik Radlin

Górnik Radlin – polski wielosekcyjny klub sportowy założony 10 maja 1923 roku. Ma sekcje piłki nożnej (od 1923 roku), szermierki (od 1936 roku), siatkówki (od 1945 do 2000 roku), pływania (od 1981 roku) i gimnastyki (od 1957 roku).
Historia.
Klub został założony 10 maja 1923 roku w Obszarach (dziś Radlin), gospodzie Roberta Barteczki, pod nazwą Towarzystwo Gry Piłki Nożnej „Orzeł Ema-Obszary”. W okresie międzywojennym drużyna (już pod nazwą Towarzystwo Sportowe "Błyskawica") trzykrotnie zdobyła I miejsce rybnickiej A-klasy. W 1938 roku TS Błyskawica wywalczyła Puchar Rybnickiego Gwarectwa Węglowego oraz awans do I ligi śląskiej. Po wybuchu II wojny światowej na mocy dekretu o likwidacji polskich organizacji na Górnym Śląsku, klub został rozwiązany. W jego miejsce Niemcy powołali drużynę skupioną wokół kopalni Emma pod nazwą „Turn- und Sportverein Blau-Weiß Emmagrube (Klub Gimnastyczno-Sportowy Niebiesko-Biali – Kopalnia Emma). 
Klub został reaktywowany w 1945 roku, dokładnie trzy tygodnie po zakończeniu działań wojennych. W 1949 doszło do fuzji TS Błyskawica Radlin i KS Rymer Niedobczyce tworząc w ten sposób drużynę o nazwie Klub Sportowy "Górnik Radlin - Niedobczyce" (po kilku miesiącach z nazwy zniknął człon "Niedobczyce"). W 1950 roku piłkarze Górnika Radlin awansowali do I ligi zaś rok później wywalczyli wicemistrzostwo I ligi. W latach 1956-59 w drużynie występował (debiutując w Ekstraklasie) Stanisław Oślizło, późniejszy kapitan Górnika Zabrze i reprezentacji Polski. 
Oprócz sekcji piłkarskiej w ramach KS Górnik Radlin funkcjonuje również sekcja pływacka. W przeszłości klub posiadał również sekcje judo, boksu, siatkówki i szermierki. Ściśle współpracował z Klubem Gimnastycznym "Radlin" i funkcjonującym w Radlinie Ośrodkiem Przygotowań Olimpijskich. W latach 1975 do 1996 drużyna funkcjonowała pod nazwą KS „Górnik Radlin” Wodzisław Śląski. W 1996 roku sekcja siatkówki klubu awansowała do I ligi.. W 2001 roku rozwiązane zostają sekcja siatkówki i szermierki. Sekcje te tworzą od tej pory osobne kluby sportowe - Siatkarski Klub Górnik Radlin oraz Towarzystwo Szermierzy "Górnik Radlin". 

</doc>
<doc id="435196" url="https://pl.wikipedia.org/wiki?curid=435196" title="Łącze stałe">
Łącze stałe

Łącze stałe – rodzaj podłączenia do sieci Internet polegający na tym, że użytkownik płacąc okresowo abonament w stałej wysokości; okazjonalnie posiada nielimitowany dostęp do Internetu. Niektórzy ISP stosują limity danych, po których przekroczeniu obniżana jest prędkość łącza, obecnie dostawcy w wyniku silnej konkurencji odchodzą od takich praktyk. Połączenie z Internetem w tego typu łączach nie uniemożliwia korzystania z innych usług dostarczanych przy pomocy tej samej infrastruktury jak to miało miejsce np. w połączeniach połączeniach wdzwanianych (dial up).
Stały dostęp do Internetu może być realizowany:

</doc>
<doc id="435200" url="https://pl.wikipedia.org/wiki?curid=435200" title="Bitwa pod Opatowem (1864)">
Bitwa pod Opatowem (1864)

Bitwa Opatowska − bitwa stoczona 21 lutego 1864 roku w czasie powstania styczniowego.
Bitwa.
W lutym rosyjski generał Ksawery Czengiery skoncentrował wokół Cisowa 4500 żołnierzy, gdzie otoczony został 3 Pułk Stopnicki i inne mniejsze oddziały II Korpusu. Łącznie siły polskie liczyły około 1000 powstańców.
Ponieważ generał Józef Hauke-Bosak był nieobecny, całością sił dowodzili szef sztabu korpusu pułkownik Apolinary Kurowski a 3 Pułkiem Stopnickim w zastępstwie urlopowanego z powodu choroby podpułkownika Karola Rębajło-Kality, dowódca Dywizji Krakowskiej pułkownik Ludwik Topór-Zwierzdowski. Obaj oficerowie postanowili przebić się w najsłabszym punkcie rosyjskiej obrony i w tym celu postanowili zaatakować Opatów, mając błędne informacje o rzekomej słabości tamtejszego garnizonu.
Polacy uderzyli na Opatów wieczorem 21 lutego. Wkrótce w ręku powstańców znalazło się 3/4 miasta, w tym m.in. koszary mające kilkaset karabinów. Dalszy atak został zahamowany ze względu na bardzo silny opór Rosjan. 
Kilkugodzinne walki o miasto nie przyniosły sukcesu, powstańcy ponieśli znaczne straty (w bitwie został ranny dowodzący pułkownik Ludwik Topór-Zwierzdowski, po nim dowodzenie przejął Apolinary Kurowski). Około północy Kurowski, bojąc się nadejścia sił rosyjskich od strony Sandomierza, wydał rozkaz odwrotu. Choć ostatecznie powstańcy nie zdołali zdobyć miasta, wyrwali się jednak z pierścienia otaczających ich wojsk Czengierego.
"„Klęska opatowska sama w sobie nie byłaby tak dalece tragiczna dla wszystkich wojsk II Korpusu, gdyby nie wypadki, które po niej nastąpiły. Oddziały polskie, wycofujące się z miasta początkowo w jak największym porządku, skierowały się jednak w kierunku Cisowa, z którego chciały przecież umknąć przed rosyjską obławą”". Pojmany następnego dnia przez patrol kozacki płk Ludwik Topór-Zwierzdowski został stracony na opatowskim rynku 23 lutego 1864.

</doc>
<doc id="435207" url="https://pl.wikipedia.org/wiki?curid=435207" title="Ludwik Zwierzdowski">
Ludwik Zwierzdowski

Ludwik Zwierzdowski herbu Topór (ur. 11 stycznia 1830 w Wilnie, zm. 23 lutego 1864 w Opatowie) − kapitan armii rosyjskiej, członek konspiracji Zygmunta Sierakowskiego, naczelnik wojenny województwa mohylewskiego, naczelnik wojenny województwa sandomierskiego do lutego 1864 roku, dowódca w powstaniu styczniowym.
Życiorys.
Urodził się w Wilnie, a w wieku szesnastu lat rozpoczął karierę wojskową. 8 sierpnia 1850 roku rozpoczął naukę w Wyższej Szkole Inżynieryjnej w Petersburgu, którą ukończył w stopniu porucznika. Następnie otrzymał przydział w twierdzy brzeskiej, po czym w okresie wojny krymskiej został przeniesiony, najpierw ponownie do stolicy, a następnie do Rewla. Rozpoczął studia w Mikołajewskiej Akademii Sztabu Generalnego, którą ukończył w 1858 roku. W okresie studiów zetknął się z Jarosławem Dąbrowskim i Zygmuntem Sierakowskim, a także działał w kole polskich oficerów. Członek stronnictwa "czerwonych".
W 1858 roku otrzymał przydział do Wilna, w rok później został sztabskapitanem, a w 1860 roku kapitanem. Związał się z polską konspiracją, co wywołało podejrzenia u jego rosyjskich dowódców. Od 1859 roku należał do "Koła", zorganizowanego przez Franciszka Dalewskiego. Tuż przed wybuchem powstania przeniesiony został do Moskwy. Ostatecznie nie został jednak aresztowany, lecz w 1863 roku poprosił o urlop, z którego już nie powrócił. W czasie powstania styczniowego przyjął pseudonim "Topór" (od rodowego herbu) i działał na terenie guberni mohylewskiej. W 1863 roku został naczelnikiem wojennym województwa mohylewskiego. Zamierzenia Topora i Sierakowskiego miały być ambitne, gdyż wraz z Sierakowskim snuli plan "poniesienia orężnej rewolucji w głąb Rosji i połączenia się z przygotowanym przez Kiniewicza rokoszem Tatarów Kazańskich". Uznaje się jednak, że prawdopodobniejszym planem miała być próba zajęcia samego Mohylewa, co dałoby powstańcom świetną pozycję, zarówno pod względem wojskowym jak i moralnym. Stworzywszy oddziałek powstańczy złożony z polskich studentów szkoły rolniczej w Hory-Horkach, stoczył bitwę pod tą miejscowością 6 maja 1863 roku. Załoga miasteczka liczyła około 200 inwalidów i żołnierzy. Zwierzdowski i jego oddział zdobyli broń, konie i 15 tysięcy rubli. 11 maja 1863 roku pod Liciągami oddział dowodzony przez Topora został zaatakowany przez wojsko rosyjskie i okolicznych chłopów. Powstańcy zdołali wycofać się, ponosząc jedynie niewielkie straty. Spotkawszy się z niechęcią miejscowej ludności, rozpuścił oddział. Nie jest jasne w jaki sposób Zwierzdowski opuścił kraj. Źródła z epoki podają, że "po rozpuszczeniu oddziału sam udał się do Moskwy, skąd, po dwukrotnym chwilowem aresztowaniu w drodze, wyjechał w miesiącu maju zagranicę, gdzie bawił aż do października, zajmując się kreśleniem planu wyprawy na Żmudź". Tradycja miejscowa podawała natomiast, że Zwierzdowski schronił się w "majątku Święckopolu", po kilku godzinach, gdy gospodarz sprowadził z pobliskiej stacji konie pocztowe, udał się niemi w kierunku Mohylewa. Po drodze, obawiając się pogoni, zostawił konie w lesie, a sam w przebraniu chłopskim zdołał dotrzeć do Mohylewa.
W czerwcu 1863 roku przebywał w Konstantynopolu, następnie na terenie Dobrudży, by w lipcu trafić do Paryża. Ludwik Mierosławski polecił mu organizację powstania w rejonie pogranicza rosyjsko-pruskiego, lecz na te tereny Zwierzdowski nigdy nie dotarł. 20 listopada 1863 roku awansowany do stopnia pułkownika. Józef Hauke-Bosak mianował go naczelnikiem wojennym województwa sandomierskiego i dowódcą dywizji krakowskiej II Korpusu. W lutym 1864 roku Topór opracował plan zajęcia Opatowa. Bitwa, stoczona 21 lutego 1864 roku, zakończyła się porażką wojsk powstańczych. Zwierzdowski ranny w potyczce zdołał wycofać się, lecz już następnego dnia został pojmany przez patrol kozacki. Sąd wojenny skazał go na karę śmierci, a wyrok został zatwierdzony przez generała Aleksandra Uszakowa. 23 lutego 1864 roku Ludwik Zwierzdowski został powieszony na rynku w Opatowie. Ciało najpierw pochowane zostało przez władze rosyjskie. Jednakże nocą zostało potajemnie wykradzione, a następnie złożone na cmentarzu miejskim, lecz dokładne miejsce pochówku nie jest znane. Jakub Gieysztor opisywał Topora w swych pamiętnikach jako człowieka "ambitnego, trochę może intryganta, zazdrosnego, lecz wielkiego patriotyzmu".
W Opatowie znajduje się symboliczna mogiła Ludwika Topór-Zwierzdowskiego i pomnik poświęcony jego pamięci.

</doc>
<doc id="435209" url="https://pl.wikipedia.org/wiki?curid=435209" title="Ryjówka malutka">
Ryjówka malutka

Ryjówka malutka ("Sorex minutus") – gatunek ssaka z rodziny ryjówkowatych.
Opis.
Jest to najmniejszy ssak żyjący w Polsce. Długość ciała 4–6,5 cm, długość ogona 3,2–4,4 cm, masa ciała 3–7 g. Posiada charakterystyczny, wydłużony ryjek z długimi włosami czuciowymi. Ubarwieniem ciała zbliżona jest do ryjówki aksamitnej. Grzbiet ciała ma brunatno-szary, brzuch żółto-szary. Między tymi barwami brak ostrej granicy – ciemniejsze ubarwienie grzbietu łagodnie przechodzi w jaśniejsze ubarwienie brzucha.
Występowanie.
Występuje w większości krajów Europy, a także w Azji Północnej, aż po Chiny. W Polsce występuje na całym terytorium. Jest mniej liczna od ryjówki aksamitnej.
Biotop.
Lubi przebywać w wilgotnym terenie. Typowym środowiskiem jej życia są obrzeża podmokłych lasów, wilgotne łąki, kępy krzewów na łąkach i bagnach, żywopłoty, ogródki działkowe. Można ją spotkać także w obrębie zabudowań (szczególnie w zimie).
Tryb życia.
Jest aktywna zarówno w dzień, jak i w nocy. Nie potrafi kopać nor w ziemi, ale bardzo często korzysta z nor wygrzebanych przez inne zwierzęta: kreta, norniki, myszy. Żywi się głównie owadami. W zimie, co spowodowane jest trudnością zdobycia wystarczającej ilości owadów, zjada również duże ilości nasion i owoców.
Rozród.
Gody odbywa w miesiącach kwiecień–sierpień. Ciąża trwa 19 dni. Samica rodzi od 2 do 9 młodych, które do czasu osiągnięcia samodzielności przebywają w gnieździe i żywią się mlekiem matki. Dojrzałość płciową uzyskują na następny rok. Żyją bardzo krótko, bo zaledwie 1,5 roku. W ciągu swojego okresu rozrodczego samica zdąży wydać zaledwie kilka miotów.
Ochrona.
W Polsce podlegała ścisłej ochronie gatunkowej. Od 2011 r. podlega ochronie częściowej.

</doc>
<doc id="435214" url="https://pl.wikipedia.org/wiki?curid=435214" title="Grabaż">
Grabaż



</doc>
<doc id="435216" url="https://pl.wikipedia.org/wiki?curid=435216" title="Speuzyp">
Speuzyp

Speuzyp z Aten (, "Speusippos") (ur. ok. 410 p.n.e. w Atenach, zm. 339 p.n.e. w Atenach) – starożytny filozof i matematyk, siostrzeniec Platona i drugi scholarcha jego Akademii.
Życie.
Poza żywotem napisanym przez Diogenesa Laertiosa nie mamy wielu źródeł o życiu i myśli Speuzypa. Ur. ok. 410 p.n.e. Był synem siostry Platona, Potone. Wychowanek Akademii, po śmierci Platona został jej scholarchą (347 p.n.e.) - funkcję tę pełnił przez osiem lat (do 339/338 p.n.e.), tj. aż do śmierci. 
Diogenes Laertios i cała dawna tradycja interpretacji myśli Speuzypa, z którego pism zachowały się skądinąd tylko nieliczne fragmenty, mówi nam, że był on w odróżnieniu od Arystotelesa wiernym kontynuatorem myśli platońskiej. Obecnie jednak uczeni uważają, że odrzucał on platońską teorię idei, wielu stara się też wykazać, że filozofia Arystotelesa jest bardziej zgodna z filozofią Platona niż podkreślająca swoją "ortodoksję" epigońska filozofia Akademii po jego śmierci. Wydaje się jednak, że Speuzyp zachował (wyrażoną w haśle Akademii "Niech nikt tu nie wchodzi, kto nie zna geometrii!") specyficzne dla myśli platońskiej zainteresowanie matematyką, które Arystoteles zatracił.
Sprawa różnic między filozoficznymi poglądami Arystotelesa i Speuzypa wplątana jest w niejasny (a być może pełen intryg) przebieg objęcia scholarchatu przez Speuzypa - sugeruje się, że Arystoteles sam chciał objąć tę godność, lecz gdy objął ją siostrzeniec Platona, obraził się głęboko i założył własną szkołę - Lykeion. Często uważa się Speuzypa za filozofa miernego, istnieją jednak (wysuwane przez myśl, którą można nazwać neokartezjańską) pewne tendencje do rehabilitacji Speuzypa, a nawet deprecjacji znaczenia Arystotelesa.
Metafizyka.
Nauka o przedmiotach inteligibilnych.
Speuzyp wydaje się odrzucać lub przynajmniej znacznie upraszczać platońską naukę o ideach, czyni to jednak inaczej niż Arystoteles. Arystoteles chce wykazać fikcyjność idei, Speuzyp chce w przypominający pitagoreizm sposób przenieść wiele funkcji, które u Platona pełnią idee na byty matematyczne, unikając w ten sposób wielu problemów, które wywołuje skrajny realizm pojęciowy. Arystoteles w następujący sposób referuje pogląd Speuzypa:
"Są to zaś ci filozofowie, którzy sądzą, że idee nie istnieją ani w sensie absolutnym, ani jako utożsamione z pewnymi liczbami, którzy natomiast utrzymują, że przedmioty matematyczne istnieją, a liczby są pierwszymi z istniejących rzeczy." 
Nauka o poziomach rzeczywistości.
Arystoteles podaje, że Speuzyp wyróżnia 4 poziomy rzeczywistości:
Dla każdego poziomu rzeczywistości Speuzyp ma przyjmować innego rodzaju zasadę. W ten sposób Speuzyp ma odrzucać tradycyjną w filozofii starożytnej zasadę jedności (np. dobro u Platona) - Arystoteles krytykuje taką wizję rzeczywistości, porównując ją do "źle napisanej tragedii" (ze względu na zawartą w niej niespójność programową).
Etyka.
W związku z odrzuceniem platońskiego dobra jako zasady rzeczywistości, obecności pism etycznych na liście pism Speuzypa u Diogenesa Laertiosa i przekazem Klemensa Aleksandryjskiego etykę Speuzypa interpretuje się jako krok w kierunku "skierowanej na szczęście" etyki hellenistycznej - mimo zachowania wielu elementów platońskich. Zachowane fragmenty mówią, że Speuzyp uważa cnotę za najwyższe dobro dostępne człowiekowi (przy czym uznaje także dobra niższe takie jak zdrowie) i polemizuje z koncepcją Eudoksosa, który za takie dobro uznaje przyjemność. Speuzyp jako pierwszy formułuje też hellenistyczną koncepcję szczęścia jako zgodności z naturą.
Zbiory fragmentów.
Z wymienionych przez Diogenesa Laertiosa 30 dzieł Speuzypa zachowały się tylko nieliczne fragmenty. Fragmenty te oraz wszystkie wzmianki o Speuzypie u innych autorów gromadzą zbiory:

</doc>
<doc id="435217" url="https://pl.wikipedia.org/wiki?curid=435217" title="The Spaghetti Incident?">
The Spaghetti Incident?

The Spaghetti Incident? – album amerykańskiego zespołu rockowego Guns N’ Roses wydany w 1993 roku. Nagrania znajdujące się na tej płycie nagrywano na początku lat 90. XX wieku, są to covery utworów z lat 70. i 80. z repertuarów innych zespołów.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="435219" url="https://pl.wikipedia.org/wiki?curid=435219" title="Peter Jaroš">
Peter Jaroš

Peter Jaroš (ur. 22 stycznia 1940 w Hybiu) — słowacki pisarz, dramaturg, prozaik i scenarzysta.
Jest absolwentem filologii słowackiej i rosyjskiej Uniwersytetu Komeńskiego w Bratysławie. Po studiach był redaktorem w czasopiśmie „Kultúrny život”, po czym pracował w radiu Československý rozhlas. Od 1972 skupił się na pisarstwie i tworzeniu scenariuszy.
W latach 1992–1994 sprawował funkcję posła.

</doc>
<doc id="435224" url="https://pl.wikipedia.org/wiki?curid=435224" title="Czarni Radom">
Czarni Radom

WKS Czarni Radom SA – polski klub siatkarski z siedzibą w Radomiu, założony w 1921. 2 lata po założeniu przekształcił się w Wojskowy Klub Sportowy. Początkowo jego działalność sprowadzała się wyłącznie do piłki nożnej, ale w latach 70. wiodącą sekcją została piłka siatkowa. W 1997 klub przekształcony został w jednosekcyjny.
Siatkarze zdobyli Puchar Polski w 1999, a także 2-krotnie wywalczyli brązowy medal mistrzostw kraju w 1994 i 1995. W 2002, po 18 sezonach w najwyższej klasie ligowej, spadli po raz pierwszy w swojej historii do niższej klasy rozgrywek. W 2003 z powodu zadłużeń stowarzyszenie zostało rozwiązane. W 2007 nowo powstałe Radomskie Centrum Siatkarskie przejęło tradycję Wojskowego Klubu Sportowego. W 2013 Czarni zostali mistrzem I ligi i otrzymali zaproszenie do PlusLigi.
Historia.
Powstanie klubu i jego początki.
W 1920 roku przybył do Radomia 72 Pułk Piechoty. Kilka miesięcy później z jego inicjatywy rozpoczęto prace nad budową placu sportowego położonego przy ul. Kozienickiej (obecnie ul. Struga). Początkowo działalność sportowa garnizonu sprowadzała się do zawodów wewnątrz jednostki rozgrywanych nieregularnie. W grudniu 1921 roku został wydany pierwszy dokument, który ujmował w zakres organizacyjny wojska działalność sportową i określał kierunek jej rozwoju. Porządkował egzystencję polskich Wojskowych Klubów Sportowych i polecał rozwój ich działania w oparciu o normy krajowe. W tempie przyspieszonym zakończono budowę wojskowego placu, aby zrealizować owo zarządzenie. Wybudowane zostały: boisko piłkarskie okolone bieżnią, skocznia lekkoatletyczna i korty tenisowe.
W 1921 nastąpił rozłam sekcji piłki nożnej "Kordian" Radomskiego Towarzystwa Sportowego. Prawdopodobnie jego przyczyną był konflikt między działaczami i zawodnikami. Z Kordiana wystąpili czynni zawodnicy m.in.: Jan Bolesta, Lucjan Cieszkowski, Jerzy i Roman Romańscy, Stanisław Szaybo, Henryk Szostak i założyli Klub Sportowy "Czarni". W tymże czasie RTS zmienił nazwę na Radomskie Koło Sportowe. W okresie międzywojennym Czarni wraz z RKS-em byli najlepszymi klubami sportowymi w Radomiu. W 1922 roku rozegrany został pierwszy mecz piłkarski między tymi klubami i zakończył się wygraną RKS-u 2:0. Czarni rozgrywali wtedy mecze towarzyskie, gdyż nie należeli jeszcze do żadnego związku sportowego. W swojej niemal całej działalności wykorzystywali sprzęt sportowy należący do 72 Pułku Piechoty. Klub zyskując coraz większą sympatię władz wojska, został włączony w struktury sportu wojskowego.
Piłkarze w warszawskiej Klasie A.
Na początku 1923 nastąpiło przekształcenie stowarzyszenia na Wojskowy Klub Sportowy "Czarni". Pierwszym prezesem WKS-u został płk Zajączkowski, ówczesny dowódca 72 pp. Klub objęło Dowództwo Okręgu Korpusu I Warszawa. Otrzymał również statut i regulamin zatwierdzony przez okręg, mający prawo do ingerencji w sprawy klubowe aż do jego rozwiązania i decyzji o przystąpieniu Czarnych do krajowych związków sportu. W tymże roku organizacja prowadziła sekcje: piłki nożnej, lekkoatletyki i tenisa ziemnego. W owym okresie w radomskim sporcie faworyzowana była piłka nożna. W 1923 piłkarze WKS-u wraz z RKS-em zostali zgłoszeni do powołanego w 1919 Warszawskiego Okręgowego Związku Piłki Nożnej.
W tym samym roku reprezentacja Podokręgu Radomskiego składająca się z piłkarzy Czarnych i RKS-u uzyskała następujące rezultaty: 0:3 z reprezentacją Krakowa, 0:2 z reprezentacją Warszawy i 0:2 z reprezentacją Szkół Podchorążych z Warszawy. W owym czasie klub prowadził politykę nawiązywania kontaktów z warszawskimi i krakowskimi ośrodkami sportowymi. Nawiązał również kontakt z ówczesnym zdobywcą tytułu mistrza Czechosłowacji, Slovanen Bratysława.
W 1923 Czarni Radom rozegrali decydujące spotkanie o prawo gry w Klasie B Okręgu Warszawskiego, w którym pokonali Radomskie Koło Sportowe 3:0. W zmaganiach Klasy B wywalczyli wicemistrzostwo i razem z Varsovią (Harcerski Klub) uzyskał awans do Klasy A Okręgu Warszawskiego. W 1924 roku awans do Klasy A wywalczyli: Jan Bolesta, Jerzy Cieszkowski, kpt. Comlak, Roman Domański, Tadeusz Dutkowski, Tadeusz Janas, Henryk Kamiński, kpt. Adam Kogut, Zygmunt Mazurkiewicz, Henryk Szostak, Józef Tyrk, por. Uchacz.
W swoim debiucie radomianie zajęli przedostatnie, 5. miejsce z dorobkiem 4 punktów. Wyprzedziły ich kolejno drużyny: Polonia, Warszawianka, Legia i Varsovia. W kolejnej edycji WKS ulokował się na ostatniej pozycji w grupie i spadł do niższej ligi. Nie pomogło nawet wygrana w ostatnim meczu z Legią Warszawa. Zwycięzca grupy warszawskiej – Polonia – następnie w fazie finałowej wywalczył tytuł wicemistrza kraju. Po spadku klub opuściło kilku najlepszych graczy, m.in.: por. Uchacz, kpt. Adam Kogut, kpt. Coplak.
Później piłkarze grali w rozgrywkach okręgowych, a w międzyczasie wielokrotnie zmieniał się system rozgrywek. W 1931 Czarni obchodzili 10-lecie swojego istnienia. W czasie uroczystości związanych z tą rocznicą przedstawione zostały dorobek sportowy oraz praca wychowawcza prowadzona przez zarząd. Zespół piłkarzy, wiodąca sekcja w klubie, uświetniając uroczystość, rozegrał mecz towarzyski z I-ligową Cracovią i uległ jej 1:5. W latach 30. piłkarze WKS-u stanowili trzon drużyny reprezentacji Radomia. Co więcej, zawodników z ul. Kozienickiej wybrano sparing-partnerem dla reprezentacji Polski, która przygotowywała się do rywalizacji z Węgrami w sierpniu 1939. Radomianie ponieśli porażkę 0:4. Był to ich ostatnie spotkanie rozegrane kilka dni przed wybuchem II wojny światowej.
W okresie wojennym Czarni wraz z innymi radomskimi klubami: RKS, Broń, Kolejarz oraz żydowskimi: Jutrznia, Nordyja, Hapoel, Barkochba i Makabi, potajemnie gromadzili się na łąkach, rozgrywając tam mecze. Niemcy ogłosili wówczas zakaz jakiejkolwiek działalności związkom sportowym.
W 1945, tuż po wyzwoleniu, została odrodzona działalność Czarnych Radom z prezesem Romanem Sztajgerwaldem. Po wojnie Wojskowi występowali zazwyczaj w rozgrywkach na 3. poziomie ligowym, najpierw w lidze okręgowej, a następnie w nowo powołanej III lidze. W sezonie 1964/65 po zajęciu 2. miejsca ligi okręgowej województwa kieleckiego zakwalifikowali się do rozgrywek barażowych, w których walczyli o prawo gry w II lidze. Mając na koncie 4 zwycięstwa, 3 remisy i 3 porażki, uplasowali się na 4. miejscu w klasyfikacji końcowej i tym samym nie wywalczyli awansu do wyższej klasy.
Ze względu na powołanie sekcji siatkarskiej i przede wszystkim awansu siatkarzy do Ekstraklasy piłka nożna przestała być wiodącą dyscypliną w klubie. W 1989 po spadku piłkarzy z III ligi sekcja piłkarska została rozwiązana.
Początki siatkarzy w rozgrywkach.
W 1957 zarząd klubu zgłosił do rozgrywek mistrzowskich sekcję męskiej siatkówki. Zespół oparty na podchorążych Oficerskiej Szkoły Lotniczej im. Żwirki i Wigury w Radomiu wystartował w nich sezon później. Drużyna zajęła 2. miejsce w rozgrywkach kieleckiej klasy A, po czym została wycofana z rozgrywek. W 1965 do użytku został oddany klubowy ośrodek sportowy przy ulicy Lubelskiej. Odnowiona sala gimnastyczna pozwoliła na wznowienie działalności.
20 maja 1979 na turnieju w Chojnicach Czarni Radom pod dowództwem Jana Skorżyńskiego wywalczyli awans do II ligi, a oprócz radomian do wyższej klasy awansowały: Stal Stocznia Szczecin, Wifama Łódź i Jastrzębie Borynia. Historyczny sukces odniosła drużyna oparta na własnych wychowankach, uczniach radomskich szkół średnich oraz kilku żołnierzach odbywających służbę wojskową w Radomiu. Zespół tworzyli wówczas: Andrzej Skorupa, Tomasz Gałczyński, Ryszard Laskowski, Ryszard Pisarek, Jarosław Trochimiuk, Zbigniew Janikowski, Witold Poinc, Janusz Tomaszewski, Robert Mach, Jacek Gagacki, Roman Murdza i Ryszard Kotala.
Siatkarze Pawła Blomberga w drodze do Ekstraklasy.
W trakcie sezonu 1981/82 nowym trenerem został 28-letni Paweł Blomberg. Pod jego kierunkiem Czarni zajęli 2. miejsce w tabeli końcowej II ligi, ustępując awans Chełmcowi Wałbrzych. Przed kolejną edycją rozgrywek szkoleniowiec oznajmił, że interesuje go tylko "wejście" do Ekstraklasy. W I rundzie Czarni wygrali wszystkie mecze, po czym niespodziewanie ponieśli porażkę ze Stoczniowcem Gdańsk. U siebie pokonali najgroźniejszego rywala Stal Stocznię Szczecin, ale w Szczecinie na zakończenie rozgrywek przegrali 2-krotnie. Po raz kolejny w tabeli końcowej zostali sklasyfikowani na 2. miejscu, tym razem za szczecińską drużyną. Na ogół w 36 meczach odnieśli 33 zwycięstwa. We własnej hali 17 razy zwyciężyli 3:0 i tylko raz 3:1. Jednakże, do mistrzostwa II ligi zabrakło jednego zwycięstwa.
Przed sezonem 1983/84 trener nie dokonał żadnych zmian w drużynie, ale już 3 tygodnie przed zakończeniem rozgrywek Czarni zapewnili sobie awans do Ekstraklasy. Zadecydowały o tym 2 zwycięskie spotkania z Wifamą Łódź rozegrane 5-6 lutego w hali na Sadkowie zakończone kolejno wynikami: 3:0 (15:7, 15:5, 15:6) i 3:1 (15:5 12:15, 15:12, 15:13). Dwumecz w Radomiu oglądał nadkomplet widzów. W następnej kolejce radomianie 2-krotnie zwyciężyli rezultatem 3:1 Stal Grudziądz. Kolejne spotkania to wygrana 3:2 i porażka 0:3 z siatkarzami RKS-u Grodziec. Zmagania ligowe Wojskowi zakończyli zwycięstwami na Posnanią 3:2 i 3:0. W tych ostatnich 6 spotkaniach zespół występował bez dwóch zawodników: Andrzeja Grzyba i Jacka Rychlickiego, powołanych do reprezentacji narodowej. W 8-zespołowej grupie druga drużyna, Wifama Łódź, w klasyfikacji końcowej miała do Czarnych 7-punktową stratę (dwa punkty za zwycięstwo) Radomski zespół tworzyli: Jacek Rychlicki, Andrzej Skorupa, Andrzej Grzyb, Jacek Gagacki, Ryszard Kotala, Romuald Pogoda, Paweł Fijałkowski, Stefan Staniszewski, Ryszard Laskowski, Janusz Tomaszewski i Janusz Kolba.
Debiut w Ekstraklasie.
Do pierwszego sezonu w Ekstraklasie Czarni przygotowali się, nie mając do dyspozycji własnej sali, ponieważ w tym czasie rozpoczął się remont obiektu przy ul. Lubelskiej. Trenowali więc w innych radomskich halach: Broni, Zrembu, WSI, a nawet jeździli na treningi do Pionek. Spotkania ligowe rozgrywano zatem w hali Broni. 27 października 1984 w debiutanckim meczu radomianie pokonali mistrza Polski, Legię Warszawa 3:1. Po rundzie zasadniczej zajęli 7. miejsce, wygrywając 8 meczów spośród 18 rozegranych. W ostatnim spotkaniu ulegli AZS-owi Olsztyn 0:3. Następnie przystąpili do rozgrywek o otrzymanie się w lidze, które zaczęli od zwycięstwa i porażki. Z kolei po 2 zwycięstwach z rzędu nad Gwardią Wrocław i Chełmcem Wałbrzych awansowali na 5. pozycję w tabeli. Zmagania zakończyli na 7. miejscu.
Przed sezonem 1985/86 Czarni obok Stoczniowca i Beskidu byli wymieniani wśród kandydatów do spadku. Sam Paweł Blomberg zapowiadał, że jego zespół będzie walczył o utrzymanie. W przygotowaniach do rozgrywek siatkarze do tej pory nie mogli dysponować, która nadal była w remoncie. Klub borykał się również z problemami kadrowymi. Drużynę opuścili: Andrzej Grzyb, Jacek Gagacki, Janusz Kolba, Ryszard Laskowski, z kolei Janusz Tomaszewski zakończył karierę. Na jednym z ligowych meczów trener miał do dyspozycji tylko jednego rezerwowego. W rundzie zasadniczej Czarni plasowali się jednak w czołowej czwórce, ale samej końcówce dali się wyprzedzić Hutnikowi Kraków. Duży wpływ na to miała nieoczekiwana porażka Stali Stocznia z krakowskim zespołem. Radomianom nie udało się odzyskać straconej pozycji, tym samym nie awansowali do play-off o miejsce 1-4. W międzyczasie kontuzji doznał Fijałkowski, a z powodu obowiązków studenckich Rychlicki pojechał do Warszawy, w związku z czym Czarni przystąpili do meczu z mistrzem Polski, Stalą Stocznia, bez 2 podstawowych zawodników. Przegrali 1:3. Po rozgrywkach play-out pozostali na 5. pozycji.
1987: Puchar Polski na wyciągnięcie ręki.
W sezonie 1986/87 Czarni Radom zakwalifikowywali się do turnieju finałowego rozgrywanego w Lesznie w ramach Pucharu Polski. W finale zajęli 2. miejsce, ustępując Resovii, ale okazując się lepszym od Stali Nysa i Legii Warszawa. W lidze natomiast uzyskiwali gorsze wyniki. Dopiero po zwycięstwie nad Stalą Nysa w ostatniej kolejce zapewnili sobie utrzymanie w Ekstraklasie. Uplasowali się na 6. miejscu z dorobkiem 51 pkt., takim samym jak wyżej sklasyfikowana Legia. Zaledwie 1-punktową przewagę uzyskali nad dziewiątym w tabeli AZS-em Olsztyn, który spadł do II ligi.
Po odejściu trenera Pawła Blomberga do Wifamy Łódź, szkoleniowcem zespołu został 31-letni zawodnik, grający w wyjściowym składzie, Jacek Skrok. Po odejściu 2 reprezentantów Polski, Jacka Rychlickiego i Andrzeja Grzyba, nowy opiekun dysponował wąską kadrą, tworzoną przez doświadczonych zawodników. Przed rozpoczęciem rozgrywek ligowych uznał, że każde miejsce powyżej ósmego będzie sukcesem. Jednakże Czarni Radom po raz pierwszy w historii awansowali do finałowej czwórki, ale w walce o medale rywale okazali się za silni. Zajęli 4. miejsce za Hutnikiem, Stalą Stocznia i Resovią. W Pucharze Polski również uzyskali awans do finałowej czwórki. W niej rywalizację przegrali już tylko z Hutnikiem i Stalą Stocznia, kończąc rozgrywki na 3. pozycji.
W sezonie 1988/89 Czarni zajęli 5. miejsce w lidze, w 1989/90 – również piąte, a w 1990-91 – szóste.
1991-93 - drużyna bez Andrzeja Skorupy.
W sezonie 1991/92 po wielu latach gry z klubu odszedł pierwszy rozgrywający Andrzej Skorupa. Z Szachtioru Donieck Czarni sprowadzili po raz pierwszy do swojej drużyny obcokrajowców: rozgrywającego Ołeksandra Martyniuka i atakującego Wadyma Pywowarowa. Zespół postawił sobie za cel zajęcie miejsca 1-4. Początkowo w wyjściowym składzie za rozegranie odpowiedzialny był Martyniuk, ale później zastąpił go Andrzej Przeździecki. Jak stwierdził trener Skrok, siatkarzom przyzwyczajonym do "szkoły" Skorupy trudno było przestawić się na inny, wolniejszy styl rozgrywania, przez co m.in. Ryszard Kotala i Dariusz Fryszkowski nie mogli do nie końca wykorzystać swoich umiejętności. Po rundzie zasadniczej Czarni Radom zajęli 5. miejsce, tracąc 2 punkty do Chełmca Wałbrzych, zakwalifikowanego do fazy play-off. W rozgrywkach play-out okazali się najlepsi, dzięki czemu pozostali na 5. miejscu.
W 1993 radomianie minimalnie wybronili się przed spadkiem z Ekstraklasy. Utrzymanie zapewnili sobie dzięki wygranej w ostatniej kolejce fazy play-out z Jastrzębiem Borynia, zajmując 6. pozycję.
1993-95 - 2-krotnie trzeci wśród najlepszych.
W sezonie 1993/94 funkcję trenera przejął Łotysz Walery Jarużny, który zastąpił na tym stanowisku grającego Jacka Skroka. Po rundzie zasadniczej Czarni zajęli 2. miejsce. W fazie finałowej dali się jednak wyprzedzić Stali Nysa, tracąc do niej zaledwie 1 punkt. Co więcej, w pojedynkach z nyską drużyną odnieśli 2 zwycięstwa i 2 razy przegrali. Tym samym rywalizowali w konfrontacji o 3. miejsce z Płomieniem Sosnowiec. Dzięki zwycięstwu zdobyli po raz pierwszy w historii brązowy medal.
Sukces ten powtórzyli rok później pod kierunkiem grającego szkoleniowca Jacka Skroka. Podobnie jak w poprzednim sezonie wyższe miejsca ustąpili Yawalowi AZS Częstochowa i Stali Hochland Nysa.
Odmłodzony zespół z rozgrywającym Pawłem Zagumnym.
Po tym sukcesie zespół borykał się z ogromnymi kłopotami kadrowymi. Z poprzedniego składu odeszło 5 graczy, a wieloletni rozgrywający Czarnych, Andrzej Skorupa, nabawił się poważnej kontuzji. Na jego miejsce działacze klubu z trudem pozyskali 18-letniego Pawła Zagumnego z MKS MDK Warszawa. Wraz z 2 innymi juniorami, Krzysztofem Stańcem i Wojciechem Pietralskim, zadebiutował w drużynie Ekstraklasy. Odmłodzony zespół miał walczyć o utrzymanie się w lidze. W decydującym spotkaniu ze Stilonem Gorzów Wielkopolski po przegraniu pierwszego seta sam szkoleniowiec Jacek Skrok wszedł na boisko, pomagając drużynie zwyciężyć i ostatecznie zająć 6. miejsce.
Następnie Jacek Skrok podjął się budowy nowego zespołu. Pozostanie w klubie Pawła Zagumnego stało pod znakiem zapytania. Dopiero we wrześniu tuż przed rozpoczęciem rozgrywek podjął decyzję o przedłużeniu umowy. Po rundzie zasadniczej Czarni uplasowali się na 6. pozycji, w związku z czym przystąpili do zmagań play-out. W nich okazali się najlepsi i w klasyfikacji końcowej zajęli 5. miejsce.
Era Warki Strong Club.
Uchwałą walnego zgromadzenia z 26 września 1997 przekształcono klub w jednosekcyjny i zmieniono nazwę na Warka Strong Club WKS Czarni Radom. Szkoleniowcem radomian został Edward Skorek. W 1998 siatkarze z Radomia po rundzie zasadniczej uplasowali się na 3. pozycji, mając tylko gorszy bilans setów niż wyżej notowany zespół Morza Szczecin. W fazie finałowej utrzymali pozycję ze stratą 1 pkt. do Mostostalu Azoty Kędzierzyn-Koźle, który otwierał ligową klasyfikację. Tym samym rywalizację o brązowy medali Czarni musieli toczyć z 4. drużyną finału, Stalą Hochland Nysa (do 3 zwycięstw). Pierwsze 2 mecze rozgrywane w Radomiu należały do Czarnych (oba wygrali po 3:1). Z kolei w Nysie rywale doprowadzili do remisu, odnosząc 2 zwycięstwa po 3:1. Ostatnie decydujące spotkanie na własnym parkiecie radomianie przegrali 1:3. Była to niespodziewana porażka Wojskowych, tym bardziej że rywale w tym sezonie mieli walczyć o utrzymanie. Radomskie gazety o tym wydarzeniu pisały w swoich nagłówkach: ""Czarna rozpacz w Radomiu", "Zatopieni jak Titanic"". Zmagania w Pucharze Polski Czarni Radom zakończyli na półfinale.
Pierwsze trofeum.
Przed sezonem 1998/99 zmianie uległy zasady gry. Sety zaczęto rozgrywać do 25 punktów i zdobywało się je nie tylko przy własnej zagrywce. Wprowadzono pozycję libero, na której w radomskim zespole ustawiony został Paweł Słomka. W Pucharze Polski radomianie pokonali najpierw Bosman Morze Szczecin 3:0, po czym w półfinale podejmowali klub z Nysy. Czarni wygrali mecz po 5 setach, mimo że w tie-breaku przegrywali 7:11 i 12:14. W spotkaniu finałowym rywalizowali z Yawalem AZS Częstochowa. Dwa pierwsze sety przypadły Wojskowym. Ponadto w końcówce trzeciego prowadzili 24:22 i tym samym mieli dwa meczbole. Za drugim razem - bezbłędny do tej chwili - Artur Maroszek, mając wystawioną piłkę w górze i brak bloku, posłał piłkę w aut. Częstochowianom udało się obronić jeszcze trzeciego meczbola i potem wyrównać, a następnie 2 skuteczne akcje Damiana Dacewicza zakończyły set. Rywale przejęli inicjatywę i doprowadzili do tie-breaka. Decydująca partia zakończyła się wynikiem 15:13 na korzyść Czarnych, a zakończył ją efektywnym atakiem Artur Maroszek. Trzech graczy WKS-u otrzymało wyróżnienie. Krzysztof Śmigiel został uznany za najwszechstronniejszego zawodnika finału, Paweł Słomka za najlepszego libero, a Adam Nowik za najlepszego blokującego. Zespół tworzyli również: Paweł Boratowski, Piotr Gabrych, Marcin Kocik, Artur Maroszek, Andrzej Piotrowski, Jarosław Stancelewski, Krzysztof Staniec, Wojciech Stępień, Piotr Szymanowski. Było to pierwsze trofeum w tych rozgrywkach w historii Czarnych Radom.
Debiut w europejskich pucharach.
W kolejnym sezonie radomianie reprezentowali Polskę w Pucharze Europy Zdobywców Pucharów. 6 grudnia 1999, w rundzie wstępnej Czarni Radom pokonali na własnym parkiecie rumuński Petrom Ploesti 3:0. Rewanż zaś należał do Rumunów, ale radomianie ugrali w nim jednego seta, dzięki czemu awansowali do kolejnego etapu. W półfinałowej grupie A wygrali 2 spotkania spośród 7 rozegranych i zajęli 6. miejsce. Pokonali Papiron Medikemia Szeged z Węgier i Akademik Charków z Ukrainy. W 5. kolejce grupowej po porażce z Galatasaray SK stracili szansę na awans do finału, a kolejną przegraną z Cannes, obrońcą tego pucharu, zakończyli swój udział w rozgrywkach. Po zakończeniu zmagań w PZP w klubie pojawił się dług w wysokości 400 tysięcy złotych.
W klasyfikacji końcowej rozgrywek ligowych uplasowali się na 7. pozycji. Gazety donosiły, iż w drużynie panowała zła atmosfera. Na jednym z ligowych meczów doszło do rękoczynów między trenerem Edwardem Skorkiem a jego zawodnikiem Piotrem Gabrychem.
W następnym sezonie do rozgrywek radomianie przystąpili pod kierunkiem nowego trenera, Wojciecha Drzyzgi. Po meczu w Olsztynie trener wyrzucił z drużyny Gabrycha za nieodpowiednie zachowanie. W klasyfikacji końcowej fazy zasadniczej Czarni Radom zajęli 4. miejsce, mając o jeden punkt mniej od trzeciego zespołu PLS – Jastrzębia Borynia. W I fazie play-off wyeliminowali Stal Nysa, wygrywając wszystkie 3 mecze. W walce o miejsca 1-4 z drużyną Mostostalu Azoty Kędzierzyn-Koźle nie zdołali wygrać żadnego. Pierwszy mecz przegrali na wyjeździe po tie-breaku, mimo że prowadzili w setach 2:1. W rywalizacji o 3. miejsce podejmowali Jastrzębie Borynia. Pierwszy mecz zwyciężyli rywale, ale 2 kolejne zakończyły się na korzyść Czarnych. Tym samym radomianom brakowało tylko jednego zwycięstwa do wywalczenia brązowego medalu. Następne 2 mecze rozgrywane w Radomiu i Jastrzębiu-Zdroju przegrali jednak do zera i zostali sklasyfikowani na 4. miejscu. Po zakończeniu rozgrywek Wojciech Drzyzga uznał, że zawiodła psychika, a także brakowało lidera, który w trudnych chwilach poderwałby drużynę do boju. Sezon ocenił jednak pozytywnie, biorąc pod uwagę kontuzje zawodników i konflikt z Gabrychem.
Upadek Czarnych.
W 2001, po zmianie przepisów ustawy o wychowaniu w trzeźwości, przed samym startem do rozgrywek ligowych ze sponsorowania strategicznego wycofały się Browary Warka. Warka pozostała jednak sponsorem klubu, ale umowa nie była już tak obszerna. Ponadto wsparcie zadeklarowała skandynawska grupa finansowa Nordea, która została tytularnym sponsorem. Wraz z pieniędzmi z Urzędu Miasta Radomia budżet miał wynieść 3 miliony złotych. Według zapowiedzi zarządu klubu, w sezonie 2001/02 Czarni z 4 ówczesnymi reprezentantami Polski: Jarosławem Stancelewskim, Robertem Pryglem, Marcinem Kocikiem i Łukaszem Żygadło, a także byłymi "kadrowiczami": grającym II trenerem Marianem Kardasem i Adamem Nowikiem, mieli walczyć o mistrzostwo kraju. Budżet okazał się jednak wirtualny. Prezes Jacek Nita miał tylko ustne zapewnienia sponsorów. Co więcej, wycofała się z nich Warka, przekazując klubowi 400 tysięcy zamiast obiecanych 1,2 miliona, a Nordea nie wywiązywała się z podjętych wcześniej zobowiązań. Dług w trakcie sezonu sięgnął niemal miliona złotych.
Kłopoty finansowe klubu spowodowały lawinowe odejścia w trakcie sezonu. Ponadto siatkarze otrzymali wolną rękę w poszukiwaniu nowego pracodawcy. Najpierw z drużyny odeszli: do Mostostalu - Jarosław Stancelewski, do 1044 Gwardii Wrocław Igor Woronin. Grający II trener Marian Kardas wyjechał do Niemiec, gdzie zaczął trenować Eintracht Mendig. Ze stanowiska zrezygnował również prezes Nita. Następnie Adama Nowika i Roberta Prygla pozyskała Skra Bełchatów. Jako ostatni klub opuścili: Miroslav Ćajan i Łukasz Żygadło (grający na wypożyczeniu z Galaxia Starter mBank AZS Częstochowa).
Pierwszy mecz Czarni przegrali po tie-breaku z KS Nysa 2:3. W 2. kolejce odnieśli pierwsze zwycięstwo, pokonując w Szczecinie miejscowe Morze 3:1. Zajmowali 4. miejsce, z którego spadli po rozegraniu 4. serii spotkań. Po porażkach z Mostostalem Azoty Kędzierzyn-Koźle, AZS-em Częstochowa, Skrą Bełchatów, Ivettem Jastrzębie radomianie plasowali się na 9. pozycji. Zwycięstwa nad PZU AZS Olsztyn i Stolarką Wołomin dało im awans ma 5. miejsce w lidze. 3 następne kolejki zakończyły się porażką. W 13. serii spotkań Czarni pokonali obrońcę tytułu mistrza Polski - Mostostal, grający w składzie z Jarosławem Stancelewskim. Po tym spotkaniu z funkcji trenera zrezygnował Wojciech Drzyzga, ponieważ nie otrzymał zaległych pensji wraz z premiami. Na jego zastępcę wybrano byłego siatkarza Czarnych, Andrzeja Skorupę, który jednak nie mógł poprowadzić zespołu w kolejnym meczu. W konfrontacji z AZS-em Częstochowa funkcję trenera pełnił kapitan drużyny, Krzysztof Staniec. Do końca rundy zasadniczej siatkarze pod kierunkiem Andrzeja Skorupy odnieśli tylko 1 zwycięstwo.
W klasyfikacji zajęli ostatnią pozycję, w związku z czym w walce o miejsca 9-10 do 4 zwycięstw podejmowali Morze Szczecin. Pierwszy mecz rozgrywany w Szczecinie zakończył się wynikiem 3:0 na korzyść rywali. Tydzień później Czarni wyrównali stan rywalizacji, zwyciężając w trzech setach. W kolejnych dwóch meczach na wyjeździe ponieśli porażkę, ugrywając w nich zaledwie 1 seta. 13 kwietnia we własnej hali odnieśli drugie zwycięstwo po tie-breaku. Następnego dnia przegrali 0:3 (27:29, 11:25, 23:25). Tym samym zajęli 10. miejsce i po 18 latach gry w najwyższej klasie ligowej spadli do Serii B. Był to również pierwszy w historii Czarnych spadek do niższej ligi.
Klub, borykający się z problemami finansowymi, nie był w stanie utrzymać dawnych obiektów przy ul. Lubelskiej. Dzięki pomocy władz Radomia przeniesiono siedzibę Czarnych na ul. Warzywną na Starym Mieście. W sezonie 2002/03 w klubie pracę rozpoczął nowy trener, Paweł Blomberg, który w 1984 wprowadził Czarnych do Ekstraklasy. Do drużyny powrócili związani z nią przez lata doświadczeni zawodnicy: Wojciech Stępień i Paweł Słomka. Zmagania w I lidze Serii B zakończyli na 4. miejscu.
Po zakończeniu rozgrywek działacze klubu z powodu zadłużeń podjęli uchwałę o likwidacji stowarzyszenia. Dług wynosił ponad 1,5 miliona złotych, co uniemożliwiało dalsze funkcjonowanie. Trofea zostały przekazane nowo powstałemu Radomskiemu Towarzystwo Sportowemu, które miało kontynuować tradycję WKS-u (przejął jego wszystkie zespoły). Nowy klub nie utożsamiał się jednak z Czarnymi.
Reaktywacja po latach.
W grudniu 2007 powołano Radomskie Centrum Siatkarskie, które przejęło II-ligowy zespół Jadaru i jego drużyny młodzieżowe. Zostało spadkobiercą osiągnięć i tradycji klubu z 1921. Zawarło również umowę z Jadarem Sport, dzięki której drużyny z PLS-u i II ligi mogły sobie nawzajem wypożyczać zawodników. W 2008/09 stowarzyszenie przyjęło historyczną nazwę: RCS Czarni Radom. Zespół pod dowództwem trenera Jacka Skroka zajął 2. miejsce w gr. 4. II ligi, przegrywając rywalizację w finale play-off z drużyną Farta Kielce.
27 października 2009 w Klubie Środowisk Twórczych "Łaźnia” otwarta została wystawa poświęcona 25-leciu debiutu Czarnych w Ekstraklasie. Na otwarciu wystawy, przygotowanej przez Sławomira Monika, zjawiło się wielu byłych zawodników radomskiego klubu.
W 2010 radomianie zajęli 3. pozycję, rok później 4. W czerwcu 2011 Stowarzyszenie Czarni Radom wspierające finansowo klub wyraziło zainteresowanie kupnem wystawionych na sprzedać akcji I-ligowego Jadaru Sport Radom. Ostatecznie nie zdecydowało się odkupić udziałów, ale w sezonie 2011/12 drużyna oparta na wychowankach miała postawiony cel – awans do I ligi. SCR postawiło sobie również punkt docelowy, jakim miał być powrót radomskiego klubu do ekstraklasy w ciągu 3 lat.
Po wielu latach do Czarnych wrócił wychowanek Robert Prygiel. Zespół stanowili również Marcin Kocik, Krzysztof Staniec i Paweł Biliński, którzy wraz z Pryglem występowali w radomskiej drużynie za czasów jej gry w Polskiej Lidze Siatkówki. W sezonie 2011/12 pod kierunkiem trenera Wojciecha Stępnia siatkarze awansowali na zaplecze PlusLigi, zajmując 1. miejsce w turnieju finałowym II ligi. Awans zapewnili sobie po zwycięstwach nad Kęczaninem Kęty i AKS-em Rzeszów. Przegrany mecz z AZS UAM Poznań nie miał już znaczenia dla końcowej klasyfikacji.
Powrót do polskiej elity.
W sezonie 2012/13 asystentem Wojciecha Stępnia został grający Robert Prygiel. Do klubu przyszli m.in. Jakub Radomski, Janusz Gałązka i Bartłomiej Neroj. W Pucharze Polski Czarni dotarli do 1/4 finału, ulegając w 2 meczach ZAKSIE Kędzierzyn-Koźle, ówczesnemu liderowi PlusLigi. W poprzednim etapie wyeliminowali przedostatni zespół najwyższej klasy ligowej Trefl Gdańsk. W lidze jako beniaminek najpierw wygrali rundę zasadniczą z przewagą 6 punktów nad BBTS Bielsko-Biała, a następnie w finale play-off pokonali BBTS w trzech meczach, zdobywając mistrzostwo I ligi. Radomską drużynę tworzyli: Maciej Kałasz, Michał Ostrowski, Jakub Radomski, Bartłomiej Neroj, Kacper Gonciarz, Bartłomiej Grzechnik, Robert Prygiel, Krzysztof Ferek, Marcin Kocik, Kamil Gutkowski, Jakub Wachnik, Janusz Gałązka, Paweł Filipowicz i Rafał Pszenny.
W czerwcu 2013 władze Profesjonalnej Ligi Piłki Siatkowej podjęły decyzję o rozszerzeniu PlusLigi w sezonie 2013/14 do 12 zespołów, dołączając do tych rozgrywek BBTS Bielsko-Biała i Czarnych Radom. Po tym sukcesie karierę zakończyli Marcin Kocik i Robert Prygiel, wychowankowie i byli reprezentanci Polski.
Bilans sezon po sezonie.
Poziom rozgrywek:
Trenerzy.
Pod kierunkiem Jana Skorżyńskiego w 1979 roku Czarni po raz pierwszy wywalczyli awans do wyższej klasy, jaką była II liga. Pięć lat później Paweł Blomberg wprowadził zespół do Ekstraklasy. Medale mistrzostw Polski radomianie zdobyli za czasów Walerija Jarużnyja (1994) i Jacka Skroka (1995). Na czele z Edwardem Skorkiem w 1999 sięgnęli po Puchar Polski.
Szkolenie młodzieży.
Klub należy do jednych z najlepszych szkolących młodzież w Polsce. Działają w nim zespoły w każdej kategorii wiekowej. Trenuje w nich ok. 300 siatkarzy. Do osiągnięć drużyn młodzieżowych Czarnych należy wiele medali mistrzostw Polski m.in. złoto w MP Juniorów (2010, 2011), srebro w MP Juniorów (2012), srebro w MP Kadetów (2009), brąz w MP Juniorów Młodszych (1995). O sile drużyny seniorów grającej o mistrzostwo Polski często stanowią wychowankowie.
Kibice.
Początkowo doping dla siatkarzy tworzyli kibice Radomiaka, najpierw w hali na Sadkowie, a potem w Hali Broni (obecnie MOSiR). Pierwsze działania mające na celu utworzenie Klubu Kibica fani WKS-u rozpoczęli na początku 1999 roku. W maju tego roku podczas turnieju Women Spring Cup stowarzyszenie liczyło już około 40 osób. Doping i atmosfera, jaką wtedy tworzyli radomscy sympatycy, określano "radomskim kotłem".
W 2003-2007 pozostali "kibicami bez klubu". W 2003 roku nowo powstałe na strukturach Czarnych Radomskie Towarzystwo Siatkarskie przekształciło się na Jadar RTS i nie kontynuowało historii Czarnych. Jego działacze skłócili ze sobą kibiców Czarnych, nie dotrzymując obietnicy. Wzmożona została wówczas działalność grupy Bl@ck Power działającej już wcześniej, ale utożsamiającej się z historycznym Klubem Kibica Czarni Radom. W 2005 roku fanom identyfikującym się z klubem z 1921 roku zakazano wejścia na mecze Jadaru.
Głównie za sprawą grupy kibiców w 2007 nowe stowarzyszenie Radomskie Centrum Siatkarskie przyjęło historyczną nazwę i tradycję radomskiego WKS-u. W 2010 na jednym z meczów wyjazdowych II ligi obecnych było ok. 100 sympatyków drużyny z Radomia.
Klub nie należy już do wojska, ale WKS utrzymywany jest w tradycji. Myśl przewodnia radomskich kibiców to: "Tradycja, która przetrwała w naszych sercach – wierni barwom, zawsze oddani Czarnym Radom".
Obiekty sportowe i siedziby.
W 1921 roku wojsko wybudowało: boisko piłkarskie okolone bieżnią, skocznia lekkoatletyczna i korty tenisowe, z których korzystali Czarni. W 1930 roku przy ul. Kozienieckiej klub posiadał: stadion piłkarski i lekkoatletyczny, korty tenisowe, strzelnicę sportową, boiska do piłki siatkowej i koszykówki. W latach 20. obiekty te były najlepsze w mieście. Do obiektów WKS-u należały należały później hala sportowa i basen znajdujące się na terenie portu lotniczego Radom-Sadków. Stadion KS Czarni, z którego korzystali Czarni, mógł pomieścić 10 tysięcy widzów. Po 1997 roku popadał w ruinę i na samym początku pierwszej dekady XXI wieku został zlikwidowany.
Siatkarze początkowo swoje mecze rozgrywali hali sportowej na Sadkowie. Odnowiona w 1965 roku pozwoliła na wznowienie działalności siatkarskiej. W niej Czarni rozgrywali mecze III ligi, następnie II i Ekstraklasy (odpowiednik dzisiejszej PlusLigi).
W połowie lat 90. XX wieku, swoje mecze siatkarze zaczęli rozgrywać w "Hali Broni", przemianowanej później na Halę Sportową Miejskiego Ośrodka Sportu i Rekreacji, z której korzystają do dziś. Może pomieścić ok. 2,5 tysiąca widzów.
W roku 2022 oddana została hala sportowa - Radomskie Centrum Sportu, która może pomieścić 5000 widzów i stała się siedzibą Klubu.
Symbole i barwy.
Pierwszym herbem Czarni posługiwali się do 1997 oraz w latach 2000-03. Znajdowały się w nim szachownica lotnicza oraz elementy herbu Radomia (w czarnym polu: szary mur z trzema wieżami o trzech blankach każda i majuskułą R). Po reaktywacji w 2007 opracowane zostało nowe logo, nawiązujące do tradycji Czarnych przed likwidacją. Powołana w 2013 spółka przyjęła herb sprzed 2003. Różni się od pierwotnego grubością obwódek i błękitnym tłem.
Barwy klubu to: błękitny, biały i czarny.
Czarni Radom jako spółka akcyjna.
W lipcu 2013 została powołana spółka akcyjna pod nazwą WKS Czarni Radom SA. Spółkę powołało Radomskie Centrum Siatkarskie Czarni Radom. Obecnie 100% akcji należy do Stowarzyszenia Czarni Radom.
Sponsorzy.
Jednym z główny źródeł finansowych klubu jest zawiązane 28 grudnia 2010 Stowarzyszenie Czarni Radom, zrzeszająca radomskich biznesmenów. Jego przedstawiciele są także członkami spółki. W 2013 roku sponsorem tytularnym została firma Cerrad.
Pierwszy tytularnym sponsorem były w latach 1997-2001 Browary Warka należące Grupy Żywiec, a siatkarze występowali pod nazwę Warka Strong Club WKS Czarni Radom. Po zmianie przepisów ustawy o wychowaniu w trzeźwości, drużyna siatkarska musiała pozostać przy nazwie WKS Czarni Radom, w związku z czym umowa z Grupą Żywiec nie była już tak obszerna.
Historyczne sekcje.
Początkowo działalność klubu sprowadzała się wyłącznie do piłki nożnej, ale już w 1930 roku działały w nim sekcje: tenisa ziemnego, strzelecka, lekkoatletyczna, piłki siatkowej, koszykówki, pływacka i zapaśnicza. Początkowo miały charakter amatorski i nie były zgłoszone do żadnych związków sportowych. Potem dołączone zostały również boks, kolarstwo i hokej na lodzie. Pięściarzy Czarnych trenował m.in. Antoni Czortek – wicemistrz Europy i olimpijczyk. Hokeiści startowali między innymi w lidze wojewódzkiej w 1960 roku, gdzie ich rywalami byli: Górnik Szopienice, Stal Rzeszów i Cracovia. W 1997 roku na bazie zlikwidowanej sekcji pływackiej powołano MKS Wodnik Radom. Ponadto kolarze występowali pod szyldem Lotniczego Klub Sportowego Czarni. Wśród nich byli m.in. Jan Magiera i Rajmund Zieliński.

</doc>
<doc id="435227" url="https://pl.wikipedia.org/wiki?curid=435227" title="Młynarzowa Przełęcz">
Młynarzowa Przełęcz

Młynarzowa Przełęcz (, , , 2054 m) – przełęcz w odchodzącym na północny wschód od Żabiego Szczytu Wyżniego grzbiecie w Tatrach Wysokich. Jest to główny grzbiet Młynarza oddzielający Dolinę Żabią Białczańską od Doliny Ciężkiej. Młynarzowa Przełęcz znajduje się w połowie grani pomiędzy Żabim Szczytem Wyżnim i Młynarzem i jest najgłębszą przełęczą w 1,5-kilometrowym odcinku tego grzbietu. Wyróżniono w nim jeszcze wiele turni i przełączek. Po południowo-zachodniej stronie Młynarzowej Przełęczy w grani znajduje się Żabi Mur, po północno-wschodniej Widłowy Zwornik (2082 m). Wcześniejsze pomiary określały wysokość przełęczy na 2087 m.
Młynarzowa Przełęcz jest łatwo dostępna zarówno z Żabiej Doliny Białczańskiej, jak i z Doliny Ciężkiej. Używana była w dawnych czasach przez górali jako połączenie tych dolin i miała ludową nazwę Głazy pochodzącą od tego, że pokryta jest płytami skalnymi (po góralsku głazami). Pod taką też nazwą zapisał tę przełęcz w 1879 r. w "Jahrbuch des UKV" Viktor Lorenc, najlepszy w owym czasie znawca Tatr Janusz Chmielowski jednak zignorował zapis Lorenca i w 1908 r. wprowadził własną nazwę "Przełęcz pod Młynarzem", nazwa ta potem upowszechniła się, a Witold Henryk Paryski w VII tomie przewodnika "Tatry Wysokie" przyjął wersję „Młynarzowa Przełęcz zwana też Przełęczą pod Młynarzem”.
Do Doliny Żabiej opada z przełęczy płytka i niezbyt stroma depresja, w środkowej części piarżysta. Poniżej piargów przekształca się w głęboki i mokry żleb o płytowym dnie przykrytym szutrem. Ma wylot po południowo-wschodniej stronie Wyżniego Żabiego Stawu. Do Doliny Ciężkiej opada z przełęczy olbrzymi i głęboko wcięty żleb mający wylot nieco po prawej stronie progu Dolinki Spadowej. Od prawej strony (patrząc od dołu) ograniczony jest masywem Młynarzowych Wideł. W żlebie tym znajduje się olbrzymi, zaklinowany blok skalny.
W literaturze podawane jest, że pierwsze odnotowane wejście turystyczne miało miejsce 18 lipca 1907 r. (Michał Beynarowicz, Mieczysław Karłowicz). Nie jest to jednak prawdą, gdyż ok. 1875 r. przeszedł przez tę przełęcz Viktor Lorenc (chodzący po Tatrach m.in. z koziarzami z Jurgowa), a latem 1895 r. austriaccy geodeci musieli zatknąć w siodle przełęczy tyczkę mierniczą. Pierwsze wejście zimowe miało miejsce 4 stycznia 1930 r. (Antoni Kenar, Tadeusz Pawłowski, Wiesław Stanisławski).
Władysław Cywiński pisał: "Widok z przełęczy jest porażający. Zwłaszcza wtedy, gdy wchodząc na nią od pn. Obserwujemy nagłe podniesienie kurtyny". Obecnie przełęcz jest niedostępna dla turystów.

</doc>
<doc id="435228" url="https://pl.wikipedia.org/wiki?curid=435228" title="Wielki Młynarz">
Wielki Młynarz

Wielki Młynarz (, , , 2170 m) – najwyższy szczyt masywu Młynarza w słowackich Tatrach Wysokich. Znajduje się w głównej jego grani, pomiędzy Wyżnią Młynarzową Przełęczą na południu i Niżnią Młynarzową Przełęczą na północy. Masyw Wielkiego Młynarza ograniczony jest także przełęczami:
Wielki Młynarz wznosi się nad Doliną Żabią Białczańską, Żlebem Ascety opadającym do Doliny Ciężkiej oraz Młynarkowym Żlebem i Żlebem między Kopy opadającymi do Doliny Białej Wody. Ma trzy wierzchołki. Dwa z nich znajdują się w jego grani głównej. Wyższy o około 40 m jest wierzchołek południowy. Ma wysokość 2170 m i jest najwyższym szczytem całego masywu Młynarza. Niższy wierzchołek północny znajduje się w odległości około 120 m oddzielony Młynarzową Szczerbiną. Trzeci, południowo-wschodni wierzchołek jest niższy o około 80 m i oddzielony jest od najwyższego wciętym na około 8 m trawiastym siodełkiem. Jest on zwornikiem dla grani zakończonej potężną ścianą Młynarczyka oraz południowo-wschodniej grzędy Niżniej Młynarzowej Kopy. Na zachód, do Doliny Żabiej Białczańskiej opada z Młynarza Wielkiego jednostajnie nachylone, średnio strome, częściowo skaliste, częściowo trawiaste zbocze.
Na szczyt Wielkiego Młynarza można łatwo wyjść różnymi drogami. Wychodzono na niego zapewne już w czasach przedturystycznych. Pierwsze znane wejście: Ludwik Chałubiński z przewodnikami: Wojciechem Bukowskim i Janem Gronikowskim pomiędzy 1881 a 1885 r. Pierwsze wejście zimowe: Józef Lesiecki i Józef Oppenheim 4 lutego 1914 roku. Obecnie znajduje się na zamkniętym dla turystów i taterników obszarze ochrony ścisłej i odwiedzany jest bardzo rzadko.
Zarówno nazwa Młynarz dotycząca całego masywu, jak i nazwa Młynarz Wielki, są wynikiem pomyłki. Górale Młynarzem nazywali jedną z turni, która przypominała im swoim wyglądem postać młynarza niosącego kamień młyński z otworem. Obecnie jest to Przeziorowa Turnia z oknem skalnym. Potem przez kartografów i turystów nazwa młynarz została przeniesiona na cały masyw, a gdy taternicy rozpoczęli jego penetrację i zdobywanie ścian, wyróżnili w nim Wielkiego Młynarza.

</doc>
<doc id="435230" url="https://pl.wikipedia.org/wiki?curid=435230" title="Ważne Młyny">
Ważne Młyny

Ważne Młyny – kolonia w Polsce położona w województwie łódzkim, w powiecie pajęczańskim, w gminie Nowa Brzeźnica, nad Wartą i Pisią.
W latach 1975–1998 miejscowość administracyjnie należała do województwa częstochowskiego.
Wieś była średniowieczną osadą młyńską. Znajdowały się tu młyny – zarówno przy ujściu Pisi, jak i na Warcie. Ostatni młyn drewniany, zwany Borowiec, przestał istnieć w 1980 r., są jeszcze widoczne po nim ślady.
Ze względu na duże kompleksy leśne i położenie nad rzeką jest to wieś letniskowa z zajazdem "Pod wiatrakami", polem namiotowym i licznymi miejscami noclegowymi. Znajduje się w niej stacja kolejowa (na trasie Częstochowa – Chorzew Siemkowice).

</doc>
<doc id="435231" url="https://pl.wikipedia.org/wiki?curid=435231" title="Jilin (miasto)">
Jilin (miasto)

Jilin (chiń. 吉林; pinyin: "Jílín") – miasto o statusie prefektury miejskiej w północno-wschodnich Chinach, w prowincji Jilin, port nad rzeką Sungari. W 2010 roku liczba mieszkańców miasta wynosiła 2 228 535. Prefektura miejska w 1999 roku liczyła 4 669 229 mieszkańców. Ośrodek hutnictwa aluminium oraz przemysłu drzewno-papierniczego, chemicznego, ceramicznego i spożywczego.
W mieście można odwiedzić świątynię konfucjańską (Wen Miao) i kościół katolicki.
Podział administracyjny.
Prefektura Jilin podzielona jest na:

</doc>
<doc id="435233" url="https://pl.wikipedia.org/wiki?curid=435233" title="Mały Młynarz">
Mały Młynarz

Mały Młynarz (, , , 1973 m) – dwuwierzchołkowy szczyt w głównej grani masywu Młynarza ("Mlynár", 2170 m) w Tatrach Wysokich, na terenie Słowacji. Wznosi się pomiędzy Pośrednim Młynarzem ("Prostredný Mlynár", ok. 2070 m) a Skoruszową Turnią ("Skorušiniakova veža", 1804 m) w grzbiecie oddzielającym Dolinę Żabich Stawów Białczańskich ("Žabia Bielovodská dolina") od głównej części Doliny Białej Wody ("Bielovodská dolina"). Główny, południowo-wschodni wierzchołek oraz niższy, północno-zachodni (1965 m) rozdzielone są szeroką Przełęczą Korosadowicza (ok. 1950 m).
Od Skoruszowej Turni oddzielony jest Wyżnią Skoruszową Przełęczą ("Vyšné skorušie sedlo", 1780 m), ku której opada w dolnej części nie typowym grzbietem czy granią, lecz płytową ścianą z pionowym, 30-metrowym kominem.
W grani pomiędzy Małym a Pośrednim Młynarzem znajdują się następujące obiekty:
Od niewielkiego garbu Jarząbkowego Zwornika odchodzi północno-wschodnia grań Małego Młynarza, w której wyróżniają się:
Od północno-wschodniej grani Jarząbkowego Zwornika, zaledwie 30 metrów na wschód od jego wierzchołka, odgałęzia się krótka grańka wschodnia. Zakończona jest ona Młynarzową Strażnicą ("Nižná Mlynárova strážnica", ok. 1920 m), oddzieloną od zwornika Pośrednim Jarząbkowym Siodełkiem ("Sedielko nad Nižnou Mlynárovou strážnicou"), a na wschód (do Jarząbkowego Żlebu) opadającą 250-metrową, pionową ścianą.
Południowo-zachodnie zbocze Małego Młynarza jest umiarkowanie nachylone, trawiasto-piarżyste i miejscami porośnięte kosodrzewiną. W kierunkach od północnego zachodu do wschodu znajdują się natomiast wysokie ściany skalne, opadające do Skoruszowego Żlebu i jego bocznej gałęzi – Małego Skoruszowego Żlebu. Żleby te rozdziela północny filar niższego wierzchołka, zakończony Skoruszowym Przechodem (ok. 1750 m). Za nim wznosi się mało wybitny szczyt Skoruszowej Baszty (ok. 1755 m), obrywający się ścianą o wysokości ok. 100 metrów. Najpotężniejszym z urwisk masywu Małego Młynarza jest północno-wschodnia ściana głównego wierzchołka, mierząca 270 metrów wysokości i rozcięta w środkowej części dwiema wielkimi formacjami wklęsłymi – Wielkim Kominem i Zacięciem Sprężyny. Z Przełęczy Korosadowicza pomiędzy wierzchołkami opada ku północy ciąg kominów, zwany Depresją Korosadowicza. Droga wspinaczkowa poprowadzona tą formacją w 1935 roku przez Zbigniewa Korosadowicza i Wawrzyńca Żuławskiego była pierwszą w ścianach Małego Młynarza.
Szczyt był najwcześniej odwiedzany przez koziarzy, a później podczas pomiarów kartograficznych. Pierwsze odnotowane wejście turystyczne – zimą – Józef Lesiecki, Józef Oppenheim 4 lutego 1914 r., podczas przejścia północnej grani Młynarza od Wyżniej Skoruszowej Przełęczy. Obecnie według przepisów TANAP-u wspinaczka w masywie Małego Młynarza jest dozwolona od 21 grudnia do 20 marca.

</doc>
<doc id="435234" url="https://pl.wikipedia.org/wiki?curid=435234" title="Speusippos">
Speusippos



</doc>
<doc id="435237" url="https://pl.wikipedia.org/wiki?curid=435237" title="Kruševac">
Kruševac

Kruševac (cyr. Крушевац) – miasto we wschodniej Serbii, stolica okręgu rasińskiego i siedziba miasta Kruševac. Leży przy ujściu rzeki Rasina do Morawy Zachodniej. W 2011 roku liczyło 58 745 mieszkańców.
Główna ulica Kruševaca to "Mirka Tomića", na której się znajduje pomnik upamiętniający bitwę na Kosowym Polu. W 1389 r. Kruševac był stolicą Serbii i z tego miasta serbskie wojsko wyruszyło w bój.
W centrum miasta, od niedawna, jest deptak, tzw. „bid zona”, przy którym znajduje się mnóstwo pubów.
W Kruševacu znajdują się dwie zabytkowe cerkwie. Cerkiew dworska, zwana od imienia fundatora Lazarica, z XIV wieku, wokół której znajdują się gruzy starego miasta zburzone podczas panowania Turków. Znajduje się tam także pomnik cara Łazarza I Hrebeljanovicia, który dowodził wojskami serbskimi podczas bitwy na Kosowym Polu. Druga cerkiew z XVIII wieku nosi wezwanie św. Jerzego.
Niedaleko miasta znajduje się "Slobodiste", pomnik zabitych w drugiej wojnie światowej.
Powyżej miasta znajduje się Bagdala.
W mieście znajduje się stacja kolejowa Kruševac oraz port lotniczy Kruševac.
Klub piłkarski: "Napredak".
W mieście rozwinął się przemysł maszynowy, środków transportu, chemiczny, włókienniczy oraz drzewny.

</doc>
<doc id="435239" url="https://pl.wikipedia.org/wiki?curid=435239" title="Młynarczyk">
Młynarczyk



</doc>
<doc id="435250" url="https://pl.wikipedia.org/wiki?curid=435250" title="Magdalena Tulli">
Magdalena Tulli

Magdalena Tulli, właściwie Maddalena Flavia Tulli (ur. 20 października 1955 w Warszawie) – polska pisarka i tłumaczka.
Życiorys.
W 1979 ukończyła studia z zakresu biologii na Uniwersytecie Warszawskim, w 1983 obroniła pracę doktorską, w latach 1986-1991 studiowała psychologię również na Uniwersytecie Warszawskim
W roku 1995 otrzymała Nagrodę im. Kościelskich, później była także pięciokrotnie w finale Nagrody Literackiej Nike (1999 za "W czerwieni", w 2004 za "Tryby" w 2007 za "Skazę", 2012 za "Włoskie szpilki", 2015 za "Szum"). Jej książki były tłumaczone na angielski, francuski, niemiecki, rosyjski, chorwacki, słoweński, czeski, węgierski, włoski, szwedzki, łotewski i litewski. Jest członkiem Stowarzyszenia Pisarzy Polskich. W 2007 roku otrzymała Nagrodę Osobną – wyróżnienie Nagrody Literackiej Gdynia, a ponadto była nominowana do tej nagrody w kategorii proza za powieść "Skaza". W 2012 roku otrzymała Nagrodę Literacką Gdynia oraz Nagrodę Literacką „Gryfia” za "Włoskie szpilki". Uzasadniając werdykt, przewodnicząca jury nagrody Gryfia Inga Iwasiów powiedziała:
W tym samym roku "Włoskie szpilki" znalazły się również w gronie utworów nominowanych do Nagrody Literackiej Nike oraz Literackiej Nagrody Europy Środkowej „Angelus”.
W roku 2013 została laureatką pierwszej edycji Nagrody Literackiej im. Juliana Tuwima przyznawanej za całokształt twórczości. W 2018 została laureatką Nagrody Literackiej m.st. Warszawy w kategorii: literatura dla dzieci i młodzieży za "Ten i tamten las".
Przetłumaczyła kilka książek: "Utraconą" Marcela Prousta (2001), "Gniew niebios" Fleur Jaeggy (za przekład z języka włoskiego tych opowiadań wydanych w 1999 roku otrzymała nagrodę „Literatury na Świecie”) i dwie inne pozycje jej autorstwa, "Długi dzień Ameriga" Itala Calvina.

</doc>
<doc id="435252" url="https://pl.wikipedia.org/wiki?curid=435252" title="MS Paint">
MS Paint



</doc>
<doc id="435253" url="https://pl.wikipedia.org/wiki?curid=435253" title="Andrzej Kozakiewicz">
Andrzej Kozakiewicz

Andrzej „Kozak” Kozakiewicz (ur. 6 lipca 1966 w Pile) – polski gitarzysta rockowy, współzałożyciel zespołów Pidżama Porno i Strachy na Lachy oraz zespołu Świat Czarownic.
Z wykształcenia jest politologiem. Ma syna ur. 1996.

</doc>
<doc id="435257" url="https://pl.wikipedia.org/wiki?curid=435257" title="Bitwa pod Pieskową Skałą">
Bitwa pod Pieskową Skałą

Bitwa pod Pieskową Skałą – bitwa stoczona 4 marca 1863 roku pod Pieskową Skałą w czasie powstania styczniowego.
Zmierzający ku granicy austriackiej po bitwie pod Małogoszczem oddział Mariana Langiewicza stanął 3 marca przy zamku w Pieskowej Skale. Sztab oddziału zajął zamek, jazda w sile ok. 200 koni pod dowództwem Figiettiego ulokowała się w owczarni a piechota w lesie. Jeszcze 3 marca Langiewicz jako namiestnik wojskowy województwa sandomierskiego i krakowskiego wydał odezwę do obywateli zaboru austriackiego. Wojska Langiewicza otoczone były przez 3 rosyjskie oddziały: mjr Medena w Olkuszu, mjr Stolzenwalda w Miechowie oraz gen. księcia Szachowskiego w Myszkowie.
W nocy powstańcy zostali zaskoczeni we śnie przez Rosjan, ale jeden ze śpiących w owczarni w porę zauważył, że nieprzyjaciel blokuje drzwi do owczarni, pragnąc być może podpalić budynek wraz ze śpiącymi. Powstańcom udało się wymknąć z pułapki w kierunku zamku, w ciemnościach tracąc jedynie 2 ludzi. Obudziwszy sztab powstańcy opuścili Pieskową Skałę, zamek natomiast zajęli i zrabowali Rosjanie, zabijając tych, którzy nie uciekli. Był to oddział mjr Medena, a ze zgrupowaniem mjr Stolzenwalda Langiewicz walczył 5 marca pod Skałą.
Bitwa z wojskami Szachowskiego miała miejsce rankiem i toczyła się ze zmiennym powodzeniem.
Kolejny przemarsz wojsk powstańczych miał miejsce 15 sierpnia 1863 roku, gdy oddział 400 żołnierzy hr. Aleksandra Krukowieckiego w drodze do Imbramowic pod Pieskową Skałą w trakcie potyczki rozproszył kompanię rosyjskiej piechoty i kozaków.

</doc>
<doc id="435258" url="https://pl.wikipedia.org/wiki?curid=435258" title="Kornikowate">
Kornikowate

Kornikowate, korniki (Scolytinae) – podrodzina chrząszczy z rodziny ryjkowcowatych, wcześniej klasyfikowana jako rodzina Scolytidae, syn. Ipidae.
Występowanie: na całym świecie do granicy zasięgu drzew. Niektóre gatunki mają tendencję do masowego pojawiania się i wyrządzania olbrzymich szkód w drzewostanach.
Opis.
Przedstawiciele rodziny to małe od 0,6 mm do 13 mm owady walcowatego kształtu ciała, koloru brunatnego, szarego lub czarnego. Czułki kończą się zwykle zwartą buławką. Korniki żywią się łykiem i miazgą lub hodowanym przez siebie grzybem. Niektóre odżywiają się tkankami roślin zielnych i nasionami (np. palm, kawy). Inne gatunki rozwijają się na wilczomleczach i kaktusach. Jednak większość korników jest związana z roślinami drzewiastymi. Wbrew utartej opinii nie rozwijają się w przedmiotach wykonanych z drewna np. w meblach (mylone są z kołatkowatymi - "Anobiidae").
Część gatunków korników (np. zakorki, cetyńce, ogłodki, korniki, rytowniki, wgryzonie, bruzdkowce) rozwija się w łyku. Zwykle samce drążą w korze lub między korą a drewnem komory godowe. Jeżeli jest to gatunek monogamiczny, od komory godowej odchodzi jeden chodnik macierzysty, drążony przez samicę. W przypadku gatunków poligamicznych, od komory godowej może odchodzić od dwóch do nawet dziesięciu chodników macierzystych. Po obu stronach chodnika macierzystego samica wygryza nyże jajowe, w których składa pojedynczo jaja. Larwy drążą swoje własne chodniki nazywane chodnikami larwalnymi. Chodniki te zakończone są kolebkami poczwarkowymi, które (w zależności od gatunku) mogą być umiejscowione w korze, pomiędzy korą a drewnem lub płytko w drewnie. 
Gatunki z rodzaju drwalnik, drwalniczek oraz większość korników z rodzaju rozwiertek rozwija się w drewnie. Samice wygryzają chodnik wejściowy i czasami chodniki boczne, gdzie składają jaja. W trakcie drążenia chodników wprowadzają do drewna symbiotyczny grzyb (każdy gatunek chrząszcza wprowadza charakterystyczny dla siebie gatunek grzyba). Larwy drążą krótkie chodniki i odżywiają się strzępkami symbiotycznego grzyba. Po przepoczwarczeniu opuszczają drewno. 
Samice niektórych gatunków po złożeniu jaj oraz samce odbywają żer regeneracyjny i powtórnie przystępują do rójki, a samice do składania jaj dając początek generacji siostrzanej. Np. kornik drukarz - "Ips typographus" (L.) odbywa żer regeneracyjny pod korą świerka w żerowisku, cetyniec większy "Tomicus piniperda" (L.) - w rdzeniu młodych gałązek sosnowych. Młode chrząszcze przed rójką odbywają żer uzupełniający, w trakcie którego rozwijają się ostatecznie narządy rozrodcze. I tak np. ogłodek wiązowiec - "Scolytus scolytus" (Fabr.) ogryza korę na pędach wiązów.
Znaczenie.
Korniki zasiedlają zwykle drzewa osłabione (np. przez zanieczyszczenia powietrza, susze, pożary). I z tego powodu nazywa się je szkodnikami wtórnymi. Niektóre gatunki wyrządzają poważne uszkodzenia drzewostanów. Pospolity w Polsce kornik drukarz, atakuje świerk, rzadko sosnę i modrzew. Kornik sześciozębny i cetyniec większy żerują głównie na sośnie. Jodłowiec krzywozębny rozwija się na jodle. Ogłodek wiązowiec i ogłodek wielorzędowy uszkadzają wiązy i dodatkowo przenoszą groźną chorobę grzybową - grafiozę wiązu (holenderską chorobę wiązów) - Ophistoma ulmi. 
Leśnicy starają się ograniczyć populacje szkodliwych gatunków przez wyszukiwanie tzw. drzew trocinkowych (zasiedlonych przez chrząszcze), ich ścinkę i wywóz, zanim zdąży wylecieć kolejne pokolenie korników. 
Liczebność niektórych gatunków (cetyniec większy, kornik drukarz, kornik modrzewiowiec, kornik zrosłozębny rytownik pospolity, drwalnik paskowany) kontroluje się przy pomocy pułapek z syntetycznym feromonem agregacyjnym.
W lasach pierwotnych korniki nie wyrządzają szkód i stają się bardzo ważnym elementem łańcucha pokarmowego. W Puszczy Białowieskiej są np. znaczącym składnikiem diety rzadkiego dzięcioła trójpalczastego (Picoides tridactylus). Ich żerowiska penetrowane są przez inne owady, które szukają tam pokarmu np. zoofagi czy saprofagi. W chodnikach korników spotykane są też roztocza i grzyby. Zasiedlając drzewa chore, stare przyczyniają się do ich szybszego zamierania i robią miejsce dla młodego pokolenia jodeł, sosen, świerków. Problem z kornikami w lasach gospodarczych jest między innymi efektem przekształcenia w przeszłości lasów pierwotnych w monokultury. W takich warunkach często przestają działać mechanizmy kontrolujące liczebność korników i pojawiają się gradacje (masowe pojawy szkodników, w trakcie których dochodzi do uszkodzeń drzew, często na znacznych obszarach). Obecnie leśnicy starają się temu zapobiegać poprzez zwiększanie różnorodności biologicznej w lasach (wprowadzanie roślin nektarodajnych, owocowych, pozostawianie drzew dziuplastych i drewna martwych drzew).

</doc>
<doc id="435259" url="https://pl.wikipedia.org/wiki?curid=435259" title="Silvano Beltrametti">
Silvano Beltrametti

Silvano Beltrametti (ur. 22 marca 1979 w Valbelli) – szwajcarski narciarz alpejski, trzykrotny medalista mistrzostw świata juniorów.
Kariera.
Po raz pierwszy na arenie międzynarodowej Silvano Beltrametti pojawił się 14 stycznia 1995 roku w Leukerbad, gdzie w zawodach FIS Race zajął 48. miejsce w slalomie. W 1996 roku wystartował na mistrzostwach świata juniorów w Schwyz, gdzie zdobył srebrny medal w supergigancie. Na rozgrywanych rok później mistrzostwach świata juniorów w Schladming drugie miejsce zajął w zjeździe. Brał także udział w mistrzostwach świata juniorów w Megève w 1998 roku, zdobywając brązowy medal w gigancie. W 1998 roku przebił się do ekipy narodowej i trzy lata później wystąpił na mistrzostwach świata w Sankt Anton. W supergigancie zajął 14. miejsce, a w zjeździe był czwarty, przegrywając jedynie z Austriakami Hannesem Trinklem i Hermannem Maierem oraz Niemcem Florianem Eckertem.
W zawodach Pucharu Świata zadebiutował 16 stycznia 1998 roku w Wengen, gdzie nie ukończył zjazdu. Pierwsze pucharowe punkty zdobył 12 grudnia 1998 roku, zajmując trzynaste miejsce w tej samej konkurencji. Pierwsze podium w zawodach tego cyklu wywalczył 25 listopada 2000 roku w Lake Louise, gdzie był drugi w zjeździe. W zawodach tych rozdzielił Austriaka Stephana Eberhartera i Lasse Kjusa z Norwegii. Na podium stanął także 7 grudnia 2001 roku w Val d’Isère, gdzie zajął trzecie miejsce w supergigancie. Najlepsze wyniki osiągnął w sezonie 2000/2001, zajmując 20. miejsce w klasyfikacji generalnej z dorobkiem 340 punktów. Dzień po supergigancie, w którym zajął trzecie miejsce, upadek na trasie biegu zjazdowego w Val d’Isère zakończył jego karierę sportową. Beltrametti uległ częściowemu paraliżowi i od tego czasu porusza się na wózku inwalidzkim. Pozostał związany z narciarstwem jako menedżer. Kilkukrotnie zdobywał medale mistrzostw kraju, w tym złote w zjeździe i supergigancie w 2001 roku.

</doc>
<doc id="435265" url="https://pl.wikipedia.org/wiki?curid=435265" title="Dowództwo Garnizonu Warszawa">
Dowództwo Garnizonu Warszawa

Dowództwo Garnizonu Warszawa (DGW) – polska jednostka wojskowa przeznaczona do zabezpieczenia Ministerstwa Obrony Narodowej (MON) oraz centralnych komórek organizacyjnych Sił Zbrojnych (SZ), które stacjonują na terenie Garnizonu Warszawa. Powstało 1 sierpnia 1995 z rozformowanego Dowództwa Zgrupowania Jednostek Zabezpieczenia MON.
Siedziba Dowództwa znajduje się w połączonych budynkach Komendy Miasta i dawnych Sądów Wojskowych przy ul. gen. M. Karaszewicza-Tokarzewskiego 4 i pl. marsz. Józefa Piłsudskiego 4.
Zadania.
Do głównych zadań realizowanych przez DGW należy:

</doc>
<doc id="435268" url="https://pl.wikipedia.org/wiki?curid=435268" title="Notacja Steinhausa-Mosera">
Notacja Steinhausa-Mosera

Notacja Steinhausa-Mosera – notacja używana do konstrukcji bardzo dużych liczb naturalnych. Została ona wymyślona wspólnie przez Hugona Steinhausa i Leo Mosera. Jest rozwinięciem notacji Steinhausa. Notacja Steinhausa-Mosera ma postać liczby wpisanej w wielokąt foremny. Definicja przebiega indukcyjnie:
Steinhaus zdefiniował tylko trójkąt, kwadrat i koło (odpowiadające pięciokątowi określonemu powyżej).
Na przykład 2 w kwadracie to 22 w trójkącie, czyli 44 = 256. Do bardziej znanych liczb powstałych przy użyciu tego zapisu należą mega (2 w kole ②), medzon (3 w kole) i megiston (10 w kole ⑩) zdefiniowane przez Steinhausa oraz moser (2 w mega-kącie). Liczby te są znacznie większe od liczby atomów we Wszechświecie.
Inny zapis

</doc>
<doc id="435271" url="https://pl.wikipedia.org/wiki?curid=435271" title="Stanki">
Stanki



</doc>
<doc id="435272" url="https://pl.wikipedia.org/wiki?curid=435272" title="Stanki (województwo opolskie)">
Stanki (województwo opolskie)

Stanki ("Stanki Bobrowskie") – nieoficjalna kolonia wsi Bobrowa w Polsce położona w województwie opolskim, w powiecie oleskim, w gminie Rudniki.
Należy do sołectwa Bobrowa.
Obecnie nie istnieje wieś Stanki Bobrowskie. Włączona została do wsi Bobrowa. Pozostają jedynie Stanki w woj. Śląskim, oddalone o kilkaset metrów od dawnych Stanek Bobrowskich, a obecnie od Bobrowy.
W latach 1975–1998 miejscowość położona była w województwie częstochowskim.

</doc>
<doc id="435274" url="https://pl.wikipedia.org/wiki?curid=435274" title="Duewag Gt8">
Duewag Gt8



</doc>
<doc id="435276" url="https://pl.wikipedia.org/wiki?curid=435276" title="Bitwa pod Kressenbrunn">
Bitwa pod Kressenbrunn

Bitwa pod Kressenbrunn) – starcie zbrojne, które miało miejsce 12 lipca 1260 r. Decydująca bitwa czeskiego króla Przemysła Ottokara II w walkach z królem Węgier Belą IV.
W połowie XIII w. Czesi w wyniku działań zbrojnych znacznie rozszerzyli swoje królestwo, opanowując Cheb (Eger) oraz Austrię i Karyntię. Hegemonii Przemysła II przeciwstawił się król węgierski Bela IV, który wiosną 1260 r. zawiązał sojusz z władcą Rusi Halickiej Danielem i z księciem krakowskim Bolesławem Wstydliwym. Węgrów wzmocniły także wojska Serbów, Bułgarów, Wołochów i Greków. Według przesadnych ocen kronikarzy siły te liczyły rzekomo ponad 150 000 ludzi. Wojska Ottokara składały się z Czechów, Morawian, Austriaków, a także oddziałów posiłkowych z Magdeburga, Miśni i Śląska. Łącznie wojska Przemysła Ottokara II mogły liczyć do 35 tys. ludzi, w tym 7 tys. ciężkiego rycerstwa.
Obie armie rozłożyły się obozami w pobliżu granicy węgiersko-morawskiej po obu stronach rzeki Morawy – Czesi na prawym, Węgrzy na lewym brzegu rzeki. Żaden z władców nie zamierzał jednak przekraczać rzeki z obawy przed uciążliwością przeprawy. Ostatecznie Przemysł porozumiał się z królem węgierskim proponując mu, by jedna z armii na honorowych warunkach mogła przekroczyć rzekę nieatakowana przez przeciwnika, z terminem rozejmu do południa 13 lipca. Nie spodziewając się ataku Węgrów, Czesi wycofali część swoich sił od granicy. Sytuację wykorzystał królewski syn Stefan, który przekroczył rzekę i w okolicy wsi Kressenbrunn starł się z ciężkozbrojnymi Czechami. Wówczas siły Ottokara zawróciły na pomoc, uderzając na Węgrów ze skrzydła. W walce ciężko ranny został Stefan, którego zniesiono z pola bitwy. Wskutek powrotu reszty czeskiego rycerstwa na pole bitwy Węgrzy rzucili się do panicznej ucieczki. Ich straty wyniosły ok. 10 tys. ludzi, w tym wielu utopionych w rzece.
Rezultatem batalii było zawarcie 31 marca 1261 pokoju w Wiedniu, na mocy którego Bela odstąpił na rzecz Przemysła Ottokara II uzyskaną po wygaśnięciu Babenbergów Styrię. Zarazem zdecydowano o zawarciu małżeństwa czeskiego króla z Kunegundą (wnuczką Beli IV), co nastąpiło jeszcze w tym samym roku w Hainburgu. Ustalenie granicy z Węgrami pozwoliło królowi czeskiemu na założenie miasta Marchegg. W tamtejszym zamku znajduje się obecnie ekspozycja muzealna poświęcona m.in. bitwie i osobie króla.
Dla upamiętnienia swojego zwycięstwa, w 1263 król czeski ufundował klasztor cystersów Zlatá Koruna i zasiedlił go zakonnikami z Heiligenkreuz.
Z okazji 750-lecia bitwy w 2010 r. w miejscu jej stoczenia posadowiono kamienny obelisk z tablicą pamiątkową.

</doc>
<doc id="435281" url="https://pl.wikipedia.org/wiki?curid=435281" title="Roger Marie Froment">
Roger Marie Froment

Roger Marie Albert Froment (ur. 15 lutego 1928 w Maleville, zm. 9 lutego 2006), francuski duchowny katolicki, biskup Tulle.
Święcenia kapłańskie przyjął 29 czerwca 1952. W czerwcu 1985 został mianowany biskupem Tulle, sakrę biskupią przyjął 15 września 1985 z rąk dotychczasowego ordynariusza tej diecezji, Jeana-Baptiste Brunona. Kierował diecezją do października 1996, odszedł w stan spoczynku w wieku niespełna 69 lat.

</doc>
<doc id="435284" url="https://pl.wikipedia.org/wiki?curid=435284" title="Słownik T9">
Słownik T9

Słownik T9 (od ) – słownik wykorzystywany przy tzw. metodzie słownikowej wpisywania tekstu w telefonie komórkowym. Opatentowana przez Tegic Communications. Metoda słownikowa przyspiesza wpisywanie tekstu na klawiaturze o 8 przyciskach znaczących. By wpisać słowo, naciska się odpowiednie klawisze jednokrotnie.
Przykład: standardowo, aby wpisać słowo "trawniki", trzeba nacisnąć klawisze 16 razy (kolejno: 8777296644455444), natomiast przy pomocy słownika T9 tylko 8 razy (87296454).
Dodatkowo, jeśli wyrazy mają taką samą reprezentację w słowniku (tzn. składają się na nie te same klawisze w tej samej kolejności), słownik umożliwia wybór właściwego słowa z listy słów pasujących do sekwencji naciśniętych klawiszy, np. klawiszem * w telefonach Nokia, klawiszem 0 w telefonach Samsung, prawym klawiszem funkcyjnym w telefonach Siemens, lub joystickiem w Sony Ericssonie. Przykłady takich wyrazów to:
W razie nieistnienia odpowiedniego wyrazu w słowniku można wpisać go metodą tradycyjną i zostanie on dodany do słownika.

</doc>
<doc id="435304" url="https://pl.wikipedia.org/wiki?curid=435304" title="Harlingen">
Harlingen



</doc>
<doc id="435306" url="https://pl.wikipedia.org/wiki?curid=435306" title="Pasek stanu">
Pasek stanu

Pasek stanu jest elementem interfejsu użytkownika. W aplikacjach uruchamianych na komputerach osobistych najczęściej jest umieszczony na dole okna programu. Na urządzeniach mobilnych pasek stanu jest umieszczony na górze ekranu.
Pasek stanu prezentuje informacje związane z aktualnym stanem okna oraz może być podzielony na części w celu pogrupowania prezentowanych informacji. Poza prezentowaniem informacji pasek stanu może umożliwiać wykonywanie akcji. Przykładowo w procesorze tekstów może umożliwiać zmianę przybliżenia edytowanej strony lub zmieniać układ wyświetlania stron na ekranie.

</doc>
<doc id="435307" url="https://pl.wikipedia.org/wiki?curid=435307" title="Christoph Clark">
Christoph Clark

Christoph Clark (ur. 9 lutego 1958 w Marsylii) – francuski aktor, reżyser, scenarzysta i producent filmów pornograficznych. Występował także jako Silvio Bello, Chris Christopher, Gilbert Grosso, Kriss Klark i Jean Ramatuelle. Znalazł się na liście finalistów alei sław Hall of Fame i odebrał nagrodę honorową AVN Award (2002) i XRCO Award (2008).
Wczesne lata.
Urodził się i dorastał w Marsylii (niektóre źródła podają Franche-Comté) w rodzinie rzymskokatolickiej. Przystąpił do pierwszej komunii świętej. Po opuszczeniu szkoły w południowej Francji, w wieku szesnastu lat wyjechał do Hiszpanii, gdzie podjął pracę dorywczą jako kelner. 
Początki kariery.
W 1978, kiedy miał dwadzieścia lat, mieszkał wówczas we Frejus, gdy podczas święta na Ibizie francuski fotograf zaproponował mu sesję zdjęciową w Paryżu. Wkrótce rozpoczął karierę jako fotomodel. Dorabiał w kawiarni jako barman. W 1981 zadebiutował przed kamerą dla szwedzkiego producenta. 
W dramacie kryminalnym Plum Productions "Zakazany owoc" ("Le fruit défendu", 1983) w reż. Jeana-Luca Bruneta nie brał udziału w scenach seksu. Na początku lat 80. występował w wielu filmach pornograficznych realizowanych przede wszystkim we Francji, w tym Cinévog Productions – "Gwałty w kornetach" ("Viols en cornettes", 1983) w roli lokaja w scenie seksu z zakonnicą, "Specjalne traktowanie niezadowolonego burżua" ("Traitement spécial pour une bourgeoise insatisfaite", 1984) jako asystent lekarza, "Potrzeby ciała" ("Les besoins de la chair", 1984) jako Louis - brat panny młodej, "Uczeń wezjozy" ("Apprendiste viziose", 1985) w reż. Roberta Xaviera w scenie mikcji z Mariną Hedman, a także "Autostopowiczki nie noszą kuloty" ("Les Stoppeuses ne portent pas de culotte", 1982) jako gość, "Dominacje tropikalne" ("Dominations tropicales", 1983) jako Sylvain, "Magiczny Singapur" ("Une fille dans la peau", 1984), "Gorące pożądanie" ("Échange de femmes pour le week-end", 1985) jako hipis i "Dziewczyny z matką" ("Les filles de leur mère", 1985) na motywach powieści Pierre’a Louÿsa. Parodiował Arsène’a Lupine’a w filmach Jamesa H. Lewisa (Gilberta Roussela): "Triples penetrations explosives" (1983), "Ecole pour salopes tres speciales" (1984) i "Entrecuisses en chaleur" (1984). Grywał też w filmach Pierre’a B. Reinharda - "Bien au fond du petit trou" (1984) jako Marc, "De la pénétration par tous les trous" (1984), "Petits Derrières très accueillants" (1984) oraz wersji erotycznej opery mydlanej "Dallas" - "Extases anales" (1985) jako Karl Regensburg.
W pornograficznej fotonoweli „Supersex” (1985) z Gabrielem Pontello w roli tytułowej przedstawiony był jako Silvio Barrault.
Wziął też udział w zachodnioniemieckiej realizacji Herzog Video "Intymny kontakt prywatny" ("Intim Kontakt privat", 1985). Podjął pracę jako model erotyczny dla magazynu „Colour Climax”. 
W 1989 zadebiutował jako reżyser produkcji Extension 101 Inc "Sweet &amp; Perverse Milly", której producentem był Gerard Damiano.
Rozwój kariery w Europie.
Włoski reżyser i właściciel studia Diva Futura - Riccardo Schicchi zaangażował go do swoich filmów, gdzie główną postacią była Cicciolina: "Porno Poker" (1984), "Banane al cioccolato" (1986) czy "Cicciolina Number One" (1986). Brał też udział w produkcjach włoskich Mario Bianchiego i Riccardo Schicchiego, w tym w baśniach "Złe nawyki Baby i chciwość Ramby" ("Il vizio di Baby e l’ingordigia di Ramba" (1989) z Roberto Malone i Rocco Siffredim i "Smutna księżniczka" ("L’uccello del piacere", 1989) jako Robin Hood oraz "Le Pornololite Di Diva Futura" (1994) z Tao i Zoltanem Kabai. Na planie trzech produkcji z udziałem Ciccioliny - "Rozwój i upadek rzymskiej cesarzowej" ("Carne bollente", 1987) jako adwokat Marengo, "Diabeł w panu Holmesie" ("The Devil in Mr. Holmes", 1987) i "Backdoor Summer 1" (1988) spotkał się z hollywoodzkim gwiazdorem porno Johnem Holmesem i Amber Lynn.
Był obecny w niemieckich realizacjach Teresy Orlowski: "Foxy Lady 2" (1986), "Flames of Fortune" (1987), "Teresa the Woman Who Loves Men 2" (1988), "Sexplosion in Ibiza" (1988), "Take It Adam" (1989), "Forbidden Cherries" (1989), "Daughters of Sin" (1989), "Gilbert Fools Around" (1989) czy "Welcome to the Dale of Dolls" (1989). W filmie "Foxy Lady 6" (1986) wystąpił w scenie jako aktyw z shemale Daną Douglas (w napisach: Angie Damazo). Następnie grał w produkcjach Saschy Alexandra, w tym " Joker of Love" (1987) jako Ulli oraz "Sarah Young Collection 2" (1990) w scenie w limuzynie i "The Sarah Young Collection 4" (1991) w scenie gang bangu z Sarah Young. 
Występował w niemieckich filmach Videorama w reż. Harry’ego S. Morgana, w tym "Teeny Exzesse 5: Perverse Fruchtchen" (1990) i "Maximum Perversum 61: Lust und Crime und harte Toure" (1996). Był protagonistą w dreszczowcu Maxa Bellocchio "Ostatni pociąg" ("Ultimo treno/L’ultimo treno", 1994). W erotycznej wersji operetki Franciszka Lehára "Wesoła wdówka" ("Vedova Allegra", 1995) w reż. Mario Bianchi (Nicholas Moore) był hrabią Daniło. W stylowym melodramacie kostiumowym "Rebeka: Pani pożądania" ("Rebecca: La signora del desiderio", 1995), reklamowanym nawet jako najpiękniejszy film porno, jaki kiedykolwiek powstał, wcielił się rolę Lorenzo. Michel Ricaud zaangażował go do roli podróżnika Didiera w produkcji Double Defi "Ona to kocha" ("U elle aime", 1992). W dramacie Maxa Bellocchio "Panna młoda" ("La sposa", 1995) był ojcem chrzestnym tytułowej bohaterki, z którą w drodze do kościoła na ślub występuje w scenie seksu na tylnym siedzeniu limuzyny Lincoln. W porno parodii "Nikita" - "Sexy Killer, Nikita - prima parte" (1997) z Sarah Young zagrał postać Sergio z tajnej służby francuskiego rządu, a w "" - "Zagłada wojownika" ("Doom Fighter", 2000) wystąpił jako antagonista dr Zolt Raider. 
Za rolę księdza działającego w sprzeciwiającej się międzyrasowemu romansowi organizacji Ku Klux Klan w "Ku Klux Klan – Brutalne historie z wczorajszej Ameryki" ("KKK – storie violente dell’America di ieri", 2000) zdobył nominację do nagrody Złotej Gwiazdy 2001 (Zlatá Hvězda) na czeskim festiwalu Prague Erotica Sex. Wziął też udział w produkcjach Rocco Siffrediego – "Rocco’s Private Fantasies 1" (1997), "Rock ’n Roll Rocco 2" (1997) i "Rocco’s True Anal Stories 1" (1998), Davida Perry’ego – Puritan International, Ltd. "Sexxx 3: Double Gulp" (2003) i Pierre’a Woodmana – "Woodman Casting X 82" (2010). Był obsadzony w realizacjach DDF Network: "Xtreme Sex Party" (2015), "Valentine’s Anal Fuck" (2018) i "Big Busty Surprise" (2018). 
Jego film Colmax / MyPorn Productions "DXK" ("DXK, David Sex King", 2011) z Roberto Malone w roli głównej był inspirowany oskarżeniem o napastowanie seksualne Dominique’a Strauss-Kahna. W 2022 został wyróżniony w rankingu „najlepszych francuskich gwiazd porno” portalu EuroSexScene.com.
Vidéo Marc Dorcel (VMD).
Współpracę z Vidéo Marc Dorcel zapoczątkował od występu w filmach J. Helbie’ego: "Gurpanof i jego kobiety" ("Des femmes pour Gourpanof", 1983) jako listonosz, "Sekret Elise" ("Le Secret d’Elise", 1984) jako Eric, narzeczony Elise i "Okup za Ewę" ("La rançon d'Eva", 1985) jako jeden z porywaczy. Po udziale w "Dziewczynie w skórze" ("Une Fille dans la peau", 1984) i "Faworytach Zofii" ("Les Faveurs de Sophie", 1984), wystąpił w produkcjach Michela Ricaud: "Les 7 Derniers Outrages" (1984) jako Chris, mąż panny młodej, "Sekrety kobiet" ("Le Secret Femmes", 1986), "Une femme nommée désir" (1986), "Attention fillettes!" (1987), "Szantaż kobiet" ("Chantage de femmes", 1989), "Czarująca panna Todd" ("Les charmes secrets Miss Todd", 1990) z Tracey Adams, "Mężczyzna, który szalał za kobietami" ("L'homme qui était fou des femmes", 1990) jako Pan Młody, "Klinika pożądania" ("Désir clinique", 1990), "Gwałt na telefon" ("Viol au Telephone", 1990), "Ona woli starszych" ("Elle préfere les vieux", 1990), "Sexterror" (1990), "Przymusowe rozkosze" ("A Force De Plaisirs", 1990), "La femme en noir" (1990), "Amatorskie kino" ("Ciné Amateur", 1991), "Niewierne pary" ("Couples infidèles", 1991), "Hotelik, czyli burdelik" ("Souris d’hôtel", 1991), "Vue sur maison close" (1991), "Photos Passions" (1991), "Naruszona prywatność" ("Intimité violée", 1992) z Sunny McKay, pastiszu "Błękitny anioł" - "Błękitna Wenus" ("La Venus bleue", 1993), "Marianne on Tour" (1994) oraz "Offertes à tout no. 4" (1995) jako narzeczony Beaty. Z kolei Gabriel Pontello zaangażował go do roli fotografa w "Urzekających modelkach" ("Mannequins Envoutants/Piege A filles/Snatch Shots", 1989) u boku Rocco Siffrediego. Był też obsadzany w produkcjach Alaina Payet: "Gode-Party" (1991), w roli lekarza w parodii "Goście, goście" – "Les Visiteuse" (1994), uhonorowanej nagrodą specjalną klubów wideo Hot d’or, i jako doktor Loïc Perrin w "Punkcie Q" ("Le Point Q", 2000) jako doktor Loïc Perrin. 
Postać maniaka seksualnego, wykreowanego na Hannibala Lectera z "Milczenia owiec" w "Przestępstwie uwiedzenia" ("Délit de séduction", 1993) w reż. Michela Ricauda przyniosła mu nagrodę Hot d’or na Festiwalu Filmów Erotycznych w Cannes w kategorii „Najlepszy aktor europejski”. Marc Dorcel powierzył mu rolę bogatego lorda Sir Rémy’ego w "Zapachu Matyldy" ("Le Parfum de Mathilde", 1994), uhonorowanym AVN Award jako jeden z 500 najlepszych filmów dla dorosłych i na Festiwalu Kina Erotycznego w Brukseli jako najlepszy europejski film porno. Wystąpił też jako biznesmen nieprzestrzegający żadnych praw etyki Sasza Pietrowski w filmie "Księżniczka i dziwka" ("La princesse et la pute", 1996) w reż. Marca Dorcela. Grał głównych bohaterów w filmach z Laure Sainclair: "Miłość Laury" ("L’Amour de Laure", 1996), "Talizman - ukryte pożądanie" ("Le Le désir dans la peau", 1996) jako Paul, "Obsesja Laury" ("L’Obsession de Laure", 1996) jako psychiatra dr Clark, "Amnezja - Apetyt na Laurę" ("La Ruée vers Laure", 1997) w roli Kevina oraz "Zaskakujący spadek" ("L’Héritage de Laure", 1998) jako adwokat. 
Za rolę playboya i bogatego magnata V.H. Shane’a w "Obywatelu Shane" ("Citizen Shane", 1996) w reż. Marca Dorcela otrzymał nagrodę na Praskim Festiwalu Erotycznym w Pradze i Hot d’or na festiwalu w Cannes w kategorii „Najlepszy aktor europejski”.
Clark był też reżyserem kilku filmów Vidéo Marc Dorcel: "Offertes à tout 3" (1993), "Offertes à tout 5" (1996), "Offertes à tout 7: Fantasmes à l'Est" (1996), "Offertes à tout 8" (1996), "Jolis seins de l’est" (2000), "Filles de l’est et gros seins" (2002), "Prostitution a l’est" (2003) i "Videos Privees De Pornstars" (2012). Za realizację filmu "Młode lubieżne wdowy" ("Jeunes Veuves Lubriques", 1996) odebrał Hot d’or w Cannes jako najlepszy nowy europejski reżyser. Niektóre ze scen tych produkcji Vidéo Marc Dorcel umieszczono w "Anita Blond &amp; Anita Dark Infinity: Best Of" (2005), "Marc Dorcel: 35th Anniversary Encyclopedia" (2014) i "40th Anniversary: Libertinage" (2019).
DBM Video.
Po udziale w realizacjach Dino’s Blue Movie austriackiego producenta i reżysera filmów porno Josefa „Dino” Baumbergera "Diamentowa robota" ("Diamond Job", 1988), "Dziwaczne przyjęcie 2" ("Party Bizarr 2", 1989) i "Paryżanka" ("Moonrise 17 - la Parisienne", 1989), wziął udział w scenach z Dolly Buster: "Dolly Buster in Exzess" (1990), "Memories of Dolly 1" (1991), "Casting 1" (1992), "Dreams of Anal" (1992) czy "Memories Of Dolly 2" (1993). „Dino” wybrał go do roli tytułowego protagonisty Wolfganga Amadeusa Mozarta w niemieckim filmie "Sekrety Mozarta" ("Secrets of Mozart", 1992), za którą zdobył nominację do Hot d’or na festiwalu w Cannes w kategorii „Najlepszy aktor europejski”. W filmie DinoVision "Tylko jeden dzień" ("Just One Day", 1991) był pilotem samolotu Cessna Citation, a w "Dino’s Blue Movie 64: Act Studio" (1992) wystąpił w scenie triolizmu (chłopak/chłopak/dziewczyna) z Angelicą Bellą i Robertem Malone. W latach 1993-97 dla DBM Video Christoph Clark wyreżyserował 34 filmy.
Magma Film.
Niemiecki reżyser Walter Nils „Moli” Molitor zaangażował go do swojej debiutanckiej produkcji Magma Film "Waterpower Teenies" (1988). Clark zagrał potem kowboja Victora McHammera, który odwiedza miasteczko Cock w westernie "Wystrzałowe kolty" ("Spritzende Colts", 1991) i wcielił się w postać Kalifa von Samarkanda w filmie "Osmańskie niewolnice seksualne" ("Osmanische Sexsklavinnen", 1991). Jako klaun August z cyrku „Mosen” w "Arenie namiętności" ("Manege der Lüste", 1991) odebrał nagrodę Hot d’or na Festiwalu Filmów Erotycznych w Cannes w kategorii „Najlepszy aktor europejski”. W parodii "Mad Max" z gatunku science-fiction "Mad Sex" (1994) wystąpił jako Loth, lider Breastless Ones.
Mario Salieri Productions.
Początkiem współpracy z Mario Salierim była rola Chrisa – asystenta szefa mafii i przyjaciela Gabrielli w dramacie kryminalnym "Wola ojca chrzestnego" ("Roma Connection", 1991), gdzie współreżyserem został Sascha Alexander. Wkrótce Clark został obsadzony w pastiszu porno "Wehikuł czasu" – "Zagubiona w czasie 3" ("Viaggio nel tempo 3", 1991) w roli gestapowca i "Harem" (1991) jako handlarz kobietami Aldo, a także w dramacie wojennym "Wspomnienia życia" ("Tutta una vita", 1992), którego akcja rozgrywa we Włoszech okupowanych przez niemiecki Wehrmacht podczas II wojny światowej.
Wystąpił też w kolejnych produkcjach Salieriego: "Viva Italia!" (1993), "Młodzieńcze perwersje" ("Adolescenza Perversa"/"Viva Italia 2!", 1993), "Arabika" (1993) jako Francesco oraz "Długa noc strachu" ("Violences Italienne"/"La lunga notte della paura", 1994) jako Nicholas Ribera. Był amerykańskim oficerem, który utrzymuje kontakty seksualne z zakonnicami i mieszkankami klasztoru podczas II wojny światowej w "Tajemnicy klasztoru" ("Mistero del convento"/"Geheimnis einer Nonne", 1993). Zagrał antagonistę jako Luigi Alfani, włoski przestępca skazany na dożywocie w "Erosie i ekscesach" ("Eros e Tanatos", 1995).
Inne filmy Mario Salieri Entertainment Group z udziałem Christopha Clarka to: "Sogni d’Estate a Riccione" (1992; reż. Nicky Ranieri), "Inside Gabriella Dari" (1992; reż. Nicky Ranieri), "Corpi venduti" (1994; reż. Sergio Cristaldi), "Inside Luana Borgia" (1994; reż. Nicky Ranieri) i "Sarajevo" (1994; reż. Nicky Ranieri).
Gold Pictures/In-X-Cess International Eros Productions Inc. (SCT).
Luca Damiano i Joe D’Amato zaangażowali go do roli Aladyna w wysokobudżetowej kostiumowej produkcji "Erotyczne marzenia Aladyna" ("The Erotic Dream of Aladdin X", 1995), za którą otrzymał dwie nagrody jako „Najlepszy aktor europejski” – na European X Festival w Brukseli i Festival Internacional de Cine Erótico de Barcelona. 
U Joego D’Amato zagrał też w innych filmach kostiumowych: "Złodziejaszki" ("Donne gioielli e culi belli", 1994), "Spiando Simona" ("Souillures extrêmes"/"Transex", 1994) jako chłopak Giuly, "Baron von Masoch" ("Il Barone von Masoch", 1995), "Seks z duchami" ("Fantasmi Al Castello"/"Amazing Sex", 1996) jako turysta, "Marqués de Sade" (1996) jako wujek de Sade i "Latający lekarze" ("Le Porcone volanti", 1996).
Wystąpił również w realizacjach, których reżyserem był Luca Damiano: "Księga tysiąca i jednej nocy" ("1001 Nights: Esclaves au harem", 1994) jako sułtan Szachrijar, opartej na motywach powieści Alberto Moravii włoskiej produkcji "Mężczyzna, który patrzy" ("Il marito guardone – Sesso spiato", 1994) jako hrabia Yoster, "Trzy panie z pokaźnymi udami" ("Tre Signore A Coscie Larghe" / "Tres marranas en el harén", 1995) jako podróżnik, który przybywa do królestwa egzotycznej orientalnej księżniczki (Tabitha Cash), "Dekameron X" ("Decameron X", 1995) według Giovanniego Boccaccia oraz jako szekspirowski tytułowy duński książę w dramacie "Hamlet – erotyczne rozterki" ("Amleto-Per Amore di Ophelia", 1996).
Private.
W 1997 włoski producent Claudio Mattei i jego żona Ivana Bláhová z Bohem Productions w Pradze Šeberov podjęli współpracę z Christophem Clarkiem podczas castingu World Modeling do realizacji dla Private Media Group. Zrealizował m.in.: "Przeszkody miłości" ("Gaia 1: Les obstacles de l’amour", 1997), "Włoskie dziedzictwo" ("Gaia 4: Italian Legacy", 1997), "Reportera" ("Private Gold 18: Reporter", 1997), "Ostatnie życzenie" ("Private Gold 20: Dead Man’s Wish", 1997), "Weekend w Bolonii" ("Private Gaia 3: Weekend in Bologna", 1997) i "Aktorki" ("Private Gaia 6: Profession: Porn Actress", 1998). Za film "Pokusy Clarisse" ("Private Gaia 5: The Temptations of Clarisse", 1998) z Nikki Anderson był nominowany do AVN Award w kategorii najlepszy reżyser zagraniczny. 
W "Triple X 24" (1997)/"I Want to Fuck You in the Toilet" (2004) wystąpił w scenie seksu w toalecie z Silvią Saint, a w "Private Video Stories 21" (1997) w scenie nad czerwonym stołem bilardowym z Mishi. Zagrał postać Cyklopa w trylogii Private "Virtualia: Dark Side: A New Sex Dimension" (2002).
Kariera w Stanach Zjednoczonych.
Zaprzyjaźnił się z amerykańskim aktorem i reżyserem porno Johnem Leslie i jego żoną Kathleen. Wystąpił w amerykańskich filmach Caballero Home Video "Lady By Night" (1986) z Niną Hartley i "Club Ecstasy" (1986) z Niną Hartley i Johnem Leslie. Był partnerem Porsche Lynn w filmach hollywoodzkich: parodii "Rzymskie wakacje" – "Barbara Dare’s Roman Holiday" (1987) z Barbarą Dare, "Grand PriXXX" (1987) i "Porsche The Girl The Car The Legend" (1987). Wziął udział w scenach produkcji Sin City – "Sensations" (1996) z Jill Kelly i Markiem Davisem, a także "Sensations 2" (1996) z Rebeccą Lord i Tonym Tedeschi.
W 1991 podjął współpracę z amerykańskim producentem i reżyserem Johnem Stagliano, pojawiając się w jego studyjnych filmach pornograficznych. W 1997 John Stagliano poprosił Clarka, by przyłączył się do jego rosnącej grupy reżyserskiej Evil Angel. W 2007 odebrał dwie branżowe nagrody AVN Award w kategoriach: „Najlepsza seria” "Obsession" i „Najlepsza zagraniczna cała seria” "Euro Domination", a w 2009 otrzymał AVN Award w kategorii „Najlepszy reżyser zagranicznego niepełnometrażowego filmu” za "Nasty Intentions 2" (2008). W 2008 został wpisany do Galerii Sław XRCO zarządzanej przez X-Rated Critics Organization.
Wziął udział w dwóch produkcjach Brazzers – "Brazzers Worldwide: Budapest 1" (2012) i "Brazzers Worldwide: Paris" (2012).
Styl.
Clark produkował cykle filmów w stylu gonzo i zwykle wchodził w interakcję na ekranie ze swoją ekipą filmową i aktorkami. Jego serie takie jak "Euro Angels", "Beautiful Girls", "Euro Hardball", "Big Natural Tits" "Euro Domination", "Christoph Clark’s Obsession", "Swallow" i "Top Wet Girls", które rozpoczęły się w 1997, często przedstawiały seks na krzesłach, balkonach lub blatach, z ciałami do góry nogami lub w nietypowych pozycjach. Dzięki jego sukcesom europejskie produkcje porno zyskały popularność w Stanach Zjednoczonych.
W 2005 jego cztery produkcje otrzymały nagrodę honorową AVN Award jako jedne z 500 najlepszych filmów dla dorosłych: "Euro Angels 10: Anal Decadence" (1998), "Euro Angels Hardball 1" (1998), "Christoph’s Beautiful Girls 17" (2004) i "Euro Domination 3" (2005).
Obecność w kulturze masowej.
Na kinowym ekran zadebiutował jako Cricri w komedii "Winorośl widocznego smutku" ("Pinot simple flic", 1984), której operatorem filmowym był nominowany do Oscara za najlepsze zdjęcia Eduardo Serra. W dramacie Francisa Leroia "Emmanuelle IV" (1984) u boku Sylvii Kristel i Patricka Bauchau zagrał drugoplanową rolę Alfredo, narzeczonego Marii. Znalazł się też w obsadzie dramatu "Annabelle partagée" (1991).
Gościł w dramacie "Dziwka" ("Yo puta", 2004) według powieści Isabel Pisano z udziałem Daryl Hannah, Denise Richards i Joaquima de Almeidy. 
W 2013 był bohaterem teledysku wyprodukowanego przez Chaï Chaï Films do piosenki Brantôme „Hello, Dirty Operator!” (reż. Mathias Mangin i Jonas Parient). 
Od 2015 na swoim koncie YouTube, Facebook i Twitter jako Tonton Chris Clark regularnie nagrywał siebie i publikował filmiki wideo, gdzie wyrażał swoją opinię, np. o porażce reprezentacji Francji w piłce nożnej.
Życie prywatne.
Podczas wizyty w Marbelli poznał węgierską aktorkę porno Deborah Wells, z którą się związał i dla niej przeprowadził się do Budapesztu. Pobrali się w roku 1990. Razem zagrali w scenach seksu w filmowych produkcjach: "Buttman's European Vacation 1" (1991), "Vue sur Maison Close" (1991), "Roma Connection" (1991), "Photos Passions" (1991), "Leather Dreams" (1991), "Hard Cut 2" (1991), "Osmańskie dziewice" ("Osmanische Sexsklavinnen", 1991), "Fucking Holidays" (1991), "U elle aime" (1992) jako Didier "Adventures of Misty McKain 2" (1992), "Memories of a Lifetime" ("Viva Italia!", 1992), "Sogni d'Estate a Riccione" (1992), "Lussuria di Donna" (1992), "Inside Gabriella Dari" (1992), porno wersji "Blond Venus" - "Błękitna Wenus" ("La Venus Bleue", 1993), parodii porno "Milczenia owiec" - "Przestępstwo uwiedzenia" ("Délit de Séduction", 1993), "Tajemnica klasztoru" ("Il Mistero del Convento" (1993), "Offertes à tout 4" (1994), pornobaśni "Królewna Śnieżka" ("Hótehénke", 1994, LUX Videó, reż. Kovi), "Sarajevo" (1994), "Corpi venduti" (1994), "Confessioni Anali" (1998) i "Hot Shots of Angelica Bella" (1999). Jednak w roku 1994 nastąpił rozpad ich związku. Christoph Clark romansował z Moaną Pozzi, Jessicą Rizzo, Luaną Borgią i Anitą Blond (1996).
Zamieszkał wraz z rodziną w Egerze. Ma dwóch synów (ur. 2002 i 2004). 
W 2015 roku, po 20 latach małżeństwa, rozwiódł się i osiedlił w Gödöllő. Dorabiał jako lokaj w prywatnych gospodarstwach domowych.

</doc>
<doc id="435313" url="https://pl.wikipedia.org/wiki?curid=435313" title="Obrót giełdowy">
Obrót giełdowy

Obrót giełdowy – obrót papierami wartościowymi lub innymi instrumentami finansowymi dokonywany na rynku regulowanym.
Zgodnie z polskim porządkiem prawnym, kryteria i warunki dopuszczania papierów wartościowych i innych instrumentów finansowych do obrotu na poszczególnych rynkach giełdowych, w tym papierów wartościowych dopuszczonych do obrotu na rynku regulowanym w innym państwie członkowskim, określa regulamin giełdy zatwierdzany przez Komisję Nadzoru Finansowego.
Wartość obrotu giełdowego (ang. "turnover") oblicza się poprzez zsumowanie wartości wszystkich przeprowadzonych transakcji (formula_1). Najczęściej podaje się go w ujęciu dziennym.
Wysoka wartość obrotu giełdowego świadczy o sile (dużym znaczeniu) danej giełdy. Duży obrót oznacza też dużą płynność obracanych aktywów.

</doc>
<doc id="435316" url="https://pl.wikipedia.org/wiki?curid=435316" title="Przekraskowate">
Przekraskowate

Przekraskowate (Cleridae) – rodzina owadów z rzędu chrząszczy obejmująca około 4000 gatunków.
Taksonomia.
Takson wprowadzony został w 1802 roku przez Pierre'a André Latreille.
Opis.
Ciało wydłużone, rzadziej wypukłe, pokryte zwykle gęstym, odstającym owłosieniem, rzadziej nagie, często jaskrawo, kontrastowo ubarwione. Czułki ulokowane przed lub pomiędzy oczami, złożone z 8-11 członów, piłkowane lub zwieńczone 3-członową buławką. Przedplecze u nasady zwężone. Panewki bioder odnóży środkowych szeroko otwarte z tyłu. Odnóża długie. Zapiersie dłuższe od śródpiersia i przedpiersia, a episternity zatułowia wyraźnie oddzielone. Pokrywy wyraźnie punktowane, o dobrze zaznaczonym guzie barkowym, przykrywające zazwyczaj cały odwłok. Tylne skrzydła rozwinięte, zdatne do lotu. Na odwłoku widoczne 5 lub 6 sternitów. Paramery samców zrastające się wokół penisa.
Biologia i ekologia.
Przeważająca większość gatunków jest drapieżna, zarówno jako imagines jak i larwy, polującymi na ksylofagi. Niektóre są wyspecjalizowane, np. przekrasek mróweczka ("Thanasimus formicarius") żywi się kornikami, a przedstawiciele rodzaju "Tilius" kapturnikami. Mniejszą grupę stanowią gatunki nekrofagiczne, odżywiające się zarówno owadami padlinożernymi jak i samą padliną, zwietrzałymi kośćmi, skórą martwych zwierząt. Niektóre gatunki zjadają nasiona oleiste i pyłek kwiatowy.
Rozprzestrzenienie.
Zdecydowana większość z nich żyje w klimacie tropikalnym i subtropikalnym oraz w ciepłych rejonach starego i nowego świata. Do fauny palearktycznej należy około 150 gatunków, z których w Polsce występują 23 (zobacz: przekraskowate Polski).
Systematyka.
Rodzinę tę dzieli się na 3 podrodziny, z których jedną na 3 plemiona:

</doc>
<doc id="435331" url="https://pl.wikipedia.org/wiki?curid=435331" title="Martina Schild">
Martina Schild

Martina Schild (ur. 26 października 1981 w Brienz) – szwajcarska narciarka alpejska, wicemistrzyni olimpijska, brązowa medalistka mistrzostw świata juniorów.
Kariera.
Pierwszy raz na arenie międzynarodowej Martina Schild pojawiła się 7 grudnia 1996 roku w Saas-Fee, gdzie w zawodach FIS Race w gigancie zajęła 39. miejsce. W 2000 roku wystartowała na mistrzostwach świata juniorów w Québecu, gdzie jej najlepszym wynikiem było jedenaste miejsce w supergigancie. Podczas rozgrywanych rok później mistrzostw świata juniorów w Verbier w tej samej konkurencji wywalczyła brązowy medal, plasując się za Austriaczką Kathrin Wilhelm i Niemką Marią Riesch.
Największy sukces osiągnęła w 2006 roku, kiedy podczas igrzysk olimpijskich w Turynie wywalczyła srebrny medal w zjeździe. W zawodach tych rozdzieliła na podium Austriaczkę Michaelę Dorfmeister oraz Anję Pärson ze Szwecji. Na tej samej imprezie zajęła także szóste miejsce w supergigancie. Na rozgrywanych w 2007 roku mistrzostwach świata w Åre wystąpiła tylko w supergigancie, kończąc rywalizację na dwunastej pozycji. Był to jej jedyny start na imprezach tego cyklu. W styczniu 2010 roku doznała kontuzji, zrywając więzadło krzyżowe przednie w lewym kolanie. Wykluczyło to ją ze startu na rozgrywanych miesiąc później igrzyskach olimpijskich w Vancouver.
W zawodach Pucharu Świata zadebiutowała 21 grudnia 2001 roku w Sankt Moritz, zajmując 29. miejsce w zjeździe. Tym samym już w swoim debiucie wywalczyła pierwsze pucharowe punkty. Trzykrotnie stawała na podium zawodów pucharowych, pierwszy raz dokonując tego 16 grudnia 2006 roku w Reiteralm, gdzie była trzecia w supergigancie. W zawodach tych lepsze były jedynie dwie Austriaczki: Renate Götschl i Nicole Hosp. Następnie odniosła swoje jedyne zwycięstwo, wygrywając w tej samej konkurencji 2 grudnia 2007 roku w Lake Louise. Ponadto zajęła także trzecie miejsce w supergigancie 10 stycznia 2010 roku w Haus, ulegając tylko Lindsey Vonn z USA i Anji Pärson. Najlepsze wyniki osiągnęła w sezonie 2007/2008, kiedy w klasyfikacji generalnej zajęła 23. miejsce, a w klasyfikacji supergiganta była jedenasta. Z powodu kontuzji kręgosłupa Szwajcarka nie startowała w sezonie 2012/2013.
Kilkukrotnie zdobywała medale mistrzostw Szwajcarii, w tym złote w zjeździe w latach 2007 i 2009. Z powodu przedłużających się kłopotów ze zdrowiem we wrześniu 2013 roku zakończyła karierę.
Jest wnuczką Hedy Schlunegger, mistrzyni olimpijskiej w biegu zjazdowym z ZIO 1948.
Martiny Schild nie należy mylić z austriacką alpejką o tym samym nazwisku, Marlies Schild.

</doc>
<doc id="435337" url="https://pl.wikipedia.org/wiki?curid=435337" title="Caps Lock">
Caps Lock

Caps Lock – jeden z klawiszy klawiatury komputerowej. Naciśnięcie go włącza tryb pisania wielkimi literami (twardy shift). Sygnalizowany jest on zazwyczaj zapaleniem diody na klawiaturze, a w niektórych aplikacjach może również powodować wyświetlenie powiadomienia (na przykład CAPS) na pasku stanu. Ponowne naciśnięcie klawisza wyłącza go. W systemach Windows oferowana jest funkcja tzw. klawiszy trwałych, która umożliwia zastąpienie funkcjonalności klawisza Caps Lock innymi sekwencjami. Z założenia, ma to ułatwić osobom niepełnosprawnym użytkowanie klawiatury. Caps jest skrótem od "capital letters" co znaczy "wielkie litery".

</doc>
<doc id="435338" url="https://pl.wikipedia.org/wiki?curid=435338" title="Wielomianowy schemat aproksymacji">
Wielomianowy schemat aproksymacji

Wielomianowy schemat aproksymacji (ang. "Polynomial-Time Approximation Scheme", w skrócie PTAS) – algorytm aproksymacyjny, który pozwala na uzyskanie dowolnie dobrego rozwiązania przybliżonego danego problemu optymalizacyjnego i którego złożoność czasowa jest wielomianowa dla każdej żądanej dokładności.
Definicja formalna.
Algorytm A jest wielomianowym schematem aproksymacji dla problemu formula_1 jeśli spełnione są następujące warunki:
Złożoność.
Złożoność czasowa wielomianowego schematu aproksymacji choć wielomianowa względem rozmiaru wejścia dla każdego ustalonego formula_5 może rosnąć wykładniczo ze zmianą formula_6 Przykładem takiej złożoności jest formula_7 Dla każdego formula_2 jest ona wielomianowa, lecz w miarę jak formula_2 maleje złożoność ta rośnie wykładniczo.

</doc>
<doc id="435341" url="https://pl.wikipedia.org/wiki?curid=435341" title="Boconowice">
Boconowice

Boconowice (czes. Bocanovice, niem. Boconowitz, Boczanowitz) – gmina w Czechach, w kraju morawsko-śląskim, w powiecie Frydek-Mistek, nad potokiem Łomna, w historycznych granicach Śląska Cieszyńskiego. 
Po raz pierwszy wieś (jako "Boczanowicze") wzmiankowana jest w urbarzu z 1621. Początkowo wchodziła w skład Łomnej i dopiero w 1822 Komora Cieszyńska zezwoliła na założenie samodzielnej gminy Boconowice. Nazwa wywodzi się najprawdopodobniej od bocianów, które gromadziły się w tym miejscu podczas przelotu, a miejscowe podmokłe łąki dostarczały im pożywienia. Z kolei Franciszek Popiołek sądził, że nazwa wsi pochodzi raczej od przezwiska pierwszego osadnika.
Demografia.
Wieś zamieszkiwana jest przez dość liczną społeczność polską (60% mieszkańców stanowią Czesi, a 36% Polacy). Wielu mieszkańców pracuje w hucie w Trzyńcu.
Historia.
Pierwszymi osadnikami byli pasterze wołoscy. Wcześniej istniał tu tylko górski folwark książęcy, wokół którego powstawały kolejne chaty. Folwark nie utrzymał się jednak długo, ze względu na nadzwyczajne wydatki jakie musiały być ponoszone z powodu jego górskiej specyfiki. W 1627 wydzierżawiono go poddanym, a niektóre grunty sprzedano. W XVII i XVIII wieku właścicielami miejscowości był ród Saint Genois d'Anneaucourt.
Według urbarza z 1646 roku we wsi mieszkali Girzyk Byłko, Urban Bylko, Janek Mydlo i Janek Brzano.
W 1755 roku we wsi było 4 zagrodników i 11 chałupników. W 1871 stało tu 17 chałup drewnianych, a wieś zamieszkiwało 150 obywateli. W tym samym roku wybudowano drewnianą szkołę (400 guldenów na budowę wydał sam cesarz Franciszek Józef I), którą w roku 1876 zniszczył pożar, a na jej miejscu w 1877 wybudowano szkołę murowaną. Najstarszym budynkiem we wsi jest "suszarnia" nr 9 – pozostałość pierwotnego folwarku, gdzie podobno znalazła schronienie księżna Elżbieta Lukrecja, ukrywająca się przed Szwedami. Na późniejszy rozwój wsi miała wpływ budowa Kolei Koszycko-Bogumińskiej i oddanie stacji w Boconowicach.
Według austriackiego spisu ludności z 1900 w 34 budynkach w Boconowicach na obszarze 388 hektarów mieszkało 355 osób, co dawało gęstość zaludnienia równą 91,5 os./km². z tego 289 (81,4%) mieszkańców było katolikami, 66 (18,6%) ewangelikami, 343 (96,6%) było polsko-, 5 (1,4%) niemiecko- a 2 (0,6%) czeskojęzycznymi. Do 1910 roku liczba budynków wzrosła do 42 a mieszkańców spadła do 330, z czego 323 było zameldowanych na stałe, 265 (80,3%) było katolikami, 65 (19,7%) ewangelikami, 320 (97%) polsko- a 3 (0,9%) niemieckojęzycznymi.
Po I wojnie światowej miejscowość znalazła się w granicach Pierwszej Republiki Czechosłowackiej. W 1938 wraz z pozostałą częścią Zaolzia weszła w skład II Rzeczypospolitej, a podczas II wojny światowej w granicach III Rzeszy. Po wojnie znów w Czechosłowacji a od 1993 w Czechach. W latach 1975-1990 miejscowość była dzielnicą miasta Jabłonków.
Turystyka.
Boconowice są bazą wypadową w Beskidy. Przez miejscowość przechodzą następujące szlaki:

</doc>
<doc id="435344" url="https://pl.wikipedia.org/wiki?curid=435344" title="W pełni wielomianowy schemat aproksymacji">
W pełni wielomianowy schemat aproksymacji

W pełni wielomianowy schemat aproksymacji (ang. "Fully polynomial-time approximation scheme", w skrócie FPTAS) to algorytm aproksymacyjny, który pozwala na uzyskanie dowolnie dobrego rozwiązania przybliżonego danego problemu optymalizacyjnego, i którego złożoność czasowa jest wielomianowa względem rozmiaru instancji rozwiązywanego problemu i rośnie wielomianowo w miarę wzrostu żądanej dokładności.
Każdy w pełni wielomianowy schemat aproksymacji jest równocześnie wielomianowym schematem aproksymacji.
Istnieją w pełni wielomianowe schematy aproksymacji dla problemu sumy podzbioru oraz problemu plecakowego.
Definicja formalna.
Algorytm A jest w pełni wielomianowym schematem aproksymacji dla problemu π jeśli spełnione są następujące warunki:
Złożoność.
W pełni wielomianowy schemat aproksymacji ma lepszą złożoność od ogólnego przypadku wielomianowego schematu aproksymacji w tym sensie, że w przeciwieństwie do tego ostatniego daje on gwarancję, że poprawa żądanej dokładności wyznaczanego rozwiązania nie będzie okupiona wykładniczym wzrostem złożoności algorytmu.
Przykładem złożoności w pełni wielomianowego schematu aproksymacji jest O((1/ε)3n2).

</doc>
<doc id="435346" url="https://pl.wikipedia.org/wiki?curid=435346" title="PTAS">
PTAS



</doc>
<doc id="435347" url="https://pl.wikipedia.org/wiki?curid=435347" title="FPTAS">
FPTAS



</doc>
<doc id="435350" url="https://pl.wikipedia.org/wiki?curid=435350" title="Wór powłokowo-mięśniowy">
Wór powłokowo-mięśniowy

Wór powłokowo-mięśniowy, wór skórno-mięśniowy – narząd ruchu u trójwarstwowych bezkręgowców (płazińców, nicieni i większości pierścienic), złożony z nabłonka i warstwy mięśni. Nie występują w nim twarde elementy szkieletowe. Mięśnie ułożone są podłużnie lub okrężnie. Skurcze wora powłokowo-mięśniowego pozwalają jedynie na wykonanie nieskomplikowanych ruchów pełzających o niewielkiej dynamice.
U pareczników z rzędu ziemnikokształtnych występuje wtórny wór powłokowo-mięśniowy zbudowany z mięśni okrężnych.

</doc>
<doc id="435351" url="https://pl.wikipedia.org/wiki?curid=435351" title="Hortensja pnąca">
Hortensja pnąca

Hortensja pnąca ("Hydrangea petiolaris") – gatunek pnącza z rodziny hortensjowatych, bywa klasyfikowany także jako podgatunek "Hydrangea anomala" subsp. "petiolaris". Pochodzi z Azji (Wyspy Kurylskie, Sachalin, Japonia, Korea Południowa, Tajwan). Jest uprawiany w wielu krajach świata, w Europie od 1865 r.
Systematyka.
Według Krytycznej listy roślin naczyniowych Polski oraz "The Plant List" jest to gatunek hortensji. Według nowszych ujęć taksonomicznych jest to podgatunek "Hydrangea anomala" i ma nazwę "Hydrangea anomala" D. Don subsp. "petiolaris" (Siebold &amp; Zucc.) E. M. McClint..
Zastosowanie.
Roślina ozdobna. Jest bardzo odporna na mróz, może rosnąć w strefie klimatycznej 5-9. Wymaga stanowisk półcienistych z glebą próchniczą o lekko kwaśnym pH. W czasie upałów należy ją podlewać. Po przekwitnieniu przycina się pędy. Zalecana do stosowana przy murach, starszych drzewach i jako pnącze okrywające pergole lub altany.

</doc>
<doc id="435354" url="https://pl.wikipedia.org/wiki?curid=435354" title="Ambrosi Hoffmann">
Ambrosi Hoffmann

Ambrosi Hoffmann (ur. 22 marca 1977 w Davos) – szwajcarski narciarz alpejczyk, brązowy medalista olimpijski i mistrz świata juniorów.
Kariera.
Pierwszy sukces w karierze Ambrosi Hoffmann osiągnął w 1996 roku, kiedy zdobył złoty medal w zjeździe podczas mistrzostw świata juniorów w Schwyz. Na tej samej imprezie zajął także dziewiąte miejsce w supergigancie oraz dziesiąte w slalomie. W tym samym roku rozpoczął starty w Pucharze Świata, najlepsze wyniki osiągając w konkurencjach szybkościowych. Zadebiutował 6 marca 1996 roku w Kvitfjell w zjeździe, został jednak zdyskwalifikowany. Pierwsze pucharowe punkty zdobył 29 grudnia 1996 roku w Bormio, gdzie w tej samej konkurencji zajął 23. miejsce. Na podium zawodów tego cyklu pierwszy raz stanął równo sześć lat od debiutu, 6 marca 2002 roku w Altenmarkt, gdzie był drugi w zjeździe. W zawodach tych rozdzielił na podium dwóch Austriaków: Stephana Eberhartera i Hannesa Trinkla. W kolejnych latach jeszcze pięciokrotnie plasował się w najlepszej trójce: 24 stycznia 2004 roku w Kitzbühel, 5 marca 2005 roku w Kvitfjell i 19 grudnia 2009 roku w Val Gardena zajmował trzecie miejsce w biegu zjazdowym, a 16 grudnia 2005 roku w Val Gardena i 23 stycznia 2009 roku w Kitzbühel był trzeci w supergigancie. Najlepsze wyniki osiągał w sezonie 2003/2004, kiedy był szesnasty w klasyfikacji generalnej oraz ósmy w klasyfikacji zjazdu. Był ponadto siódmy w klasyfikacji supergiganta w sezonie 2005/2006 oraz piąty w klasyfikacji kombinacji w sezonie 2002/2003.
W latach 2002–2011 reprezentował Szwajcarię na wszystkich dużych imprezach międzynarodowych. Najpierw wystąpił na igrzyskach olimpijskich w Salt Lake City, gdzie w swoim jedynym starcie, biegu zjazdowym, zajął ósme miejsce. Na rozgrywanych rok później mistrzostwach świata w Sankt Moritz był między innymi czwarty w supergigancie. Walkę o medal przegrał tam z Bode Millerem z USA o 0,04 sekundy. Bez medalu wrócił także z mistrzostw świata w Bormio w 2005 roku i mistrzostw świata w Åre dwa lata później. Jedyny medal wśród seniorów wywalczył podczas igrzysk olimpijskich w Turynie w 2006 roku, gdzie był trzeci w supergigancie. W zawodach tych wyprzedzili go jedynie Kjetil Andre Aamodt z Norwegii oraz Austriak Hermann Maier. Na mistrzostwach świata w Val d’Isère i igrzyskach w Vancouver plasował się poza najlepszą dziesiątką. Brał także udział w mistrzostwach świata w Garmisch-Partenkirchen w 2011 roku, zajmując dziesiąte miejsce w zjeździe. Pięciokrotnie zdobywał medale mistrzostw Szwajcarii, jednak nigdy nie zwyciężył. Trzy medale zdobył w zjeździe (brązowy w 1998 roku i srebrne w latach 2001–2002), a kolejne dwa w supergigancie (brązowy w 2007 roku oraz srebrny w 2008 roku). W 2012 roku zakończył karierę.

</doc>
<doc id="435358" url="https://pl.wikipedia.org/wiki?curid=435358" title="Kjetil-Andre Aamodt">
Kjetil-Andre Aamodt



</doc>
<doc id="435359" url="https://pl.wikipedia.org/wiki?curid=435359" title="Jan Dziaduski">
Jan Dziaduski

Jan Dziaduski herbu Jelita (ur. 1496, zm. 28 lipca 1559) – biskup margaryteński 1540, biskup kamieniecki 1542, chełmski 1543, przemyski 1545, sufragan włocławski 1540-1543.
Życiorys.
Urodził się około 1496 w rodzinie szlacheckiej jako syn Mikołaja, właściciela Kraśnicy i Maliszyc w Opoczyńskiem oraz Katarzyny z Drzewic, córki Jakuba, kasztelana żarnowskiego. Jego braćmi był Jakub Dziaduski i Stanisław Dziaduski, starosta koniński.
Od 1513 studiował na Akademii Krakowskiej, od 1519 w Bolonii, gdzie uzyskał doktorat obojga praw oraz około 1524 w Rzymie.
Według encyklopedycznych opracowań po studiach został sekretarzem królewskim Zygmunta Starego. Jedna wykazy tych urzędników nie rejestrują go w swoim gronie.
W trakcie studiów krakowskich został kanonikiem kapituły włocławskiej, następnie uzyskał tamże archidiakonat. W 1535 został plebanem w Cielącu. W latach 1537-1541 był kanonikiem kapituły poznańskiej, z której zrezygnował na rzecz brata Jakuba. Posiadał także prepozytutę kruszwicką, a także archidiakonię w kapitule łowickiej i prepozyturę kielecką.
Wybrany przez kapitułę na sufragana włocławskiego po śmierci Aleksandra Myszczyńskiego. Prowizję papieską uzyskał 1 XII 1540 na tytularne biskupstwo margaryteńskie wraz z zezwoleniemna sprawowanie funkcji pontyfikalnych w diecezji włocławskiej. Biskupem sufraganem pozostał do 1543.
31 V 1542 uzyskał awans na stolicę biskupią w Kamieńcu Podolskim, jednak jej nigdy nie objął. Pozostał nadal w diecezji włocławskiej, gdzie poświadczony jest z tytułem nominata kamienieckiego i sufragana włocławskiego. Zapewne zamierzał działać do momentu momentu otrzymania bulli translacyjnej.
30 III 1453 bullą papieską został przeniesiony na biskupstwo chełmskie. Zachowały się ślady jego działalności jako pasterza tej diecezji. W 1544 był brany pod uwagę jako kandydat na biskupa poznańskiego.
8 V 1545 został przeniesiony na biskupstwo przemyskie. W diecezji przeprowadził szereg reform. Zwołał kilka synodów diecezjalnych (1546, 1547, 1550, 1554, może także w 1557), ustanawiał nowe parafie, uporządkował dobra biskupie, własnym sumptem budował katedrę i wyposażył w paramenty kościelne. Troszczył się o podniesienie poziomu kaznodziejstwa i rozwój kultu Najświętszego sakramentu. Wystawił zamek w Radymnie i dwór w Piotrkowie. Próbował przeciwstawić się reformacji, zwalczał kalwinizm i luteranizm. W 1547 wytoczył proces kanoniczny Stanisławowi Orzechowskiemu, głośnemu pisarzowi i krytykowi w owych czasach. W 1547 obłożył również klątwę biskupią właściciela Rymanowa kasztelana sanockiego Zbigniewa Sienieńskiego o zabór kościoła katolickiego w Króliku Polskim i zamienienia świątyni na zbór kalwiński a w roku 1559 Hieronima Stano.
Brał udział w synodach prowincjonalnych i obradach sejmu.
Jan Dzieduski zmarł 28 VII 1559 roku Brzozowie, pochowany został w przemyskiej katedrze, gdzie znajduje się jego nagrobek z czerwonego marmuru dłuta Padovano.

</doc>
<doc id="435360" url="https://pl.wikipedia.org/wiki?curid=435360" title="Cegielniana (Kraków)">
Cegielniana (Kraków)

Osiedle Cegielniana – osiedle w Krakowie wchodzące w skład Dzielnicy IX Łagiewniki-Borek Fałęcki. Nie stanowi jednostki pomocniczej niższego rzędu w ramach dzielnicy.
Jednostki urbanistyczne graniczące z osiedlem to: Łagiewniki, Borek Fałęcki, Zakrzówek, Mateczny.
Osiedle powstało na przełomie lat 70. i 80. w północno-zachodniej części Łagiewnik, na którym w 1983 r. erygowano parafię Matki Bożej Saletyńskiej, a w ostatnich latach wzniesiono kościół według projektu Witolda Cęckiewicza.

</doc>
<doc id="435363" url="https://pl.wikipedia.org/wiki?curid=435363" title="Rzeczywista roczna stopa oprocentowania">
Rzeczywista roczna stopa oprocentowania

Rzeczywista roczna stopa oprocentowania (RRSO) – całkowity koszt kredytu ponoszony przez konsumenta, wyrażony jako wartość procentowa całkowitej kwoty kredytu w stosunku rocznym.
Rzeczywista roczna stopa oprocentowania pozwala klientowi na łatwiejsze porównanie ofert kredytów konsumenckich udzielanych przez banki, spółdzielcze kasy oszczędnościowo-kredytowe (SKOK-i) oraz niebankowe instytucje pożyczkowe, ponieważ oprócz oprocentowania uwzględnia ona także pozostałe koszty kredytu (np. prowizje, opłaty, koszty usług dodatkowych niezbędnych do uzyskania kredytu). RRSO uwzględnia nie tylko koszty zaciągniętej pożyczki, ale związane też jest z okresem, w jakim trzeba je ponieść.
RRSO pełni rolę zestandaryzowanego miernika kosztu kredytu, który pozwala na bezpośrednie i natychmiastowe porównanie ofert różnych banków, SKOK-ów i niebankowych instytucji pożyczkowych. Pożyczający nie musi się zastanawiać, czy dla rzeczywistego kosztu kredytu ważniejsza jest wysokość oprocentowania, opłat, czy prowizji, ani jak bardzo na cenę wpływa harmonogram spłaty. Koszt jest wyrażony jedną liczbą, dzięki czemu porównanie różnych ofert jest proste: im ta liczba jest większa, tym oferta droższa. Banki, SKOK-i, niebankowe instytucje pożyczkowe i sklepy ze sprzedażą ratalną liczą i przekazują swoim klientom wskaźnik RRSO dla niemal każdego kredytu. Udostępnienie wskaźnika jest obowiązkowe do kwoty zobowiązania 255 500 zł i wynika z przepisów ustawy o kredycie konsumenckim.
We wrześniu 2012 r. wprowadzono zmianę w ustawie o kredycie konsumenckim ujednolicającą szczegóły obliczania rzeczywistej rocznej stopy oprocentowania kredytów zgodnie z dyrektywą europejską.
RRSO oblicza się znajdując formula_1
gdzie:
RRSO jest liczona na takiej samej zasadzie jak wewnętrzna stopa zwrotu (ang. "Internal Rate of Return" – IRR) udzielenia nam kredytu z punktu widzenia banku. Jej wysokość w znacznym stopniu zależy od momentu dokonywania poszczególnych płatności.
Przykład obliczenia RRSO.
Kwota kredytu 500 zł na 25 dni, całkowity koszt 10 zł (oprocentowanie 0%, prowizja 10 zł).
Jest jedna rata wypłaty dla kredytobiorcy i jedna rata spłaty dla kredytodawcy (po terminie 25 dni):
gdzie:
Czyli:
Gdyby przy tej RRSO czas trwania kredytu wynosił 1 rok (tzn. formula_22 = 1 rok, przy założeniach j.w., że jest tylko jedna rata wypłaty i jedna rata spłaty), kwota do spłacenia równałaby się formula_26 500 zł, czyli 667,63 zł.

</doc>
<doc id="435364" url="https://pl.wikipedia.org/wiki?curid=435364" title="Duewag">
Duewag

Duewag (Düwag) – niemieckie przedsiębiorstwo produkujące pojazdy szynowe, przede wszystkim tramwaje.
Początki firmy sięgają 1898 roku, kiedy w Uerdingen założono fabrykę pojazdów szynowych Waggonfabrik Uerdingen AG. Po zakupieniu przez nią fabryki Düsseldorfer Waggonfabrik (skrót Düwag) w Düsseldorfie w 1935, w Uerdingen skoncentrowano się na produkcji pojazdów szynowych dla kolei, a w Düsseldorfie pojazdów dla transportu miejskiego, przede wszystkim tramwajów. Po II wojnie światowej fabryka w Düsseldorfie stała się jednym z głównych niemieckich producentów tramwajów, której wyroby były obecne w większości miast niemieckich.
W 1981 przedsiębiorstwo zmieniło nazwę z Düwag na Duewag AG. W 1989 r. Waggonfabrik Talbot, podmiot dominujący w akcjonariacie spółki, sprzedała przedsiębiorstwo Duewag koncernowi Siemens, który następnie w 1999 sprzedał je spółce-córce Siemens Duewag Schienenfahrzeuge GmbH w Krefeld.

</doc>
<doc id="435366" url="https://pl.wikipedia.org/wiki?curid=435366" title="Witchmaster">
Witchmaster

Witchmaster - polska grupa wykonująca muzykę z pogranicza thrash i black metalu. Jak twierdzą muzycy grupa powstała w Noc Walpurgi w 1996 roku w Zielonej Górze. Zespołowi przewodzi gitarzysta i wokalista Krzysztof „Kali” Włodarski, który jako jedyny nieprzerwanie występuje w zespole od początku jego działalności. Do 2009 roku formacja wydała cztery albumy studyjne oraz szereg pomniejszych wydawnictw pozytywnie ocenianych zarówno przez krytyków muzycznych jak i publiczność. 
Historia.
Zespół powstał w 1996 roku w Zielonej Górze z inicjatywy gitarzysty Krzysztofa Włodarskiego i basisty Tomasz „Reyasha” Rejka. Wkrótce potem do zespołu dołączył perkusista Witold „Vitold” Domański. Tego samego roku ukazało się pierwsze demo grupy pt. "Thrash Or Die". Sześcioutworowa kaseta została wydana przez sam zespół. W 1997 roku ukazało się drugie demo pt. "No Peace At All", także wydane przez zespół. Na kasecie znalazły się utwory pochodzące z debiutanckiego dema, a także dwa nowe utwory: „Witchmaster (Ritual Sacrifice)” oraz „Morbid Death”.
W 2000 roku na podstawie kontraktu z wytwórnią muzyczna Pagan Records ukazał się pierwszy album Witchmaster zatytułowany "Violence &amp; Blasphemy". Materiał został nagrany w zielonogórskim Polysound Studio. Na wydawnictwie oprócz dziesięciu autorskich utworów znalazła się interpretacja „Ritual” z repertuaru brytyjskiej formacji Blasphemy. Dwa lata później ponownie nakładem Pagan Records ukazał się drugi album pt. "Masochistic Devil Worship". Pierwsza wersja płyty została zarejestrowana w prywatnym studiu Macieja Niedzielskiego, znanego z występów w grupie Artrosis. Jednakże materiał uległ zniszczeniu. Wydawnictwo zostało zarejestrowano ponownie w białostockim Hertz Studio.
W 2003 roku nakładem Time Before Time Records ukazała się kompilacja nagrań grupy pt. "Satanikk Metal". Wydawnictwo zawierało niepublikowane wcześniej nagrania oraz zapis koncertu w Rzeszowie. Również w 2003 roku w limitowanym nakładzie 333 egzemplarzy ukazał się na płycie gramofonowej minialbum pt. "Sex, Drugs &amp; Satan". 
Grupa podpisała również kontrakt z wytwórnią muzyczna Agonia Records opiewający na wydanie trzech albumów oraz reedycję drugiego albumu grupy pt. "Masochistic Devil Worship". Rok później ukazał się split album z grupą Adorior pt. "Hater OF Fucking Humans". Tego samego roku ukazał się trzeci album grupy pt. "Witchmaster". Wydawnictwo ukazało się nakładem wytwórni muzycznej Agonia Records. Na wydawnictwie oprócz dziesięciu autorskich utworów znalazła się interpretacja „Bloodlust” z repertuaru brytyjskiej formacji Venom.
W 2008 roku formacja odbyła krótką trasę koncertową w Polsce pod nazwą Witchmaster Over Poland Tour 2008. 10 kwietnia 2009 roku ukazał się czwarty album grupy pt. "Trucizna". Nagrania zostały zarejestrowane pomiędzy 2007 a 2008 rokiem w Londynie w Anglii. Miksowanie i mastering odbył się w Screw Factory Studio w Dębicy w Polsce. W ramach promocji albumu grupa odbyła w Polsce trasę koncertową. Podczas występów Witchmaster poprzedziły takie grupy jak: Infernal War, Hetzer, Stillborn, Halucynogen, Excidium i MasseMord. W maju tego samego roku ukazał się minialbum pt. "Sex Drugs and Natural Selection". Natomiast w sierpniu ukazała się kompilacja "No Peace At All - Thrash Ör Die!", na którą złożyły się utwory pochodzące z kaset demo. We wrześniu 2011 roku grupa odbyła trasę koncertową w Polsce poprzedzając występy zespołów Bulldozer oraz Azarath. W trakcie tournée funkcję perkusisty objął Krzysztof „Zaala” Zalewski.

</doc>
<doc id="435369" url="https://pl.wikipedia.org/wiki?curid=435369" title="Lech (postać legendarna)">
Lech (postać legendarna)

Lech – legendarny protoplasta Polaków, jeden z trzech braci-założycieli państw słowiańskich. Twórca państwa Polan oraz jego pierwszej stolicy – Gniezna. Brat Czecha i Rusa. Tradycja przypisuje mu stworzenie nazwy pierwszej stolicy Polski i określenie godła państwa – Orła Białego. Legenda o nim pojawiła się m.in. w Kronice wielkopolskiej. Od jego imienia pochodzi nazwa Wzgórza Lecha w Gnieźnie.
Legenda.
Lech w źródłach pojawia się po raz pierwszy w legendzie o Lechu, Czechu i Rusie, która spisana została w "Kronice Wielkopolskiej", napisanej po łacinie w II połowie XIII wieku. Według anonimowego kronikarza bracia pochodzili z Panonii i po przybyciu na północ założyli państwa nazwane ich imionami. Legendy czeskie podają, że Czech osiedlił się na górze Říp, a Lech ruszył dalej i założył Gniezno, można rozważyć hipotezę, że wyruszyli w VII wieku z Moraw, podczas słowiańskiej rewolty przeciw panowaniu Awarów (dla porównania: czeska historiografia podawała tradycyjnie datę śmierci Praojca Czecha na 661 rok).
Według późniejszej legendy Lech podczas postoju na terenach dzisiejszej Wielkopolski ujrzał pod wieczór sporych rozmiarów gniazdo na drzewie. Znajdował się w nim biały orzeł z dwoma pisklętami. Gdy Lech przyglądał się jemu, orzeł rozpostarł skrzydła na tle nieba czerwonego od zachodzącego słońca. Lech zachwycił się i postanowił osiąść w tym miejscu. Na pamiątkę w swoim herbie umieścił białego orła na czerwonym tle, a miejsce nazwał Gnieznem od słowa gniazdo. Legenda ta występuje w kilku wersjach, różniących się szczegółami i dokładnością opisu. Obecnie opowieść o Lechu, Czechu i Rusie jest traktowana głównie jako legenda dla dzieci i jest nieobowiązkową lektury dla uczniów szkoły podstawowej.
Błędnie uważa się, że najstarsza wzmianka o Lechu pochodzi z czeskiej kroniki Dalimila z początku XIV wieku, gdzie rzekomo został on przedstawiony w towarzystwie "Czecha, legendarnego praojca narodu czeskiego". Faktycznie odnośny fragment brzmi następująco:
U Dalimila po prostu Czech był lechem (chodzi więc o pozycję społeczną; w języku czeskim używanym w XIV wieku "lech" znaczyło „mąż, mężczyzna”). Lech w czeskich źródłach pojawił się dopiero około 1374, w Kronice czeskiej do roku 1330, Přibika z Radenina zwanego Pulkawą.
Istnieje hipoteza łącząca legendarnego Lecha z czeskim księciem Lechem, który zginął w 805 roku w walce z wojskami Karola Wielkiego.
Pochodzenie imienia.
Imię protoplasty Polaków pochodzi zapewne od nazwy plemienia Lędzian – "Lechici", która pojawiła się m.in. w Geografie Bawarskim w formie "Lendizi". W późniejszym czasie określenie Lechici zostało przyporządkowane wszystkim mieszkańcom państwa polskiego. Do dziś funkcjonuje w tym znaczeniu w wielu językach wschodnich wraz z rzeczownikiem określającym samo państwo – Lechia. Nazwa ta w zgrubiałej formie "Ljachowie" została użyta m.in. w ruskiej Powieści minionych lat: "Slověne że ovi prišedše i sědoša na Vislě i prozvaša sja Ljachově. A od tech Ljachov prozvaša sja Poljane". Nazwę tę zastosował także Wincenty Kadłubek w zlatynizowanych formach "Lechitae" (Lechici) i "lechiticus" (lechicki). Jednokrotnie w jego kronice polskiej pojawia się także Lechia na określenie Polski. W kronice brakuje natomiast wzmianki o samym Lechu. Legenda ta nie pojawia się także we wcześniejszej kronice Galla Anonima.
Poezja.
Baśń o Lechu już w średniowieczu pobudzała pisarzy do poetyckiego przedstawiania pradziejów polskich tak, jak to czyniła literatura rzymska. Podjęto próby napisania eposu "Lechiada" wzorując się na "Eneidzie", opisującej baśniową historię narodzin Rzymu. Maciej Kazimierz Sarbiewski, piszący w I poł. XVII wieku, przygotował "Lechiadę" obliczoną na 12 tomów. Eposu tego poeta nigdy nie dokończył. Zachował się tylko fragment księgi jedenastej.

</doc>
<doc id="435371" url="https://pl.wikipedia.org/wiki?curid=435371" title="Bogatkowate">
Bogatkowate

Bogatkowate (Buprestidae) – rodzina owadów z rzędu chrząszczy, podrzędu wielożernych i serii (infrarzędu) sprężykokształtnych. Kosmopolityczna. Obejmuje około 15 tysięcy roślinożernych gatunków. Larwy są beznogie i żerują w różnych częściach roślin iglastych i liściastych. Często mają powiększony przedtułów, w którym częściowo schowana jest głowa. Dorosłe charakteryzuje sztywne, często metalicznie ubarwione ciało. Mają duże znaczenie w ekosystemach leśnych. Niektóre gatunki są groźnymi szkodnikami wtórnymi drewna, inne są zagrożone i wymagają ochrony.
Opis.
Owady dorosłe.
Chrząszcze osiągają zwykle od 2 do 30 mm, ale formy tropikalne dochodzą do 75, a nawet 120 mm długości ciała. Większość przedstawicieli charakteryzuje metaliczne, błyszczące ubarwienie. Mniejszość stanowią gatunki ubarwione kryptycznie. Ciało ich jest silnie zesklerotyzowane i sztywne. Usztywnia je dodatkowo zespolenie się przedtułowia z śródtułowiem oraz obecność wyrostka na przedpiersiu dopasowanego do rynienki na śródpiersiu.
Prawie wszystkie gatunki mają hipognatyczną, cofniętą do przedtułowia prawie po krawędź oczu głowę. Oczy zwykle duże i jajowate. Czułki zwykle krótsze niż głowa i przedplecze razem wzięte, 11-członowe, częściowo piłkowane. Na piłkowanych segmentach obecne są pory i/lub dołki zmysłowe. Kształt nasadowej krawędzi przedplecza silnie odpowiadający kształtowi nasadowej części pokryw. Spód tułowia z dobrze rozwiniętym wyrostkiem międzybiodrowym przedpiersia i poprzecznym szwem na zapiersiu. Odnóża o stopach pięcioczłonowych, a tylnych biodrach z tyłu wyciętych. Dwa pierwsze z pięciu widocznych sternitów odwłoka są stożkowate.
Larwy.
Ciało larw jest miękkie, beznogie, biało lub kremowo ubarwione. Mała głowa do mniej więcej wysokości czułków cofnięta jest w głąb silnie powiększonego przedtułowia, a jej warga górna jest wolna. Wyjątkiem są larwy minujące, których przedtułów nie jest silnie powiększony. Przetchlinki mają sitkowate.
Biologia i ekologia.
Larwy prawie wszystkich gatunków są roślinożerne. Większość gatunków to ksylofagi i kambiofagi żerujące na roślinach liściastych i iglastych. Najczęściej zasiedlane są drzewa schorowane i osłabione, rzadziej drzewa martwe lub pozornie zdrowe. W rodzinie tej spotyka się gatunki pirofilne, wyposażone w receptory promieniowania podczerwonego i zasiedlające materiał nadpalony. Rozwój w takim materiale przechodzą m.in. ciemnik czarny, przypłaszczek granatek czy "Phaenops formaneki". Wśród Julodinae znaleźć można gatunki rozwijające się wewnątrz korzeni, głęboko pod ziemią, a niektóre Julodini odżywiają się korzeniami przebywając na zewnątrz nich. Drobne gatunki rozwijają się w roślinach zielnych, a larwy niektórych minują pędy i liście. Gatunki minujące są zwykle monofagami, ograniczonymi do jednego rodzaju roślin, podczas gdy gatunki drewnożerne mają najczęściej większe spektrum pokarmowe.
Większość gatunków europejskich jest jednorocznych, niektóre południowoeuropejskie dają więcej pokoleń w roku. Cykl życiowy gatunków żerujących w drewnie może się w przypadku przesuszenia materiału wydłużyć nawet do dwudziestu kilku lat.
Owady dorosłe odżywiają się zwykle pyłkiem lub liśćmi. U większości gatunków są aktywne za dnia i bardzo dobrze latają. Szczególną aktywność wykazują w dni gorące i słoneczne.
Rozprzestrzenienie.
Rodzina kosmopolityczna. Większość gatunków żyje w tropikach i subtropikach, ale kilka sięga aż północne koło podbiegunowe. W Europie występuje około 200 gatunków. Z Polski wykazano ponad 90, ale 12 z nich wymaga potwierdzenia.
Systematyka i filogeneza.
Takson ten wprowadzony został w 1815 roku przez Williama Elforda Leacha. Bogatkowate umieszczane są w serii (inrfarzędzie) Elateriformia. Wraz z Schizopodidae tworzą w jego obrębie nadrodzinę bogatków (Buprestoidea), która najbliżej spokrewniona jest z Dascilloidea lub Byrrhoidea. Do bogatkowatych zalicza się około 15 000 gatunków i dzieli się ją na 7 podrodzin:
Badania molekularne przeprowadzone przez Evans i innych silnie wspierają monofiletyzm Buprestoidea oraz siostrzaną pozycję bogatkowatych i Schizopodidae. Potwierdzają one również monofiletyzm Agrilinae, Julodinae i Galbellinae, natomiast wskazują na polifiletyzm Buprestinae i Chrysochorinae. Polycestinae są monofiletyczne po wyłączeniu z nich plemienia Haplostethini. Wyniki analiz podważają ponadto monofiletyzm plemion Coraebini, Agrilini i Tracheini.
Znaczenie i ochrona.
Bogatkowate odgrywają znaczącą rolę w rozkładzie obumierających drzew i ich części, które dzięki temu nie gromadzą się w lesie w wielkich ilościach. Uczestniczą w ten sposób w przepływie materii i energii w ekosystemach leśnych. Chrząszcze te atakują przede wszystkim drzewa osłabione chorobami grzybowymi, rosnące w warunkach stresu wodnego czy uszkodzone przez żery foliofagów. Liczne gatunki mają duże znaczenie gospodarcze i określane są w leśnictwie jako szkodniki wtórne drzewostanów. W Polsce największe znaczenie ekonomiczne mają przypłaszczki i opiętki.
Wiele gatunków bogatkowatych jest zagrożonych. Dotyczy to szczególnie gatunków stenotopowych, związanych z obumierającymi gałęziami i konarami starych drzew. Bogatek wspaniały ("Buprestis splendens") umieszczony został w Czerwonej księdze gatunków zagrożonych, a w Polsce objęty jest ścisłą ochroną gatunkową. Poraj ("Dicerca moesta"), pysznik jodłowy ("Eurythyrea austriaca") i pysznik dębowy ("Eurythyrea quercus") są w Polsce objęte gatunkową ochroną częściową. Na Czerwonej Liście Zwierząt Ginących i Zagrożonych w Polsce znalazły się: "Acmaeodera degener", "Anthaxia cichorii", "A. millefolii", "A. nigritula" i "Perotis lugubris" w kategorii wymarłych lub prawdopodobnie wymarłych, "Buprestis splendens", "Dicerca subtilis" w kategorii krytycznie zagrożonych, "Agrilus pseudocyaneus", "Eurythyrea quercus" i "Sphenoptera substriata" w kategorii zagrożonych, "Agrilus integerrimus" w kategorii bliskich zagrożenia, "Eurythyrea austriaca" w kategorii narażonych i kilka o słabo rozpoznanym statusie. Na Słowacji ochroną objęte są "Sphenoptera antiqua", "Eurythyrea austriaca", "Phaenops formaneki bohemica" i "Anthaxia tuerki", jako kriticky ohrožené.
Głównym zagrożeniem dla bogatkowatych, jak i innych chrząszczy saproksylicznych, są w większości Europy zabiegi stosowane w ramach gospodarki leśnej. Dla ich ochrony niezbędne jest zachowanie ciągłości czasowej (stała obecność w środowisku roślin w odpowiednim wieku i stanie) oraz przestrzennej (ciągłość odpowiednich środowisk) bazy pokarmowej.

</doc>
<doc id="435374" url="https://pl.wikipedia.org/wiki?curid=435374" title="Filip Padniewski">
Filip Padniewski

Filip Padniewski herbu Nowina (ur. 1510 we wsi Skórki koło Żnina, zm. 17 kwietnia 1572 roku w Warszawie) – podkanclerzy koronny (1559–1562), biskup przemyski (1560) i krakowski (1562–1572), kanonik krakowski w 1538 roku, kanonik gnieźnieński w 1547 roku, prepozyt łęczycki w 1552 roku, archidiakon krakowski w 1554 roku, sekretarz wielki koronny (od 1557), duchowny, pisarz polityczny, mówca i mecenas sztuki.
Życiorys.
Urodził się we wsi dziedzicznej Skórki w Wielkopolsce jako syn Wojciecha i Małgorzaty z Żernik, kasztelanki kaliskiej. Nauki kończył w Ingolstadt. Młodość spędził na dworze cesarza Karola V. Kształcił się na dworze biskupa krakowskiego Piotra Tomickiego, w latach 1538–1542 studiował we Włoszech. Z początkiem roku 1541, na Uniwersytecie w Padwie uzyskał stopień doktora obojga praw, a w roku 1542 przebywał w Rzymie. Z namowy P. Tomickiego wstąpił do stanu duchownego.
Był posłem Zygmunta I Starego na sejmik województwa krakowskiego w Proszowicach.
Dyplomata, poseł i sekretarz króla Zygmunta Augusta (jako podkanclerz koronny jeździł w poselstwach: do Rzymu, do cesarza Karola V i do cesarza Ferdynand I). Uczestniczył w synodzie w Warszawie w 1561 roku. Początkowo biskup przemyski, następnie biskup krakowski (od 1562). Wspierał studiującą młodzież. Do Akademii Krakowskiej odnosił się niechętnie, szczególnie do wszechobecnej wówczas scholastyki. Świadczy o tym jego wystąpienie na sejmie (1565) i rola w zatargu uniwersytetu ze studentami Bursy Jerozolimskiej (1566). Współredaktor aktu unii lubelskiej 1569 roku, której był sygnatariuszem. Zlecił wykonanie nowej polichromii do kościoła św. Krzyża. Był mecenasem Jana Kochanowskiego. 
Pochowany w katedrze wawelskiej. Pomnik nagrobny biskupa jest autorstwa Jana Michałowicza z Urzędowa.
Twórczość.
Autor biografii biskupów Piotra Tomickiego i Piotra Gamrata.

</doc>
<doc id="435379" url="https://pl.wikipedia.org/wiki?curid=435379" title="Malindi">
Malindi

Malindi – nadbrzeżne miasto w Kenii, położone na południe od ujścia rzeki Athi, 120 kilometrów na północ od Mombasy na drodze do Lamu. Populacja 119,9 tys. (2019). Główny ośrodek turystyczny, szczególnie popularny wśród Włochów. Port lotniczy. W okolicy znajdują się ruiny Gede, miasteczko Watamu oraz dwa morskie parki narodowe (Watamu oraz Malindi Marine).
Historia.
Nieznane są bliżej okoliczności powstania miasta. Znaleziska archeologiczne potwierdzają jednak obecność kultur Bantu. Począwszy od XIV wieku miasto cieszyło się szybkim rozwojem, związanym w dużej mierze z handlem niewolnikami. Plac miejski znajdujący się naprzeciw starego meczetu był miejscem, na którym handlowano niewolnikami, aż do początków XX wieku. Na placu przy meczecie stoi wysoki obelisk dawniej zwieńczony krzyżem (zdjętym przez muzułmanów), który, według miejscowej tradycji postawić miał Vasco da Gama.
Na temat Malindy można znaleźć informacje w kronikach chińskiego admirała Zheng He, który dotarł tam w 1414. Portugalski odkrywca Vasco da Gama odwiedził miasto na swej drodze do Indii. Znalazł tam nawigatorów, którzy poprowadzili go do Kerali w Indiach.
Infrastruktura.
Na północ od miasta znajduje się włoskie centrum kosmiczne Luigi Broglio.

</doc>
<doc id="435381" url="https://pl.wikipedia.org/wiki?curid=435381" title="Maeshowe">
Maeshowe



</doc>
<doc id="435382" url="https://pl.wikipedia.org/wiki?curid=435382" title="Palatalizacja">
Palatalizacja

Palatalizacja (zmiękczenie) – zjawisko wymowy danej głoski z dodatkową artykulacją środkowopodniebienną (obok głównego zbliżenia narządów mowy pojawia się zbliżenie środkowej części języka do podniebienia), np. w języku polskim spółgłoska /p/ wymawiana jest różnie w zależności od otoczenia – w formie "psa" /p/ jest twarde, niepalatalne, lecz w "pies" przechodzi w spalatalizowane, miękkie /p’/, pisane jako: pi. Palatalizacja oznaczana jest w IPA znakiem [] w indeksie górnym, np. [, , ]. Dźwięki spalatalizowane oznacza się również znakiem /’/, np. /g’/, /d’/, /f’/ (zwłaszcza w slawistyce).
W wielu językach świata, np. w niemieckim, dochodzi do zależnej od pozycji palatalizacji spółgłosek. Tak powstaje różnica między /k/ w "Kuh" i w "Kiel". Przy wymowie /k/ w "Kiel" język porusza się w przewidywaniu /i/ w kierunku twardego podniebienia. Jednak w niemieckim z „nieprawidłowego“ użycia każdorazowo różnych dźwięków nie wynika żadna zmiana znaczenia.
Palatalizacją nazywamy też proces fonetyczny, w wyniku którego powstają głoski palatalne. Taki proces zaszedł między innymi w języku prasłowiańskim (stąd historycznie miękkie sz, ż, cz, dż, c, dz, n) i w języku polskim (stąd ś, ź, ć, dź, ń).
Spółgłoska palatalna albo miękka to spółgłoska, przy wymowie której występuje palatalizacja, na przykład /b’/ w "biały", /ś/ w "ślimak", /s’/ w "sinus", /k’/ w "kiedy". Palatalne są wszystkie spółgłoski średniojęzykowe. Niekiedy inne spółgłoski z palatalizacją określa się jako zmiękczone lub spalatalizowane. Tego typu spółgłoski są charakterystyczne dla języków słowiańskich i uralskich, występują także w języku irlandzkim.

</doc>
<doc id="435384" url="https://pl.wikipedia.org/wiki?curid=435384" title="Trójca Kapitolińska">
Trójca Kapitolińska

Trójca Kapitolińska (Triada Kapitolińska) – grupa trzech rzymskich bóstw, które czczono w świątyni na Kapitolu. W historii Rzymu czczone były dwie różne Triady Kapitolińskie, przy czym obydwie miały źródło w tradycjach poprzedzających rzymską republikę. Pierwotna triada (czasem zwana Prekapitolińską) składała się z Jowisza, Marsa oraz Kwiryna, i była pochodzenia praindoeuropejskiego. Najczęściej jednak pod tą nazwą rozumie się późniejszą triadę, złożoną z Jowisza, Junony i Minerwy, wywodzącą się z mitologii etruskiej. Każda z triad zajmowała w swoim czasie centralne miejsce w rzymskiej religii.

</doc>
<doc id="435391" url="https://pl.wikipedia.org/wiki?curid=435391" title="Uniwersytet Chulalongkorna">
Uniwersytet Chulalongkorna

Uniwersytet Chulalongkorna – tajlandzki uniwersytet w Bangkoku, najstarszy w kraju. Nazwany jest imieniem króla Chulalongkorna (Ramy V), a założony został przez jego następcę Vajiravudha (Ramę VI) w 1917 roku.
Pod koniec XIX wieku zapotrzebowanie na urzędników specjalizujących się w różnych dziedzinach było wynikiem reform króla Chulalongkorna, który zmierzał do przekształcenia społeczeństwa feudalnego w nowoczesne. W 1899 król założył Szkołę Służby Cywilnej () w pobliżu północnej bramy pałacu królewskiego.
Uczelnia ma 18 wydziałów. Kampus uniwersytecki zajmuje ogromną powierzchnię w dolnym Bangkoku, a studenci często mieszkają w okolicach placu Siam.

</doc>
<doc id="435393" url="https://pl.wikipedia.org/wiki?curid=435393" title="Julie Andrews">
Julie Andrews

Julie Andrews (właśc. Julia Elizabeth Wells; ur. 1 października 1935 w Walton-on-Thames) – angielska aktorka filmowa, teatralna i telewizyjna, piosenkarka oraz autorka książek. Najlepiej znana z ról w filmach "Mary Poppins" (1964) i "Dźwięki muzyki" (1965).
Odznaczona Orderem Imperium Brytyjskiego II klasy (DBE), co uprawnia ją do tytułu Damy.
Życiorys.
Jest córką nauczyciela snycerstwa Edwarda C. „Teda” Wellsa i nauczycielki gry na fortepianie Barbary Morris. W 1939 matka ponownie wyszła za mąż za piosenkarza Teda Andrewsa (zm. 1966), pracującego dla programów rozrywkowych The Dazzle Company.
W wieku czternastu lat użyczyła swojego głosu Księżniczce Zeili w angielskiej wersji językowej włoskiego filmu animowanego "Róża z Bagdadu" ("La Rosa di Bagdad", 1949). Mając 19 lat zadebiutowała na scenie broadwayowskiej w Bernard B. Jacobs Theatre w roli Polly w musicalu "Przyjaciel" ("The Boy Friend") i grała od 30 września 1954 do 26 listopada 1955. Występowała następnie w broadwayowskich musicalach: "My Fair Lady" jako Eliza Doolittle (1956–1962), "Camelot" jako Guenevere (1960–1963) i "Victor / Victoria" jako Victoria Grant (1995–1997).
Na małym ekranie pojawiła się po raz pierwszy w baśni muzycznej CBS "Przeprawa gwiezdnego jubileuszu" ("Ford Star Jubilee", 1956) z Judy Garland oraz w roli tytułowej bohaterki telewizyjnego musicalu CBS "Kopciuszek" ("Cinderella", 1957), za którą była nominowana do nagrody Emmy.
Jej tytułowa debiutancka kreacja guwernantki z magicznymi zdolnościami opiekującej się dwójką dzieci zamożnego bankiera w kinowej komedii muzycznej fantasy "Mary Poppins" (1964) została uhonorowana nagrodami – Oscarem, Brytyjskiej Akademii Filmowej (BAFTA), Złotym Globem i Złotym Laurem. Kolejne dwie role nominowane do nagrody Oscara to postać opuszczającej klasztor Marii, która zostaje nianią siedmiorga dzieci autokratycznego wdowca kapitana von Trappa, który wprowadził w swoim domu surowe zasady wykluczające obecność muzyki i radości w biograficznym dramacie muzycznym "Dźwięki muzyki" ("Sound of Music", 1965) oraz rola śpiewaczki Victorii Grant, która w przebraniu za księcia Victora Grezhinskiego staje się gwiazdorem-transwestytą w komedii muzycznej Blake’a Edwardsa "Victor/Victoria". Na planie dramatu "Duet na jeden instrument (Duet for One, 1986)" spotkała się z Rupertem Everettem.
Pomimo iż w 1997, z powodu nieudanej operacji krtani, straciła swój niepowtarzalny, krystalicznie czysty czterooktawowy głos, to jednak w 2004 zdecydowała się zaśpiewać w filmie "" piosenkę "Your Crowning Glory". Zaś w lipcu 2008 w amfiteatrze Hollywood Bowl miał miejsce koncert pt. "Gift Of Music" z jej udziałem.
Została odznaczona Orderem Imperium Brytyjskiego II klasy (DBE), co uprawnia ją do tytułu Damy.
Powróciła na ekran w roli księżnej Clarisse Renaldi, babci tytułowej bohaterki w disneyowskiej adaptacji książki Meg Cabot "Pamiętnik księżniczki" ("Princess Diaries", 2001) z Anne Hathaway i jej sequelu "" ("The Princess Diaries 2 – Royal Engagement", 2004). Użyczyła swojego głosu królowej Lilian w superprodukcji "Shrek 2" (2004).
Życie prywatne.
Była żoną projektanta kostiumów Tony’ego Waltona (od 10 maja 1959 do 1967), z którym ma córkę Emmę Walton Hamilton (ur. 27 listopada 1962). 12 listopada 1969 wyszła ponownie za mąż za reżysera Blake’a Edwardsa. Jest macochą jego syna Geoffreya i córki Jennifer. Jest matką adopcyjną Amy (Amelii) Edwards (ur. 1974) i Joanny Lynn Edwards (ur. 1975).

</doc>
<doc id="435394" url="https://pl.wikipedia.org/wiki?curid=435394" title="Chulalongkorn University">
Chulalongkorn University



</doc>
<doc id="435395" url="https://pl.wikipedia.org/wiki?curid=435395" title="Ekstensjonalność">
Ekstensjonalność

Ekstensjonalność to własność języka lub pewnych jego struktur, polegająca na tym, że w języku tym bądź w otoczeniu owych struktur językowych podstawienia terminów mających ten sam zbiór desygnatów nie zmieniają prawdziwości zdań. W językach ekstensjonalnych zbiór desygnatów danego terminu można więc utożsamiać z jego znaczeniem.
Przykłady.
Język teorii mnogości.
Język teorii mnogości jest językiem ekstensjonalnym, gdyż w każdym zdaniu p tej teorii zawierającym termin A można zastąpić A przez B jeśli tylko B ma te same desygnaty co A. Wynika to z aksjomatu ekstensjonalności.
Języki naturalne.
Język polski (i dowolny inny język naturalny) nie jest ekstensjonalny. By to pokazać należy wskazać takie zdanie p(A) zawierające pewien termin A i inny termin B mający ten sam co A zbiór desygnatów, że p(A) i p(B) (to samo zdanie p z B podstawionym za A) będą się różnić prawdziwością. Niech zdanie p(A) wygląda następująco:
 "Nie jest możliwe by A było różne od dwa do trzeciej potęgi."
Niech A będzie:
 "8"
i B:
 "liczba planet Układu Słonecznego"
Oba terminy A i B mają ten sam jednoelementowy zbiór desygnatów zawierający liczbę 8 jako swój jedyny element. Zdanie p(A) stwierdza:
 "Nie jest możliwe, by 8 było różne od dwa do trzeciej potęgi."
Jest więc prawdziwe. Zdanie p(B) stwierdza:
 "Nie jest możliwe, by liczba planet Układu Słonecznego była różna od dwa do trzeciej potęgi."
Jest więc fałszywe, gdyż Układ Słoneczny wcale nie musi mieć (i "de facto" nie zawsze miał) 8 planet (jeszcze niedawno 9 spośród ciał Układu Słonecznego uważano za planety, a w historii zmian liczby obiektów uważanych za planety było więcej). Widzimy więc, że język polski nie jest ekstensjonalny.

</doc>
<doc id="435397" url="https://pl.wikipedia.org/wiki?curid=435397" title="Rumian">
Rumian

Rumian ("Anthemis" L.) – rodzaj roślin z rodziny astrowatych. Obejmuje ok. 160 gatunków (licząc z wyłączeniem 36 gatunków do rodzaju "Cota"). Występują one w całej Europie, zachodniej Azji, w północnej i wschodniej Afryce. 
Rośliny aromatyczne, niektóre gatunki są stosowane jako rośliny lecznicze. Niektóre też uprawiane są jako rośliny ozdobne.
Rozmieszczenie geograficzne.
Gatunki z rodzaju rumian występują w całej Europie, zachodniej Azji (po Pakistan i Kazachstan na wschodzie), w północnej Afryce, jeden gatunek rośnie także we wschodniej części tego kontynentu, sięgając na południe po Tanzanię. W Polsce w zależności od ujęcia systematycznego rodzaju występują trzy gatunki lub siedem.
Do polskiej flory należą trzy gatunki będące zadomowionymi antropofitami: 
Poza tym tradycyjnie do tego rodzaju bywają lub bywały zaliczane gatunki klasyfikowane we współczesnych bazach taksonomicznych w innych rodzajach:
Morfologia.
Rośliny jednoroczne, byliny i małe krzewy. Liście owłosione, pierzaste. Kwiaty zebrane w koszyczki kwiatowe umieszczone pojedynczo na szczytach gałązek. Brzeżne kwiaty języczkowate, wewnętrzne kwiaty rurkowate, żółte. Owoce: obłe lub 4-kątne niełupki, żeberkowane lub bruzdowane.
Systematyka.
Rodzaj z podplemienia "Anthemidinae", plemienia "Anthemideae", podrodziny "Asteroideae" i rodziny astrowatych "Asteraceae". Rodzaj wyewoluował około 12 milionów lat temu we wschodniej części obszaru śródziemnomorskiego, skąd rozprzestrzeniał się i różnicował w dwóch falach stymulowanych zmianami klimatycznymi – ok. 9 milionów lat temu spowodowanych zmianą klimatu na bardziej suchy i ok. 3,5 miliona lat temu wraz z ukształtowaniem się w regionie klimatu śródziemnomorskiego. Grupę siostrzaną względem rodzaju "Anthemis" stanowi rodzaj "Cota", przy czym cztery gatunki zaliczane wcześniej do rodzaju "Anthemis" ("A. calcarea", "A. fruticulosa", "A. marschalliana", "A. trotzkiana") tworzą z kolei grupę siostrzaną względem pary "Anthemis" i "Cota", w związku z czym zaproponowano ich wyłączenie do rodzaju "Archanthemis".

</doc>
<doc id="435398" url="https://pl.wikipedia.org/wiki?curid=435398" title="Św. Justyna">
Św. Justyna



</doc>
<doc id="435403" url="https://pl.wikipedia.org/wiki?curid=435403" title="Kokornak">
Kokornak

Kokornak ("Aristolochia" L.) – rodzaj liczący ok. 500 gatunków bylin i pnączy (w tym również rośliny o organach pułapkowych) należący do rodziny kokornakowatych. 
Morfologia.
Rośliny zielne, byliny lub pnącza. Liście pojedyncze, sercowate, naprzeciwległe. Kwiaty mają zwykle nabrzmiałe dno kwiatowe, zaś od góry kapturkowate przykrycie, zapylane są zwykle przez owady wabione silnym zapachem. Owocem jest torebka zawierająca wiele nasion i zwykle zwisająca. Po dojrzeniu nasiona wysypują się z niej samorzutnie. 
Systematyka.
Rodzaj należący do podrodziny "Aristolochioideae", rodziny kokornakowatych ("Aristolochiaceae" Juss), rzędu pieprzowców, kladu magnoliowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Piperopsida" Bartl., podklasa pieprzowe ("Piperidae" Reveal), nadrząd "Lactoridanae" Tahkt. ex Reveal &amp; Doweld, rząd kokornakowce ("Aristolochiales"), rodzina kokornakowate ("Aristolochiaceae" Juss.), podrodzina "Aristolochioideae" Link, plemię "Aristolochieae" Dumort. ex Spach, rodzaj kokornak ("Aristolochia" L.).

</doc>
<doc id="435407" url="https://pl.wikipedia.org/wiki?curid=435407" title="Św. Justyna Francucci Bezzoli">
Św. Justyna Francucci Bezzoli



</doc>
<doc id="435411" url="https://pl.wikipedia.org/wiki?curid=435411" title="Święta Justyna Francucci Bezzoli">
Święta Justyna Francucci Bezzoli



</doc>
<doc id="435417" url="https://pl.wikipedia.org/wiki?curid=435417" title="Stanisław Glixelli">
Stanisław Glixelli

Stanisław Glixelli (ur. 3 marca 1882 w Warszawie, zm. 30 marca 1952 w Poznaniu) – chemik polski, profesor Uniwersytetu Poznańskiego, członek Polskiej Akademii Umiejętności.
Życiorys.
Był synem Wojciecha (nauczyciela, urzędnika, członka Rządu Narodowego w powstaniu styczniowym) i Heleny z Chrzanowskich. Uczęszczał do Męskiego Gimnazjum Rządowego w Kielcach, działając w czasie nauki szkolnej w kółkach młodzieżowych zbliżonych do Polskiej Partii Socjalistycznej. W latach 1901–1904 studiował chemię i krystalografię na Cesarskim Uniwersytecie Warszawskim, następnie na Uniwersytecie Jagiellońskim. W czasie studiów w Krakowie był jednocześnie asystentem w Katedrze Chemii Organicznej (1906–1908). W 1908 obronił rozprawę doktorską "O działaniu siarkowodoru na sole cynkowe".
W latach 1909–1919 pracował jako analityk w Muzeum Przemysłu i Rolnictwa w Warszawie. W 1912 uzupełniał studia w Getyndze, m.in. pod kierunkiem Richarda Zsigmondy'ego. W latach 1911–1915 był jednocześnie asystentem w Katedrze Ogólnej Technologii Chemicznej w Warszawskim Instytucie Politechnicznym. W 1915 zajmował się zabezpieczaniem aparatury i urządzeń tej uczelni przed wywiezieniem ich przez Rosjan. Wykładał chemię nieorganiczną na Wydziale Przyrodniczym Towarzystwa Kursów Naukowych (1915-1918) i Wolnej Wszechnicy Polskiej (1919-1920) w Warszawie (kierował Katedrą Chemii Nieorganicznej).
W 1920 uzyskał stanowisko docenta na Uniwersytecie Poznańskim na podstawie pracy "Ueber die Abhängigkeit der Elektrosmose von den chemischen Eigenschaften des Diaphragmas". Został profesorem nadzwyczajnym tej uczelni i objął Katedrę Chemii Ogólnej na Wydziale Rolniczo-Leśnym. W 1924 został mianowany profesorem zwyczajnym, w roku akademickim 1924/1925 pełnił funkcję dziekana Wydziału Rolniczo-Leśnego. Zaprojektował i kierował budową gmachu Zakładu Chemii Ogólnej Uniwersytetu Poznańskiego. W 1920 został członkiem zwyczajnym Poznańskiego Towarzystwa Przyjaciół Nauk. Był również członkiem korespondentem Polskiej Akademii Umiejętności (od 1950), a w latach 1936–1937 pełnił funkcję prezesa Polskiego Towarzystwa Chemicznego. W czasie II wojny światowej uczestniczył w tajnym nauczaniu na poziomie uniwersyteckim.
Jego zainteresowania naukowe obejmowały elektrochemię i fizykochemię koloidów. Wspólnie z Józefem Zawadzkim wyznaczył potencjał elektrokinetyczny siarki. Opracował fizykochemiczne metody otrzymywania koncentratów z ubogich rud cynkowych oraz metodę pomiaru potencjału elektrokinetycznego, tzw. metodę Glixellego. Ogłosił około 70 prac naukowych, m.in.:

</doc>
<doc id="435429" url="https://pl.wikipedia.org/wiki?curid=435429" title="Ludwik Niemojowski">
Ludwik Niemojowski

Ludwik Niemojowski herbu Wierusz (ur. 1823 w Radoszewicach w Kaliskiem, zm. 18 grudnia 1892 w Warszawie) – nowelista, dramaturg, etnograf.
Jego ojcem był Gabryiel, prezes trybunału województwa kaliskiego, matką Katarzyna z Lubowidzkich. Ludwik był bratankiem Bonawentury i Wincentego Niemojowskich.
Cieszył się poważaniem sąsiadów, czego wyrazem był wybór na funkcję marszałka szlachty wieluńskiej. Był także wójtem ówczesnej gminy Radoszewice. W 1851 r. ukazała się drukiem napisana przez niego komedia "Dwa towarzystwa". W 1865 r. wydał w Poznaniu "Komedie" oraz poemat religijny "Obrazy z Pisma św.". W 1855 r. odbył podróż do Włoch i Tunisu. We Włoszech poznał Teofila Lenartowicza. Relacje z podróży ogłaszał w "Gazecie Warszawskiej" i "Kronice Wiadomości Krajowych i Zagranicznych".
W okresie powstania styczniowego zaopatrywał powstańców w pieniądze i żywność. 27 marca 1863 w Radoszewicach Rosjanie rozbili oddział Teodora Cieszkowskiego. Po bitwie naczelnik wieluńskiej żandarmerii doniósł, że w dworze leczono 8 powstańców, a w kościele zastał 9 trupów leżących we krwi pod chorągwią z napisem: "Braciom męczennikom 1861 r." Zarzucono Niemojowskiemu, że "chciał wzbudzić jeszcze większe u postronnych ludzi oburzenie do Rosjan" i że "zabitych chciał pochować na terenie parku w kurhanie, przez co mógłby dać powód do nowych manifestacji". Ponadto zarzucono, iż wskazał powstańcom winnych zdrady chłopów, których inny oddział powstańczy powiesił 9 kwietnia 1863.
Niemojowski i ks. Stanisław Korecki zostali aresztowani i skazani na karę śmierci, zamienioną następnie przez hr. Fiodora Berga na zesłanie na Syberię. Ks. Korecki do kraju już nie powrócił. Niemojowski przebywał w guberni jeniseńskiej, potem w Minnusiańsku, skąd jako agent handlowy odbywał podróże po Mongolii. Wrócił po 12 latach i osiadł w Warszawie. 
Wspomnienia z tych czasów drukował w "Wędrowcu", "Bibliotece Warszawskiej" i innych. Opublikował w 1875 r. "Obrazki z Syberii", przetłumaczone następnie na angielski i wydane w Londynie w 1885 r. Jego twórczość charakteryzował głęboki patriotyzm. Był dwukrotnie żonaty. Zmarł 18 grudnia 1892. W jego parafialnym kościele w Siemkowicach zachowała się tablica epitafijna z napisem: "Ś.P. Ludwik Niemojowski Dziedzic Radoszewic, b. Marszałek Szlachty, literat, zmarły w Warszawie 18 XII 1892 r. Wieczny odpoczynek racz mu dać Panie". Pochowany na cmentarzu Powązkowskim (kwatera 66-3-10/11).

</doc>
<doc id="435430" url="https://pl.wikipedia.org/wiki?curid=435430" title="Tuszymka">
Tuszymka

Tuszymka – rzeka, prawobrzeżny dopływ Wisłoki o długości 34,47 km. 
Źródła rzeki znajdują się w okolicy miejscowości Bukowiec, na Płaskowyżu Kolbuszowskim. 
W miejscowościach Kamionka i Ruda, na styku dwóch gmin (Ostrów i Sędziszów Małopolski), na rzece znajduje się zbiornik retencyjny o powierzchni 7,3 ha, wykorzystywany do celów rekreacyjno-wypoczynkowych. W miejscowości Cierpisz znajduje się podobny zbiornik o powierzchni 1,5 ha.

</doc>
<doc id="435431" url="https://pl.wikipedia.org/wiki?curid=435431" title="Mungo">
Mungo

Mungo (ang. "Lake Mungo") – wyschnięte jezioro w południowo-zachodniej części Nowej Południowej Walii w Australii. Położone jest ok. 740 km na zachód od Sydney i 90 km na północny wschód od miejscowości Mildura. Jezioro wchodzi w skład Parku Narodowego Mungo i jest jednym z siedemnastu jezior w Regionie Wyschniętych Jezior Willandra, wpisane na listę światowego dziedzictwa UNESCO.
W okolicach jeziora Mungo dokonano wielu ważnych odkryć archeologicznych. Najważniejszymi z nich są znaleziska nazwane "Mungo Lady" i "Mungo Man". Mungo Lady to częściowo skremowane szczątki kobiety odkryte w 1969. Kiedy zmarła, została spalona, po czym resztki kości rozbito pałkami lub młotkami i zagrzebano.
Początkowo ich wiek określano na 25 tys. lat, jednak szczegółowe badania z 2003 przesunęło datowanie na około 40 tys. Szczątki uznawane są za najstarszy znany przypadek celowej kremacji w skali świata. Ciało Mungo Mana, odkryte w 1974, zostało po śmierci pokryte czerwoną ochrą. Wcześniejsze datowanie – około 60 tys., współczesne – około 40 tys..
Ślady osadnictwa na tym terenie – m.in. kamienne narzędzia, sięgają 50 tysięcy lat wstecz. Odnalezione również żarna z piaskowca datowane na 5-10 tys. lat.

</doc>
<doc id="435433" url="https://pl.wikipedia.org/wiki?curid=435433" title="Ushuaia">
Ushuaia

Ushuaia (wym. []) – miasto w południowej Argentynie, leżące na Ziemi Ognistej, nad Kanałem Beagle, w pobliżu granicy z Chile. Miasto to jest stolicą terytorium federalnego Ziemia Ognista, Antarktyda i Wyspy Południowego Atlantyku.
Ushuaia jest uznawana za wyjątkowe miejsce ze względu na swoje położenie – jest ona bowiem uważana za najbardziej wysunięte na południe miasto nie tylko w Argentynie oraz Ameryce Południowej, ale także na świecie.
Położenie geograficzne.
Ushuaia leży w południowej części wyspy Ziemia Ognista, nad Kanałem Beagle, który w tym miejscu tworzy niewielką zatokę Ushuaia. Na północ od miasta biegnie łańcuch górski należący do "Andes fueguinos", części And, leżącej na archipelagu Ziemi Ognistej. Wysokość tych gór dochodzi do 1319 m n.p.m. (Cerro Martial).
Do wód kanału, przepływając przez miasto, uchodzi kilka górskich rzek: Río Pipo, Río Olivia, Arroyo Grande i Arroyo Buena Esperanza.
Ushuaia jest często nazywana najdalej na południe wysuniętym miastem kuli ziemskiej (54°48′S). Tytuł ten jest kwestionowany przez Chile, które na wyspie Navarino na południe od Ushuaia rozwija rybacką osadę Puerto Williams (54°56′S). Puerto Williams liczy na razie jednak tylko około 2000 mieszkańców i nie posiada pełnej miejskiej infrastruktury. Jeszcze dalej na południe na tej samej wyspie wysunięta jest osada Puerto Toro (55°04′S) zamieszkiwana przez około 100 osób.
Klimat.
Klimat w Ushuaia jest chłodny. Średnia roczna temperatura wynosi 5,7 °C. Najchłodniejszym miesiącem w roku jest lipiec ze średnimi temperaturami 1,5 °C a najcieplejszym styczeń z temperaturami rzędu 9,4 °C. Opady są tu niewielkie i wynoszą średnio 524 mm w skali rocznej. Spowodowane jest to położeniem geograficznym miasta w cieniu opadowym za dość wysokimi pasmami górskimi.
Historia.
Nazwa miasta pochodzi z lokalnego języka Indian Yámana, w którym znaczy "zatoka u krańca" ("ush" – w głębi, "wuaia" – zatoka). Właściwa wymowa nazwy miasta brzmi "Usuaia". Indianie z grup Yámana, Alakaluf, Selk'nam oraz Manek'enk (Haush) zamieszkiwali te rejony od okołu 12 000 lat. Pierwsze stałe osiedle Europejczyków w rejonie Kanału Beagle założył w 1869 anglikański pastor Thomas Bridges.
Miasto Ushuaia oficjalnie założono 12 października 1884. Pod koniec XIX wieku władze Argentyny postanowiły uczynić z Ziemi Ognistej kolonię karną (podobnie jak Imperium Brytyjskie poczyniło z Australią). Odległa, dzika wyspa miała uniemożliwić więźniom wszelkie ucieczki. Do budowy więzienia przystąpiono w Ushuaia w 1902; prace nad nim trwały do 1920 i były prowadzone wyłącznie za pomocą rąk skazańców. Więźniowie pracując na miejscu w różnorakich zawodach zapewniali Ushuaia samowystarczalność a wokół więzienia zaczęło wyrastać miasteczko.
W 1947 dzięki polityce demokratyzacji państwa prowadzonej przez Juana Peróna więzienie zostało zamknięte. Dziś w jego murach istnieje popularne muzeum. Inną pozostałością tamtych czasów jest zabytkowa kolejka Tren del Fin del Mundo. Transportowała ona niegdyś pozyskiwane przez więźniów drewno z okolic obecnego Parku Narodowego Ziemi Ognistej.
Olbrzymi wkład w rozwój miasta wniósł włoski przedsiębiorca Carlo Borsari sprowadzając do miasta swoich rodaków z biednych powojennych Włoch. Pierwszy statek z imigrantami i materiałami budowlanymi przypłynął z Genui w październiku 1948, następny we wrześniu 1949.
Gospodarka.
W 1991 Ushuaia zamieszkiwało 19 tys. mieszkańców, a w 2006 około 60 tys. Jest to drugie co do wielkości miasto prowincji.
Dawniej dominował w Ushuaia przemysł mięsny, rybny, drzewny. Miasto znajduje się w strefie wolnocłowej i posiada własny port handlowy, rybacki i lotniczy. Lotnisko "Aeropuerto Internacional Malvinas Argentinas" ma status lotniska międzynarodowego. Obecnie główną i najprężniej rozwijającą się gałęzią gospodarki jest turystyka.
Turystyka.
W 2003 Ushuaia odwiedziło ponad 181 tysięcy turystów, a w 2004 – ponad 193 tysiące, przybywających tu drogą lotniczą (Port lotniczy Ushuaia) lub lądową (z Punta Arenas). Główną atrakcją turystyczną miasta jest położony 12 km na zachód Park Narodowy Ziemi Ognistej. Drugą pod względem popularności atrakcją jest możliwość wykupienia rejsu po Kanale Beagle. Ze statku turyści oglądają drobne wyspy zamieszkiwane przez otarie (uchatki patagońskie) i wyspę ze słynną latarnią Les Eclaireus. Odleglejszymi celami wypraw wyruszających z Ushuaia jest Wyspa Stanów, Park Narodowy Przylądka Horn, chilijska wyspa Navarino, chilijskie miasto Punta Arenas i Antarktyda. Z Ushuaia wyrusza ok. 90% wszystkich wypraw na ten kontynent. W 2004 było to 23 tys. osób. 26 km od miasta położony jest ośrodek narciarski Cerro Castor.
Najważniejsze, coroczne imprezy w mieście:
Dodatkowe informacje.
Ushuaїa Nature to nazwa cyklicznej emisji, realizowanej od września 1987 przez producenta Nicolasa Hulota dla francuskiego kanału telewizyjnego TF1, odkrywającej przed widzami najbardziej fascynujące zakątki Ziemi i życie ich mieszkańców. Jest to obecnie (2006) najdroższa produkcja dokumentalna telewizji francuskiej: realizacja każdego odcinka kosztuje ok. 1 mln euro.
Od 14 marca 2005 w ramach francuskiej grupy TF1 funkcjonuje kanał tematyczny pod nazwą Ushuaїa TV, poświęcony przyrodzie Ziemi i problemom jej ochrony.

</doc>
<doc id="435434" url="https://pl.wikipedia.org/wiki?curid=435434" title="Rumianek">
Rumianek

Rumianek ("Matricaria" L.) – rodzaj roślin z rodziny astrowatych. Obejmuje 5–6 gatunków. Rośliny te występują w całej strefie umiarkowanej półkuli północnej. W Polsce rodzaj reprezentowany jest przez dwa gatunki introdukowane i zadomowione.
W XX wieku popularnie stosowana była wobec tego rodzaju nazwa naukowa "Chamomilla", czasem wciąż spotykana. W latach 90. tego wieku i na początku XXI wieku uznana została za niepoprawną.
Rumianek pospolity "M. chamomilla" jest popularną rośliną leczniczą, aczkolwiek o słabo dowiedzionych właściwościach leczniczych w badaniach klinicznych. Leczniczo i jako insektycyd wykorzystywany jest także rumianek bezpromieniowy "M. discoidea".
Rozmieszczenie geograficzne.
Zasięg rodzaju obejmuje Amerykę Północną (na północ od Meksyku), północną Afrykę (od Makaronezji i Maroka po Egipt), niemal całą Europę i Azję (bez Archipelagu Malajskiego, Indochin). Na azjatyckim Dalekim Wschodzie, w niektórych krajach północnej Europy, strefie międzyzwrotnikowej i na półkuli południowej gatunki z tego rodzaju występują jako introdukowane. W Ameryce Północnej występują trzy gatunki, tyle samo w Europie, w Chinach obecne są dwa. Najszerzej rozprzestrzenione są dwa gatunki – rumianek pospolity "M. chamomilla" i bezpromieniowy "M. discoidea", występujące w Ameryce i Eurazji. Oba te gatunki występują także jako rośliny introdukowane i zadomowione w Polsce.
Systematyka i nazewnictwo.
Rodzaj z podplemienia "Matricariinae", plemienia "Anthemideae", podrodziny "Asteroideae" i rodziny astrowatych "Asteraceae".
Do rodzaju "Matricaria" włączane były dawniej gatunki z rodzaju maruna "Tripleurospermum", wyodrębnione najpierw na podstawie cech morfologicznych (liczba żeber na owocu), później także różnic biochemicznych i rozwojowych, w końcu także molekularnie potwierdzono brak bezpośredniego pokrewieństwa między tymi rodzajami. W 1974 roku Rauschert użył nazwy "Matricaria" w odniesieniu do rodzaju maruna, a "Chamomilla" dla rumianku. To rozstrzygnięcie taksonomiczne zostało podważone przez Bremera i Humphriesa w 1993. Utrzymanie nazwy "Matricaria" (jako "nomen conservandum") w odniesieniu do rumianku postulowano kilkukrotnie w latach 90. i na początku XXI wieku. Nazwa ta utrzymana została ostatecznie w 2005 roku podczas Międzynarodowego Kongresu Botanicznego w Wiedniu. Mimo to wciąż nazewnictwo proponowane w latach 70.–80. XX wieku pojawia się w publikacjach, m.in. w wydanej w 2020 aktualizacji Krytycznej listy roślin naczyniowych Polski.

</doc>
<doc id="435435" url="https://pl.wikipedia.org/wiki?curid=435435" title="Wielomian interpolacyjny Lagrange'a">
Wielomian interpolacyjny Lagrange'a



</doc>
<doc id="435437" url="https://pl.wikipedia.org/wiki?curid=435437" title="Wolfgang Perner">
Wolfgang Perner

Wolfgang Perner (ur. 17 września 1967 w Ramsau, zm. 1 października 2019) – austriacki biathlonista, brązowy medalista olimpijski.
Kariera.
Zdobył przygotowanie do zawodu kucharza i kelnera; w czasie służby wojskowej zainteresował się biathlonem i w 1990 roku znalazł się w szerokiej kadrze narodowej. Wkrótce zadebiutował w Pucharze Świata, zajmując 19 grudnia 1991 roku w Hochfilzen 55. miejsce w biegu indywidualnym. Pierwsze punkty wywalczył 18 stycznia 1992 roku w Ruhpolding, zajmując 24. miejsce w sprincie. Na podium zawodów tego cyklu po raz pierwszy stanął 7 marca 1992 roku w Oslo, kończąc rywalizację w sprincie na trzeciej pozycji. Wyprzedzili go tam Frode Løberg z Norwegii i inny Austriak, Ludwig Gredler. W kolejnych startach jeszcze trzy razy stawał na podium: 19 marca 1992 roku w Nowosybirsku wygrał w biegu indywidualnym, 16 marca 1997 roku w tej samej miejscowości był najlepszy w biegu masowym, a 13 lutego 2002 roku w Salt Lake City był trzeci w sprincie. Najlepsze wyniki osiągał w sezonie 1991/1992, kiedy zajął czternaste miejsce w klasyfikacji generalnej.
Nie zakwalifikował się do ekipy olimpijskiej na Zimowe Igrzyska Olimpijskie 1992 w Albertville, jako olimpijczyk debiutował dwa lata później, podczas igrzysk w Lillehammer, gdzie zajął 22. miejsce w sprincie i dziewiąte w sztafecie. Na rozgrywanych cztery lata później igrzyskach w Nagano, uplasował się na 24. miejscu w biegu indywidualnym, 38. w sprincie i 11. miejscu w sztafecie. Największy sukces w karierze osiągnął na igrzyskach olimpijskich w Salt Lake City w 2002 roku, gdzie wywalczył brązowy medal w sprincie. Był to pierwszy w historii biathlonu austriackiego medal olimpijski. Perner przegrał tam jedynie z Norwegiem Ole Einarem Bjørndalenem i Niemcem Svenem Fischerem. W pozostałych startach zajął 32. miejsce w biegu indywidualnym, w biegu pościgowym był dziewiąty, a w sztafecie szósty.
Brał też udział w igrzyskach w Turynie cztery lata później, gdzie starty rozpoczął od 60. miejsca w biegu indywidualnym, ale w sprincie uplasował się tuż za podium, zajmując czwarte miejsce i przegrywając walkę o podium z Frode Andresenem z Norwegii. Występ na igrzyskach zakończył jednak w atmosferze skandalu – opuścił wioskę olimpijską po kontroli agencji antydopingowej w kwaterze zespołu austriackiego (wspólnie z Wolfgangiem Rottmannem), oświadczając jednocześnie, że kończy karierę sportową. Wyniki uzyskane podczas tych igrzysk zostały anulowane, a Perner został dożywotnio zdyskwalifikowany przez Międzynarodowy Komitet Olimpijski.
Wielokrotnie startował na mistrzostwach świata, zajmując między innymi piąte miejsce w biegu drużynowym podczas mistrzostw świata w Nowosybirsku w 1992 roku, szóste w tej samej konkurencji na mistrzostwach świata w Canmore w 1994 roku oraz ósme w sprincie na rozgrywanych rok wcześniej mistrzostwach świata w Borowcu. Regularnie znajdował się w składzie austriackiej sztafety, zajmując między innymi ósme miejsce na MŚ w Borowcu (1993), MŚ w Ruhpolding (1996), MŚ w Pokljuce (2001) i MŚ w Chanty-Mansijsku (2003).

</doc>
<doc id="435438" url="https://pl.wikipedia.org/wiki?curid=435438" title="Służba Celna">
Służba Celna

Służba Celna – urząd, dawna służba umundurowana podległa ministrowi właściwemu do spraw finansów publicznych. W jej miejsce powołano Służbę Celno-Skarbową.
Historia.
Służba Celna została powołana na mocy "Ustawy o Służbie Celnej" z dnia 24 lipca 1999 r. Do dnia 30 kwietnia 2002 r. na jej czele stał Prezes Głównego Urzędu Ceł. W wyniku likwidacji Głównego Urzędu Ceł stosownie do "Ustawy o przekształceniach w administracji celnej oraz o zmianie niektórych ustaw" z dnia 20 marca 2002 r., obowiązki kierowania Służbą Celną przejął Szef Służby Celnej. Służba Celna była organem ścigania, posiadała także wydział celników do zadań specjalnych – Wydział Zwalczania Przestępczości Służby Celnej – w skład którego wchodziły grupy mobilne prowadzące kontrole m.in. na szlakach komunikacyjnych. Grupy mobilne dysponowały specjalistycznym sprzętem do wykrywania przemytu, a także psami wyszkolonymi w wykrywaniu narkotyków i wyrobów tytoniowych. Funkcjonariusze grup mobilnych mogli używać środków przymusu bezpośredniego oraz broni palnej. 21 września był obchodzony Dzień Służby Celnej. W Polsce funkcjonowało 45 urzędów celnych.
Od 1 marca 2017 roku połączono Służbę Celną z kontrolą skarbową i administracją podatkową w ramach struktury Krajowej Administracji Skarbowej (KAS). W strukturach KAS funkcjonuje obecnie Służba Celno-Skarbowa.
Zadania.
Zgodnie z art. 2 ust. 1 "Ustawy o Służbie Celnej" z dnia 27 sierpnia 2009 r. (), do zadań Służby Celnej należały m.in.:
Stopnie służbowe SC.
W Służbie Celnej od roku 2009 obowiązywały następujące korpusy i stopnie służbowe:
Budżet, zatrudnienie i wynagrodzenia.
Wydatki izb i urzędów celnych były realizowane w części 19 budżetu państwa – "Budżet, finanse publiczne i instytucje finansowe".
W 2016 wydatki izb i urzędów celnych wyniosły 1 mld 525 mln zł. Przeciętne zatrudnienie w izbach i urzędach celnych w przeliczeniu na pełne etaty wyniosło 14 855 osób, a średnie miesięczne wynagrodzenie brutto 5967 zł.

</doc>
<doc id="435440" url="https://pl.wikipedia.org/wiki?curid=435440" title="IV LO we Wrocławiu">
IV LO we Wrocławiu



</doc>
<doc id="435441" url="https://pl.wikipedia.org/wiki?curid=435441" title="Syrena 101">
Syrena 101



</doc>
<doc id="435442" url="https://pl.wikipedia.org/wiki?curid=435442" title="Gilbert (ujednoznacznienie)">
Gilbert (ujednoznacznienie)

Cieki wodne:
Miejscowości w USA:
Gminy w USA:
Pozostałe:

</doc>
<doc id="435443" url="https://pl.wikipedia.org/wiki?curid=435443" title="Przybliżanie funkcji">
Przybliżanie funkcji

Przybliżanie funkcji polega na podaniu przybliżonej postaci lub wartości funkcji w pewnym punkcie lub przedziale. Jeśli dokładna postać funkcji jest znana, wówczas przybliżenie jest poszukiwane w celu uproszczenia jej postaci. Funkcja przybliżona może być wyznaczana również w przypadku nieznajomości analitycznej postaci funkcji, gdy jest ona znana tylko np. z pomiarów doświadczalnych.
Przykładowe metody przybliżania funkcji:

</doc>
<doc id="435444" url="https://pl.wikipedia.org/wiki?curid=435444" title="Hamlet (ujednoznacznienie)">
Hamlet (ujednoznacznienie)

Adaptacje filmowe sztuki Williama Shakespeare’a:
Muzyka:
Miejscowości w USA:
Gminy w USA:

</doc>
<doc id="435446" url="https://pl.wikipedia.org/wiki?curid=435446" title="Hammer">
Hammer

Niemcy:
Stany Zjednoczone:
Wielka Brytania:
Osoby:
Inne:

</doc>
<doc id="435447" url="https://pl.wikipedia.org/wiki?curid=435447" title="Iron">
Iron

Gminy w USA:
Hrabstwa w USA:
Inne:

</doc>
<doc id="435448" url="https://pl.wikipedia.org/wiki?curid=435448" title="Andrzej Grabarczyk (aktor)">
Andrzej Grabarczyk (aktor)

Andrzej Grabarczyk (ur. 31 maja 1953 we Włodawie) – polski aktor i prezenter telewizyjny.
Życiorys.
Ukończył studia w 1978. Jest absolwentem Akademii Teatralnej im. Aleksandra Zelwerowicza w Warszawie. Aktor warszawskiego Teatru Kwadrat. Znany z roli Jerzego Chojnickiego w polskiej telenoweli "Klan", w której grał również jego ojciec Wincenty Grabarczyk (w roli Jeremiasza Bałuckiego). Z Manuelą Michalak współprowadził program „Maraton uśmiechu”, zastępując Mariusza Czajkę. Przez lata był twarzą kampanii reklamowej marki Knorr w Polsce i Czechach, reklamy były też emitowane w Rosji.
W grudniu 2008 doradca PSL przy pracach nad projektem ustawy o zawodzie aktora.
Żonaty z Zofią, mają syna Bartosza.

</doc>
<doc id="435450" url="https://pl.wikipedia.org/wiki?curid=435450" title="Islandia (ujednoznacznienie)">
Islandia (ujednoznacznienie)

Miejscowości w USA:

</doc>
<doc id="435454" url="https://pl.wikipedia.org/wiki?curid=435454" title="Monako na Zimowych Igrzyskach Olimpijskich 2006">
Monako na Zimowych Igrzyskach Olimpijskich 2006

Monako na Zimowych Igrzysk Olimpijskich 2006 reprezentowało 4 sportowców. Po raz pierwszy od 1984 roku członkiem monakijskiej reprezentacji nie był książę Albert, który w 2005 r. został władcą księstwa.

</doc>
<doc id="435457" url="https://pl.wikipedia.org/wiki?curid=435457" title="Pyszczak hełmiasty">
Pyszczak hełmiasty

Pyszczak hełmiasty ("Cyphotilapia frontosa") – gatunek słodkowodnej ryby z rodziny pielęgnicowatych (Cichlidea). Bywa hodowana w akwariach.
Występowanie.
Jest endemitem spotykanym na wielu stanowiskach północnej części afrykańskiego jeziora Tanganika.
Charakterystyka.
Ciało silnie wygrzbiecone. Charakterystyczny czołowy garb (hełm) utworzony z tkanki tłuszczowej, zazwyczaj dobrze wykształcony u starszych samców. Na szaro-białym lub niebiesko-szarym tle występują pionowe, ciemne pasy w liczbie 5–7 (ich liczba zależna jest od odmiany). Pierwsza pręga przebiega za pokrywami skrzelowymi, a ostatnia przez nasadę płetwy ogonowej. Poniżej oka znajduje się niebiesko błyszcząca plama. Ubarwienie ciała może ulegać zmianie w zależności od nastroju i kondycji ryb. Długość ciała 20–35 cm.
Opis.
Spokojna, łagodna, a nawet płochliwa. Nie wykazuje agresji, ani terytorializmu. Niszczy delikatne rośliny.
Dymorfizm płciowy – samiec z reguły większy i z wyraźniej zarysowanym czołowym garbem, ma dłuższe końcówki płetw: grzbietowej, odbytowej i piersiowych.
Wymagania hodowlane.
Dobierają się w stada haremowe – kilka samic przypada na jednego samca. Dlatego zbiornik powinien być bardzo duży, raczej powyżej 500 l. W mniejszych zbiornikach spłoszone ryby odbijają się od ścian w czasie ucieczki, co może spowodować poważne okaleczenia. Wymagana jest wolna przestrzeń do pływania i odsłonięte miejsca, w których ryby mogą odbywać tarło. Istotne jest, aby każda ryba mogła znaleźć sobie kryjówkę. Wystrój akwarium charakterystyczny dla biotopu tanganikańskiego – litoral skalny. Rośliny nie są konieczne. W naturalnych warunkach przebywają w środowiskach skalnych ubogich w roślinność.
Rozmnażanie.
Pyszczak hełmiasty osiąga dojrzałość płciową ok. 2–3 roku życia. Samica składa od 25 do 100 jaj. Średnica jaja wynosi 5–6 mm (przy liczbie około 50 złożonych jaj). "Cyphotilapia frontosa" jest typowym pyszczakiem – inkubuje w pysku ikrę, a następnie młode przez 54 dni. W tym czasie może pobierać pokarm. Młode wypuszczone z pyska matki osiągają długość ponad 22 mm i są w pełni samodzielne.
Odżywianie.
W naturze pyszczak hełmiasty żywi się małymi skorupiakami, mięczakami wydobywanymi z dna, larwami owadów, rzadko mniejszymi rybami. W akwarium jedzą dżdżownice, drobne ryby, krewetki, kryla, ochotkę, wodzienia, mięso drobiowe. Ich pokarm można uzupełniać gotowanym makaronem w niedużych ilościach. Pyszczak hełmiasty niechętnie pobiera pokarm pływający pod powierzchnią wody. W naturze dorosłe osobniki żerują na dużych głębokościach – do 40 m (niektórzy autorzy podają głębokość 60–120 m), a narybek do około 10 m.
Ochrona gatunku.
Rosnące zainteresowanie akwarystów i jego przełowienie uważane jest za jeden z głównych czynników zagrażających temu gatunkowi.

</doc>
<doc id="435459" url="https://pl.wikipedia.org/wiki?curid=435459" title="Janusz Wituch">
Janusz Wituch

Janusz Wituch (ur. 13 listopada 1968 w Tomaszowie Mazowieckim) – polski aktor, głównie dubbingowy, bardzo rzadko występujący przed kamerami. Ma również na swoim koncie kilka ról teatralnych.
Był uczniem IV LO im. Hanki Sawickiej w Dęblinie (klasa o profilu biologiczno-chemicznym). Jest absolwentem PWST w Warszawie (1991).

</doc>
<doc id="435462" url="https://pl.wikipedia.org/wiki?curid=435462" title="Centralny Komitet Organizacji Niepodległościowych">
Centralny Komitet Organizacji Niepodległościowych

Centralny Komitet Organizacji Niepodległościowych – konspiracyjny ośrodek polityczny kierowany przez Ryszarda Świętochowskiego, będący płaszczyzną współpracy organizacji konspiracyjnych postrzegających Służbę Zwycięstwu Polski jako organizację związaną z obozem sanacyjnym i nie uznających mandatu gen. Michała Karaszewicza-Tokarzewskiego do reprezentowania rządu Władysława Sikorskiego.
Na czele CKON stało Biuro Polityczne, którego prezesem był inż. Witold Orzechowski i red. Ryszard Świętochowski. Do ścisłego kierownictwa Komitetu należeli poza nim Norbert Barlicki i Marian Borzęcki.
Za prawną podstawę swej działalności Komitet uważał upoważnienie, jakiego udzielił R. Świętochowskiemu gen. Władysław Sikorski 18 września 1939 r. Potwierdzeniem tego upoważnienia był fakt finansowego wspierania działalności
R. Świętochowskiego przez rząd na uchodźstwie. Otrzymywane z tego źródła dotacje pieniężne dzielone były między organizacje wchodzące w skład Komitetu bądź współpracujące z nim.
Na temat organizacji wchodzących w skład CKON można znaleźć różne informacje. Według "Wielkiej Encyklopedii Powszechnej PWN", t. 13, Warszawa 1970: były to: Organizacja Wojskowa, Związek Oficerów Rezerwy, Muszkieterzy, Strażacki Ruch Oporu „Skała”, Tajna Armia Polska i Stronnictwo Pracy. Aktualna internetowa encyklopedia PWN wymienia spośród powyższych TAP, ZOR i SP, ale poza nimi dodaje Związek Czynu Zbrojnego i Chłopską Organizację Wolności „Racławice”. Opracowanie K. Krajewskiego na temat UBK podaje z kolei obok TAP i ZCZ Korpus Obrońców Polski, „Znak” i Gwardię Obrony Narodowej.
W kwietniu 1940 r. działalność Komitetu zamarła. Spowodowały to aresztowania: M. Borzęckiego w marcu 1940 r., Norberta Barlickiego i Ryszarda Świętochowskiego w kwietniu tegoż roku, a także pominięcie CKON i związanych z nim ludzi w decyzjach zmierzających do uporządkowania polskiego podziemia, jakie w tym samym miesiącu podjął rząd na uchodźstwie (między innymi powołując do życia Związek Walki Zbrojnej). W 1941 r. Biuro Polityczne CKON oficjalnie podporządkowało się Delegatowi Rządu na Kraj.
Kolejną próbą stworzenia płaszczyzny współpracy dla organizacji, które nie podporządkowały się ZWZ było, między innymi, zawiązanie Komitetu Porozumiewawczego Organizacji Niepodległościowych, a po jego upadku – Konfederacji Narodu.

</doc>
<doc id="435468" url="https://pl.wikipedia.org/wiki?curid=435468" title="Pocisk kierowany laserowo">
Pocisk kierowany laserowo

Pocisk kierowany laserowo - jest to artyleryjski pocisk kumulacyjny przeznaczony do niszczenia wozów bojowych lub innych obiektów nieprzyjaciela. Po wystrzeleniu pocisk rozwija skrzydła (brzechwy) i leci torem balistycznym. Po osiągnięciu określonego punktu na torze włącza się w nim automatycznie urządzenie poszukujące, reagujące na promieniowanie laserowe odbite od celu oświetlonego przez obserwatora, oraz urządzenie sterowane lotem.

</doc>
<doc id="435470" url="https://pl.wikipedia.org/wiki?curid=435470" title="Nowe Miasto Korczyn">
Nowe Miasto Korczyn



</doc>
<doc id="435471" url="https://pl.wikipedia.org/wiki?curid=435471" title="Działania przeciwdywersyjne">
Działania przeciwdywersyjne

Działania przeciwdywersyjne – są to rodzaje działań bojowych, polegające na stosowaniu odpowiednich form i sposobów walki mających na celu wykrycie sił dywersyjnych i nawiązanie z nimi styczności oraz zniszczenie ich lub wzięcie do niewoli. W zależności od stopnia zagrożenia dywersyjnego, ilości posiadanych sił, wiadomości o nieprzyjacielu, warunków terenowych, pory roku i doby oraz zamiaru dowódcy mogą mieć formę działań rozpoznawczych, pościgowych, blokujących lub likwidacyjnych. W czasie ich prowadzenia stosuje się takie sposoby działań jak: przeszukiwanie, pościg, zasadzka, zapora, okrążenie.

</doc>
<doc id="435474" url="https://pl.wikipedia.org/wiki?curid=435474" title="Przeciwdywersyjne działania blokujące">
Przeciwdywersyjne działania blokujące



</doc>
<doc id="435477" url="https://pl.wikipedia.org/wiki?curid=435477" title="Przeciwdywersyjne działania bojowe">
Przeciwdywersyjne działania bojowe



</doc>
<doc id="435478" url="https://pl.wikipedia.org/wiki?curid=435478" title="NTLM">
NTLM

NTLM (ang. "NT LAN Manager") – kryptograficzny protokół sieciowy opracowany przez firmę Microsoft.

</doc>
<doc id="435479" url="https://pl.wikipedia.org/wiki?curid=435479" title="Województwo sandomierskie (I Rzeczpospolita)">
Województwo sandomierskie (I Rzeczpospolita)

Województwo sandomierskie () – jednostka terytorialna Korony Królestwa Polskiego, później Rzeczypospolitej Obojga Narodów istniejąca od XIV wieku do 1795 r., część prowincji małopolskiej. Obejmowała powierzchnię posiadając 7 powiatów. Siedzibą wojewody był Sandomierz, a sejmiki ziemskie odbywały się w Opatowie.
W Nowym Mieście Korczynie w woj. sandomierskim odbywały się sejmiki generalne dla prowincji małopolskiej.
Terytorium.
Na północy sandomierskie graniczyło z województwem mazowieckim, w części poprzez rzekę Radomkę i Łukawkę. Pilica odgraniczała je od województwa rawskiego, łęczyckiego i sieradzkiego. Od południowego zachodu sandomierskie sąsiadowało z woj. krakowskim, a dalej od południowego wschodu z województwem ruskim. Od wschodu poprzez Wisłę i Wieprz graniczyło z województwem lubelskim.
Po 1474 r. województwo sandomierskie obejmowało obszar o powierzchni 467,25 mil kwadratowych. W XVI wieku w województwie było 374 parafii, 100 miast i miasteczek oraz 2586 wsi. Te ostatnie miały 11465 łanów kmiecych, szlachty zagrodowej było 261.
Historia.
Należące do Małopolski woj. sandomierskie wywodziło się z dawnej piastowskiej dzielnicy książęcej, której trzon wyznaczyła wzmiankowana na przełomie XI/XII w. prowincja sandomierska. Do niej w 1173 r. przyłączono księstwo wiślickie. Za rządów Konrada Mazowieckiego prowincja łęczycka została odłączona od dzielnicy senioralnej (w skład której wchodziła prowincja sandomierska) i jako księstwo łęczyckie przyłączone do Mazowsza w ok. 1231 r.; nieco później w 1239 r. lub 1243 r. księstwo łęczyckie utraciło na rzecz prowincji sandomierskiej trzy kasztelanie zlokalizowane po wschodniej stronie Pilicy: małogoską, żarnowską i skrzyńską (na skutek klęsk Konrada Mazowieckiego w walce o dzielnice sandomierską i krakowską).
Woj. sandomierskie obejmowało obszary graniczące na północy z Mazowszem na dolnej Radomce (Radomierzy) i równoleżnikowym odcinku Pilicy, pozostawiając tzw. Zapilcze (Zapilicze) po stronie mazowieckiej. Granicę z woj. łęczyckim i sieradzkim wyznaczała Pilica, a z woj. krakowskim na północ od Wisły – Nidzica. Na południu woj. sandomierskie obejmowało zawiślańską część dawnej ziemi wiślickiej i dawny pow. tarnowski (później pilzneński), w skład którego wchodził dekanat dębicki zwany leśnym. Na południowym wschodzie granica z ziemiami sanocką i przemyską biegła szerokim pasem prastarej Puszczy Sandomierskiej. Na wschodzie woj. sandomierskie niemal do schyłku średniowiecza przekraczało Wisłę i obejmowało obszerną ziemię lubelską oraz łukowską. Dopiero w r. 1474 po utworzeniu woj. lubelskiego (wydzielonego z sandomierskiego) granicę województwa sandomierskiego od ujścia Sanu do ujścia Kurówki ustalono na Wiśle.
Ze względu na rozległość województwa sandomierskiego za Kazimierza IV Jagiellończyka w 1471 na prawym brzegu Wisły utworzono nowe województwo – lubelskie. W województwie sandomierskim pozostała leżąca za Wisłą lesista i ówcześnie nieskolonizowana ziemia stężycka.
W ramach I rozbioru Polski (1772) województwo sandomierskie straciło obszary na prawym brzegu Wisły – Austria zajęła w całości powiat pilzneński oraz prawobrzeżne części wiślickiego i sandomierskiego. W latach 1795–1809 do Austrii należały także tereny na lewym brzegu Wisły; w 1809 r. weszły one w skład Księstwa Warszawskiego, a następnie Królestwa Polskiego. W wyniku rozbiorów Sandomierz stał się miastem przygranicznym, tym samym dla obszarów należących do Królestwa Polskiego funkcje stołeczne przejęte zostały przez Radom i Kielce.
Powiaty.
W 1397 r. część woj. sandomierskiego na lewym brzegu Wisły podzielona została na trzy powiaty: sandomierski, radomski i chęciński.
Później na podstawie ksiąg poborowych uważa się, że jeszcze na początku XVI wieku województwo sandomierskie składało się z 9 powiatów: sandomierskiego, wiślickiego, chęcińskiego, opoczyńskiego, radomskiego, szydłowskiego, stężyckiego, pilzneńskiego i tarnowskiego. Dwa z nich: tarnowski i szydłowski, w ciągu XVI wieku wcielone zostały do sąsiednich: tarnowski do pilzneńskiego, a szydłowski do wiślickiego i sandomierskiego.
Lucjan Tatomir podał, że woj. sandomierskie dzieliło się na 7 powiatów: sandomierski, wiślicki, pilźnieński, radomski, stężycki (ziemia stężycka), opoczyński, chęciński. Podział ten podał wcześniej Kasper Niesiecki w swoim herbarzu, zaznaczając 6 powiatów i ziemię stężycką.
Zygmunt Gloger opierając się na taryfie do podymnego (w księdze podatkowej) przedstawił, że woj. sandomierskie dzieliło się na 6 powiatów: sandomierski, wiślicki, chęciński, opoczyński, stężycki i pilzneński, oraz siódma „ziemia radomska”. Gloger dowodził, że ziemia radomska była 3 razy większa od ziemi stężyckiej, położonej na wschodnim brzegu Wisły.
Urzędy.
Sandomierskie miało dwóch senatorów większych – wojewodę i kasztelana sandomierskiego. Mniejszych senatorów było siedmiu, byli to kasztelanowie: wiślicki, radomski, zawichojski, żarnowski, małogoski, połaniecki i czechowski. Każdy z powiatów miał swoich urzędników ziemskich, jedynie podkomorzy był jeden dla całego województwa. W sandomierskim było 6 starostw grodowych: sandomierskie, radomskie, chęcińskie, opoczyńskie, nowomiejskie (korczyńskie) oraz stężyckie. Do starostw niegrodowych należały m.in.: wiślickie, pilzneńskie, stopnickie, soleckie, zawichojskie, szydłowskie, przedborskie, ropczyckie, ryczywolskie, radoszyckie, małogoskie, ryckie i zwoleńskie.
Na obszarze województwa działały trzy sądy ziemskie. W Sandomierzu sądzono sprawy z powiatów: sandomierskiego, wiślickiego i pilzneńskiego. W Radomiu z powiatów: radomskiego, opoczyńskiego i chęcińskiego. W Stężycy natomiast z powiatu stężyckiego. Sejmiki województwa sandomierskiego odbywały się w Opatowie. Wybierano na nich siedmiu posłów (po jednym z każdego powiatu) na sejm koronny.

</doc>
<doc id="435482" url="https://pl.wikipedia.org/wiki?curid=435482" title="Oleg Makarow">
Oleg Makarow

 Oleg Grigorjewicz Makarow ros. Олег Григорьевич Макаров (ur. 6 stycznia 1933 w mieście Udomla, obwód kalininski (ZSRR); zm. 28 maja 2003 w Moskwie), inżynier-mechanik, kosmonauta radziecki, Lotnik Kosmonauta ZSRR.
Loty załogowe.
27 września 1973 wystartował w kosmos na pokładzie statku Sojuz 12. Dowódcą wyprawy był Wasilij Łazariew, natomiast Oleg Makarow pełnił funkcję inżyniera pokładowego. Był to pierwszy lot orbitalny zmodyfikowanego statku Sojuz, który po tragicznie zakończonym locie Sojuza 11 uległ istotnej modyfikacji zwiększającej bezpieczeństwo załogi. W czasie lotu wypróbowano również nowe kombinezony „Sokoł” (Сокол). 29 września 1973 kosmonauci pomyślnie wylądowali w odległości około 400 km od Karagandy.
5 kwietnia 1975 na pokładzie statku kosmicznego Sojuz, w kierunku stacji kosmicznej Salut 4, wystartowała druga stała załoga: dowódca Wasilij Łazariew oraz inżynier pokładowy Oleg Makarow. W czasie startu nastąpiła awaria drugiego stopnia rakiety nośnej i kapsuła z kosmonautami nie weszła na zaplanowana orbitę. Kosmonauci po uzyskaniu maksymalnej wysokości ponad 190 km po trajektorii balistycznej szczęśliwie powrócili na Ziemię w rejonie gór Ałtaju. W czasie operacji lądowania obaj zostali poddani ogromnemu przeciążeniu sięgającemu 18G (niektóre źródła podają, że przeciążenie przekroczyło 20G). Później lot otrzymał oznaczenie Sojuz 18-1.
10 stycznia 1978 wystartował w kosmos Sojuz 27. Był to drugi lot załogowy na stację kosmiczną Salut 6. Misja trwała krótko, później załogi, które uczestniczyły w tego typu wyprawach nazywano „załogami odwiedzającymi.
Dowódcą statku kosmicznego Sojuz 27 był Władimir Dżanibekow. Oleg Makarow natomiast, tak jak w poprzednich lotach, pełnił funkcję inżyniera pokładowego. Przed kosmonautami postawiono dwa zasadnicze cele:- zwolnienie rufowego węzła cumowniczego stacji Salut 6 ( tam był przycumowany statek kosmiczny Sojuz 26, w którym na stację dotarła załoga podstawowa w składzie Jurij Romanienko i Gieorgij Grieczko) dla pierwszego statku transportowego typu Progress,- przetestowanie na orbicie operacji połączenia trzech pojazdów kosmicznych.
Połączenie Sojuza 27 ze stacją Salut 6 odbyło się bez problemów. Przez 5 dni obie załogi wspólnie wykonywały zaplanowane badania i eksperymenty naukowe. Po przeniesieniu swoich foteli na pokład Sojuza 26 Dżanibekow i Makarow 16 stycznia 1978 odcumowali swój statek i powrócili na Ziemię w odległości ponad 260 km od miasta Celinograd w Kazachstanie.
Start statku Sojuz T-3 do pierwszej od 1971 roku trzyosobowej misji nastąpił 27 listopada 1980. W składzie załogi znaleźli się: dowódca – Leonid Kizim, inżynier pokładowy – Oleg Makarow oraz kosmonauta-badacz – Giennadij Striekałow. Kosmonauci przede wszystkim mieli do zrealizowania zadania związane z remontem i konserwacją stacji kosmicznej Salut 6 oraz kolejne testy nowego pojazdu kosmicznego. Po połączeniu się ze stacją 28 listopada 1980 załoga rozpoczęła wykonywanie programu lotu, w ramach którego m.in. naprawiali systemy: podtrzymywania życia, elektryczny, telemetryczny i paliwowy stacji. 8 grudnia 1980 statek towarowy Progress 11 wyniósł stację na wyższą orbitę. 10 grudnia 1980 kosmonauci powrócili na Ziemię lądując w odległości około 130 km od Dżezkazganu.
Po opuszczeniu oddziału kosmonautów.
W 1987, po opuszczeniu oddziału kosmonautów Makarow powrócił do pracy w biurze konstrukcyjnym. Został zastępcą kierownika jednego z wydziałów Zjednoczenia Naukowo - Produkcyjnego „Energia” (НПО „Энегрия”). Uczestniczył w programach konstruowania i budowy stacji kosmicznej Mir oraz kompleksu Energia – Buran.
Od 1992 (łącząc obowiązki) został docentem na Wydziale Astrofizyki i Badań Kosmicznych Moskiewskiego Instytutu Fizyki i Technologii (МФТИ).
Od 2000 został głównym specjalistą Rosyjskiej Korporacji Kosmicznej „Energia” (dawniej ZNB „Energia”).
Makarow był również przedstawicielem radzieckiego komitetu Międzynarodowego Stowarzyszenia Uczestników Lotów Kosmicznych.
28 maja 2003 zmarł w Moskwie z powodu zawału serca.

</doc>
<doc id="435489" url="https://pl.wikipedia.org/wiki?curid=435489" title="Blok pontonowy">
Blok pontonowy



</doc>
<doc id="435492" url="https://pl.wikipedia.org/wiki?curid=435492" title="Pochylnia minerska">
Pochylnia minerska

Pochylnia minerska – konstrukcja szkieletowa z prętów, płaskowników, rur lub kształtowników metalowych z odpowiednim oprzyrządowaniem do umocowania przy burtach, z tyłu pojazdu mechanicznego lub w otworach drzwiowych śmigłowców, służąca do opuszczania uzbrojonych min przeciwpancernych (przeciwdesantowych) z pojazdów i śmigłowców na ziemię (do wody) w ustalonych odległościach, bez ich maskowania.

</doc>
<doc id="435494" url="https://pl.wikipedia.org/wiki?curid=435494" title="Park pontonowy">
Park pontonowy

Park pontonowy – przewoźny lub samobieżny zestaw sprzętu i urządzeń przeznaczony do budowy mostów pontonowych oraz promów. Przewoźne parki pontonowe składają się z: pontonów bądź bloki pontonowe, konstrukcji przęsłowych, sprzętu brzegowego, środków motorowych (kutry) i sprzętu pomocniczego. Są one przewożone samochodami lub na przyczepach. W skład samobieżnego parku pontonowego wchodzą: pojazdy pływające (amfibie) wyposażone w komplety konstrukcji nośnej (przęsłowej) przystosowane do ich bezpośredniego łączenia w promy lub mosty pontonowe. W zależności od wymaganej nośności przeprawy z parków pontonowych buduje się mosty pontonowe o określonej długości lub określoną liczbę promów. Niektóre parki pontonowe pozwalają na budowę promów kolejowych oraz pomostów do załadunku i wyładunku towarów na wybrzeżach.

</doc>
<doc id="435502" url="https://pl.wikipedia.org/wiki?curid=435502" title="Smocze łodzie">
Smocze łodzie

Smocze łodzie to drużynowy sport wodny. Wywodzi się z południowej Azji (Chiny) gdzie na tradycyjnych smoczych łodziach pływano od tysiącleci. Współczesne, sportowe łodzie, mniejsze od tradycyjnych, mieszczą 22 osoby, w tym 20 wioślarzy.
Historia.
Korzenie.
Początki smoczych łodzi sięgają kilku tysięcy lat wstecz. Co roku w Chinach, na brzegach rzeki Jangcy, u progu pory gorącej, kiedy to ludność trapiły susze i epidemie – odbywały się obrzędy przebudzenia śpiącego dotąd boga Smoka. Ów władca rzek i mórz sprowadzać miał zbawcze deszcze, dzięki którym obfite plony oddalały widmo głodu i chorób. Obrzędy, w formie zmagań zdobnych łodzi, pociągały za sobą liczne utonięcia, co traktowano jednak jako konieczną bóstwu ofiarę.
Istnieje też legenda przedstawiająca inną genezę smoczych łodzi, związaną z postacią żyjącego na przełomie IV i III wieku p.n.e. poety Qu Yuana. Protestując przeciw niesprawiedliwości społecznej Qu popełnił samobójstwo, rzucając się w odmęty rzeki Miluo. Okoliczna ludność próbowała go ratować, spławiając swoje łodzie. Choć poeta utonął, na pamiątkę tego wydarzenia co roku w dzień jego śmierci obchodzone jest święto Duanwujie, podczas którego urządzane są wyścigi łodzi.
Ewolucja.
Od lat osiemdziesiątych XX wieku wyścigi smoczych łodzi zaczęły zyskiwać na popularności na całym świecie – począwszy od Ameryki Północnej i Europy Zachodniej. Szybko też przekształciły się w jedną z najszybciej rozwijających się dyscyplin sportu. Międzynarodowa Federacja Smoczych Łodzi grupuje ponad 50 federacji narodowych, a liczba uprawiających ten sport osób szacowana jest na kilkadziesiąt milionów. Jako najbardziej zespołowy z popularnych sportów wodnych jest szczególnie ceniony przez szkoły, duże firmy i inne instytucje pragnące integrować swoich pracowników.
Łódź.
We współczesnym kształcie międzynarodowym istnieje od ok. 1980 roku, kiedy w Londynie, podczas chińskiego festiwalu, pojawiły się drewniane oryginały, na podstawie których opracowano standardowe parametry ich uproszczonej wersji:
Podczas regat ciężar łączny łodzi z załogą wynosi ok. 2000 kg. Smocze głowy i ogony montowane są w zasadzie jedynie na zawody; podczas treningów często rezygnuje się także z bębna.
Istnieją również, choć rzadziej spotykane, łodzie 10-osobowe, a także bardzo duże, 50-osobowe.
Wyposażenie.
Wiosło to rodzaj pagaja o długości 105–130 cm. Do niedawna najczęściej spotykane były wiosła drewniane, które wypierane są przez wiosła z włókien szklanych i węglowych.
Kamizelka asekuracyjna jest wymagana w wielu krajach, także podczas zawodów.
Załoga.
W jej skład wchodzą maksymalnie 22 osoby, w tym 20 wioślarzy, 1 bębnista oraz 1 sternik.
Wioślarze siedzą po dwóch na ławeczce. Ławki umieszczone są w 10 rzędach, twarzą do kierunku płynięcia. Pierwsza para wioślarzy (licząc od dziobu) to szlakowi. Oni narzucają całej osadzie rytm wiosłowania.
Bębnista siedzi na dziobie, powyżej wioślarzy, tyłem do kierunku płynięcia. Jego zadaniem jest wybijanie na bębnie rytmu wiosłowania, czym ułatwia reszcie załogi dostosowanie się do szlakowych. W trakcie zawodów zagrzewa też głosem osadę do walki, podając także komunikaty o aktualnej sytuacji w wyścigu. 
Sternik steruje w pozycji stojącej, za pomocą długiego wiosła. W miarę potrzeby wspiera głosem bębniarza w korygowaniu pracy wioślarzy.
Zawody.
Obok kategorii sportowych rozgrywa się też wyścigi w kategorii Fun, w których startują osady złożone z pracowników firm i innych instytucji, uprawiających ten sport rekreacyjnie.
Główne imprezy.
Od roku 1995 rozgrywane są mistrzostwa świata osad narodowych i klubowych. Odbywają się również mistrzostwa kontynentalne. Poniżej dotychczasowe imprezy rangi światowej.
Historia w Polsce.
Początek sportu łodzi smoczych w Polsce to rok 1997, kiedy to Włodzimierz Schmidt, działacz sportowy i trener zorganizował wraz z Jerzym Walczykiem pierwsze zawody międzynarodowe na Motławie w Gdańsku. Zawody mogły się odbyć tylko dlatego, że zaproszone z Niemiec kluby przywiozły dwie łodzie. Ścigało się 7 osad z Niemiec i jedna polska. Gdańska osada o nazwie "Gdańskie Smoki", zajęła 3. miejsce, a puchar prezydenta Gdańska zdobyła załoga z Hamburga.
W następnych latach zostały zakupione dwie pierwsze łodzie i zawody na Motławie weszły na stałe do kalendarza imprez organizowanych przez powstały w Gdańsku pierwszy klub pływania na łodziach smoczych: Klub Wodny Wiking.
Rok 1999
Rok 2000
Rok 2001
Rok 2002
Rok 2003
Rok 2004
Rok 2005
Rok 2006
Rok 2007
Rok 2008
Rok 2009
Rok 2010 W dniach 13 do 15 sierpnia odbywały się Mistrzostwa Europy Reprezentacji Narodowych w Amsterdamie. Juniorska ekipa z Polski zdobyła 6 medali, 2 srebrne i brązowy w kategorii OPEN, oraz 2 brązowe i jeden srebrny w kategorii MIXED. Ponadto drużyna GRAND-senior zdobyła 2 złote medale.
Rok 2012 Dokładnie 91 zawodników reprezentowało w tym roku Polskę na Mistrzostwach Europy Reprezentacji Narodowych odbywających się w dniach 26-29 lipca w Nottingham. Osada seniorska mimo usilnych starań na podium nie stanęła, aczkolwiek walczyła do utraty tchu, a nawet w wyścigu na 500m przytomności. Juniorzy natomiast szczycić się mogą zdobyciem tytułu Mistrza Europy na 500m oraz wicemistrzostwa na 200 i 2000m.

</doc>
<doc id="435504" url="https://pl.wikipedia.org/wiki?curid=435504" title="Skażenie promieniotwórcze">
Skażenie promieniotwórcze

Skażenie promieniotwórcze – znaczny wzrost aktywności promieniotwórczej przedmiotów, organizmów żywych, budynków i wielkich obszarów, powyżej naturalnego poziomu aktywności promieniotwórczej.
Skażenie promieniotwórcze może powstać na skutek (według częstości występowania):
Czas trwania skażenia promieniotwórczego wynosi od kilku godzin do kilku tygodni, a nawet miesięcy i lat – czas ten zależy od trwałości (czasu połowicznego zaniku) pierwiastków promieniotwórczych wchodzących w skład opadu oraz rodzaju emitowanego przez nie promieniowania.
Skażenie powstałe w chwili opadania substancji (pyłów) promieniotwórczych z pierwotnego źródła (np. obłoku wybuchu jądrowego) jest nazywane pierwotnym. Natomiast skażenie powstałe w wyniku przebywania w terenie skażonym lub na skutek zetknięcia się ze skażonymi przedmiotami nazywamy skażeniem wtórnym. Zmienność wiatru powoduje, że miejsca wystąpienia skażenia oraz jego intensywność są trudne do przewidzenia.
Wykrywanie skażeń promieniotwórczych:
Skażona żywność nie nadaje się do spożycia, gdyż w ten sposób niebezpieczne substancje mogą zostać związane w komórkach organizmu, czego skutkiem jest daleko większa i dłuższa ekspozycja na promieniowanie jonizujące niż w przypadku powierzchownego napromieniowania. Nie jest też możliwe uzdatnienie (oczyszczenie) skażonej żywności ani wody w warunkach domowych. Zasadniczo na skażonym obszarze nie ma środków do życia. Wszelkie zboża i rośliny uprawne giną lub wchłonąwszy substancje promieniotwórcze same stają się źródłem napromieniowania. Ludzi, zwierzęta gospodarskie oraz żywność szczelnie opakowaną (np. puszki) z terenów mniej skażonych poddaje się dezaktywacji i przewozi poza obszar skażony.
Skażenie promieniotwórcze często bywa mylone z napromieniowaniem (ekspozycją na promieniowanie jonizujące). Napromieniowanie może jedynie w szczególnych przypadkach, na skutek aktywacji napromieniowanego materiału, wywołać skażenie wtórne. Ponadto aktywowany materiał, jest na ogół dużo słabszym źródłem promieniowania, niż pierwotny strumień napromieniowujący.

</doc>
<doc id="435505" url="https://pl.wikipedia.org/wiki?curid=435505" title="F. Murray Abraham">
F. Murray Abraham

F. Murray Abraham, właściwie Fahrid Murray Abraham (ur. 24 października 1939 w Pittsburghu) – amerykański aktor, prezenter telewizyjny, laureat nagrody Oscara w kategorii najlepszy aktor pierwszoplanowy, Złotego Globu dla najlepszego aktora w filmie dramatycznym i nominowany do nagrody Brytyjskiej Akademii Sztuk Filmowych i Telewizyjnych za rolę Antonia Salieriego, rywala Mozarta w "Amadeuszu" (1984) w reż. Miloša Formana.
Życiorys.
Wczesne lata.
Urodził się w Pittsburghu w Pensylwanii jako syn Josephine Abraham (z domu Stello), Amerykanki włoskiego pochodzenia, i Fahrida Abrahama, asyryjskiego chrześcijanina, który emigrował z Syrii w latach 20., mechanika samochodowego. Jego rodzina była pochodzenia asyryjskiego i włoskiego. Dorastał w El Paso, w stanie Teksas, gdzie w 1958 ukończył El Paso High School, uczęszczał do Texas Western College i na University of Texas at El Paso (UTEP). W latach 1959–1961 studiował na Uniwersytecie Teksańskim w Austin. Uczył się aktorstwa w Herbert Berghof Studio pod kierunkiem Uty Hagen w Nowym Jorku. Był wykładowcą teatru w Brooklyn College.
Kariera.
W 1966 zadebiutował na scenie w Los Angeles w sztuce Raya Bradbury’ego "Cudowny krem lodowy opowiada" ("The Wonderful Ice Cream Suit"), a następnie wystąpił na off-Broadwayu w przedstawieniu "Zaślepieni" ("The Fantasticks") u boku Jerry’ego Orbacha i Nancy Allen. W 1968 trafił na Broadway i zagrał w dramacie sądowym Roberta Shawa "Człowiek w szklanej kabinie" ("The Man in the Glass Booth") z Donaldem Pleasence.
We wczesnych latach 70., gdy nadal występował na scenie, w tym w komedii broadwayowskiej "6 Rms Riv Vu" 1972–1973, zaczął także pracować w filmie i telewizji. Karierę ekranową rozpoczął od udziału w komedii romantycznej Anthony’ego Harveya "Błędny detektyw" ("They Might be Giants", 1971) z George’em C. Scottem i Joanne Woodward. Następnie zagrał niewielką rolę w telewizyjnym dramacie kryminalnym ABC "Nightside" (1973) w reż. Richarda Donnera jako Acky i w dramacie kryminalnym Sidneya Lumeta "Serpico" (1973) z tytułową kreacją Ala Pacino, z którym spotkał się ponownie na planie dramatu kryminalnego Briana De Palmy "Człowiek z blizną" ("Scarface", 1983).
W latach 1975–1976 grał w broadwayowskiej farsie "The Ritz" i w 1976 w filmowej wersji tej sztuki. Wystąpił w off-broadwayowskiej produkcji Davida Mameta "Seksualna perwersja w Chicago" ("Sexual Perversity in Chicago", 1976) oraz na nowojorskim festiwalu szekspirowskim w "Krajobrazie ciała" ("Landscape of the Body", 1977) i "Mistrza i Małgorzacie" (1978).
W 1978 pojawił się na szklanym ekranie jako gadający liść w serii reklam Fruit of the Loom, a także w dwóch odcinkach serialu CBS "Kojak" (1975, 1977), miniserialu NBC "Marco Polo" (1982) czy miniserialu CBS "Marzący zachód" ("Dream West", 1986) jako prezydent Abraham Lincoln. W dramacie historycznym Alana J. Pakuli "Wszyscy ludzie prezydenta" ("All the President’s Men", 1976) wystąpił jako sierżant Paul Leeper.
Jego największym sukcesem stała się rola włoskiego kompozytora Antonio Salieriego w dramacie muzycznym Miloša Formana "Amadeusz" ("Amadeus", 1984), za którą został uhonorowany licznymi nagrodami m.in.: Oscarem, Złotym Globem czy nominacją do nagrody Brytyjskiej Akademii Filmowej (BAFTA). Wcielił się w gangstera Ala Capone w dwóch filmach: "Dillinger i Capone" ("Dillinger and Capone", 1995) z Martinem Sheenem i "Baby Face Nelson" (1996) z C. Thomasem Howellem. W 42. odcinkach serialu "Homeland" (2012-2017) zagrał drugoplanową rolę Dara Adala, specjalisty CIA.
Życie prywatne.
7 kwietnia 1962 poślubił Kate Hannan. Mają dwójkę dzieci: syna Micka i córkę Jamili.

</doc>
<doc id="435507" url="https://pl.wikipedia.org/wiki?curid=435507" title="Nafi Džusojty">
Nafi Džusojty



</doc>
<doc id="435509" url="https://pl.wikipedia.org/wiki?curid=435509" title="Kurdwanów Nowy">
Kurdwanów Nowy

Kurdwanów Nowy – osiedle mieszkaniowe w południowej części Krakowa, wchodzące w skład Dzielnicy XI Podgórze Duchackie, niestanowiące jednostki pomocniczej niższego rzędu w ramach dzielnicy. Niekiedy określane nazwą Kurdwanów, łącznie z terenem dawnej wsi o tej nazwie.
Historia.
Osiedle powstało na terenie dawnej wsi Kurdwanów, która została przyłączona do Krakowa w 1941 roku jako LII dzielnica katastralna. Budowa osiedla rozpoczęła się w 1980 roku według projektu sporządzonego przez zespół pod kierunkiem Anny Sierosławskiej, w składzie którego projekt urbanistyczny osiedla opracowali m.in. Zdzisław Chlebowski oraz Franciszek Milewski. Projekty poszczególnych budynków sporządzili m.in. Janusz Gawor, Antoni Jemielity, Andrzej Lipski, Lidia Murczyńska, Janusz Szczurek oraz Konrad Wierzbicki. Układ urbanistyczny osiedla składa się z kilku odrębnych układów przestrzennych o różnych formach zagospodarowania terenu i rozmieszczenia budynków, które będąc powiązane ze sobą tworzą całość kompozycji przestrzennej osiedla. Wnętrza osiedlowe wypełnia zieleń parkowa, m.in. ulokowany w środkowej części osiedla Park Kurdwanowski, o strukturze podłużnej, ciągnącej się w osi zachód-wschód, między ulicami Porucznika Halszki na zachodzie i Turniejową na wschodzie. W parku spośród infrastruktury można wymienić place zabaw oraz amfiteatr. Zabudowa osiedla zrealizowana w latach 80. XX wieku złożona jest głównie z bloków wzniesionych w technologii wielkiej płyty. Powstało wówczas kilkadziesiąt 5-kondygnacyjnych bloków wieloklatkowych, zestawionych w różne konfiguracje i bryły proste, uskokowe oraz łamańcowe, typowe dla architektury tamtego okresu. Na zabudowę osiedla składa się również dwadzieścia 11-kondygnacyjnych punktowców. Z górnych pięter tych budynków w pogodne dni rozciąga się widok na Pogórze Karpackie i Tatry. Zabudowę osiedla uzupełniają pawilony handlowo-usługowe, szkoły, przedszkole, żłobek oraz przychodnia. Od czasu realizacji pierwotnie zaplanowanego zespołu osiedla na jego obszarze oraz w bezpośrednim sąsiedztwie, głównie po stronie zachodniej i wschodniej powstawały i nadal powstają kolejne budynki mieszkalne wznoszone w różnych technologiach i stylach.
W 2000 roku oddano do użytku linię tramwajową od ulicy Wielickiej do pętli „Kurdwanów” znajdującej się na osiedlu. Jest to jedyna pętla tramwajowa w Krakowie zbudowana na estakadzie. Linia ta wchodzi w skład Krakowskiego Szybkiego Tramwaju.
Transport.
Kurdwanów Nowy ma dogodne połączenia komunikacyjne z większością Krakowa, w pobliżu jest też węzeł łagiewnicki na autostradzie A4. Istnieje tu pętla autobusowa i tramwajowa, obsługująca linie Krakowskiego Szybkiego Tramwaju.
Wydarzenia.
Najbardziej znanym wydarzeniem kulturalnym na Kurdwanowie jest coroczna impreza "Festyn Kurdwanów Nowy". Odbywają się wówczas koncerty, pojawiają się stragany i liczne atrakcje dla dzieci. Festyn kończy się wieczornym pokazem ogni sztucznych.

</doc>
<doc id="435521" url="https://pl.wikipedia.org/wiki?curid=435521" title="Tandem">
Tandem

Tandem – rower przeznaczony dla dwóch lub więcej osób, siedzących w układzie jedna za drugą. Typowy tandem ma, tak samo jak rower jednoosobowy, jedną ramę i dwa koła, za to każda z osób ma własne: kierownicę, siodełko i pedały. Zdarzają się jednak także tandemy przeznaczone dla większej liczby osób.
Udział w napędzaniu roweru mają obie osoby, natomiast kieruje rowerem zazwyczaj osoba z przodu, aczkolwiek spotykane są rowery specjalistyczne, np. dla osoby dorosłej z dzieckiem, lub dla osoby niepełnosprawnej z opiekunem, gdzie można przełączać kierowanie rowerem, lub też tylko tylna osoba ma taką możliwość. W każdym z tych przypadków osoba niekierująca wykorzystuje wtedy swoją kierownicę tylko jako oparcie dla rąk. W podobny sposób mogą być również rozłączane lub przełączane układy napędu i hamowania.
Spotykane są również tandemy, gdzie na tylnej osi są dwa koła, jednak nadal takie pojazdy nazywa się rowerami, a nie wózkami rowerowymi, z uwagi na wydłużony kształt całego pojazdu.
Kolarstwo tandemowe.
Kolarze niepełnosprawni uczestniczą w wyścigach kolarskich organizowanych na całym świecie. Do najbardziej popularnych wyścigów tandemowych w Polsce należą – wyścig w Lublinie, w Poznaniu i w Polanicy-Zdroju. W skład takiego wyścigu zazwyczaj wchodzi jazda indywidualna na czas na dystansie około 20 km oraz wyścig ze startu wspólnego na dystansie około 80 km. Oprócz wyścigów krajowych organizowane są także wyższej rangi wyścigi międzynarodowe wpisane do kalendarza UCI, w tym Puchar Świata i Mistrzostwa Świata. Wyścigi te są organizowane w ramach parakolarstwa wraz z innymi grupami niepełnosprawnych kolarzy – C, H I T. Kolarstwo tandemowe jest również dyscypliną paraolimpijską.
Oprócz kolarstwa tandemowego na szosie, tandemy biorą udział w wyścigach także na torze kolarskim. Konkurencje torowe to wyścig na dochodzenie – 4 km dla mężczyzn i 3 km dla kobiet, jazda indywidualna 1 km oraz sprint. 
Rehabilitacja.
Odpowiednio przekształcone i dostosowane tandemy stanowią skuteczne narzędzie rehabilitacji społecznej osób niewidomych i słabowidzących.

</doc>
<doc id="435532" url="https://pl.wikipedia.org/wiki?curid=435532" title="Konstanty Wolny">
Konstanty Wolny

Konstanty Wolny (ur. 5 kwietnia 1877 w Bujakowie, zm. 9 listopada 1940 we Lwowie) – polski działacz narodowy i społeczny na rzecz polskości Górnego Śląska, współpracownik Wojciecha Korfantego, współautor Statutu Organicznego Województwa Śląskiego, pierwszy marszałek Sejmu Śląskiego. 
Życiorys.
Młodość i działalność narodowa.
Urodził się w rodzinie kowala Wawrzyńca i Ludwiny z domu Jarczyk (jego dom rodzinny stoi do dzisiaj). Po śmierci matki Konstantego (zmarła na tyfus) rodzina przeniosła się do Zawodzia koło Katowic, gdzie Wawrzyniec podjął pracę jako kowal w hucie "Baildon". Zamieszkali u wujostwa Konstantego, który wychowywał się razem z ich siedmiorgiem dzieci. W Katowicach przyszły marszałek ukończył szkołę powszechną, a następnie średnią (w budynku tej drugiej obecnie mieści się Liceum Ogólnokształcące im. Marii Skłodowskiej-Curie), gdzie poznał Wojciecha Korfantego, z którym połączyły go przyjaźń i zainteresowania polityczne. Ich propolska postawa, kosztowała w 1895 r. Korfantego relegację z klasy maturalnej. W roku 1898 Wolny matrykulował się na fakultecie medycznym Uniwersytetu Wrocławskiego, lecz już na pierwszym roku zmienił kierunek, zgodnie ze swymi zainteresowaniami społeczno-politycznymi (a wbrew nadziejom ojca), na prawo. We Wrocławiu losy Wolnego i Korfantego, który studiował tam filozofię, zeszły się ponownie. Wspólnie, z Brunonem Kuderą, Jakubem Kowalczykiem i Janem Dembińskim działali oni w zakazanym w 1899, propolskim Towarzystwie Akademików Górnoślązaków. Tam też poznał K. Wolny swoją przyszłą żonę, Wandę z domu Sworowską. Była córką właścicieli stancji, na której mieszkał, pochodziła z rodziny o silnych polskich tradycjach.
Po ukończeniu studiów (w 1901) pracował jako adwokat na Górnym Śląsku, angażując się jednocześnie politycznie. Po kilkuletniej praktyce sądowej zdał państwowy egzamin asesorski w Ministerstwie Sprawiedliwości w Berlinie. Zamieszkał w Gliwicach, gdzie został pierwszym polskim adwokatem. Wraz z Korfantym i Cyrylem Ratajskim był aktywny w Towarzystwie Demokratyczno-Narodowym, a następnie jako członek rady nadzorczej Stronnictwa Polskiego na Śląsku, które założył wraz z Korfantym i Napieralskim 15 stycznia 1911. Po czym został działaczem chrześcijańskiej demokracji.
Z chwilą wybuchu I wojny światowej został prewencyjnie aresztowany i osadzony w twierdzy w Nysie, następnie przez trzy lata odbywał służbę wojskową w armii pruskiej. Większość czasu spędził w Janowie Podlaskim. Po zdemobilizowaniu w listopadzie 1918 osiadł w Bytomiu, który w tym czasie stawał się głównym ośrodkiem polskiej działalności politycznej na Górnym Śląsku.
Walka o przynależność Górnego Śląska do Polski.
Od 1918 działał w Naczelnej Radzie Ludowej, przeniesionej później (1919) z powodu grożących aresztowań, z Bytomia do Sosnowca. Po zawarciu polsko-niemieckiej umowy amnestyjnej (1 października 1919) Wolny powrócił do Bytomia, by zostać obok Rymera (NPR) i Biniszkiewicza (PPS) jednym z zastępców komisarza sekretariatu plebiscytowego (Korfantego). Od 10 stycznia 1919 roku pełnił funkcję pierwszego prezesa Śląskiej Dzielnicy Polskiego Towarzystwa Gimnastycznego „Sokół”.
Wolny przewodniczył Komisji Samorządowej, która w ciągu dwóch miesięcy, od maja do lipca 1920 opracowała Statut Organiczny Województwa Śląskiego, który stał się integralną częścią ustawy konstytucyjnej Sejmu Ustawodawczego z 15 lipca 1920 a tym samym aktem normatywnym określającym kształt i zasady funkcjonowania autonomii Województwa Śląskiego. 
Od lutego do kwietnia 1922 brał udział w pracach przygotowawczych w Genewie, poprzedzających podpisanie tam 15 maja 1922 umowy polsko-niemieckiej o podziale Górnego Śląska. W jej wyniku powstały m.in. instytucje arbitrażowe Górnośląski Trybunał Rozjemczy w Bytomiu i Górnośląska Komisja Mieszana w Katowicach.
W II Rzeczypospolitej.
Po powrocie na Górny Śląsk, osiadł w Katowicach i otworzył kancelarię adwokacką. W latach 1918-1922 z wielkim zaangażowaniem włączył się w budowę różnych struktur i instytucji, kierujących polską działalnością narodową na Górnym Śląsku. Został posłem Chrześcijańskiego Zjednoczenia Ludowego, a następnie pierwszym marszałkiem Sejmu Śląskiego, którym był przez trzy kadencje. Był dziekanem Rady Adwokackiej w Katowicach. Był długoletnim prezesem Automobilklubu Śląskiego od jego założenia w 1924 do ostatnich wyborów w kwietniu 1939, chociaż sam nie miał początkowo prywatnego samochodu ani nawet prawa jazdy.
Był inicjatorem założenia Biblioteki Sejmu Śląskiego. Dzięki jego staraniom 9 lutego 1934 biblioteka ta została ustanowiona biblioteką okręgową dla województwa śląskiego (późniejsza Biblioteka Śląska). Był mecenasem sztuki, kultury i sportu, oraz publicystą (publikując m.in. w "Przeglądzie Notarialnym").
Konstanty Wolny i jego żona mieli pięcioro dzieci: Zbigniewa, Mariana, Irenę, Halinę i Witolda. Żona Wanda, absolwentka szkoły kosmetycznej w Paryżu, w 1923 zdecydowała się na osobne życie. Konstanty zamieszkał w Katowicach, w domu przy ul. Zacisze 3, gdzie z pomocą teściowej wychowywał dzieci. Służbowego mieszkania w gmachu Urzędu Wojewódzkiego używał jedynie do celów oficjalnych.
Został odznaczony Krzyżem Komandorskim Orderu Odrodzenia Polski 2 maja 1923.
Po wybuchu II wojny światowej.
We wrześniu 1939 uciekając przed Niemcami, dotarł w połowie września do Lwowa, gdzie był jednym ze współzałożycieli Śląskiego Komitetu Uchodźców. Zmarł na zawał serca w wieku 63 lat.
Miejsce pochówku.
Został pochowany w grobowcu OO. Jezuitów na cmentarzu Janowskim we Lwowie.
Zimą 2012 z inicjatywy rodziny Konstantego Wolnego Rada Ochrony Pamięci Walk i Męczeństwa wystąpiła do władz Ukrainy z prośbą o otwarcie grobowca oraz identyfikację i ekshumację prochów marszałka. Strona ukraińska zgodziła się na ekshumację, szczątki Konstantego Wolnego zostały przewiezione do Katowic, gdzie 6 czerwca 2012 roku pochowano je na cmentarzu przy ul. Francuskiej.
Upamiętnienie.
6 listopada 2004 odsłonięto ku jego czci tablicę pamiątkową na cmentarzu przy ulicy Francuskiej w Katowicach. 
W związku z 135. rocznicą urodzin K. Wolnego i 90. rocznicą pierwszych wyborów do Sejmu Śląskiego Sejmik Województwa Śląskiego ogłosił rok 2012 Rokiem Konstantego Wolnego.
W 2012 na fasadzie budynku przy ul. Warszawskiej 1 w Katowicach odsłonięto tablicę, upamiętniającą Wolnego. W tym budynku w latach 1934–1939 mieściła się jego kancelaria notarialna.
W rodzinnym miejscowości Wolnego, Bujakowie, przy cmentarzu znajduje się drewniana podobizna marszałka, wraz z tablicą upamiętniającą jego zasługi.
Od 15 lipca 2021 Konstanty Wolny jest także patronem Dworca kolejowego w Katowicach

</doc>
<doc id="435534" url="https://pl.wikipedia.org/wiki?curid=435534" title="Błękit bromofenolowy">
Błękit bromofenolowy

Błękit bromofenolowy – organiczny związek chemiczny stosowany jako wskaźnik pH. Poniżej pH 3,0 ma barwę żółtą, zaś powyżej wartości 4,6 staje się niebiesko-fioletowy. Barwnik ten jest stosowany w alkacymetrii, a także jako marker do kontroli procesu elektroforezy żelowej z użyciem agarozy lub poliakrylamidów.

</doc>
<doc id="435540" url="https://pl.wikipedia.org/wiki?curid=435540" title="Strzyżew k. Ostrowa Wlkp.">
Strzyżew k. Ostrowa Wlkp.



</doc>
<doc id="435545" url="https://pl.wikipedia.org/wiki?curid=435545" title="Nafi Dżusojty">
Nafi Dżusojty

Nafi Džusojty, znany także jako "Nafi Dżusojew", (ur. 27 lutego 1924 w Południowej Osetii, zm. 26 czerwca 2017) – osetyjski pisarz, historyk literatury, tłumacz, autor wielu prac naukowych, poświęconych językowi osetyjskiemu. Dżustojty był autorem czterotomowej historii literatury osetyjskiej oraz wielu monografii, poświęconych najważniejszym twórcom literatury osetyjskiej. Wydał także około dziesięciu tomików wierszy i dwunastu tomów prozy. W swej twórczości zajmował się głównie problematyką etyczną i obyczajową. Mieszkał i tworzył w Cchinwali. Do 1996 roku zasiadał w parlamencie Południowej Osetii, zrezygnował z mandatu po konflikcie z Ludwigiem Czibirowem.
Dżusojty przetłumaczył na osetyjski dzieła wielu twórców literatury światowej, w tym także "Sonety krymskie" Mickiewicza. W przekładzie na język polski ukazał się wybór jego opowiadań, wydany w Warszawie w 1986 roku pt. "Powrót Uruzmaga".

</doc>
<doc id="435547" url="https://pl.wikipedia.org/wiki?curid=435547" title="Kinga Choszcz">
Kinga Choszcz

Kinga Choszcz (ur. 10 kwietnia 1973 w Gdańsku, zm. 9 czerwca 2006 w Akrze) – polska podróżniczka, współautorka książki podróżniczej "Prowadził nas los" () oraz autorka książek "Nepal – Pierwsza Wyprawa" i "Moja Afryka".
Życiorys.
W październiku 1998 Kinga Choszcz i Radosław Siuda (ps. „Chopin”) wyruszyli we wspólną podróż autostopem dookoła świata. Do domu wrócili po pięciu latach. Za swoją podróż "Autostopem w Świat" otrzymali w roku 2004 najbardziej prestiżową nagrodę podróżniczą w Polsce – Nagrodę "Kolosa" w kategorii podróże. Kinga, oddając się swojej pasji, kontynuowała samotnie podróż po Afryce. Uratowała od śmierci psa – "Kani". Jej ostatnim i chyba najbardziej inspirującym aktem było wykupienie z niewolniczej pracy nastoletniej dziewczynki i posłanie jej do szkoły w rodzinnej wiosce w Ghanie. Tam mieszkańcy poprosili Kingę, żeby nadała dziewczynce nowe imię. Wybrała imię Malaika, czyli Anioł.
9 czerwca 2006 zmarła w Akrze (Ghana) na malarię mózgową. Jej prochy wrzucono do oceanu, a część z nich wróciła z „Chopinem” do Polski i została złożona w Gdańsku na Cmentarzu Garnizonowym.

</doc>
<doc id="435548" url="https://pl.wikipedia.org/wiki?curid=435548" title="Kwas walerianowy">
Kwas walerianowy

Kwas walerianowy, – organiczny związek chemiczny z grupy alifatycznych kwasów karboksylowych. Występuje w korzeniach niektórych roślin, na przykład arcydzięgla i kozłka lekarskiego. Występuje także w schizocelu nicieni. Charakteryzuje się specyficznym zapachem, przez jednych odbieranym jako przykry, przez innych jako słodki i miodowy. Uważany jest za afrodyzjak dla kotów.
Właściwości.
Kwas walerianowy w temperaturze pokojowej jest oleistą, bezbarwną cieczą. Łatwo rozpuszcza się w wodzie i większości organicznych rozpuszczalników polarnych, między innymi acetonie, etanolu, eterze.
Zastosowanie.
Używany jest głównie do otrzymywania estrów. Estry kwasu walerianowego, czyli walerianiany, mają przyjemny zapach, w związku z czym stosuje się je w przemyśle perfumeryjnym i kosmetycznym.

</doc>
<doc id="435551" url="https://pl.wikipedia.org/wiki?curid=435551" title="Towarzystwo Opieki nad Zabytkami">
Towarzystwo Opieki nad Zabytkami

Towarzystwo Opieki nad Zabytkami (TOnZ) – organizacja pozarządowa z siedzibą w Warszawie, towarzystwo naukowe założone w 1974, organizacja pożytku publicznego; członek założyciel Patria Polonorum.
Towarzystwo Opieki nad Zabytkami powstało z inicjatywy Stanisława Lorentza, kontynuuje tradycję i dorobek Towarzystwa Opieki nad Zabytkami Przeszłości (1906–1944).
Podstawowymi celami stowarzyszenia są:
Towarzystwo ma strukturę regionalną, posiada 33 oddziały i 10 kół terenowych (stan na 2009 rok). Warszawski oddział TOnZ jest organizatorem Festiwalu Otwarte Mieszkania.
W latach 1977–2009 towarzystwo wydawało miesięcznik „Spotkania z Zabytkami”.
W 2002 TOnZ otrzymało Nagrodę im. prof. Aleksandra Gieysztora za otaczanie szczególną opieką zabytków polskiej kultury i polskiego krajobrazu kulturowego i za inicjowanie działań społecznych pielęgnujących dobra kultury narodowej.

</doc>
<doc id="435556" url="https://pl.wikipedia.org/wiki?curid=435556" title="Wąsosz">
Wąsosz



</doc>
<doc id="435558" url="https://pl.wikipedia.org/wiki?curid=435558" title="Pomnik Łodzian Przełomu Tysiącleci">
Pomnik Łodzian Przełomu Tysiącleci

Pomnik Łodzian Przełomu Tysiącleci (część pomnika realizowana od 2012 nosi nazwę Pomnika Łodzian Nowego Millenium) – nawierzchnia jezdni ulicy Piotrkowskiej w Łodzi ułożona z ponad 13454 kostek brukowych, każda z żeliwną płytką sygnowaną imieniem i nazwiskiem fundatora.
Unikatowy w skali europejskiej pomnik o szerokości 1,56 m i długości 340 m zawiera trzysta tysięcy liter, nadal spełnia rolę ulicy. Projektodawcą jest architekt Zbigniew Bińczyk, związany z Fundacją Ulicy Piotrkowskiej, która zainicjowała budowę pomnika.

</doc>
<doc id="435567" url="https://pl.wikipedia.org/wiki?curid=435567" title="Meteorologia i fizyka atmosfery">
Meteorologia i fizyka atmosfery



</doc>
<doc id="435576" url="https://pl.wikipedia.org/wiki?curid=435576" title="USABA">
USABA

USABA (United States Association of Blind Athletes) – Amerykański Związek Niewidomych Atletów. 
Organizacja nadzorująca sport niewidomych i niedowidzących w USA.
Zajmuje się ona takimi dyscyplinami jak: lekkoatletyka, goalball, judo, kolarstwo tandemowe, narciarstwo, pływanie czy piłka nożna dla niewidomych
Jest odpowiednikiem europejskiej IBSA-y.

</doc>
<doc id="435577" url="https://pl.wikipedia.org/wiki?curid=435577" title="Osiedle Piękna Góra">
Osiedle Piękna Góra

Osiedle Piękna Góra (lub Piękna Górka) – niewielkie osiedle w Olsztynie, położone w południowo-wschodniej jego części, w pobliżu jeziora Skanda. Dojazd do osiedla prowadzi ul. Masztową (bocznica ul. 5. Wileńskiej Brygady AK). Administracyjnie podlega osiedlu Mazurskiemu.
Powstanie osiedla bezpośrednio wiąże się z XIX-wiecznym majątkiem Augusta Blockhagena. Nazwa (Piękna Góra), zarejestrowana w 1848 r., wywodzi się od nazwiska panieńskiego matki jego żony (Stolzenberg).
Na osiedlu Piękna Góra znajduje się najwyższy w Polsce maszt radiowo-telewizyjny (360 m).

</doc>
<doc id="435582" url="https://pl.wikipedia.org/wiki?curid=435582" title="Likusy (Olsztyn)">
Likusy (Olsztyn)

Likusy (niem. "Lykusen") - osiedle (jednostka pomocnicza gminy), stanowiące część oficjalnego podziału administracyjnego Olsztyna, położone w północno-zachodniej części miasta, nad Jeziorem Ukiel. Na jej terenie znajduje się również Jezioro Sukiel. Administracyjnie osiedle Likusy obejmuje osiedle Podlesie.
Historia osiedla.
Wieś Likusy uzyskała przywilej lokacyjny w 1356. Nazwa pochodzi z języka pruskiego i wywodzi się od imienia zasadźcy wsi, który zwał się Likus ("Lyckusen"). "Lyckusen" otrzymał 24 włóki na prawie chełmińskim (w tym 3 wolne włoki sołeckie) z wolnizną wynoszącą 7 lat Była to niewielka wieś, licząca zaledwie 352,80 ha. 
Początkowo należała do parafii św. Jakuba w Olsztynie, potem (od 1871) do parafii w Gutkowie. Przez wiele lat Likusy pełniły wobec Olsztyna funkcję rekreacyjną, po II wojnie światowej powstało tu rozległe osiedle głównie domków jednorodzinnych. Do granic miasta wieś została włączona w 1967 a pozostała część czyli za torami w latach osiemdziesiątych, jest to teren dzisiejszego osiedla Redykajny.
Handel i usługi.
Na terenie osiedla działa szereg osiedlowych sklepów spożywczych. Do dyspozycji mieszkańców jest także pizzeria oraz dwie restauracje (jedna na osiedlu Podlesie, druga przy drodze w kierunku Gutkowa).

</doc>
<doc id="435588" url="https://pl.wikipedia.org/wiki?curid=435588" title="Youth of Today">
Youth of Today

Youth of Today – amerykański zespół muzyczny grający muzykę hardcore punk. Często przypisuje się mu znaczący wkład w odświeżenie i rozwój sceny straight edge w drugiej połowie lat 80. XX wieku. Założony w 1985 roku w Connecticut przez Raya Cappo i Johna Porcelly'ego. Zespół zdobył rozgłos po przenosinach do Nowego Jorku. Rozpadł się w 1990 roku.
Do historii gatunku przeszły takie albumy zespołu jak: "We're Not in This Alone", "Break Down the Walls" czy "Can't Close My Eyes".
Pod koniec działalności Youth of Today, Ray Cappo i Porcell zostali członkami Hare Kryszna, czemu dawali wyraz w ostatnich albumach zespołu. Po rozwiązaniu zespołu założyli inne, grające bardziej melodyjną odmianę hardcore: krishnacorowy Shelter czy Better Than a Thousand.
Youth of Today stał się muzyczną i liryczną inspiracją dla wielu późniejszych zespołów. Ich styl czasami nazywany jest youth crew hardcore.

</doc>
<doc id="435592" url="https://pl.wikipedia.org/wiki?curid=435592" title="Duewag GT8">
Duewag GT8



</doc>
<doc id="435598" url="https://pl.wikipedia.org/wiki?curid=435598" title="Skoki narciarskie na Igrzyskach Olimpijskich">
Skoki narciarskie na Igrzyskach Olimpijskich



</doc>
<doc id="435601" url="https://pl.wikipedia.org/wiki?curid=435601" title="Marszałek województwa">
Marszałek województwa

Marszałek województwa – przewodniczący kolegialnego zarządu województwa, organu wykonawczego samorządu województwa. Stanowisko marszałka województwa utworzono ustawą z 1998 w ramach reformy administracyjnej, która m.in. wprowadziła od 1 stycznia 1999 samorząd wojewódzki.
Marszałek województwa organizuje pracę zarządu oraz urzędu marszałkowskiego, kieruje bieżącymi sprawami województwa oraz reprezentuje je na zewnątrz. Jest kierownikiem urzędu marszałkowskiego oraz zwierzchnikiem służbowym jego pracowników, a także kierowników wojewódzkich samorządowych jednostek organizacyjnych. Ma kompetencję do wydawania decyzji w indywidualnych sprawach z zakresu administracji publicznej. Procedura powołania i odwołania marszałka oraz jego podstawowe uprawnienia zostały określone w przepisach ustawy o samorządzie województwa.
Powołanie i odwołanie.
Wyboru marszałka dokonuje się podczas sesji sejmiku w odrębnym głosowaniu tajnym spośród nieograniczonej liczby kandydatów zgłoszonych przez radnych sejmiku, przy czym sam marszałek nie musi być radnym. Za wybranego na to stanowisko uważa się tego kandydata, który otrzymał większość bezwzględną głosów ustawowego składu sejmiku. W przypadku niewybrania w terminie 3 miesięcy od dnia ogłoszenia wyników wyborów pełnego zarządu województwa, sejmik ulega rozwiązaniu z mocy prawa, co skutkuje przedterminowymi wyborami.
Sejmik województwa może odwołać marszałka województwa z powodu nieudzielenia absolutorium lub na wniosek co najmniej 1/4 ustawowego składu sejmiku. Odwołanie marszałka następuje większością co najmniej 3/5 głosów ustawowego składu sejmiku w głosowaniu tajnym. Głosowanie w sprawie odwołania sejmik województwa przeprowadza po zapoznaniu się z opinią komisji rewizyjnej na następnej sesji po tej, na której zgłoszono wniosek o odwołanie, nie wcześniej jednak niż po upływie 1 miesiąca od dnia zgłoszenia wniosku. Jeżeli wniosek o odwołanie marszałka nie uzyskał wymaganej większości głosów, kolejny wniosek o odwołanie może być zgłoszony nie wcześniej niż po upływie 6 miesięcy od poprzedniego głosowania.

</doc>
<doc id="435602" url="https://pl.wikipedia.org/wiki?curid=435602" title="Józef Szmidt">
Józef Szmidt

Józef Szmidt (ur. 28 marca 1935 w Miechowicach jako Josef Schmidt) – polski lekkoatleta niemieckiego pochodzenia, wielokrotny reprezentant Polski, trójskoczek, dwukrotny mistrz olimpijski, dwukrotny mistrz Europy, rekordzista świata.
Życiorys.
Urodził się w Miechowicach (obecnie dzielnica Bytomia) na terenie ówczesnych Niemiec w niemieckiej rodzinie jako Josef Schmidt. Po zakończeniu II wojny światowej i zmianie granic polskie władze spolszczyły jego imię i nazwisko, podobnie jak jego bratu i siostrze (Eberhardt na Edward, Ingeborg na Irena), rodzina musiała też nauczyć się języka polskiego.
W 1975 wyjechał do Niemiec Zachodnich, do Polski wrócił w 1992. We wsi Zagozd koło Drawska Pomorskiego kupił kilkanaście hektarów ziemi, gdzie zajmuje się m.in. hodowlą kóz. Z żoną Łucją ma synów Dariusza i Borysa. W 2010 otrzymał Honorowe Obywatelstwo Miasta Olsztyn.
Z racji pochodzenia i dyscypliny sportu nazywano go „śląskim kangurem”. Jest bohaterem polskiego filmu dokumentalnego "Champion" z 1970 w reżyserii Andrzeja Trzos-Rastawieckiego.
Jego starszy brat Edward Szmidt (Eberhardt) także był lekkoatletą (sprinterem) i olimpijczykiem.
Kariera sportowa.
Osiągnięcia.
Jeden z najwybitniejszych polskich lekkoatletów. Jako pierwszy zdobył dla Polski dwa złote medale olimpijskie: oba w trójskoku na igrzyskach olimpijskich w Rzymie w 1960 z wynikiem 16,81 m i w Tokio w 1964 z wynikiem 16,85 m (w obu przypadkach były to rekordy olimpijskie). Drugi złoty medal był tym większym osiągnięciem, że na kilka miesięcy przed olimpiadą przeszedł operację po kontuzji kolana. Na swoich trzecich igrzyskach olimpijskich (Meksyk w 1968) sportowiec poprawił wynik z IO w Tokio (uzyskał 16,89 m), ale wystarczyło to tylko na 7. miejsce.
Poza triumfami olimpijskimi Szmidt dwukrotnie zdobywał mistrzostwo Europy w Sztokholmie (1958) i Belgradzie (1962). Startował też w Budapeszcie (1966) (5. miejsce) i w Helsinkach (1971) (był 11.).
Jako pierwszy człowiek na świecie osiągnął 17 metrów w trójskoku. 5 sierpnia 1960 na Stadionie Leśnym w Olsztynie skoczył 17,03 m, bijąc poprzedni rekord świata aż o 33 cm. Wynik ten został poprawiony dopiero po ośmiu latach.
Dziewięciokrotnie był rekordzistą Polski (w trójskoku, skoku w dal i sztafecie 4 × 100 m). 13 razy zdobywał mistrzostwo Polski:
Był zawodnikiem Górnika Zabrze (1955), CWKS (Śląska) Wrocław (1956–1957) i ponownie Górnika Zabrze (1958–1972).
Dwukrotnie był zwycięzcą Plebiscytu Przeglądu Sportowego. Zajął następujące miejsca w pierwszej dziesiątce:

</doc>
<doc id="435607" url="https://pl.wikipedia.org/wiki?curid=435607" title="Allogamus starmachi">
Allogamus starmachi

Allogamus starmachi – gatunek owada wodnego z rzędu chruścików (Trichoptera), z rodziny Limnephilidae, jeden z nielicznych endemicznych gatunków owadów Polski. Uznany jest za gatunek zagrożony (kategoria VU). Występuje w Tatrach, larwy żyją w okresowo płynących potokach na terenie Tatrzańskiego Parku Narodowego.
Gatunek występuje tylko w Tatrach na terenie Tatrzańskiego Parku Narodowego. Nie stwierdzono występowania w Tatrach Niżnych (Słowacja). Gatunek opisany w 1967 roku przez polskiego trichopterologa Bronisława Szczęsnego. Nazwa gatunkowa upamiętnia polskiego hydrobiologa Karola Starmacha.
"Allogamus starmachi" uważany jest za relikt polodowcowy. W okresie zlodowacenia zasięg gatunku prawdopodobnie był szerszy. Występuje w Pyszniańskim Potoku (1200 m n.p.m., eudominant), Potoku Kościeliskim (1100 m n.p.m., recedent), Dolinie Gąsienicowej (1680 m n.p.m.) i Dolinie Pańszczycy (1600 m n.p.m.).
Larwy zasiedlają okresowo płynące potoki wysokogórskie powyżej 1100 m n.p.m. Zdolność do życia w okresowo wysychających i zimą zamarzających ciekach wysokogórskich, o stosunkowo niskiej temperaturze wody, można uznać za ewolucyjne przystosowane do warunków okresu zlodowaceń. Być może zasiedla także najpłytszy litoral niektórych stawów tatrzańskich. Larwy odżywiają się bakteriami i glonami, głównie sinicami.
Larwy rozwijają się w okresie wiosny, poczwarki pojawiają się w okresie lata, imagines zaś jesienią. Larwy budują rurkowate, lekko zagięte, przenośne domki z fragmentów mineralnych zespojonych jedwabną przędzą. Można je zaliczyć do funkcjonalnej grupy troficznej zdrapywaczy. Oddychają tlenem rozpuszczonym w wodzie. W drugiej połowie września i w październiku samice składają jaja, umieszczając je pod kamieniami na dnie potoku. Jaja przechodzą diapauzę zimową w temperaturze poniżej zera. Larwy wykluwają się w czasie pierwszych wiosennych roztopów.
Stan populacji w obserwowanych siedliskach prawdopodobnie ulega zmianom, na skutek wzrostu skażenia środowiska oraz zbyt intensywnego ruchu turystycznego. Gatunek jest umieszczony na czerwonej liście zwierząt w kategorii gatunków zagrożonych (VU). Cała populacja znajduje się na terenie Tatrzańskiego Parku Narodowego, co gwarantuje dobrą ochronę tego gatunku.

</doc>
<doc id="435608" url="https://pl.wikipedia.org/wiki?curid=435608" title="Jakow Zak">
Jakow Zak

Jakow Izrailewicz Zak (ros. "Яков Израилевич Зак"; ur. 20 listopada 1913 w Odessie, zm. 28 czerwca 1976 w Moskwie) – rosyjski pianista i pedagog muzyczny, zwycięzca III Międzynarodowego Konkursu Pianistycznego im. Fryderyka Chopina (1937).
Życiorys.
Młodość i wykształcenie.
Grać na fortepianie zaczął w wieku sześciu lat. Studiował w Konserwatorium w Odessie (1930–1932), a następnie w Konserwatorium Moskiewskim u Heinricha Neuhausa (1932–1935). W 1935 zajął III miejsce w moskiewskim Wszechzwiązkowym Konkursie Muzyków-Wykonawców. W 1937 reprezentował ZSRR na III Międzynarodowym Konkursie Pianistycznym im. Fryderyka Chopina, gdzie zajął I miejsce oraz otrzymał nagrodę Polskiego Radia za najlepsze wykonanie mazurków.
Międzynarodowa kariera.
Dzięki sukcesom konkursowym zaczął koncertować na całym świecie. Po II wojnie światowej występował w Wielkiej Brytanii, Belgii, Bułgarii, Francji, Finlandii, Holandii, Jugosławii, Rumunii, Szwajcarii, a także w Kanadzie, USA i Brazylii. Często też powracał do Polski, gdzie m.in. był dwukrotnym jurorem Konkursów Chopinowskich (1955 i 1960).
Oprócz kariery pianistycznej był też profesorem klasy fortepianu w Konserwatorium Moskiewskim, a od 1965 kierownikiem Katedry Fortepianu na tej samej uczelni. Jego studentami byli m.in. Irina Zaricka, Nikołaj Pietrow oraz Juri Jegorow.
Został pochowany na Cmentarzu Kuncewskim w Moskwie.
Repertuar i dyskografia.
Dysponował bogatym repertuarem, w którym znajdowały się utwory m.in. Roberta Schumanna, Ludwiga van Beethovena, Fryderyka Chopina, Ferenca Liszta, Johannesa Brahmsa, Siergieja Rachmaninowa, Franza Schuberta i Maurice'a Ravela. Nagrał kilka płyt.

</doc>
<doc id="435615" url="https://pl.wikipedia.org/wiki?curid=435615" title="Hagenella clathrata">
Hagenella clathrata

Hagenella clathrata – owad z rzędu chruścików ("Insecta:Trichoptera") z rodziny Phryganeidae. Jest to gatunek o rozmieszczeniu palearktycznym, ginący w Europie, w Polsce rzadki (kategoria zagrożenia EN). Dawniej był szeroko rozmieszczony w Europie, obecnie stosunkowo często występujący jedynie na Polesiu Białoruskim. W Polsce pod koniec XIX i na początku XX wieku występujący na Pobrzeżu Bałtyckim, Pojezierzu Pomorskim, Pojezierzu Mazurskim, Puszczy Białowieskiej, Górnym i Dolnym Śląsku, a także okolicach Sokala (górny odcinek Bugu – obecnie Ukraina). Po roku 1950 obecność stwierdzana na Pojezierzu Mazurskim, Puszczy Białowieskiej, Wyżynie Małopolskiej i Lasach Janowskich. Po roku 1975 gatunek ten sporadycznie spotykany był na Bagnach Biebrzańskich, Lasach Janowskich – dwa stanowiska oraz Wyżynie Łódzkiej i Górach Świętokrzyskich. W ostatnich latach, dzięki badaniom polskich trichopterologów wykazano kolejne stanowiska występowania tego gatunku.
Siedlisko.
Gatunek związany z torfowiskami wysokimi. Larwy rozwijają się w zbiornikach wodnych torfowisk sfagnowych, sporadycznie w torfiankach antropogenicznego pochodzenia. Nigdzie nie występują licznie. Imagines latające w pobliżu zbiorników wodnych o charakterze torfowiskowym.
Biologia.
Imagines aktywne w maju i czerwcu, lot odbywa się wieczorem i w nocy. Odżywiają się sokami roślinnymi. Larwy prowadzą wodny tryb życia, budują przenośne domki, zbudowane z fragmentów butwiejących liści, złączonych jedwabną przędzą. Domek rurkowany jest lekko zagięty. Larwy osiągają długość do 2 cm. Są wszystkożerne, odżywiają się innymi drobnymi zwierzętami jak i częściami roślinnymi. Zasiedlają niewielkie kwaśne zbiorniki znajdujące się na torfowiskach wysokich oraz zbiorniki śródleśne ze "Sphagnum". Larwa ostatniego stadium zasklepia domek larwalny i tam następuje przepoczwarczenie.
Zagrożenie.
Trudno jest oszacować wielkość populacji ze względu na nieliczne stanowiska występowania i małą liczebność. Obserwacje odnoszą się do pojedynczych osobników larw lub imago. Prawdopodobnie występuje na większej liczbie stanowisk niż dotychczas wykazano, jednakże są to stanowiska rozproszone i o mało licznej populacji. Zanikanie populacji "Hagenella clathrata" związane jest z zanikaniem i antropogenicznymi przekształceniami torfowisk wysokich. Zagrożenie wyginięciem będzie raczej się zwiększało. Gatunek uznany za silnie zagrożony w Niemczech, gdzie w wielu regionach nie obserwowano go po roku 1970, mimo prowadzonych intensywnych poszukiwań. Zagrożony jest wyginięciem także na Węgrzech. Należy sądzić, że gatunek zanika w prawie całej Europie, wraz z postępującą industrializacją i gospodarczym eksploatowaniem torfowisk.
Obecnie znane stanowiska występowania tego gatunku znajdują się na terenie parków narodowych i krajobrazowych. Stwarza to szanse na przetrwanie gatunku.
Aktualne sposoby ochrony: gatunek umieszczony na czerwonej liście zwierząt i nie objęty ochroną gatunkową. Aktualnie znane stanowiska tego gatunku znajdują się na terenie parków narodowych i krajobrazowych. Stwarza to szanse za przetrwanie gatunku.
Ze względu na rozproszone stanowiska wskazane byłoby objecie ochroną większej liczby torfowisk na terenie całego kraju, a także wskazana jest aktywna renaturalizacja wyrobisk torfu, tak aby umożliwić odtworzenie siedlisk i powtórną rekolonizację. Dla skutecznej ochrony niezbędne byłoby zabezpieczenie większego obszaru siedlisk na Polesiu, zarówno po stronie polskiej, białoruskiej jak i ukraińskiej. Zabezpieczałoby to populację w skali całej Europy.

</doc>
<doc id="435616" url="https://pl.wikipedia.org/wiki?curid=435616" title="Mastif tybetański">
Mastif tybetański

Mastif tybetański (oryginalna nazwa "do-khyi") – rasa psa zaliczana do grupy molosów w typie górskim, wyhodowana w Tybecie do zaganiania zwierząt i do stróżowania. Obecnie hodowany jest jako pies wystawowy, stróżujący i pies-towarzysz.
Rys historyczny.
Istnieje wiele spekulacji na temat pochodzenia i historii mastifa tybetańskiego dlatego, że Tybet był krajem pozostającym w dużej izolacji wobec innych kultur. Rodzima nazwa – "do khyi" – oznacza „trzymanego na uwięzi”. Oddaje ona użytkowość tego psa, który w nocy strzegł stad zwierząt hodowlanych i dobytku, a w ciągu dnia, musiał być wiązany u wejścia do namiotu. Starożytni autorzy (Arystoteles, Megastenes) przytaczają opisy „psów indyjskich” odpowiadające dogowi tybetańskiemu, który z górzystych rejonów Tybetu trafił do Indii. Stąd rozprzestrzenił się na tereny Persów i Asyryjczyków. Według opinii takich badaczy jak Croxton-Smith, Hauck lub Hancock nazwa mastif jest myląca, a oni sami nazwaliby go jako „tybetańskiego psa pasterskiego i owczarskiego”. Ze względu na funkcjonalność porównywali "do khyi" do takich górskich ras jak: kuwasz, berneński pies pasterski czy karabasz. Na przestrzeni wieków na terenach górzystych zarówno Azji, jak i Europy wyewoluowały podobne cechy fenotypowe dla wielu ras psów kształtujących się niezależnie od siebie. Selekcja osobników ras górskich odbywała się drogą naturalną (eliminacja osobników powstałych z chowu wsobnego posiadających trwałe defekty), jak i na skutek ingerencji człowieka (preferowane psy o konkretnym zestawie cech charakterologicznych i fizycznych). Stąd podobieństwo niektórych ras nie wynika z kontaktów cywilizacyjnych różnych kultur, lecz z podobnych warunków bytowania. To było powodem błędnych hipotez, np. że mastif tybetański jest przodkiem wszystkich psów dogowatych. Fascynacja ludzi z czasów starożytnych tym psem spowodowała, że był obiektem wielu prac artystycznych (rzeźb, wizerunków). To m.in. na ich podstawie naukowcy toczą współczesny spór na temat cech łączących "do khyi" z innymi psami molosowatymi.
Mastify tybetańskie dały początek większości europejskich mastifów. Trafiły do Europy w połowie XIX wieku, w okresie, gdy rasie groziło wyginięcie. Pierwsze jego hodowle podjęli hodowcy brytyjscy.
Wygląd.
Szata.
Włos długi, prosty, układający się w kryzę, puszysty na ogonie, podszerstek jest gęsty.
Umaszczenie.
Dopuszczalne umaszczenie od intensywnie czarnego, po podpalane i brązowe (złotobrązowe), także szare z podpalaniami. Wiele psów posiada znaczenia w barwie rudobrązowej nad oczyma, na klatce piersiowej i łapach, zwane "płomieniem".
Zachowanie i charakter.
Mastif tybetański jest psem o żywym temperamencie, z tendencją do dominacji. Należy od początku hodowli psa tej rasy postępować zdecydowanie i konsekwentnie, a mimo to po dłuższym okresie wychowywania może mieć skłonności np. do niepohamowanej chęci zabawy. Wykazuje czujność i odwagę w gospodarstwie domowym, nieufność wobec obcych. Osobniki żyjące w Tybecie są wychowywane na psy bardzo ostre w sygnalizowaniu i reagowaniu na niebezpieczeństwo, bądź na potencjalnych intruzów. Wynika to z występowania tam specyficznych warunków geograficznych i społecznych (duże odległości między domostwami, stosunkowo mała liczba sąsiadów i wysokie ryzyko grabieży ze strony grasujących band). W wyniku odpowiedniego wychowania pies ten może być psem spokojnym, chętnie dostosowującym się do poleceń, bez oznak agresji. Warunkiem udanego kontaktu z psem jest dobra znajomość i pełna akceptacja jego charakteru.
Popularność w Polsce.
Rasa mało rozpowszechniona, chociaż spotykana coraz częściej.
Klasyfikacja FCI.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.2 – Molosy typu górskiego. Nie podlega próbom pracy.
Długość życia.
Oczekiwana długość życia psów tej rasy wynosi około 11 lat.

</doc>
<doc id="435618" url="https://pl.wikipedia.org/wiki?curid=435618" title="Węzeł funkcji">
Węzeł funkcji



</doc>
<doc id="435619" url="https://pl.wikipedia.org/wiki?curid=435619" title="Rewolwer M1879">
Rewolwer M1879

Reichsrevolver M1879 (niem. "Komissionrevolver, Reichsrevolver") - rewolwer wprowadzony do uzbrojenia armii Cesarstwa Niemieckiego w 1879 roku.
W 1879 roku w Niemczech powołano kilka komisji których zadaniem była modernizacja uzbrojenia armii. Jedną z nich miała być komisja mająca opracować nowy rewolwer który miał zastąpić używane pistolety z zamkiem kapiszonowym. Początkowo faworytem był skonstruowany w firmie Mauser rewolwer M1878 (Zig-Zag), ale ostatecznie konstrukcję tę odrzucono jako zbyt skomplikowaną i postanowiono opracować rewolwer. Jego konstruktorami byli członkowie komisji.
Opracowany przez komisję rewolwer został wprowadzony do uzbrojenia w 1879 roku jako "Armeerevolver M/79". W cztery lata później do uzbrojenia wprowadzono jego skróconą wersję "Reichsrevolver M/83".
Od 1908 roku rewolwery M1879 i M1883 były zastępowane przez pistolety samopowtarzalne Parabellum P08, ale jeszcze w latach 40 XX wieku pewna ilość tych wycofanych z uzbrojenia armii rewolwerów była używana przez funkcjonariuszy administracji III Rzeszy.
Opis.
Rewolwer M1879 był bronią powtarzalną. Szkielet zamknięty, jednoczęściowy. Mechanizm uderzeniowy kurkowy, bez samonapinania. Z lewej strony szkieletu znajdował się nastawny bezpiecznik.
M1879 był zasilany z sześcionabojowego bębna. Łuski z bębna były usuwane po wyjęciu bębna ze szkieletu. Szkielet był demontowany po wyciągnięciu jego osi (przed przypadkowym wysunięciem osi chronił zatrzask. Rewolwer nie posiadał rozładownika, do usuwania łusek służyła oś bębna lub inny improwizowany wybijak.
Lufa gwintowana, posiadała trzy bruzdy prawoskrętne.
Przyrządy celownicze mechaniczne stałe (muszka i szczerbinka).

</doc>
<doc id="435621" url="https://pl.wikipedia.org/wiki?curid=435621" title="Limnephilus dispar">
Limnephilus dispar



</doc>
<doc id="435622" url="https://pl.wikipedia.org/wiki?curid=435622" title="Ukraińska cerkiew greckokatolicka">
Ukraińska cerkiew greckokatolicka



</doc>
<doc id="435623" url="https://pl.wikipedia.org/wiki?curid=435623" title="Chondrocyty">
Chondrocyty



</doc>
<doc id="435626" url="https://pl.wikipedia.org/wiki?curid=435626" title="Kopernik (statek)">
Kopernik (statek)



</doc>
<doc id="435627" url="https://pl.wikipedia.org/wiki?curid=435627" title="Graniczna Wieś (obóz)">
Graniczna Wieś (obóz)



</doc>
<doc id="435628" url="https://pl.wikipedia.org/wiki?curid=435628" title="Olave Baden-Powell">
Olave Baden-Powell

Olave St Clair Baden-Powell, Baronowa Baden-Powell, GBE urodzona jako Olave St Clair Soames (ur. 22 lutego 1889 w Chesterfield, Wielka Brytania, zm. 19 czerwca 1977) – naczelna przewodniczka (skautka) świata (od 1930), od 1916 naczelniczka brytyjskich przewodniczek (skautek).
Była żoną założyciela skautingu, Roberta Baden-Powella.
Wczesne lata życia.
Olave była trzecią i najmłodszą córką właściciela browaru i artysty Harolda Soamesa. Wychowywana była w domu przez ojca, matkę – Katharine (z domu Hill) oraz guwernantki. Uprawiała wiele dyscyplin sportowych, między innymi tenis, pływanie, piłkę nożną, jazdę na łyżwach i kajakarstwo. Grała także na skrzypcach. Rodzina Olave Soames wielokrotnie zmieniała miejsce zamieszkania (17 razy w ciągu pierwszych 23 lat życia Olave).
Dorosłe życie.
Małżeństwo i dzieci.
W styczniu 1912, Olave St Clair Soames spotkała bohatera drugiej wojny burskiej oraz założyciela skautingu, Roberta Baden-Powella na statku RMSP Arcadian, który był w drodze do Nowego Jorku żeby tam rozpocząć jeden z „Scouting World Tours”.
W momencie poznania Roberta Olave miała 23 lata. Robert Baden-Powell miał wówczas 55 lat (32 lata różnicy). Zaręczyli się we wrześniu tego samego roku, powodując medialną sensację. Aby uniknąć prasy, pobrali się w sekrecie 30 października 1912.
The Scouts and Guides of England w prezencie ślubnym kupili młodej parze samochód (wbrew plotkom, nie był to Rolls-Royce prezentowany w 1929 roku). Zamieszkali w częściowo sfinansowanym przez ojca Olave domu „Pax Hill” niedaleko Bentley w hrabstwie Hampshire, gdzie żyli od 1918 do 1939 roku.
Baden-Powellowie mieli trójkę dzieci: syna oraz dwie córki:

</doc>
<doc id="435629" url="https://pl.wikipedia.org/wiki?curid=435629" title="UCI ProTour 2006">
UCI ProTour 2006

Końcowa klasyfikacja drużynowa.
Dwadzieścia zespołów zostało zakwalifikowanych do drugiej edycji ProTouru.
Linki zewnętrzne.
strona UCI ProTour

</doc>
<doc id="435630" url="https://pl.wikipedia.org/wiki?curid=435630" title="Wielomian interpolacyjny">
Wielomian interpolacyjny



</doc>
<doc id="435631" url="https://pl.wikipedia.org/wiki?curid=435631" title="HEW-Cyclassics Hamburg">
HEW-Cyclassics Hamburg



</doc>
<doc id="435633" url="https://pl.wikipedia.org/wiki?curid=435633" title="Tour of Benelux">
Tour of Benelux



</doc>
<doc id="435634" url="https://pl.wikipedia.org/wiki?curid=435634" title="Eudominant">
Eudominant

Eudominant – gatunek o liczebności powyżej 10% w danym ekosystemie, stanowisku czy siedlisku, wskaźnik używany w badaniach ekologicznych i zoocenologicznych.
Zobacz też: dominacja (biologia), klasy dominacji.

</doc>
<doc id="435635" url="https://pl.wikipedia.org/wiki?curid=435635" title="Interpolacja funkcjami sklejanymi">
Interpolacja funkcjami sklejanymi

Interpolacja funkcjami sklejanymi – metoda numeryczna polegająca na przybliżaniu nieznanej funkcji wielomianami niskiego stopnia.
Dla przedziału formula_1 zawierającego wszystkie formula_2 węzły interpolacji, tworzy się formula_3 przedziałów:
takich, że formula_8
i w każdym z nich interpoluje się funkcję wielomianem interpolacyjnym (najczęściej niskiego stopnia). „Połączenie” tych wielomianów ma utworzyć funkcję sklejaną.
Funkcja sklejana formula_9 jest funkcją interpolującą funkcję formula_10 jeżeli:

</doc>
<doc id="435637" url="https://pl.wikipedia.org/wiki?curid=435637" title="Józef Pułaski">
Józef Pułaski

Józef Pułaski herbu Ślepowron (ur. 17 lutego 1704, zm. w Kopance nad Dniestrem w lutym lub ok. 20 kwietnia 1769) – twórca i marszałek związkowy konfederacji barskiej, starosta warecki w 1739 roku, wielokrotny poseł na sejm, ojciec Kazimierza Pułaskiego.
Życiorys.
26 czerwca 1736 ożenił się z Marianną Zielińską, był ojcem: Kazimierza, Antoniego i Franciszka Ksawerego.
Od 1724 był burgrabią nurskim, był też jednym z najbardziej wziętych palestrantów w Trybunale Koronnym, w Piotrkowie. Związał się z Czartoryskimi. W 1732 kupił starostwo wareckie. Zgromadził też starostwa: świdnickie i mszczonowskie oraz królewszczyzny na Podolu i w województwie ruskim, a także liczne wsie i miasteczka m.in. Piaseczno pod Warszawą. Posiadał też sieć zajazdów zwanych wareckimi.
W 1733 roku był posłem z ziemi czerskiej na sejm elekcyjny, podpisał elekcję Stanisława Leszczyńskiego. Delegat i konsyliarz województwa mazowieckiego w konfederacji dzikowskiej w 1734 roku. W 1736 uznał Augusta III. W 1744 roku był posłem na sejm grodzieński z ziemi czerskiej, w 1748 roku posłował na sejm "Boni Ordinis", gdzie reprezentował interesy Czartoryskich. Posłem był jeszcze w 1750 i 1754.
W 1752 roku został pisarzem nadwornym koronnym i pisarzem skarbowym.
W 1764 roku podpisał wybór Stanisława Augusta Poniatowskiego, pozostał jednak stronnikiem Sasów. W 1767 jako przedstawiciel Podlasia podpisał akt konfederacji radomskiej. Śmiało wystąpił przeciwko groźbom posła rosyjskiego Nikołaja Repnina wprowadzenia do Rzeczypospolitej 50 000 wojska rosyjskiego. Miał wtedy odpowiedzieć ambasadorowi "„Niech stanie sto tysięcy, naród wolny krew przeleje”". W odpowiedzi wściekły Repnin kopnął go publicznie. Według innej wersji była to publiczna utarczka słowna między Józefem Pułaskim a posłem Repninem Józef Pułaski: „Mości książę raczy się mylić. Niech stanie i 100 tysięcy, naród wolny krew przeleje! Nasze stare, z trzynastego ... wieku ... zawołanie głosi, że należy raczej dom spalić i z bronią w ręku po lasach sie poniewierać, niźli samowładnej mocy sie poddać” Repnin: „Jednym kopnięciem usunę takich przeciwników” Józef Pułaski: „Strzeż się książę, aby ostatnia na was nie wybiła godzina!”.
Zagrożony aresztowaniem przez Rosjan wyjechał na Podole. Jako zwolennik domu saskiego, konsyliarz konfederacji radomskiej, przeszedł następnie do opozycji wobec Rosji z powodu forsowania przez nią sprawy dysydenckiej, należał wraz z biskupami Kajetanem Ignacym Sołtykiem i Krasińskim do głównych inicjatorów konfederacji barskiej 29 lutego 1768, po której utworzeniu został marszałkiem związku wojskowego, przyczynił się wybitnie do nadania jej piętna głębokiej religijności i legalizmu szlacheckiego, opracowując jej akty i manifest do narodu.
Spieniężył większość swych dóbr, dla zaciągu wojska. Stanął na czele pułku Krzyża Świętego. Rozpoczął wówczas akcję dyplomatyczną, wysyłając korespondencję do dworów europejskich. Pokłócony z przywódcami konfederacji, został odsunięty od funkcji wojskowych.
Był organizatorem obrony Baru, po zdobyciu go przez Rosjan uszedł wraz z innymi na Wołoszczyznę, tam oskarżony przez Joachima Potockiego i Krasińskiego o nieposłuszeństwo i zdradę, został pozbawiony władzy i wtrącony do więzienia w Jassach przez baszę chocimskiego, gdzie dokonał życia. Prawdopodobne przyczyny śmierci to epidemia, rozważano również otrucie. Pochowany przez syna Franciszka Ksawerego, "„...w stepie, "(nad Dniestrem wówczas po tureckiej dziś po mołdawskiej stronie)" przy kurhanie w pobliżu traktu w stronę Mohylowa”".

</doc>
<doc id="435638" url="https://pl.wikipedia.org/wiki?curid=435638" title="Recendent">
Recendent



</doc>
<doc id="435639" url="https://pl.wikipedia.org/wiki?curid=435639" title="Hymn Tajlandii">
Hymn Tajlandii

Phleng Chat Thai (taj. เพลงชาติไทย, tłum. Hymn narodowy Tajlandii) – hymn państwowy Tajlandii, skomponowany w 1932 roku przez Petera Feita (taj. Phra Jenduriyang). Słowa napisał Luang Saranupraphan w 1939 r., który w tym samym roku stał się hymnem narodowym.
Każdego dnia o godzinie 8:00 i 18:00 wszystkie programy radiowe i telewizyjne Tajlandii odtwarzają hymn państwowy, który jest nadawany również w miejscach publicznych, takich jak dworce autobusowe, szkoły, baseny, posterunki policji, itd. W tym momencie należy wyrazić szacunek wobec hymnu poprzez zatrzymanie się lub powstanie z miejsca. Seanse filmowe w kinach są również poprzedzane wyświetleniem krótkiego filmu na cześć króla Tajlandii oraz odegraniem hymnu.
Słowa.
Polskie tłumaczenie:
Tajlandia jednoczy wszystkich Tajów.
Każdy jej centymetr należy do nich.
Tajlandia zawsze byłe nie podległa, a Tajowie zjednoczeni.
Tajowie kochają pokój, ale zawsze są gotowi do wojny.
Nikt nie odbierze nam wolności.
Będziemy walczyć do ostatniej kropli krwi.
Jesteśmy dumni niech żyje zwycięstwo!

</doc>
<doc id="435643" url="https://pl.wikipedia.org/wiki?curid=435643" title="Phleng Chat">
Phleng Chat



</doc>
<doc id="435644" url="https://pl.wikipedia.org/wiki?curid=435644" title="Nowy Port (obóz)">
Nowy Port (obóz)



</doc>
<doc id="435645" url="https://pl.wikipedia.org/wiki?curid=435645" title="Nowy Kurdwanów">
Nowy Kurdwanów



</doc>
<doc id="435646" url="https://pl.wikipedia.org/wiki?curid=435646" title="Recedent">
Recedent

Recedent – gatunek o liczebności poniżej 2% (lub o dominacji w przedziale 1-2%) w danym ekosystemie, stanowisku czy siedlisku, wskaźnik używany w badaniach ekologicznych i zoocenologicznych.
Zobacz też: dominacja (biologia), klasy dominacji.

</doc>
<doc id="435647" url="https://pl.wikipedia.org/wiki?curid=435647" title="Kopernik (1849)">
Kopernik (1849)

Kopernik ("paropływ nr 3") to parowy holownik wiślany Królestwa Polskiego (środkowej Wisły) o napędzie bocznokołowym.

</doc>
<doc id="435648" url="https://pl.wikipedia.org/wiki?curid=435648" title="Stary Cmentarz Żydowski w Cieszynie">
Stary Cmentarz Żydowski w Cieszynie

Stary Cmentarz Żydowski przy ulicy Hażlaskiej 39 w Cieszynie jest jedną z dwóch (obok Nowego Cmentarza Żydowskiego) izraelickich nekropolii w mieście i zarazem najstarszą z nich.
Grunt pod cmentarz został zakupiony w 1647 r. i od tego czasu należał do rodziny Singerów. W 1785 r. cmentarz przestał być własnością prywatną – został sprzedany gminie żydowskiej w Cieszynie. Ostatni pochówek na terenie cmentarza odbył się w 1928 r. W 1986 r. cmentarz został wpisany do rejestru zabytków. Cmentarz obecnie należy do Gminy Wyznaniowej Żydowskiej w Bielsku-Białej.
Do dziś na terenie cmentarza zachowało się ponad 1500 nagrobków. Cmentarz ma powierzchnię 1,9 ha i jest otoczony murowanym ogrodzeniem.
Historia.
Prywatny cmentarz rodziny Singerów.
Początki cmentarza związane są z osobą Jakuba Singera – założyciela najstarszego żydowskiego rodu mieszkającego na stałe w Cieszynie. W 1631 oku zawarł on z księżną Elżbietą Lukrecją umowę o najem cieszyńskiego myta, a instrukcja księżnej z 23 kwietnia 1647 r. nadawała mu – jako książęcemu poborcy podatków – szerokie przywileje, takie jak swobodne wyznawanie religii mojżeszowej i zgoda na urządzenie cmentarza dla zmarłych rodziny Singera.
Jakub Singer zakupił w tym samym roku od mieszczanina Jana Krausa teren na tzw. „Winogradach”, który stał się zalążkiem dzisiejszego cmentarza. Jakub Singer pochowany został na nim jako pierwszy; jednak jego nagrobek nie zachował się do czasów współczesnych. Po wydaniu przez Karola VI edyktu tolerancyjnego w 1713 r. nastąpił napływ ludności żydowskiej do miasta i w związku z tym na cmentarzu pochówki odbywały się znacznie częściej niż dawniej. W związku z brakiem miejsc grzebalnych Singerowie dokupili w 1715 r. fragment gruntu wraz z domem od Jana Fabera, a w 1723 r. kawałek pola od Zuzanny Berisch. W uzyskanym budynku osadzono sługę, który opiekował się cmentarzem.
W czasach Marii Teresy cmentarz był już powszechnie używany przez Żydów z Cieszyna i okolic. W 1768 r. Singerowie (Hirschel Singer i jego siostra Endel, wdowa po Jakubie Oppenheimie) znów powiększyli areał kirkutu poprzez wykup przylegającego ogrodu pofolwarcznego. Utrzymywali oni w tym okresie grabarza, a za pochówek pobierali wysokie opłaty, choć 20 biednych Żydów rocznie grzebali na własny rachunek z dodaniem przyodziewku.
Cmentarz własnością gminy.
31 marca 1785 r. Mojżesz Hirschel Singer sprzedał areał cmentarza za 900 florenów ogółowi 88 tolerowanych rodzin żydowskich w Cieszynie i od tego momentu cmentarz przestał być prywatną własnością rodziny Singerów, lecz gminy żydowskiej obejmującej cały Śląsk Cieszyński. Cmentarz był stale powiększany – w 1802 r. nabyto parcelę Pawła Płoszka, a w 1836 r. teren wyeksploatowanego kamieniołomu. Od tego momentu cmentarz osiągnął swój ostateczny kształt widoczny obecnie.
Około 1820 r. przy cmentarzu wybudowano szpital dla biednych Żydów, a w 1830 r. teren cmentarza otoczono ceglanym murem. W 2. połowie XIX wieku wybudowano, istniejący do dziś, dom przedpogrzebowy z mieszkaniem dla strażnika i stajnią dla koni i karawanu. Budynek ten był darem Emanuela A. Ziffera – pochodzącego z Cieszyna specjalisty od kolejnictwa w Austrii – i poświęcony był pamięci jego rodziców, o czym informuje tablica.
W 1890 r. ze względu na brak miejsca przeznaczono na cele grzebalne teren starego domu przedpogrzebowego i domku strażnika. Cmentarz osiągnął powierzchnię 0,817 hektara z 1977 kwaterami grobowymi. Postanowiono także wybudować w niewielkiej odległości od starego nowy cmentarz, którego oddanie do użytku miało miejsce w roku 1907. Po oddaniu nowego cmentarza pochówki na starym kirkucie odbywały się sporadycznie, a ostatni znany z nazwiska pochowany to dr Walter Schramek, zmarły w 1928 r. Stary Cmentarz Żydowski w Cieszynie był więc miejscem pochówków przez blisko 250 lat.
Od XIX wieku cmentarzem zajmowali się członkowie bractwa pogrzebowego „Chewra Kadisza”. W latach 80. i 90. XIX wieku zarządcą cmentarza był Leopold Wolf, a następnie do I wojny światowej długoletni przewodniczący bractwa Moritz Presser.
Podczas II wojny światowej.
Na początku września 1939 r. cmentarz został zamknięty przez okupacyjne władze niemieckie, a w 1941 r. skonfiskowany na rzecz III Rzeszy. W marcu 1943 r. wydano zarządzenie o przekształceniu cieszyńskich cmentarzy w parki, gdyż po „przesiedleniu” miejscowych Żydów nie będą już używane. Do końca wojny nic jednak w tej kwestii nie przedsięwzięto i cmentarz przetrwał okupację w dobrym stanie. Na terenie starego cmentarza gestapo przeprowadziło w kwietniu 1945 r. egzekucję 81 zakładników – w tym 18 czechosłowackich skautów. Po wojnie ciała zostały ekshumowane i przeniesione do zbiorowej mogiły na Cmentarzu Komunalnym w Cieszynie.
Po wojnie.
Po wojnie cmentarzem opiekowała się Kongregacja Wyznania Mojżeszowego w Cieszynie, a od 1966 r. Kongregacja w Bielsku-Białej. Następowała szybka dewastacja cmentarza – kradziono m.in. stare macewy na cele budowlane, a stan wykonanych z piaskowca macew pogarszało duże zasolenie gleby. Dom przedpogrzebowy został wyremontowany w latach 1972-1973, a następnie był wynajmowany na magazyny. W 1986 r. cmentarz został wpisany do rejestru zabytków. Po 1989 r. Gmina Wyznaniowa Żydowska w Bielsku-Białej usiłowała zachować czystość i na bieżąco dokonywać niezbędnych napraw na terenie cmentarza. Rozebrany został grożący zawaleniem fragment okalającego cmentarz ceglanego muru.
Sztuka sepulkralna.
Do czasów współczesnych zachowało się 1576 nagrobków, a najstarszy z nich pochodzi z 1686 r.
Najstarsze nagrobki to małe i grube stele z piaskowca zakończone trójkątem lub łukiem odcinkowym. Wgłębne inskrypcje składają się z dużych, dość ozdobnych liter. Nagrobki z drugiej ćwierci XVIII wieku są już większe i posiadają pierwsze elementy ornamentyki – takie jak rozety i wici roślinne. Około roku 1750 pojawiły się nagrobki zwieńczone łukiem pełnym, a w latach 60. wzbogacone zostały o ornamenty i elementy symboliczne (heraldyczne lwy – łączone z imieniem zmarłego, Drzewo Życia, lewicki dzban – symbol posługi kapłańskiej, korona – nawiązanie do talmudycznych trzech koron wieńczących ludzkie dzieło).
Inskrypcje stosowane na macewach w Cieszynie są bardzo krótkie i proste – należą do nich, oprócz imienia zmarłego i daty urodzenia i śmierci, krótkie pochwały dotyczące sprawiedliwości, bogobojności czy dobroczynności i opieki nad ubogimi. Sporadycznie pojawiają się dłuższe teksty nagrobne jak na steli zmarłego 22 kwietnia 1791 r. Izaaka syna Aszera z Wodzisławia:
Nagrobki powstałe od połowy XIX wieku straciły wygląd tradycyjnych macew, co wynikało z asymilacji Żydów. Pojawiają się nawiązania do stylistyki neoklasycznej (kwiat akantu, jońskie lub doryckie półkolumienki), a od połowy lat 50. obelisk – typowa forma nagrobna żydowskich środowisk asymilowanych. Nagrobki obeliskowe pozbawione są cech identyfikacji religijnej, czasem nie posiadają nawet inskrypcji hebrajskiej – epitafia wyryte są alfabetem łacińskim, najczęściej w języku niemieckim. Wykonane są już nie z piaskowca, lecz ciemnego granitu i wapienia krystalicznego. Na cmentarzu znajdują się także dwa nagrobki żeliwne (Ignaza Loebensteina i Estery Altman) z drugiej połowy XIX wieku. Najprawdopodobniej w Cieszynie znajdowały się także nagrobki drewniane, stosowane w ubogich pochówkach, żaden jednak nie przetrwał do naszych czasów.

</doc>
<doc id="435651" url="https://pl.wikipedia.org/wiki?curid=435651" title="Bernard Śliwiński">
Bernard Śliwiński

Bernard Stanisław Śliwiński (ur. 1883 w Poniecu, zm. 1941 w oflagu w Neubrandenburgu) – polski doktor praw, powstaniec wielkopolski, podpułkownik piechoty Wojska Polskiego, komendant okręgowy Policji Państwowej, prezydent Bydgoszczy, kawaler Orderu Virtuti Militari.
Życiorys.
Urodził się 5 lipca 1883 w Poniecu koło Gostynia w Wielkopolsce. Był synem Romana, mistrza rzeźnickiego i Antoniny z Obecnych. Egzamin dojrzałości zdał w gimnazjum we Wschowie. Był członkiem Towarzystwa Tomasza Zana. Studiował prawo na uniwersytetach w: Berlinie (dwa semestry) i Wrocławiu, gdzie w 1911 uzyskał tytuł doktora praw. W latach 1907–1908 odbył obowiązkową służbę wojskową w armii niemieckiej, którą opuścił w stopniu sierżanta, a w 1912 uzyskał patent podporucznika.
Od 1911 do 1914 pracował w sądownictwie jako referendarz. Po wybuchu I wojny światowej został zmobilizowany do armii niemieckiej. Walczył na froncie zachodnim. W czerwcu 1917 został awansowany do stopnia porucznika.
Powstaniec wielkopolski.
W listopadzie 1918 był świadkiem wydarzeń rewolucyjnych w Berlinie. Zrzucił wtedy mundur niemiecki, wrócił do Wielkopolski i w grudniu 1918 zgłosił się do dyspozycji Naczelnej Rady Ludowej w Poznaniu.
Utrzymywał kontakty z polsko-niemiecką Radą Robotników i Żołnierzy w Poniecu i Powiatową Radą Ludową na powiat gostyński, która w 1919 powierzyła mu „kierownictwo powstania w powiecie”. Spowodował ogłoszenie pospolitego ruszenia w powiecie gostyńskim oraz zorganizował batalion gostyński osłaniający Poniec, zagrożony przez załogi niemieckie w Lesznie i w Rawiczu. W styczniu 1919 został zatwierdzony przez dowództwo w Poznaniu jako dowódca odcinka Leszno. Na początku lutego 1919 przystąpił do formowania 6 pułku Strzelców Wielkopolskich, który wszedł w skład 2 Dywizji Strzelców Wielkopolskich. Na odcinku południowo-zachodnim walczył do 30 lipca 1919. Jesienią 1919 przeszedł z 6 pułkiem Strzelców Wielkopolskich na odcinek zbąszyński, przygotowując się do operacji rewindykacyjnej.
18 grudnia 1919 pułk przesunięto pod Bydgoszcz do rejonu Żnina. 20 stycznia 1920 na czele pułku wkroczył do Bydgoszczy i zajął miasto dla Polski. W następnych dniach zajął Świecie, Koronowo i Tucholę. Na początku lutego 1920 skoncentrował pułk w Koronowie, skąd skierowany został do Bydgoszczy.
Udział w wojnie polsko-bolszewickiej.
8 marca 1920 wyruszył z pułkiem do Brodów w Małopolsce Wschodniej i uczestniczył w działaniach zaczepnych na Ukrainie (kwiecień-maj 1920) oraz w ofensywie na froncie litewsko-białoruskim. Od lipca do października 1920 leczył się w szpitalu w Poznaniu, po czym powrócił do pułku. Miał opinię bardzo dobrego dowódcy, dbającego o żołnierzy i opiekującego się nimi.
Do czasu przejścia do rezerwy (1921) nadal dowodził 6 pułkiem Strzelców Wielkopolskich, a następnie 29 Brygadą Piechoty w Inowrocławiu. Od 4 lutego 1921 do połowy 1922 był komendantem XI Komendy Okręgowej Policji Państwowej w Poznaniu w stopniu inspektora policji.
Prezydent Bydgoszczy.
W styczniu 1922 stanął do rozpisanego przez Radę Miejską konkursu na stanowisko prezydenta Bydgoszczy. 4 maja tego roku Rada Miejska na tajnym posiedzeniu wybrała go prezydentem miasta. 27 lipca został zaprzysiężony i od 1 sierpnia 1922 rozpoczął faktyczne urzędowanie.
Pragnął, aby Bydgoszcz stała się "„wielkim miastem, ośrodkiem handlu i przemysłu na kresach zachodnich Polski, mocną twierdzą polskości”". Już w początkach swego urzędowania nasilił zabiegi władz miejskich o przyłączenie Bydgoszczy do województwa pomorskiego i przeniesienia do tego miasta siedziby województwa. Prowadził rokowania w sprawie przeniesienia Dyrekcji Kolei Państwowych w Gdańsku do Bydgoszczy. Starał się zapewnić miastu dobrą komunikację telefoniczną z większymi miastami kraju.
Wspólnie z Izbą Przemysłowo-Handlową w Bydgoszczy podjął akcję mającą na celu niedopuszczenie do pokrzywdzenia miasta przy budowie projektowanego kanału węglowego Śląsk-Gdańsk. Opowiadał się za urządzeniem w Bydgoszczy Targów Drzewnych. Kierowany przez niego magistrat organizował prace dla bezrobotnych, zwalczał rosnącą drożyznę i głód mieszkaniowy. Wykorzystując ożywienie gospodarcze w kraju w latach 1926-1929, zadbał o rozwój budownictwa mieszkaniowego. Oprócz wielu funkcjonalnych mieszkań, w tym również dla robotników (domki robotnicze w osiedlach Ludwikowo i Biedaszkowo), miasto wybudowało dom dla starców przy ul. Grudziądzkiej, łaźnię w osiedlu Szwederowo oraz rozpoczęło budowę dużego szpitala miejskiego.
Dużym osiągnięciem władz miejskich było zbudowanie nowej elektrowni o znacznej mocy. Rozszerzono miejską sieć kanalizacyjną i wodociągową. W okresie jego prezydentury miasto rozrosło się i rozwinęło. Powiększył się majątek komunalny, zrealizowano ważne inwestycje miejskie. Bilans gospodarki za lata 1922-1930 był dla miasta korzystny. W okresie tym Urząd Budownictwa Miejskiego przygotował plan rozbudowy miasta, przewidujący rozrost Bydgoszczy do 600 tys. mieszkańców.
Nie zaniedbywał również spraw oświaty i kultury. Doprowadził do uzyskania przez miejskie szkoły średnie pełnych praw szkół państwowych. W związku z projektem otwarcia politechniki w województwie poznańskim, zabiegał o jej lokalizację w Bydgoszczy. Miasto ofiarowało grunt pod budowę politechniki i zobowiązało się wyasygnować brakujące środki pieniężne. W 1922 wziął na utrzymanie magistratu Teatr Miejski. Czynnie wspierał również poczynania zmierzające do utworzenia w Bydgoszczy Muzeum Miejskiego (powstało w 1923).
Żywo interesował się i wspierał działalność różnorodnych organizacji i stowarzyszeń działających w Bydgoszczy. Poparł inicjatywę Witolda Bełzy dotyczącą powołania Towarzystwa Miłośników Miasta Bydgoszczy, a po utworzeniu go w lutym 1923 został jego pierwszym prezesem (1923-1925). W latach 1925-1927 wchodził w skład Komitetu Honorowego Budowy Pomnika Henryka Sienkiewicza w Bydgoszczy (pomnik odsłonięto w lipcu 1927 przy udziale prezydenta Ignacego Mościckiego).
Mocno związany z Bydgoszczą nie stronił od ofiar na rzecz miasta. Przekazywał książki Bibliotece Miejskiej, w 1924 ufundował witraż w nowo wzniesionym kościele św. Stanisława na Siernieczku, a w 1925 ofiarował bydgoskiej farze antepedium ołtarza głównego.
Jego działalność w Bydgoszczy nie zawsze spotykała się ze zrozumieniem i życzliwością. Niejednokrotnie atakowano jego decyzje na posiedzeniach Rady Miejskiej i w lokalnej prasie. Przeciwnicy prezydenta rekrutowali się głównie spośród bydgoskich socjalistów i narodowych demokratów. W 1925 Rada Miejska wycofała swoje wotum zaufania i żądała dochodzenia dyscyplinarnego przeciw prezydentowi. Rozpętana przeciw niemu kampania, w której nie brakowało pomówień, a nawet oszczerstw, wywoływała sprzeciw ze strony niektórych czołowych bydgoskich działaczy społecznych.
Bój polityczny o jego usunięcie ze stanowiska zakończył się powodzeniem w listopadzie 1930, kiedy został zawieszony w czynnościach prezydenta. Jego obowiązki przejął dotychczasowy wiceprezydent, skarbnik miasta Tadeusz Chmielarski.
Działalność w Poznaniu.
W końcu 1930 przeniósł się do Poznania i otworzył kancelarię adwokacką. Równocześnie rozwinął działalność w organizacjach byłych powstańców wielkopolskich. Był jednym z organizatorów Związku Powstańców i Wojaków w Poznaniu, w którym pełnił funkcję prezesa. W styczniu 1938 został wybrany do Zarządu Głównego Związku Powstańców Wielkopolskich. W latach 1930-1939 opublikował też wiele wartościowych artykułów i wspomnień dotyczących powstania wielkopolskiego, głównie na łamach Kroniki Gostyńskiej.
II wojna światowa.
1 września 1939 w wyniku reorganizacji dowodzenia w Poznańskiej Brygadzie Obrony Narodowej objął dowództwo pułku, w skład którego weszły trzy bataliony ON: Poznański I, Poznański II i Szamotulski. Uczestniczył w kampanii wrześniowej 1939, m.in. w walkach odwrotowych i osłonowych w bitwie nad Bzurą. Po klęsce wrześniowej został osadzony w obozie jenieckim.
Zmarł 18 grudnia 1941 w oflagu w Neubrandenburgu.
Rodzina.
Bernard Śliwiński od 1922 był żonaty z Marią z Ciechowiczów. Miał dwóch synów: Romana Mariana (ur. 1928) i Tomasza Augustyna (ur. 1930).
Awanse służbowe.
w armii niemieckiej
w armii wielkopolskiej
w armii polskiej
W 1922 został zweryfikowany ze starszeństwem z 1 czerwca 1919. W 1924 figurował, jako podpułkownik rezerwy 60 pp z 29. lokatą wśród oficerów rezerwy piechoty. Dziesięć lat później był sklasyfikowany z 10 lokatą. Pozostawał na ewidencji Powiatowej Komendy Uzupełnień Poznań Miasto z przydziałem mobilizacyjnym do Oficerskiej Kadry Okręgowej Nr VII.

</doc>
<doc id="435652" url="https://pl.wikipedia.org/wiki?curid=435652" title="Symbol Steinhausa">
Symbol Steinhausa



</doc>
<doc id="435653" url="https://pl.wikipedia.org/wiki?curid=435653" title="Zorba (taniec)">
Zorba (taniec)



</doc>
<doc id="435657" url="https://pl.wikipedia.org/wiki?curid=435657" title="Kraków (1850)">
Kraków (1850)

Kraków ("paropływ nr 4") to parowy, holownik wiślany, a od 1852 r. statek pasażerski Królestwa Polskiego (środkowej Wisły) o napędzie bocznokołowym.

</doc>
<doc id="435659" url="https://pl.wikipedia.org/wiki?curid=435659" title="Erik Lindh">
Erik Lindh

Erik Lindh (ur. 24 maja 1964 w Kungälv) - szwedzki tenisista stołowy, brązowy medalista olimpijski z Seulu, mistrz świata, ośmiokrotny mistrz Europy. 
Przez wiele lat reprezentował barwy narodowe na najważniejszych imprezach, sześciokrotnie zdobył złoto mistrzostw Europy w drużynie (1980, 1986, 1988, 1990, 1992, 1996), trzykrotnie mistrzostwo świata w drużynie (1989, 1991, 1993). Na igrzyskach olimpijskich w Seulu (1988) zdobył brązowy medal w grze pojedynczej. W tym samym roku wygrał turniej Masters w Barcelonie, pokonując w finale rodaka Waldnera. W 1991 triumfował w turnieju Europa Top 12.
Od 2006 roku jest trenerem szwedzkiej reprezentacji mężczyzn.

</doc>
<doc id="435660" url="https://pl.wikipedia.org/wiki?curid=435660" title="Praga (1850)">
Praga (1850)

Praga ("paropływ nr 5") to parowy, holownik wiślany Królestwa Polskiego (środkowej Wisły) o napędzie bocznokołowym.

</doc>
<doc id="435664" url="https://pl.wikipedia.org/wiki?curid=435664" title="Kazimierz Michalik (1926–2005)">
Kazimierz Michalik (1926–2005)

Kazimierz Michalik (ur. 28 stycznia 1926 w Lublinie, zm. 14 sierpnia 2005 w Warszawie), polski geodeta i kartograf, profesor Politechniki Warszawskiej.
W latach 1949-1953 odbył studia inżynierskie na Wydziale Geodezyjnym Politechniki Warszawskiej (ze specjalnością urządzenia rolne), w latach 1957-1959 odbył studia magisterskie na Wydziale Geodezji i Kartografii tej uczelni (ze specjalnością fotogrametria). W 1967 obronił doktorat nauk technicznych na podstawie rozprawy "Koncepcja afinografu uniwersalnego oraz analiza możliwości jego zastosowania do mechanicznego przekształcania niektórych siatek kartograficznych". W lutym 1985 otrzymał tytuł profesora nadzwyczajnego. Od 1961 był pracownikiem naukowym Politechniki Warszawskiej, kolejno asystentem, adiunktem (1967-1972), docentem (1972-1985) i profesorem w Katedrze Kartografii. Kierował tą Katedrą w latach 1977-1991, pełnił również funkcję dyrektora Instytutu Fotogrametrii i Kartografii Politechniki Warszawskiej (1985-1991). Wykładał m.in. przedmiot "Redakcja i opracowanie map". Pod jego kierunkiem doktoraty obroniło pięciu naukowców.
W latach 1984-1990 wchodził w skład Komitetu Geodezji PAN, był zastępcą przewodniczącego Komitetu ds. Kartografii Ogólnej przy prezesie Głównego Urzędu Geodezji i Kartografii, a także zastępcą przewodniczącego Rady Naukowej Instytutu Geodezji i Kartografii. Działał w Stowarzyszeniu Geodetów Polskich, w ramach którego był wiceprzewodniczącym Sekcji Kartografii. Został odznaczony m.in. Krzyżem Kawalerskim Orderu Odrodzenia Polski, był laureatem nagród resortowych.
Zainteresowania naukowe Kazimierza Michalika obejmowały metodykę redagowania treści map. Był autorem lub współautorem 90 prac naukowych, ogłaszanych na łamach "Geodezji i Kartografii", "Przeglądu Geodezyjnego", "Prac Instytutu Geodezji i Kartografii".
Został pochowany na cmentarzu we Włochach.

</doc>
<doc id="435665" url="https://pl.wikipedia.org/wiki?curid=435665" title="Pogadanka">
Pogadanka

Pogadanka – metoda nauczania, w której nauczyciel podejmuje rozmowę z uczniami. W przeciwieństwie do zwykłej rozmowy, nauczyciel zna zawczasu odpowiedzi uczniów, ewentualnie na nie naprowadzając.
Rodzaje.
W zależności od zamierzonego celu wyróżnia się następujące rodzaje pogadanek:
Klasyfikacja.
W zależności od autora pogadanka znajduje miejsce w różnorodnych klasyfikacjach. Według Mariana Śnieżyńskiego pogadanka jest metodą w toku problemowym jako odpowiadającemu funkcji rozumienia człowieka. Wincenty Okoń zaliczył pogadankę do metod asymilacji wiedzy, związanych z myśleniem reproduktywnym. Daniela Becelewska stwierdziła, że pogadanka jest werbalną metodą aktywizującą.

</doc>
<doc id="435666" url="https://pl.wikipedia.org/wiki?curid=435666" title="Sandomierz (1851)">
Sandomierz (1851)

Sandomierz ("paropływ nr 6") – parowy holownik wiślany Królestwa Polskiego (środkowej Wisły) o napędzie bocznokołowym.

</doc>
<doc id="435667" url="https://pl.wikipedia.org/wiki?curid=435667" title="3 Dywizjon Artylerii Konnej">
3 Dywizjon Artylerii Konnej

3 Lubelski Dywizjon Artylerii Konnej im. płk. Włodzimierza Potockiego (3 dak) – oddział artylerii konnej Wojska Polskiego w II Rzeczypospolitej.
Dywizjon stacjonował na terenie Okręgu Korpusu Nr III pierwotnie w garnizonie Wilno, a od wiosny 1935 w Podbrodziu.
Święto dywizjonu obchodzone było w dniu 4 maja.
Proporczyki na lancach i patkach kurtek: czarno-szkarłatne.
W 1921 roku funkcjonował w strukturze 2 pułku artylerii konnej. Pod względem wyszkolenia fachowego dywizjon podporządkowany był dowódcy 3 Grupy Artylerii.
19 grudnia 1918 z Lublina na front wyruszył I pluton 1 baterii artylerii konnej pod dowództwem por. Józefa Becka.
Formowanie.
3 dywizjon artylerii konnej powstał w sierpniu 1919, w Lublinie, w wyniku połączenia 3 baterii artylerii konnej z Wołyńską baterią artylerii konnej. 3 bateria artylerii konnej sformowana została 10 listopada 1918 w Lublinie, jako pierwsza bateria artylerii konnej. W grudniu tego roku otrzymała numer trzeci. Wołyńska bateria artylerii konnej zorganizowana została w marcu 1919, w Lubomlu. Trzecia bateria 3 dak powstała w lipcu 1920, we Lwowie na bazie baterii zapasowej artylerii konnej.
Wojna z Ukraińcami i bolszewikami.
W latach 1919–1921, w czasie wojny z Ukraińcami i bolszewikami 3 dak przebył następujący szlak bojowy: rejon Dołhobyczowa 2 stycznia 1919, Oszczów i Goniatyń 7 stycznia 1919, Kadłubiska 1 kwietnia i 8–10 maja 1919, Ochędzyn 7 czerwca 1919, Lachowce 13 sierpnia 1919, Zasław 15 sierpnia 1919, walki nad Słuczą pod Lubarem 31 stycznia 1920, Korostyszew 26 kwietnia 1920, Fastów 1 maja 1920, Biała Cerkiew 3 maja 1920, Medwin 14 maja 1920, Hajczyńce 31 maja 1920, Śnieżna–Ozerna–Samhorodek 5 czerwca 1920, Czerwone 11 czerwca 1920, walki nad Słuczą 19–27 czerwca 1920, Kilikijów 28 czerwca 1920, walki nad Horyniem 29 czerwca – 3 lipca 1920, Kołodenka 4 lipca 1920, Basów Kut 4–5 lipca 1920, Łuck 7–11 lipca 1920, walki nad Styrem 12–28 lipca 1920, Beresteczko 29 lipca 1920, Mikołajów 1 sierpnia 1920, Siestratyn 2 sierpnia 1920, Baranie 3 sierpnia 1920, Rudenko Lackie 6 sierpnia 1920, Antonin 8 sierpnia 1920, Stojanów 12 sierpnia 1920, Radziechów 13 sierpnia 1920, Chołojów 14 sierpnia 1920, Dzibułki–Artasów–Żóltańce 19 sierpnia 1920, Krystynopol 23 sierpnia 1920, Chłopiatyn 27 sierpnia 1920, Waręż 29 sierpnia 1920, Tyszowce 30 sierpnia 1920, Komarów 31 sierpnia 1920, Łaszczów 2 września 1920, Wakijów 5 września 1920, forsowanie Bugu 12 września 1920, Wojnicz 14 września 1920, Ołyka 19 września 1920, wypad za Słucz 1 października 1920, Korosteń 9–10 października 1920.
Okres międzywojenny.
W lutym 1921 dywizjon przegrupowany został z Łucka do rejonu Przemyśla, gdzie wszedł w skład III Brygady Jazdy. W pierwszej dekadzie czerwca 1921 jednostka przetransportowana została w rejon Wilna.
12 kwietnia 1938 minister spraw wojskowych rozkazem Dep. Dow. Og. 1590-26 P.U. nadał dywizjonowi nazwę: „3 LUBELSKI DYWIZJON ARTYLERII KONNEJ IMIENIA PUŁKOWNIKA WŁODZIMIERZA POTOCKIEGO”.
3 dak w kampanii wrześniowej.
Mobilizacja.
3 dywizjon artylerii konnej do etatów wojennych, został zmobilizowany w ramach mobilizacji alarmowej w grupie zielonej, w planowanym czasie od Z+18 do Z+36. W garnizonie Podbrodzie, oprócz 3 dak, w czasie od Z+24 do Z+40 zmobilizowano w tej samej mobilizacji:
Mobilizacja w dywizjonie ogłoszona została w nocy z 24 na 25 sierpnia 1939 roku. Wystąpiły problemy związane z brakiem odpowiedniego typu koni, uprzęży oraz wozów taborowych. Po 24 godzinach mobilizację zakończono. 28 sierpnia w godzinach popołudniowych rozpoczęto transport kolejowy 1 baterii, która wyruszyła trasą Nowa Wilejka, Wilno, Porubanek, gdzie transport został zatrzymany. Ponownie 30 sierpnia, uruchomiono transport 1 baterii, została przewieziona trasą Lida, Baranowicze, Brześć, Warszawa, docierając 31 sierpnia o północy do stacji kolejowej Rogów koło Koluszek. W nocy z 31 sierpnia na 1 września w rejonie wyładowczym znalazło się dowództwo 3 dak, a 1 września 3 bateria. Bateria 2 oraz kolumna amunicyjna zostały wyładowane z transportów kolejowych na stacji kolejowej Słotwiny. 
Działania bojowe.
W kampanii wrześniowej 1939 roku 3 dak pod dowództwem ppłk. Józefa Droby walczył w składzie Wileńskiej Brygady Kawalerii. Dywizjon posiadał trzy baterie i kolumnę amunicyjną.
Brygada wraz z dywizjonem została podporządkowana dowództwu Armii „Prusy" i weszła w skład jej Zgrupowania Północnego. W nocy 2/3 września oddziały brygady zajęły rejon na północny wschód od Piotrkowa Trybunalskiego. W nocy 3/4 września dywizjon pomaszerował do lasu Lubień i rano 4 września zajął stanowiska ogniowe na jego polanach. W trakcie czego, została zbombardowana przez lotnictwo niemieckie 2 bateria, nie poniosła jednak większych strat. 5 września dywizjon w dalszym ciągu przebywał w lesie Lubień, na zajętych stanowiskach. Bateria 1/3 dak oddała trzy pełne salwy bateryjne, na maszerujące szosą do Piotrkowa Trybunalskiego niemieckie kolumny z odległości ok. 6000 m. Nocą 5/6 września dywizjon odmaszerował za rzekę Pilicę, do rejonu Sulejowa, w trakcie marszu 2 bateria wraz z 23 pułkiem ułanów skierowana została do Przedborza. 3 dak bez 2 baterii, która od tego czasu działała oddzielnie, przebywał na postoju w lesie na wschód od Sulejowa. Nocą 3 dak odszedł w kierunku lasu Przysucha. Odpoczywał w dniu 7 września w lasach koło Przysuchy. Nocą 7/8 września dywizjon wykonał marsz, omijając od północy Radom i dotarł do lasu w rejonie Jedlińsk. Po krótkim postoju 8 września przed południem wyruszył w kierunku Kozienic. Ok. godz. 20.00 dotarł do Wisły, z uwagi na uszkodzony most w Maciejowicach, stanął na postoju w lesie na północny zachód od niego. Kolumna amunicyjna i tabor dywizjonu, 8 września podczas marszu po zatłoczonych drogach w rejonie Radomia, zostały rozproszone podczas bombardowania przez lotnictwo niemieckie. Do 3 dak już nie dołączyły.
Walki nad Wisłą
9 września o świcie 3 dak zajął stanowiska ogniowe, na przedmościu przeprawy mostowej pod Świerżami Górnymi, z zadaniem wsparcia Wileńskiej BK na przyczółku maciejowickim. Bateria 3/3 dak zajęła stanowiska za obroną 4 pułku ułanów w rejonie Nowej Wsi. Po podejściu elementów niemieckiej 1 Dywizji Lekkiej, dowódca Wileńskiej BK płk dypl. Konstanty Drucki-Lubecki, rozkazał bez walki przeprawić się dywizjonowi na wschodni brzeg Wisły. Wileńska BK po godzinnej walce odskoczyła na północ, 3 dak utracił kontakt z macierzystą brygadą. W trakcie przeprawy po częściowo uszkodzonym moście w Maciejowicach, 3 dak był atakowany przez lotnictwo niemieckie. Straty poniosła głownie 3 bateria, w rannych, utraciła w wyniku paniki, dużą grupę kanonierów wraz z końmi, która zbiegła. 1 bateria miała kilku rannych oraz 3 zaginionych wraz z jaszczem. Z pozostałości kolumny amunicyjnej dywizjonu zginął ogn. Kazimierz Szczodrowski, a łączność dowództwa dywizjonu miała kilku rannych. W wyniku paniki w 3 dak, podczas nalotów niemieckiego lotnictwa, przy przeprawie przez Wisłę, doszło do podziału dywizjonu. Dowódca dywizjonu z pocztem i zwiadem dywizjonu dotarł do Podzamcza, zbierał tam drobne odpryski i elementy Wileńskiej BK. Nie nawiązał kontaktu z bateriami 1 i 3, łącznością i taborem bojowym dywizjonu. 10 września grupa ppłk. Józefa Droby, dotarła do lasów w kolonii Życzyn. Nocą 10/11 września grupa dojechała do Sobieszyna nad rzeką Wieprz. Następnej nocy, na rozkaz ze sztabu ” Armii „Lublin” wyruszyła do Runowa, gdzie miała koncentrować się rozproszona Wileńska BK. Ostatecznie 15 września ppłk Józef Droba ze swoją grupą w rejonie Łaszczowa dołączył do Kombinowanej Brygady Kawalerii płk. Adama Bogorii-Zakrzewskiego. Część łączności dowództwa dywizjonu pod dowództwem ogn. Kazimierza Czemchajło poprzez Garwolin i Radzyń Podlaski dotarła do Kombinowanej BK i weszła w jej skład. W rejonie Radzynia Podlaskiego 12 września znalazł się kpt. Stanisław Szczuka, który w wyniku paniki porzucił podczas przeprawy swoją 3 baterię i wraz z częścią zwiadu baterii dołączył również do Kombinowanej BK.
9 września baterie 1 i 3 zbierały się po przeprawie przez Wisłę i bombardowaniu. Wieczorem 1 bateria była ostrzeliwana przez niemiecką artylerię, ze względu na wskazanie jej miejsca postoju przez dywersantów. 10 września nastąpiła reorganizacja pozostałości 3 dak. Dowództwo dywizjonu objął kpt. Stefan Sporschill, a dowodzenie 1 baterią por. Antoni Kuźmiński, 3 baterią dowodzenie objął por. Michał Rontz. Tego dnia kpt. Sporschill podporządkował 3 dak dowódcy obrony odcinka „Maciejowice” rtm. Gwido Salamonowi. 1/3 dak zajęła stanowiska ogniowe na skraju lasu 300 m na północ od szosy Maciejowice-Sobolewo, 3/3 dak 600 m na północ od 1 baterii z kierunkiem strzału na most pod Maciejowicami, punkty obserwacyjne wysunięto nad brzeg Wisły. Pozyskano zaopatrzenie, uzupełniono amunicję z jaszczy na wschodnim brzegu i z magazynów w Dęblinie, uzyskano dużą liczbę granatów ręcznych. Wykonano działobitnie i schrony, nawiązano łączność telefoniczną w ramach dywizjonu. Podczas pobytu na stanowiskach, ostrzeliwano kilkakrotnie pojawiające się oddziały niemieckie na zachodnim brzegu Wisły i rejon mostu w Maciejowicach. Jeden z działonów 1/3 dak ustawiono w kierunku wschodnim do obrony przeciwpancernej. 14 września 3 bateria została przesunięta do rejonu Samogoszczy i tam weszła w podporządkowanie resztek 13 Dywizji Piechoty. 16 września o godz. 8.00 działon 1 baterii stoczył walkę na wschód od szosy Żelechów-Maciejowice z czołgami niemieckiej Dywizji Pancernej „Kempf”. W efekcie walki armata została rozbita, część obsługi poległa, część rozproszyła się. Pozostała część 1 baterii zaprzodkowała i odjechała w kierunku północno wschodnim. W trakcie marszu została zaatakowana przez niemieckie czołgi, rozwinęła się i ostrzałem na wprost rozbiła niemiecki czołg, a dwa unieruchomiła. Po wycofaniu się pozostałych czołgów bateria wycofała się nad Wisłę i dołączyła do resztek jednostek 13 DP.
Całość zgrupowania 13 DP płk. dypl. Władysława Kalińskiego podjęła marsz wraz z 13 dak w kierunku Warszawy, docierając o świcie 17 września do Wilgi. Kolejnym nocnym marszem o świcie 18 września zgrupowanie dotarło do lasów w rejonie Józefów, Emów. Teren ten był obsadzony przez oddziały niemieckie, podjęto powolny marsz ku Warszawie, rano 19 września zgrupowanie wraz z 3 dak dotarło do Falenicy. Zgrupowanie zatrzymało się w tym rejonie, zajmując stanowiska obrony okrężnej. Obie baterie ustawiono do strzelania na wprost, 1 bateria z kierunkiem strzału na Miedzeszyn, 3 bateria od północnego wschodu z kierunkiem strzału na szosę lubelską. Około południa oddziały niemieckie wykonały natarcie, które odparto niszcząc trzy czołgi niemieckie, jeden z nich zniszczyła bateria 1/3 dak. Drugie natarcie wykonano przez piechotę, przy wsparciu artylerii, również to natarcie odparto. Poszczególne baterie i działony podjęły pojedynki ogniowe z niemiecką artylerią i stanowiskami broni maszynowej. W trakcie tych walk obsługi poniosły duże straty. Prowadzone do wieczora walki wyczerpały amunicję. Straty osobowe dywizjonu wyniosły ok. 60% stanu. Po wystrzelaniu amunicji, armaty zagwożdżono. Pozostali żołnierze 3 dak usiłowali przebić się nocą 19/20 września, w grupach poza pierścień okrążenia. Część przedarła się do Warszawy, część w kierunku wschodnim, niektórzy dołączyli do walczących jeszcze jednostek na Lubelszczyźnie, ale duża część dostała się do niewoli.
Działania baterii 2/3 dak
Nocą 5/6 września 2 bateria otrzymała rozkaz marszu wraz z 23 puł. do Przedborza. Maszerując wschodnim brzegiem Pilicy przez Dąbrówkę, Skotniki, w godzinach popołudniowych wraz z 23 puł., osiągnęła skraj lasu na północny wschód od Przedborza. Rano 6 września, ze stanowisk ogniowych 2/3 dak ostrzelała Przedbórz, w którym znajdowały się niemieckie tabory i oddziały tyłowe. Zaskoczone ostrzałem poniosły wysokie straty. Po półtoragodzinnym ostrzale, 23 puł. i 2/3 dak otrzymała rozkaz powrotu do składu Wileńskiej BK. Podjęto marsz do Niewierszyna i Jaksonka, nie odnajdując tam jednostek Wileńskiej BK. 7 września w południe podjęto dalszy marsz do Opoczna. W trakcie marszu bateria była bombardowana przez samoloty niemieckie, utracono oficera i 7 szeregowych oraz 12 koni. W nocy 7/8 września wraz z ułanami bateria osiągnęła las Brudzewice koło wsi Studzianna. Następnej nocy 8/9 września podjęto marsz do lasów Przysuskich. W trakcie marszu na zachód od Gielniowa w rejonie skrzyżowania szos Opoczno-Radom i Końskie-Odrzywół doszło do walki z niemieckim oddziałem zmotoryzowanym. Armaty ogniem na wprost zniszczyły wiele samochodów i motocykli niemieckich. 9 września 2/3 dak z ułanami grodzieńskimi osiągnęła rejon lasów Przysucha, na północ od wsi Ruski Bród. Ppłk dypl. Zygmunt Miłkowski podjął decyzję przedzierania się w Góry Świętokrzyskie. Podczas marszu bateria została zaatakowana przez niemiecką piechotę, 8 podoficerów i kanonierów poległo, 3 zostało rannych. Utracono 5 koni. 2/3 dak ogniem na wprost wsparła szwadron 4/23 puł. podczas próby natarcia na wsie Ruski Bród i Kozłowice. Z uwagi na silny ostrzał natarcie okazało się niewykonalne. Na rozkaz ppłk. Miłkowskiego zostały uszkodzone armaty i inny ciężki sprzęt, grupami konno podjęto próby przebicia się w kierunku Świętej Kataryny. Przebić udało się grupie pod dowództwem ppor. Henryka Krukowicza-Przedrzymirskiego, w sile 5 podoficerów i 50 kanonierów. Z uwagi na nie dotarcie na miejsce zbiórki innych grup, do 12 września. Po kilku następnych dniach grupa ta podjęła marsz w kierunku Warszawy, dołączając do Zgrupowania płk. dypl. Grzegorza Pełczyńskiego. Grupa utworzyła zwiad konny zgrupowania, dzieląc jej dalszy los.
Oddział Zbierania Nadwyżek 3 dak.
Pluton marszowy 3 dak został zmobilizowany przez 14 dywizjon artylerii konnej w Białymstoku. W koszarach 3 dak, po wyjeździe na front zmobilizowanego dywizjonu i pododdziałów brygadowych, pozostało pod dowództwem kpt. Józefa Szyszko 9 oficerów, 8 podoficerów zawodowych i ok. 300 podoficerów i kanonierów. Dla większości rezerwistów zabrakło broni ręcznej i masek pgaz. Nadwyżki przebywały w koszarach na Podbrodziu do 3 września, następnie odjechały transportem kolejowym do Włodawy i weszły w skład Ośrodka Zapasowego Artylerii Konnej nr 3. Podczas transportu OZN 3 dak był atakowany przez lotnictwo niemieckie. Po dojechaniu został zakwaterowany we wsi Korolówka k. Włodawy. Z żołnierzy OZN 3 dak sformowano baterię marszową, która osiągnęła gotowość 11 września. Bateria została skierowana w rejon Kowla skąd ewakuowała się po 17 września i po kilku dniach dołączyła do Podlaskiej Brygady Kawalerii, z którą weszła w skład Samodzielnej Grupy Operacyjnej „Polesie”. Grupa pozostałych oficerów, podoficerów i rezerwistów została skierowana do Włodzimierza Wołyńskiego, wśród nich kpt. Wojciech Bursa i kpt. Władysław Zakrzewski, gdzie organizowali obronę przed oddziałami niemieckiej 4 Dywizji Lekkiej. 20 września grupa ta dostała się do niewoli sowieckiej. Pozostałość OZN 3 dak w ramach OZAK nr 3 zostali przemieszczeni do lasu na zachód od Włodawy. Uzbrojeni kanonierzy od 12 września, pełnili służbę wartowniczą przy moście na Bugu we Włodawie. 16 września w rejonie Włodawy pojawiły się niemieckie oddziały. Żołnierze 3 dak odmaszerowali w składzie OZAK nr 3 w kierunku Chełma Lubelskiego. 17 września w rejonie Rudy na postoju dziennym, żołnierze Ośrodka odparli niemiecki podjazd zmotoryzowany z samochodami pancernymi. Po nocnym marszu 18 września Ośrodek dotarł do lasów na południe od Chełma Lub. Zdemobilizowano do domu żołnierzy bez umundurowania i spalono akta. Podjęto wieczorem dalszy marsz przez Hrubieszów i Rawę Ruską, dotarto 23 września do lasu pod Uhnowem. Z uwagi na nasycenie terenu oddziałami niemieckimi rozwiązano Ośrodek. Żołnierze otrzymali rozkaz rozproszenia się, a oficerowie udania się w kierunku południowych granic II RP.
Obsada dowódcza 3 dak 1 września 1939.
Dowództwo dywizjonu
Symbole dywizjonu.
3 lipca 1938, w Wilnie, marszałek Polski Edward Śmigły-Rydz wręczył jednostce sztandar ufundowany przez społeczeństwo Wilna i ziem północno-wschodnich Rzeczypospolitej. Nadanie sztandaru i zatwierdzenie jego wzoru ujęte zostało w Dzienniku Rozkazów M.S.Wojsk. z 1937 nr 16, poz. 201.
Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938.
Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 3 w mniejszych wieńcach z wawrzynu.
Na jego lewej stronie znajdował się wizerunek Matki Boskiej Ostrobramskiej, Świętej Barbary, godło Lublina, odznaka pamiątkowa dywizjonów artylerii konnej oraz napisy: Korostyszew, Ozierna, Łąszczów i Korosteń, Kadłubiska i Zasław, Artasów i Komarów.
Od 20 maja 1922 oficerom i żołnierzom mogły być nadawane odznaki pamiątkowe artylerii konnej, wspólne dla wszystkich dywizjonów. Odznaka miała kształt krzyża maltańskiego o ramionach pokrytych emalią białą z pozłacanymi datami 1809 i 1918. Na środek krzyża nałożony został orzeł srebrny, oksydowany, w koronie pozłacanej, trzymający w szponach pozłacane, skrzyżowane lufy armatnie z gorejącą bombą. Pod lufami proporczyk emaliowany artylerii konnej, czarno-amarantowy (od 1926 czarno-szkarłatny).
Żołnierze dywizjonu.
Kawalerowie Virtuti Militari.
Żołnierze dywizjonu odznaczeni Krzyżem Srebrnym Orderu Wojennego Virtuti Militari
Żołnierze dywizjonu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="435668" url="https://pl.wikipedia.org/wiki?curid=435668" title="Maciej Zieliński">
Maciej Zieliński



</doc>
<doc id="435670" url="https://pl.wikipedia.org/wiki?curid=435670" title="Syndrom Verdun">
Syndrom Verdun

Syndrom Verdun − termin używany w paleobiologii na określenie pierwszej fazy wyścigu zbrojeń wśród tkankowców w epoce wczesnego kambru. Ofiary pierwszych drapieżników musiały wybrać między ukrywaniem się w osadzie a wytworzeniem pancerza. Jednym z efektów tego było pojawienie się w zapisie kopalnym tzw. "Wielkiego Wybuchu Życia" ("Eksplozja kambryjska"). Termin „syndrom Verdun” został użyty po raz pierwszy w roku 2005 przez Jerzego Dzika w artykule w periodyku "Paleobiology". Dalszym rozwinięciem tej koncepcji była praca z roku 2007 "The Verdun Syndrome: simultaneous origin of protective armor and infaunal shelters at the Precambrian-Cambrian transition".
Profesor Dzik na temat nazwy:
'"Nazwałem to syndromem Verdun. Tam żołnierze chronili się przed atakami albo w głębokich okopach, albo za stalowym pancerzem. Podobną strategię przyjęła ewolucja 550 mln lat temu".

</doc>
<doc id="435671" url="https://pl.wikipedia.org/wiki?curid=435671" title="Kazimierz (1851)">
Kazimierz (1851)

Kazimierz ("paropływ nr 7") to parowa barka wiślana Królestwa Polskiego (środkowej Wisły) o napędzie śrubowym.

</doc>
<doc id="435672" url="https://pl.wikipedia.org/wiki?curid=435672" title="Funkcja sklejana">
Funkcja sklejana

Funkcja sklejana, splajn () – rzeczywista funkcja gładka dla której istnieje rodzina podprzedziałów dziedziny o tej własności, że funkcja ta jest wielomianem na każdym z tych przedziałów
Definicja.
Funkcja rzeczywista formula_1 nazywana jest "sklejaną", gdy istnieją takie punkty formula_2 że restrykcja funkcji formula_3 do każdego podprzedziału formula_4 gdzie formula_2 jest wielomianem.
Funkcja sklejana formula_3 jest

</doc>
<doc id="435675" url="https://pl.wikipedia.org/wiki?curid=435675" title="Płock (1852)">
Płock (1852)

Płock ("paropływ nr 8") – parowy wiślany statek pasażerski Królestwa Polskiego (środkowej Wisły) o napędzie bocznokołowym. Razem z bliźniaczym "Włocławkiem" zbudowany na linię Warszawa-Ciechocinek.

</doc>
<doc id="435677" url="https://pl.wikipedia.org/wiki?curid=435677" title="Wyścig Dookoła Szwajcarii">
Wyścig Dookoła Szwajcarii



</doc>
<doc id="435678" url="https://pl.wikipedia.org/wiki?curid=435678" title="Włocławek (1852)">
Włocławek (1852)

Włocławek ("paropływ nr 9") – parowy wiślany statek pasażerski Królestwa Polskiego (środkowej Wisły) o napędzie bocznokołowym. Razem z bliźniaczym "Płockiem" zbudowany na linię Warszawa – Ciechocinek.
Historia.
Parostatek został wykonany na zamówienie Andrzeja Zamoyskiego dla Spółki Żeglugi Parowej. Był w służbie od 1852 roku jako "paropław nr 9". W dniu 6 czerwca 1853 roku odbył się jego chrzest pod nazwą "Włocławek".
Statek był wyposażony m.in. w pokład spacerowy, restaurację i jadalnię, salonik, buduar dla kobiet oraz kabiny pasażerskie. Oprócz załogi zatrudniał również orkiestrę.

</doc>
<doc id="435679" url="https://pl.wikipedia.org/wiki?curid=435679" title="Yakov Zak">
Yakov Zak



</doc>
<doc id="435683" url="https://pl.wikipedia.org/wiki?curid=435683" title="Kazimierz Ludwik Bieliński">
Kazimierz Ludwik Bieliński

Kazimierz Ludwik Bieliński herbu Junosza (zm. 24 marca 1713 w Warszawie) – marszałek wielki koronny w latach 1702-1713, marszałek nadworny koronny w 1702 roku, podkomorzy nadworny koronny w latach 1688–1702, marszałek sejmu, dyplomata, starosta mławski, czerski, garwoliński, osiecki, starosta makowski w 1703 roku.
W 1682 ożenił się z Ludwiką Marią, córką Andrzeja Morsztyna, przez co związał się z partią profrancuską. Jego synem był m.in. Franciszek Bieliński, marszałek wielki koronny.
Poseł sejmiku zakroczymskiego na sejm 1683 roku, sejm 1688 roku, sejm 1690 roku, sejm zwyczajny 1692/1693 roku, poseł sejmiku czerskiego na sejm nadzwyczajny 1693, sejm 1695 roku, poseł na sejm nadzwyczajny 1688/1689 roku. W 1688 podpisał w Berlinie traktat o przysłanie posiłków brandenburskich do Polski, będącej w stanie wojny z Turcją. Poseł sejmiku ziemi warszawskiej na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. W czasie bezkrólewia został marszałkiem sejmu elekcyjnego 1697, popierając do korony polskiej kandydaturę księcia Conti. Dopiero w 1699 wydał Augustowi II dyplom jego elekcji. 
Poseł na sejm 1701 roku i sejm z limity 1701-1702 roku. W 1702 został marszałkiem nadwornym koronnym, a później wielkim koronnym. Prowadził wystawny dwór w Otwocku Wielkim, gdzie często bywający król, stał się kochankiem jego córki Marianny. Wkrótce jednak wydał ją za mąż za Bogusława Ernesta Denhoffa. 
W czasie wojny północnej w latach 1704–1712 przebywał w Gdańsku, nie angażując się formalnie po żadnej ze stron konfliktu. Był członkiem konfederacji sandomierskiej 1704 roku. Był uczestnikiem Walnej Rady Warszawskiej 1710 roku.

</doc>
<doc id="435685" url="https://pl.wikipedia.org/wiki?curid=435685" title="Karolina Napoleona Bonaparte">
Karolina Napoleona Bonaparte



</doc>
<doc id="435691" url="https://pl.wikipedia.org/wiki?curid=435691" title="Oziorsk">
Oziorsk



</doc>
<doc id="435694" url="https://pl.wikipedia.org/wiki?curid=435694" title="Vickers MBT">
Vickers MBT

Vickers MBT – brytyjski czołg podstawowy, produkowany na eksport.
Historia.
Pod koniec lat pięćdziesiątych w Wielkiej Brytanii rozpoczęto pracę nad nowymi wersjami czołgów były to Centurion i Chieftain, które miały zastąpić używane w tym okresie czołgi z okresu II wojny światowej. Zainteresowane były nimi także inne kraje, lecz z uwagi na ich cenę nie zamawiały ich. W związku z tym kierownictwo brytyjskiej wytwórni "Vickers" z własnej inicjatywy rozpoczęło pracę nad tańszą wersją czołgu podstawowego, który oznaczono jako "Vickers MBT".
Przy jego opracowaniu wykorzystywano elementy pochodzące z czołgów "Centurion" i "Chieftain", co znacznie skróciło pracę nad jego projektem. Już w 1962 roku zbudowano prototyp tego czołgów i od razu został on przez Indie zakupiony wraz z licencją na jego budowę.
Produkcję seryjną tego czołgu oznaczoną jako "Vickers Mk 1 MBT" rozpoczęto w Wielkiej Brytanii w 1964 roku, a w 1965 roku w Indiach pod oznaczeniem "Vijayanta". Po podjęciu produkcji seryjnej rozpoczęto także dalsze pracę nad tym czołgiem w związku z zamówieniem złożonym przez armię kenijską. Wersja ta została wyposażona w lepszy system kierowania ogniem oraz nową armatę "L7A1" zamiast dotychczasowej "L7". Wersja ta została oznaczona jako "Vickers Mk 3 MBT". Na podwoziu tego czołgu budowano także pojazdy specjalne.
Produkowane wersje czołgu:
Opis konstrukcji.
Czołg zbudowany jest w klasyczny sposób.
Kadłub prostokątny, z przodu nachylony. Miejsce kierowcy umieszczone jest z prawej strony kadłuba. Silnik umieszczony z tyłu kadłuba.
Wieża umieszczona w przedniej części kadłuba, wyposażona w dwa włazy, właz z prawej strony jest większy i umieszczono na nim obrotnicę przeciwlotniczego karabinu maszynowego. Armata umieszczona jest w 1/3 wysokości wieży. Jarzmo armaty ma kształt cylindra i osłonięte jest skórzanym płaszczem. W wieży znajdują się pozostałe miejsca załogi: dowódcy z prawej strony wieży, działonowego z lewej strony i poniżej ładowniczego.
Układ jezdny składa się z 6 kół oraz 3 kół podporowych. Górna część układu jezdnego osłonięta jest płytami pancernymi.
Użycie.
Czołgi "Vickers MBT" znalazły się na wyposażeniu wojsk indyjskich od 1965, a następnie dalszych państw: Kenii, Nigerii i Tanzanii. Przy czym wojska indyjskie używają czołgów produkowanych na licencji w Indiach pod nazwą Vijayanta, a pozostałe produkcji brytyjskiej.
Liczba posiadanych czołgów "Vickers MBT" i ich wersji w 2005 roku

</doc>
<doc id="435695" url="https://pl.wikipedia.org/wiki?curid=435695" title="Rewolwer S&amp;W Model 1">
Rewolwer S&amp;W Model 1

S&amp;W Model 1 (No 1, S&amp;W Tip-Up Revolver) – amerykański rewolwer kieszonkowy produkowany w drugiej połowie XIX wieku. Pierwszy rewolwer na amunicję scaloną bocznego zapłonu.
Historia.
Do roku 1857 Colt był w dzięki swoim patentom monopolistą, jeśli chodzi o produkcję rewolwerów na rynek amerykański. Jednak zbliżający się termin wygaśnięcia patentów Colta spowodował intensyfikację prac nad rewolwerami w USA. Wśród firm oczekujących na możliwość wprowadzenia własnego rewolweru na rynek była firma Smith &amp; Wesson założona w 1856 roku przez Horace Smitha i Daniela B. Wessona. Początkowo planowali oni rozpoczęcie produkcji rewolweru skonstruowanego przez Wessona, ale kiedy rozpoczęto już przygotowania do rozpoczęcia produkcji natknął się on na, należący do Rollina White’a, patent dotyczący rewolweru odtylcowego wyposażonego w bęben amunicyjny z komorami przelotowymi, zasilanego nabojami scalonymi.
Po odszukaniu White’a właściciele firmy Smith &amp; Wesson zaproponowali mu 25 centów od każdego rewolweru wyprodukowanego przez tę firmę w zamian za wyłączność na korzystanie patentu.
Produkcję nowego rewolweru rozpoczęto w 1868 roku. Rewolwer strzelał nabojem .22 S&amp;W Short (wymiarowo identycznym ze współczesnym nabojem .22 Short, ale elaborowanym prochem czarnym, a nie prochem bezdymnym).
Rewolwer Model 1 osiągnął duży sukces rynkowy. Po 1868 roku produkowano około 20 000 tych rewolwerów. Były one popularne szczególnie na Wschodnim Wybrzeżu, gdzie rzadko noszono broń na wierzchu, ale nadal przydawała się broń do samoobrony. Rewolwer Model 1 był produkowany do 1881 roku. S&amp;W Model stał się podstawą do opracowania większych rewolwerów S&amp;W Model 2 i S&amp;W Model 1½
Opis.
S&amp;W Model 1 był bronią powtarzalną. Szkielet łamany. Po odchyleniu do góry lufy bęben był odłączany od broni. Mechanizm uderzeniowy kurkowy, bez samonapinania, spust okryty, wysuwał się po napięciu kurka.
Model 1 był zasilany z siedmionabojowego bębna. Łuski były usuwane po wyjęciu go ze szkieletu. Do ich odprowadzania służył trzpień zamocowany pod lufą.
Lufa gwintowana, posiadała pięć bruzd prawoskrętnych.
Przyrządy celownicze mechaniczne stałe (muszka i szczerbinka).

</doc>
<doc id="435696" url="https://pl.wikipedia.org/wiki?curid=435696" title="Sirtós">
Sirtós

Sirtós – a właściwie sirtós chorós (gr. συρτóς χορóς), co w tłumaczeniu oznacza taniec „krzesany” (istnieje również pidhiktos choros (gr. πιδικτóς χορóς) – „taniec podskakiwany“), to najbardziej tradycyjny rodzaj ludowego tańca greckiego.
Niemal każda wyspa grecka ma swój odrębny rodzaj Sirtós, przykładowo Sirtós Skiros, Sirtos Silivrianos z wyspy Náxos, lub Chaniótikos (Sirtós z wysp Chania, Kreta). Lecz również w kontynentalnej części Grecji tańczy się tańce (np. Sirtos z Sarakatsani), w których nazwie zawarte jest słowo "sirtos", choć nie mają one nic wspólnego z tradycyjnym rytmem sirtosa (2/4 długi-krótki-krótki). Sirtós tańczy się w półkolu (dowolna liczba tancerzy).
W 1964 roku powstał zainspirowany sirtósem, pseudoludowy taniec, Sirtaki (zdrobnienie od "sirtós") znany z filmu „Grek Zorba”.

</doc>
<doc id="435698" url="https://pl.wikipedia.org/wiki?curid=435698" title="Dżamahirija">
Dżamahirija



</doc>
<doc id="435708" url="https://pl.wikipedia.org/wiki?curid=435708" title="Piaseczno (jezioro w województwie lubelskim)">
Piaseczno (jezioro w województwie lubelskim)

Piaseczno – jezioro na Pojezierzu Łęczyńsko-Włodawskim położone w województwie lubelskim, powiecie łęczyńskim, w gminie Ludwin. Jezioro jest pochodzenia krasowego. Należy do najczystszych jezior w kraju (pierwsza klasa czystości wody). W większości jezioro ma piaszczyste dno. Jezioro charakteryzuje się najwyższą na Pojezierzu przejrzystością wody (ok. 5 m).
Fauna.
W jeziorze występuje większość polskich ryb słodkowodnych. Są to (alfabetycznie): karasie, karpie, leszcze, liny, miętusy, okonie, piskorze, płocie, sielawy, sumiki karłowate (pot. "koluchy"), sumy, szczupaki, węgorze i wzdręgi (pot. "krasnopióry"). Można też spotkać raki i rzadko występujące żółwie błotne.
Flora.
W jeziorze występuje też wiele roślin pływających np.: rdestnica pływająca "(Potamogeton natans)", moczarka "(Egeria densa)", wywłócznik skrętoległy "(Myriophyllum alterniflorum)", grzybienie białe "(Nymphaea alba)" (pot.lilie wodne), grążele żółte (Nuphar lutea), trzciny i pałki.
Drzewostan: iglaste: głównie sosny, świerki; liściaste: głównie brzozy.
Opis jeziora.
Brzeg północno-zachodni graniczy z bagnami oraz torfowiskami; jezioro można obejść pieszo dookoła. Ze wszystkich stron rosną lasy mieszane.
Od strony zachodniej i północnej znajduje się kilka obiektów turystycznych, w tym ośrodek wypoczynkowy Uniwersytetu Przyrodniczego w Lublinie. W głównym budynku ośrodka jest siedziba sekcji żeglarskiej "Antares". Na północno-wschodnim i wschodnim brzegu jeziora zlokalizowanych jest kilkaset domów letniskowych.
Na zachodnim brzegu jeziora znajduje się pływający pomost. Jego kraniec unosi się kilka metrów nad dnem jeziora, co umożliwia bezpieczne oddawanie skoków z pomostu. Pływając w okolicach środkowej części jeziora, można zauważyć plastikowe butelki przywiązane do obiektów na dnie. Oznaczają one lokalizację atrakcji podwodnych dla nurków. Na dnie jeziora zatopiony jest niemiecki samolot Junkers, jeszcze z czasów drugiej wojny światowej; stanowi on obecnie obiekt poszukiwań nurków.
Wymiary jeziora.
Jezioro ma głębokość 38,8 m (najgłębsze na Pojezierzu), powierzchnię 86 ha, długość 1,5 km i szerokość 0,8 km.

</doc>
<doc id="435709" url="https://pl.wikipedia.org/wiki?curid=435709" title="Wojna Hanzy z Danią, Szwecją i Prusami">
Wojna Hanzy z Danią, Szwecją i Prusami

Wojna Hanzy z Danią, Szwecją i Prusami miała miejsce w latach 1534–1536. Nazywana jest także "Hrabską wojną" albo "Zatargiem hrabiów" ().
Jednym z powodów wojny była detronizacja duńskiego króla Chrystiana II w roku 1523 przez jego wuja Fryderyka I. Ten ostatni przy wsparciu hanzeatyckiej Lubeki pokonał ostatecznie Christiana II i uwięził w zamku Sonderburg. W nagrodę Lubeka otrzymała liczne przywileje handlowe w Danii.
Gdy w roku 1533 zmarł Fryderyk I, Duńczycy długo nie potrafili wybrać jego następcy. Starszy syn Fryderyka I Chrystian był bardziej oczywistym kandydatem, jednakże jego luterańskie sympatie powodowały niechęć duchowieństwa i szlachty. Na ich poparcie mógł w związku z tym liczyć młodszy syn zmarłego króla, niepełnoletni Johann VII von Hoya, wsparty z kolei przez Lubekę.
Wojna wybuchła wiosną 1534 r. Początkowo lubeczanie odnieśli kilka sukcesów m.in. opanowując cieśninę Sund i podporządkowując sobie niemal całą Danię. Gdy jednak królem został Chrystian (jako Chrystian III), zyskał on poparcie króla Szwecji Gustawa Wazy oraz księcia Prus Albrechta, zresztą swojego szwagra. W czerwcu 1535 w bitwach morskich u wybrzeży Bornholmu i pod Svendborg flota Lubeki poniosła klęskę w starciu ze zjednoczoną flotą Danii, Szwecji i Prus. Porażka znacznie osłabiła Hanzę. Wojnę ostatecznie zakończyła kapitulacja Kopenhagi w roku 1536.
Uznany powszechnie za króla Chrystian III ustanowił Duński Kościół Luterański, którego został głową, a luteranizm stał się religią panującą w Danii.

</doc>
<doc id="435712" url="https://pl.wikipedia.org/wiki?curid=435712" title="Seminarium (zajęcia)">
Seminarium (zajęcia)

Seminarium ( „szkółka roślin”) – metoda nauczania oparta na czynnym uczestnictwie uczniów, którzy samodzielnie opracowują część zagadnień poruszanych na seminarium i następnie przedstawiają swoje opracowania w postaci prezentacji, referatu czy też w jeszcze inny sposób, jak również biorą aktywny udział w dyskusji nad danym zagadnieniem, wykazując się posiadaną wiedzą. 
Seminarium jest jedną z podstawowych metod nauczania w szkolnictwie wyższym, podobnie jak konwersatorium, przy czym w porównaniu z konwersatorium udział aktywności własnej studenta jest większy. Przeciwnie do wykładu, seminarium jest uważane za dość trudną metodę nauczania, zarówno dla prowadzącego zajęcia, jak i dla studentów. Jest to metoda przewidziana raczej dla najbardziej zaawansowanych studentów, prowadzona zazwyczaj na ostatnich latach studiów, wymagająca od studentów posiadania już wcześniej pewnej wiedzy w zakresie zagadnień poruszanych na seminarium (inaczej nie byliby w stanie aktywnie uczestniczyć w dyskusjach, ani napisać referatu), dobrze utrwalonej. Seminarium przeciwnie do biernego wysłuchiwania wiedzy na wykładzie, pozwala nie tylko na zapoznanie się z nową wiedzą, ale utrwalenie już posiadanej, nauczenie się umiejętności argumentowania w dyskusji, uzasadniania własnego stanowiska itd. Najczęściej forma zajęć w postaci seminarium służy do przygotowania prac dyplomowych oraz magisterskich, w jakich niewielka grupa studentów spotyka się ze swoim promotorem i dyskutuje nad konkretnymi problemami badawczymi, konkretnymi zagadnieniami teoretycznymi i wybranymi, już opublikowanymi pracami badawczymi.
Seminarium w innych krajach.
Seminarium w krajach anglojęzycznych.
W krajach anglojęzycznych seminarium () to forma spotkań na wyższej uczelni lub w profesjonalnych lub komercyjnych organizacjach. Jest z reguły poświęcone wybranemu tematowi lub klasie tematów i ma na celu zebranie niewielkiej grupy aktywnych uczestników na regularnych spotkaniach. W przeciwieństwie do seminarium w Polsce, nie ma charakteru obowiązkowego i może zmieniać się zarówno osoba prowadząca (ang. "seminar leader"), jak i uczestnicy; często seminarium jest prowadzone przez gości spoza organizacji, w której się odbywa. Seminarium koncentruje się na temacie, a nie na konkretnym odbiorcy, tak więc na uczelniach uczestnikami bywają zarówno studenci wszystkich stopni, jak i pracownicy uczelni. Na seminarium najczęściej prezentuje się rezultaty badań lub prac i uprawia się konstruktywny dialog na ich temat. Na ogół zakłada się, że każdy uczestnik będzie aktywny, seminarium nie jest więc przeznaczone dla tych, którzy mają małą wiedzę o poruszanym temacie. Na uniwersytetach w USA, seminaria na ogół nie są dostępne dla studentów pierwszego stopnia, natomiast w Wielkiej Brytanii i Australii seminaria są często otwarte dla wszystkich chętnych studentów, którzy czują się przygotowani. Głębszy sens seminariów polega na szerokim zaznajomieniu uczestników (a często również prowadzącego) z metodologią wybranych dziedzin i pozwolenie na interakcję z przykładami praktycznych wyzwań, które występują podczas pracy twórczej i badawczej. Na seminariach dyskutuje się też o wcześniej zapowiedzianych materiałach, zadaje się pytania i przeprowadza się krótkie debaty. Można powiedzieć, że są to spotkania nieformalne w porównaniu do uczelnianych wykładów.

</doc>
<doc id="435713" url="https://pl.wikipedia.org/wiki?curid=435713" title="Spencer Tunick">
Spencer Tunick

Spencer Tunick (ur. 1 stycznia 1967 w Middletown) – amerykański fotograf.
Życiorys.
Światową sławę zdobył dzięki monumentalnym instalacjom fotograficznym (akty), przedstawiającym jednorazowo kilka tysięcy nagich osób, upozowanych w ikonograficzne symbole.
W 1988 r. Tunick ukończył uczelnię Emerson College w Bostonie. W 1992 rozpoczął fotografowanie grup nagich ludzi na ulicach Nowego Jorku. Zdobył tym błyskawicznie rozgłos w całych USA, z racji powszechnej w tym kraju purytańskiej obyczajowości.
Największe przedsięwzięcie Spencera Tunicka miało miejsce 6 maja 2007 w Meksyku na placu Zócalo, gdzie w fotograficznej instalacji wzięło udział 18 tys. nagich osób. Znaczący sukces artystyczny i logistyczny osiągnął również w czerwcu 2003 w hiszpańskiej Barcelonie, gdzie zaaranżował scenę z 7 tys. nagich Hiszpanów przed ich Narodowym Instytutem Kultury. We Francji, w porcie Lyonu, w dniu 11 września 2005 rozebrało się 1500 osób.
Inne instalacje, które zdobyły światowy rozgłos, to zbiorowe akty sfotografowane: podczas sesji w stanie Nevada w 1997 (po koncercie rockowym z udziałem 1200 jego słuchaczy), w australijskim Royal Botanic Gardens w Melbourne z 2001, w brazylijskim São Paulo (2002) (w kilku punktach miasta pozowało do 1000 osób), przed londyńską Galeria Saatchi (2003) oraz w belgijskim mieście Brugia 8 maja 2005 (w trakcie Festiwalu Kultur "Corpus 05" na historycznym rynku miejskim podczas burzy ustawił w jednym rzędzie 1249 mężczyzn i 701 kobiet).
Fotografował w następujących miastach: Brugii, Buenos Aires, Buffalo, Londynie, Lyonie, Melbourne, Montrealu, San Sebastián, São Paulo, Caracas, Newcastle/Gateshead, Wiedniu, Düsseldorf, Cork, Dublin i Santiago.
Wszyscy pozują dla Tunicka nieodpłatnie, otrzymując podpisaną przez artystę jedną fotografię, której wartość na aukcjach dzieł sztuki osiąga niekiedy do kilku tysięcy dolarów.
Spencerowi Tunickowi zostały poświęcone 3 filmy dokumentalne stacji telewizyjnej HBO:
Artystyczny zapis instalacji z San Sebastián w postaci fotograficznej, stanowi część wyposażenia i zarazem stałej kolekcji sztuki w Blow Up Hall 50 50 w Poznaniu.

</doc>
<doc id="435714" url="https://pl.wikipedia.org/wiki?curid=435714" title="Doctor of Philosophy">
Doctor of Philosophy



</doc>
<doc id="435730" url="https://pl.wikipedia.org/wiki?curid=435730" title="Scott Meyers">
Scott Meyers

Scott Meyers (ur. 9 kwietnia 1959) – specjalista od języka C++, autor kilku popularnych książek poświęconych programowaniu obiektowemu w C++. Posiada tytuł magistra nadany przez Uniwersytet Stanforda oraz doktora (Ph.D.) nadany przez Uniwersytet Browna.
Publikacje.
Z czego po polsku wydano:

</doc>
<doc id="435733" url="https://pl.wikipedia.org/wiki?curid=435733" title="Michael Caine">
Michael Caine

Sir Michael Caine (ur. 14 marca 1933 w Londynie jako Maurice Joseph Micklewhite Jr.) – brytyjski aktor teatralny i filmowy, producent filmowy i autor.
Na początku kariery aktorskiej przyjął pseudonim Michael White. Gdy okazało się, że inny aktor nazywa się tak samo, zmienił pseudonim na Caine. W 2016, w wieku 83 lat postanowił oficjalnie dokonać urzędowej zmiany imienia i nazwiska na Michael Caine.
Zagrał w ponad stu filmach. W 2000 otrzymał tytuł szlachecki nadany mu przez królową Elżbietę II. Jeden z dwóch aktorów, którzy byli nominowani do nagrody Oscara (w kategorii aktor pierwszoplanowy lub aktor drugoplanowy) w każdym dziesięcioleciu od 1960 do 2010 roku (drugim jest Jack Nicholson). Zdobywca dwóch Oscarów w kategorii najlepszy aktor drugoplanowy: pierwszego otrzymał w 1986 za rolę w filmie "Hannah i jej siostry", drugiego w 1999 za rolę w filmie "Wbrew regułom".
Życiorys.
Wczesne lata.
Urodził się jako Maurice Joseph Micklewhite Jr. w londyńskiej gminie Southwark, w dzielnicy Rotherhithe lub Bermondsey. Jego matką była Ellen Frances Marie, kucharka i sprzątaczka, oraz Maurice Joseph Micklewhite Sr., tragarz na targu rybnym. Matka wychowała go w wierze protestanckiej. Miał młodszego brata Stanleya Victora (1935-2013) i starszego przyrodniego brata Davida Williama Burchella (1925-1992). Podczas II wojny światowej został ewakuowany do North Runcton, niedaleko King’s Lynn, a po wojnie rodzina zamieszkała w londyńskim Elephant and Castle (także w Southwark). W 1944 dostał się do Hackney Downs School, a po roku przeniósł się do Wilson’s Grammar School w Camberwell, którą ukończył w wieku szesnastu lat. Następnie pracował krótko jako urzędnik i posłaniec w wytwórni filmowej. W latach 1952−1954 służył w 7 Pułku Piechoty British Army w Niemczech, a także brał czynny udział w wojnie w Korei.
Kariera.
Lata 60..
W wieku 20 lat powrócił do Wielkiej Brytanii i postanowił zostać aktorem. Na początku zatrudnił się jako asystent kierownika scenicznego w Horsham. Zmienił nazwisko na Scott, gdy jednak okazało się, że inny aktor już się tak nazywa, zdecydował się na Caine - inspiracji dostarczył mu tytuł dramatu wojennego "Bunt na okręcie" (w oryginale "The Caine Mutiny") z Humphreyem Bogartem. Zaczął grywać role epizodyczne w Westminster Repertory Company na scenie Carfax Electric Theatre. Pierwszy znaczący sukces sceniczny osiągnął w komedii "Next Time I’ll Sing To You".
Jego pierwszą kinową rolą była postać Lockyera - jednego z szeregowców w dramacie wojennym "A Hill in Korea" (1956) u boku Harry’ego Andrewsa, George’a Bakera, Stanleya Bakera, Roberta Shaw i Stephena Boyda. Przepustką do sławy okazała się kreacja porucznika Gonville’a Bromheada, oficera dowodzącego obroną brytyjskiej kolonii w Afryce Południowo-Wschodniej przed zuluskimi wojownikami w dramacie wojennym "Zulu" (1964). Wkrótce został obsadzony w roli tytułowego podrywacza Alfie’go Elkinsa w komedii Lewisa Gilberta "Alfie" (1966), za którą otrzymał swoją pierwszą nominację do Oscara.
W filmie kryminalnym Sidneya J. Furie "Teczka Ipcress" ("The Ipcress File", 1965) dużą popularnością szpiega cieszyła się rola Harry’ego Palmera, którego zagrał jeszcze czterokrotnie w filmach: "Pogrzeb w Berlinie" ("Funeral in Berlin", 1966), "Mózg za miliard dolarów" ("Billion Dollar Brain", 1967), "Czerwona zagłada" ("Bullet to Beijing", 1995) i "Rosyjski łącznik" ("Midnight in St. Petersburg", 1996).
Za kreację Harry’ego Tristana Deana w hollywoodzkiej komedii kryminalnej Ronalda Neame’a "Gambit" (1966) z Shirley MacLaine zdobył swoją pierwszą nominację do Złotego Globu. Podczas pracy na planie filmu poznał i zaprzyjaźnił się z Johnem Wayne’em i agentem „Swifty” Lazarem. Potem wystąpił jako Charlie Croker w komedii sensacyjnej Petera Collinsona "Włoska robota" ("The Italian Job", 1969) i jako dowódca eskadry major Canfield w dramacie wojennym Guya Hamiltona "Bitwia o Anglię" ("Battle of Britain", 1969) o niemieckiej inwazji lotniczej na Wielką Brytanię w 1940.
Lata 70..
Stał się powszechnie znany z tytułowej roli gangstera Jacka Cartera w dreszczowcu Mike’a Hodgesa "Dopaść Cartera" ("Get Carter", 1971). Rola fryzjera Mylo Tindle’a w komediodramacie Josepha L. Mankiewicza "Detektyw" ("Sleuth", 1972) z Laurence’em Olivierem przyniosła mu drugą nominację do Oscara. W filmie przygodowy Johna Hustona "Człowiek, który chciał być królem" ("The Man Who Would Be King", 1975) wg opowiadania Rudyarda Kiplinga u boku Seana Connery’ego zagrał postać żołnierza brytyjskiej armii Daniela Dravota. W filmie sensacyjno-wojennym Johna Sturgesa "Orzeł wylądował" ("The Eagle Has Landed", 1976), adaptacji powieści Jacka Higginsa, obok takich aktorów jak Donald Sutherland, Robert Duvall i Donald Pleasence wystąpił w roli pułkownika Kurta Steinerta. W kolejnym filmie wojennym w Richarda Attenborough "O jeden most za daleko" ("A Bridge Too Far", 1977) grał pułkownika Joe Vandeleura.
Lata 80..
Po przeprowadzce do Stanów Zjednoczonych zaczął być krytykowany za dobór ról, współpracując z takim reżyserami jak Irwin Allen, Richard Fleischer, Michael Ritchie czy Oliver Stone. Za rolę dziennikarza goniącego za sensacyjnym tematem w dreszczowcu Michaela Ritchie "Wyspa" ("The Island", 1980) i jako psychoanalityk doktor Robert Elliott w dreszczowcu Briana De Palmy "W przebraniu mordercy" ("Dressed to Kill", 1980) z Angie Dickinson i Nancy Allen był nominowany do Złotej Maliny. W dreszczowcu Olivera Stone’a "Ręka" ("The Hand", 1981) wystąpił jako twórca komiksów, Jonathan Lansdale, który w wypadku samochodowym traci prawą rękę. W filmowej wersji wystawionej na Broadwayu sztuki Iry Levina "Śmiertelna pułapka" ("Deathtrap", 1982) w reżyserii Sidneya Lumeta zagrał postać znanego autora kryminałów, zrażonego niepowodzeniem ostatniego utworu, który postanawia zamordować początkującego dramaturga (Christopher Reeve). W filmie sensacyjnym Terence’a Younga "Człowiek zagadka" ("The Jigsaw Man", 1983) wystąpił w roli byłego szefa brytyjskich służb wywiadowczych, który przeszedł na stronę ZSRR, został poddany operacji plastycznej i wysłany do Anglii z tajną misją.
Jego kreacja w komedii Lewisa Gilberta "Edukacja Rity" ("Educating Rita", 1983) z Julie Walters, adaptacji sztuki Willy’ego Russella, opartej na wątku dramatu G.B. Shawa "Pigmaliona", została uhonorowana Złotym Globem w kategorii „Najlepszy aktor w komedii lub musicalu” i nagrodą BAFTA w kategorii „Najlepszy aktor pierwszoplanowy”. Z kolei za rolę Elliota, męża tytułowej bohaterki, w komediodramacie Woody’ego Allena "Hannah i jej siostry" ("Hannah and Her Sisters", 1986) z Mią Farrow, Dianne Wiest i Barbarą Hershey otrzymał Oscara dla najlepszego aktora drugoplanowego.
Brał też udział w takich produkcjach jak dramat sportowy Johna Hustona "Ucieczka do zwycięstwa" ("Escape to Victory", 1981) z Maxem von Sydow i Sylvestrem Stallone, komedia romantyczna Stanleya Donena "To cholerne Rio" ("Blame It on Rio", 1984) u boku Josepha Bologny, kryminał Neila Jordana "Mona Lisa" (1986) z Bobem Hoskinsem i Cathy Tyson czy dreszczowiec Josepha Sargenta "" ("Jaws: The Revenge", 1987) z Lorraine Gary, Lance’em Guestem i Mario Van Peeblesem. Jako inspektor Frederick Abberline w telewizyjnym filmie kryminalnym ITV "Kuba Rozpruwacz" ("Jack the Ripper", 1988) odebrał kolejny Złoty Glob. Był też nominowany do Złotego Globu w kategorii „Najlepszy aktor w filmie komediowym lub musicalu” za postać oszusta Lawrence’a Jamiesona w komedia kryminalna Franka Oza "Parszywe dranie" ("Dirty Rotten Scoundrels", 1988) ze Steve’em Martinem.
Lata 90..
Kolejną kreacją nominowaną do Złotego Globu w kategorii „Najlepszy aktor w miniserialu lub filmie telewizyjnym” i Primetime Emmy była postać londyńskiego lekarza Henry’ego Jekylla, który przemienia się w okrutnego pana Edwarda Hyde’a w telewizyjnej adaptacji noweli Roberta Louisa Stevensona "Jekyll i Hyde" ("Jekyll &amp; Hyde", 1990) z Cheryl Ladd i Jossem Acklandem. 
Wspólnie z Rogerem Moore’em stworzył parę naciągaczy, którzy mają sobowtórów w postaci naukowców w komedii kryminalnej Michaela Winnera "Strzał w dziesiątkę" ("Bullseye!", 1990). W dobrze ocenionym przez krytykę filmie familijnym "Opowieść wigilijna muppetów" ("The Muppet Christmas Carol", 1992) wystąpił w roli Scrooge’a. W komedii Petera Bogdanovicha "Czego nie widać" ("Noises Off...", 1992) zagrał dyrektora firmy teatralnej. Ponownie wcielił się w postać Harry’ego Palmera w wydanych tylko na wideo produkcjach z Jasonem Connery: "Czerwona zagłada" ("Bullet to Beijing", 1995) i "Rosyjski łącznik" ("Midnight in St. Petersburg", 1996). Był antagonistą w dreszczowcu Stevena Seagala "Na zabójczej ziemi" ("On deadly Ground", 1994).
W dramacie telewizyjnym Showtime "Mandela i de Klerk" ("Mandela and de Klerk", 1997) w reżyserii Josepha Sargenta u boku Sidneya Poitier zagrał prezydenta RPA F.W. de Klerka. Za rolę "O mały głos" ("Little Voice", 1998) został nagrodzony trzecim w swojej karierze Złotym Globem dla najlepszego aktora w filmie komediowym lub musicalu. Z kolei kreacja doktora Wilbura Larcha w dramacie Lasse Hallströma "Wbrew regułom" ("The Cider House Rules", 1999), ekranizacji powieści Johna Irvinga "Regulamin tłoczni win", otrzymał drugiego Oscara dla najlepszego aktora drugoplanowego.
Lata 2000..
W 2000 otrzymał tytuł szlachecki, nadany mu przez królową Elżbietę II. Kolejną nominację do Oscara, Nagrody BAFTA i Złotego Globu zdobył za główną rolę Thomasa Fowlera w ekranizacji powieści Grahama Greene’a "Spokojny Amerykanin" ("The Quiet American", 2002) w reżyserii Phillipa Noyce’a i stał się tym samym jednym z dwóch aktorów, którzy byli (co najmniej) nominowani do Oscara w każdym dziesięcioleciu od 1960 do 2010 roku (tym drugim jest Jack Nicholson). Wystąpił w nowych wersjach legendarnych filmów: "Dorwać Cartera" ("Get Carter", 2000) jako Cliff Bumby z Sylvestrem Stallone i "Pojedynek" ("Sleuth", 2007) w reżyserii Kennetha Branagha jako Andrew Wyke z Jude’em Law.
Michael Caine był obecny na ekranie w wielu komediach, w tym "Miss Agent" ("Miss Congeniality", 2000) Donalda Petrie’go z Sandrą Bullock, "Austin Powers i Złoty Członek" ("Austin Powers in Goldmember", 2002) z Mikiem Myersem, "Wakacje Waltera" ("Secondhand Lions", 2003) z Haleyem Joelem Osmentem, "Czarownica" ("Bewitched", 2005) Nory Ephron z Nicole Kidman, "Prognoza na życie" ("The Weatherman", 2005) Gore’a Verbinskiego z Nicolasem Cage, "Podróż na Tajemniczą Wyspę" ("Journey 2: The Mysterious Island", 2012) na podstawie powieści Juliusza Verne’a z Dwayne’em Johnsonem, "W starym dobrym stylu" ("Going in Style", 2017) Zacka Braffa z Morganem Freemanem.
Christopher Nolan powierzył mu role w swoich produkcjach: "Prestiż" ("The Prestige", 2006) z Hugh Jackmanem, "Incepcja" ("Inception", 2010) z Leonardo DiCaprio i "Dunkierka" ("Dunkirk", 2017) z Tomem Hardy, a także obsadził go w roli Alfreda Pennywortha, kamerdynera Bruce’a Wayne’a (Christian Bale), w trylogii o Batmanie: "" ("Batman Begins", 2005), "Mroczny Rycerz" ("The Dark Knight", 2008) i "Mroczny Rycerz powstaje" ("The Dark Knight Rises", 2012).
W 2017 za rolę wybitnego kompozytora Freda Ballingera w dramacie Paolo Sorrentino "Młodość" ("Youth", 2016) z Harveyem Keitelem i Rachel Weisz zdobył nagrodę jako Najlepszy Europejski Aktor.
Życie prywatne.
3 kwietnia 1954 ożenił się z Patricią Haines, z którą ma córkę Dominique „Nikki” Caine (ur. 1956). Rozwiódł się w 1958. W dniu 8 stycznia 1973 poślubił Shakirę (z domu Baksh), Miss Gujany 1967. Mają córkę Natashę (ur. 1973).

</doc>
<doc id="435734" url="https://pl.wikipedia.org/wiki?curid=435734" title="Rewolwer S&amp;W Model 2">
Rewolwer S&amp;W Model 2

S&amp;W Model 2 (No 2, S&amp;W Tip-Up Revolver, Old Army) – amerykański rewolwer produkowany w drugiej połowie XIX wieku.
Historia.
W 1861 roku wybuchła wojna secesyjna. W tym samym roku firma S&amp;W rozpoczęła produkcję rewolweru Model 2. Była to powiększona wersja kieszonkowego rewolweru Model 1. Producent próbował zainteresować swoim rewolwerem departament uzbrojenia US Army, ale nie udało się zdobyć żadnego oficjalnego zamówienia.
Jednocześnie nowy rewolwer doskonale sprzedawał się na rynku cywilnym. Wśród nabywców główną grupą byli wojskowi którzy kupowali rewolwery model 2 jako broń do obrony osobistej. Największą zaletą rewolweru S&amp;W był krótki czas przeładowania. Znajdujące się na uzbrojeniu armii rewolwery były konstrukcjami odprzodowymi, z zapłonem kapiszonowym podczas gdy rewolwer S&amp;W był zasilany nabojem scalonym. Dzięki temu przeładowanie rewolweru S&amp;W trwało ok. 25 s, podczas gdy przeładowanie odprzodowego rewolweru Colta trwało ponad 2 minuty.
Wśród użytkowników rewolweru Model 2 był między innymi major (później generał, a jeszcze później prezydent USA) Rutherford B. Hayes, generał George Armstrong Custer, oraz rewolwerowiec Wild Bill Hickok.
Produkcję rewolweru Model 2 zakończono w 1874 roku. Konstrukcja tego rewolweru stała się wzorem dla wprowadzonego na uzbrojenie armii Królestwa Saksonii rewolweru M1873.
Opis.
S&amp;W Model 2 był bronią powtarzalną. Szkielet łamany. Po odchyleniu do góry lufy bęben był odłączany od broni. Mechanizm uderzeniowy kurkowy, bez samonapinania, spust okryty, wysuwał się po napięciu kurka.
Model 2 był zasilany z sześcionabojowego bębna nabojowego. Łuski z bębna były usuwane po wyjęciu bębna ze szkieletu. Do usuwania łusek służył trzpień zamocowany pod lufą.
Lufa gwintowana, posiadała sześć bruzd prawoskrętnych.
Przyrządy celownicze mechaniczne stałe (muszka i szczerbinka).

</doc>
<doc id="435737" url="https://pl.wikipedia.org/wiki?curid=435737" title="Maria Józefa">
Maria Józefa

Maria Józefa Habsburżanka (ur. 8 grudnia 1699 w Wiedniu, zm. 17 listopada 1757 w Dreźnie) – królowa Polski, ostatnia królowa małżonka Rzeczypospolitej Obojga Narodów, żona króla polskiego i elektora saskiego Augusta III Sasa, siostra cesarzowej Marii Amalii Habsburg, użytkująca starostwo spiskie od 1746 roku.
Życiorys.
W 1703 dziadek Józefy, cesarz Leopold I wybrał ją na ewentualną następczynię tronu po stryju Karolu VI Habsburgu i jej ojcu Józefie. Po czasie jednak, gdy Karolowi urodziły się córki, zrezygnowano z tego pomysłu.
Już od 1704 król Polski i elektor Saksonii August II Mocny, ojciec Augusta III starał się o rękę Józefy dla swego siedmioletniego syna, Fryderyka Augusta. Przeszkodą w zawarciu tego małżeństwa był luteranizm Augusta, podczas gdy Maria Józefa była katoliczką. Jednak w 1712 przyszły mąż Józefy przeszedł na katolicyzm, co umożliwiło ślub ich obojga. 3 marca 1719 w Wiedniu odbyły się zaręczyny Marii Józefy i Fryderyka Augusta, zaś 20 sierpnia 1719 ślub obojga. 2 września młoda para przybyła do Drezna na wesele. W 1733 mąż Marii Józefy, Fryderyk August został wybrany na króla polskiego jako August III. Józefa została wraz z mężem koronowana 17 stycznia 1734. Królowa była osobą bardzo ambitną, inteligentną i religijną. Gorąco popierała polskich jezuitów. Przekazywała kościołom i klasztorom liczne precjoza w formie wotów. Ofiarowała relikwiarz i piękny renesansowy krzyż ojcom paulinom z Jasnej Góry. 
Po śmierci stryja, Karola VI, królowa zabiegała dla swego męża o koronę cesarską. Starania te zakończyły się klęską i 19 lipca 1742 Maria Józefa i jej mąż zrzekli się praw do tronu. Wkrótce dwór saski sprzymierzył się z dworem wiedeńskim, co spowodowało wrogość Prus, które w 1744 wypowiedziały wojnę Saksonii. W 1745 państwa zawarły pokój na niekorzystnych dla Saksonii warunkach. Po wybuchu wojny siedmioletniej w 1756, w przeciwieństwie do męża, pozostała w okupowanym przez Prusaków Dreźnie, gdzie zmarła w wyniku ataku apopleksji. Została pochowana w kościele pałacowym w Dreźnie.
Potomstwo.
Z małżeństwa Marii Józefy i Augusta pochodziło czternaścioro dzieci:

</doc>
<doc id="435740" url="https://pl.wikipedia.org/wiki?curid=435740" title="Boguszowice (Cieszyn)">
Boguszowice (Cieszyn)

Cieszyn-Boguszowice – część miasta Cieszyna, do 1973 roku samodzielna wieś.
Historia.
31 stycznia 1290 roku książę Mieszko nadał swemu rycerzowi Boguszowi 10 łanów frankońskich pod założenie wsi "Bogusovici". Jej osadnicy mieli być zwolnieni od większości ciężarów prawa książęcego. Dokument ten był zarazem pierwszym, w którym książę Mieszko użył tytułu "księcia cieszyńskiego", a więc od którego zaczyna się historia nowego księstwa cieszyńskiego. Brak wzmianki o wsi w dokumencie Liber fundationis episcopatus Vratislaviensis świadczy o tym, że rycerz Bogusz nie zdołał dotąd jeszcze pozyskać osadników, więc wieś powstała po roku 1305. Jako w pełni rozwinięta wieś rycerska Boguszowice ujawniają się w 1388, kiedy to zostały sprzedane przez dwóch rycerzy "Jaśka" i "Janusza" z Ogrodzonej "Bielikowi" z Kornic i jego matce, "Jucie" za 60 kop groszy praskich polskiej miary. Kwota ta była porównywalna do innych w pełni rozwiniętych wsi tamtych czasów.
Politycznie wieś ta dzieliła losy (początkowo polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii). W 1472 roku miasto Cieszyn nabyło Boguszowice; dochód z tej wsi został przeznaczony na utrzymanie biednych w przytułku zwanym szpitalem mieszczańskim (gwarowo: "szpitolek").
W połowie XIX w. na terenie wsi prowadzone były badania geologiczne w poszukiwaniu złóż węgla i surowców hutniczych. Nie znaleziono ich, lecz w zamian odkryto tu występowanie nieznanej dotąd skały magmowej, którą geolog i inżynier górniczo-hutniczy Komory Cieszyńskiej, Ludwik Hohenegger, nazwał cieszynitem. Przez pewien czas skała ta była eksploatowana w kilku okolicznych kamieniołomach.
Pod koniec XIX w. na terenie Boguszowic wybudowano strzelnicę i składy amunicji dla cieszyńskiego garnizonu wojskowego. Arsenał ten, zdobyty 31 października 1918 r. bez rozlewu krwi przez oddział por. Franciszka Barteczka, był jednym z ważniejszych obiektów, których sprawne opanowanie zadecydowało o szybkim przejęciu władzy w Cieszynie przez polską Radę Narodową Księstwa Cieszyńskiego.
Według austriackiego spisu ludności z 1900 w 37 budynkach w Boguszowicach, będących wówczas częścią Pastwisk mieszkało 359 osób. z tego 283 (78,8%) mieszkańców było katolikami, 66 (18,4%) ewangelikami a 10 (2,8%) wyznawcami judaizmu, 339 (94,4%) było polsko-, 15 (4,2%) niemiecko- a 2 (0,6%) czeskojęzycznymi. Według spisu z 1910 roku Boguszowice miały już 464 mieszkańców zamieszkałych w 48 budynkach na obszarze 173 hektarów, co dawało gęstość zaludnienia równą 268,2 os./km², z czego 461 było zameldowanych na stałe, 339 (73,1%) było katolikami, 112 (24,1%) ewangelikami 13 (2,8%) żydami, 438 (95%) było polsko-, 22 (4,8%) niemiecko- a 1 czeskojęzyczna.
W lipcu 1920 roku gmina Pastwiska wraz z Boguszowicami decyzją Rady Ambasadorów znalazła się w granicach Polski. W okresie międzywojennym w miejscowości stacjonowała placówka Straży Granicznej I linii „Boguszowice”.
W 1991 roku otwarto w tej części Cieszyna drogowy most nad rzeką Olzą wraz z nowoczesnym przejściem granicznym pomiędzy Polską a Czechosłowacją (od 1993 z Czechami). Przejście otrzymało nazwę "Cieszyn-Boguszowice – Chotěbuz" (dla odróżnienia od innych przejść granicznych w Cieszynie), choć właściwie przejście po stronie polskiej znajdowało się w innej części Cieszyna – Pastwiskach. "Cieszyn-Boguszowice – Chotěbuz" było do 21 grudnia 2007 r. największym (zarówno pod względem infrastruktury, jak i liczby odprawianych pojazdów) drogowym przejściem granicznym pomiędzy Polską a Czechami.
W 1997 jednostkę urbanistyczną Boguszowice zamieszkiwało 361 z 38115 mieszkańców Cieszyna (0,9%).
Zabytki i budynki użyteczności publicznej.
W Cieszynie-Boguszowicach, dokładnie pod przęsłami mostu granicznego, znajduje się odrestaurowany polski schron bojowy z 1939 roku, który jako jedyny ze schronów zbudowanych na Śląsku Cieszyńskim wziął udział w walce z oddziałami niemieckimi 1 września 1939.
Ponadto w Boguszowicach znajduje się jeden z bardziej znanych torów motocrossowych w Polsce. Otwarty w latach 80. XX w., w 2011 roku został rozbudowany.
Znajdują się tu również: strażnica OSP, oczyszczalnia ścieków oraz mieszkania socjalne.
Komunikacja.
Przez tę dzielnicę kursują autobusy miejskiego przewoźnika ZGK w Cieszynie Sp. z o.o. obsługujący linie podmiejskie nr 30 do Pogwizdowa oraz nr 32 do Kaczyc. Przez Boguszowice kursują również busy prywatnego przewoźnika LINEA TRANS Sp. z o.o. kursujące relacją Cieszyn-Kaczyce-Jastrzębie-Zdrój.

</doc>
<doc id="435741" url="https://pl.wikipedia.org/wiki?curid=435741" title="Naksos">
Naksos

Naksos (gr. Νάξος, też: "Náxia" lub "Áxia") – wyspa na Morzu Egejskim, największa wyspa archipelagu Cyklady, o powierzchni 448 km². W 2001 roku miała 12 089 mieszkańców, choć ich liczba zmienia się silnie w zależności od pory roku. Wschodnie wybrzeże Náxos jest strome, zachodnie płaskie. W kierunku pn. – pd. przebiega przez nią granitowy łańcuch górski (z najwyższym szczytem Oxia 1001 m). Klimat i roślinność śródziemnomorskie. Słynna ze złóż marmuru, eksploatowanych już w III tysiącleciu p.n.e. (kamienne figurki bóstw – idole). Osadnictwo protocykladzkie i mykeńskie. Wyspa była zamieszkana przez neandertalczyków i wcześniejsze hominidy co najmniej 200 000 lat temu.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Naksos, w gminie Naksos i Mikres Kiklades. 
Ludność zajmuje się głównie uprawą (zboża, winna latorośl, cytrusy, oliwki), hodowlą (owce, kozy), rybołówstwem oraz obsługą ruchu turystycznego. Główne miejscowości: Naxos, Koronis. Naksos stanowi część greckiego okręgu administracyjnego Cyklady. Zabytki: resztki osady protocykladzkiej i późnominojskiej. Obwarowania weneckie z XIII w. Katedra i kościół św. Antoniego. W okolicach Sangri archaiczna świątynia Demeter i Kory (zamieniona w VI wieku na bazylikę chrześcijańską).
Główną miejscowością (tzw. "chora", gr. χώρα) na wyspie jest miasteczko portowe Naksos, które mimo swej wielkości jest siedzibą rzymskokatolickiego arcybiskupstwa Naksos-Andros-Tinos-Mykonos i grecko-ortodoksyjnego biskupstwa Paros i Naksos.
Wyspa zasiedlona przez Karów, Kreteńczyków i Jonów z Attyki. Centrum kultu Dionizosa i uprawy wina. W 499 roku p.n.e. nastąpiło oblężenie Naksos przez Persów, które zostało odparte. Wyspa została zdobyta i spustoszona przez Persów (490 p.n.e.); po wyparciu Persów, członek Ateńskiego Związku Morskiego. Od końca I wieku p.n.e. pod rządami Rzymu. Od roku 1207 centrum weneckiego księstwa Naksos. W 1566 zdobyta przez Turków. Od 1830 roku w granicach Grecji.
Według mitologii greckiej to właśnie na Naksos Tezeusz porzucił Ariadnę; motyw ten w sztuce został wykorzystany m.in. w operach "Ariadna na Naksos" Porpory i "Ariadna na Naksos" Richarda Straussa.
W powszechnej świadomości Greków, symbolem wyspy jest "portara" (dosł.: bramisko). Powstała w miejscu, w którym Tezeusz porzucić miał Ariadnę, na przełomie VII i VI wieku p.n.e., jako część świątyni boga Apollina. Budowanej z woli tyrana Ligdamisa, niedokończonej po odsunięciu go od władzy. Pozostałe elementy tej świątyni Wenecjanie wykorzystali jako budulec miejscowego zamku.

</doc>
<doc id="435743" url="https://pl.wikipedia.org/wiki?curid=435743" title="Cecylia Renata Habsburżanka">
Cecylia Renata Habsburżanka

Cecylia Renata Habsburżanka (ur. 16 lipca 1611 w Grazu, zm. 24 marca 1644 w Wilnie) – królowa Polski, córka cesarza Ferdynanda II i Marii Anny Wittelsbach, żona króla polskiego Władysława IV, starosta golubski w latach 1638–1644.
Życiorys.
Młodość.
Dzieciństwo spędziła w Grazu, Wiedniu i Pradze. Odebrała staranne wykształcenie. Oprócz języka niemieckiego znała również łacinę i włoski. Była osobą niezwykle pobożną i kulturalną, czym zyskiwała sobie sympatię innych ludzi. Uwielbiała muzykę i często występowała w przedstawieniach teatralnych.
Ślub i koronacja.
Gdy trzydziestosiedmioletni Władysław zasiadł na tronie polskim, szlachta obmyślała pomysł jego małżeństwa. Początkowo kandydatką na żonę była księżniczka francuska Ludwika Maria Gonzaga, jednakże panowie polscy zwrócili uwagę na Cecylię Renatę i po długich ustaleniach 9 sierpnia 1637 w kościele Świętego Augustyna w Wiedniu odbył się ślub "per procura". Króla Władysława zastępował jego brat Jan Kazimierz. Właściwe zaślubiny odbyły się kościele Świętego Jana w Warszawie 12 września 1637. Następnego dnia w tym samym kościele odbyła się koronacja. Była to pierwsza koronacja poza Krakowem, od czasów panowania Władysława Łokietka, co wywołało oburzenie szlachty, która doprowadziła w 1638 do powstania uchwały zakazującej koronacji królewskich poza Krakowem.
Relacje z dworem.
Małżeństwo z Władysławem nie należało do udanych. Mimo ślubu z Cecylią, król nie usunął z dworu swej faworyty Jadwigi Łuszkowskiej. Ostatecznie Cecylia wymusiła na mężu pozbycie się Łuszkowskiej poprzez wydanie jej za mąż za starostę mereckiego Jana Wypyskiego. W 1638 królowa wraz z mężem przebywała w Baden koło Wiednia, gdzie utrzymywała kontakty z rodziną w Austrii. Utrzymywała również dobre stosunki z braćmi Władysława, Janem Kazimierzem i Karolem Ferdynandem. Pozostawała również w głębokiej przyjaźni z siostrą króla, Anną Katarzyną Konstancją.
Potomstwo i śmierć.
Podczas trwającego siedem lat małżeństwa Cecylia Renata była w ciąży trzy razy. 1 kwietnia 1640 urodziła Zygmunta Kazimierza, który zmarł w wieku siedmiu lat. 8 stycznia 1642 przyszła na świat córka Maria Anna Izabela, żyjąca zaledwie miesiąc. 23 marca 1644 Cecylia Renata wydała na świat martwą córkę, zaś następnego dnia zmarła wskutek zakażenia organizmu. Została pochowana w katedrze na Wawelu w Krakowie. Bez serca, które spoczęło w kościele w Warszawie. Król boleśnie przeżył śmierć małżonki i nie krył żalu po jej odejściu. Cecylia pozostawiła po sobie dobrą pamięć wśród poddanych, którzy zapamiętali ją głównie z powodu jej świątobliwości.

</doc>
<doc id="435747" url="https://pl.wikipedia.org/wiki?curid=435747" title="Twierdzenie o kącie zewnętrznym">
Twierdzenie o kącie zewnętrznym

Twierdzenie o kącie zewnętrznym – twierdzenie geometrii absolutnej, a zatem prawdziwe również w geometrii hiperbolicznej:
W geometrii euklidesowej twierdzenie to można wzmocnić:
które łatwo wynika z twierdzenia, że suma miar kątów wewnętrznych trójkąta jest równa 180°.
Jego odpowiednikiem w geometrii hiperbolicznej jest twierdzenie:
bo suma miar kątów wewnętrznych trójkąta jest mniejsza od 180°.

</doc>
<doc id="435756" url="https://pl.wikipedia.org/wiki?curid=435756" title="TOnZ">
TOnZ



</doc>
<doc id="435757" url="https://pl.wikipedia.org/wiki?curid=435757" title="Vectra">
Vectra

Vectra S.A. – spółka akcyjna z siedzibą w Gdyni, jeden z największych w Polsce operatorów telewizji kablowej. Oferuje swoje usługi w 439 miastach i według danych Polskiej Izby Komunikacji Elektronicznej, w 2019 posiadała ponad milion abonentów, czyli 22,3% rynku, co dawało jej drugie miejsce pośród wszystkich operatorów kablowych w Polsce.
Poza kablowym dostępem do ponad 200 cyfrowych programów TV, w tym niezależnych telewizji lokalnych, ma w swojej ofercie także szerokopasmowy dostęp do internetu stacjonarnego, do internetu mobilnego, do telefonii stacjonarnej typu VoIP oraz do telefonii komórkowej.
Historia.
Obecna Vectra SA wywodzi się ze spółki „Vectra”, która rozpoczęła działalność w 1991 w Słupsku. Do 1995 wybudowała lub przejęła istniejące sieci kablowe w Olsztynie, Wrocławiu, Elblągu i Bielsku-Białej. W 1995 firma zaczęła emitować program własnej produkcji. W kolejnych latach firma przejmowała kolejne sieci kablowe, m.in. prawie wszystkie w Słupsku, stając się w tym mieście monopolistą (1996), stargardzką TVK (2000), warszawską TVM (2001), Telewizję Kablową „Dami” z Radomia (2003, wcześniej w posiadaniu grupy Polsat) i Śląską Telewizję Kablową (2005). Po tym ostatnim przejęciu Vectra stała się drugą pod względem liczby abonentów telewizją kablową w Polsce.
W 2001 spółka uruchomiła dostęp do internetu, w 2005 telefonię VoIP, a pod koniec 2006 – telewizję cyfrową w standardzie DVB-C. W maju 2008 użytkownicy telewizji cyfrowej sieci Vectra otrzymali dostęp do kanałów wysokiej rozdzielczości. W listopadzie 2009 pojawiły się dekodery z nagrywarką. W maju 2016 r. Vectra poszerzyła swoją ofertę o usługi telefonii komórkowej, a w lutym 2019 wprowadziła telewizję w rozdzielczości 4K.
Przedsiębiorstwo było kilka razy oskarżane o praktyki monopolistyczne polegające na stosowaniu zróżnicowanych stawek abonamentów w miejscach, gdzie walczyło z konkurencją i w miejscach gdzie konkurencji nie było (tzw. dumping cenowy). Ok. 2003 po rozpatrzeniu wniosków przez Urząd Ochrony Konkurencji i Konsumentów nie dopatrzono się w działaniach spółki naruszenia prawa. W latach 2011–2012 Vectra została dwukrotnie ukarana za naruszenia prawa, polegające m.in. na braku ochrony danych użytkowników końcowych, karami finansowymi w łącznej wysokości 550 tys. zł. Trzecią karę uchylił sąd.
W sierpniu 2010 r. firma zaczęła oferować usługi mobilnego Internetu jako operator wirtualny działający w oparciu o infrastrukturę P4.
Na przełomie kwietnia i maja 2012 roku, nastąpiła modernizacja cyfrowej sieci. Celem modernizacji było zrobienie miejsca na nowe kanały w przyszłości. Okazało się, że sposobem Vectry na modernizację było umieszczenie 15 programów Standard-Definition Television w jednej paczce cyfrowej.
W styczniu 2020 r. Vectra sfinalizowała zakup 100% akcji spółki Multimedia Polska, jednocześnie stając się największym operatorem kablowym w Polsce. 

</doc>
<doc id="435759" url="https://pl.wikipedia.org/wiki?curid=435759" title="Wysypisko śmieci">
Wysypisko śmieci



</doc>
<doc id="435760" url="https://pl.wikipedia.org/wiki?curid=435760" title="Rewolwer S&amp;W Model 1½">
Rewolwer S&amp;W Model 1½

S&amp;W Model 1½ (No 1½, S&amp;W Tip-Up Revolver) – amerykański rewolwer produkowany w drugiej połowie XIX wieku.
W momencie zakończenia wojny secesyjnej firma S&amp;W produkowała dwa modele rewolwerów. Były to rewolwery Model 1 (kieszonkowy, kalibru .22 S&amp;W Short) oraz Model 2 (kalibru .32 S&amp;W RF). Po zakończeniu wojny S&amp;W postanowił wprowadzić na rynek trzeci model o wymiarach zbliżonych do rewolweru Model 1, ale strzelający nabojem .32 S&amp;W RF.
Nowy rewolwer otrzymał nazwę "Model 1½" i był produkowany w dwóch wersjach:
Opis.
S&amp;W Model 1½ był bronią powtarzalną. Szkielet łamany. Po odchyleniu do góry lufy bęben był odłączany od broni. Mechanizm uderzeniowy kurkowy, bez samonapinania, spust okryty, wysuwał się po napięciu kurka.
Model 1½ był zasilany z pięcionabojowego bębna nabojowego. Łuski z bębna były usuwane po wyjęciu bębna ze szkieletu. Do usuwania łusek służył trzpień zamocowany pod lufą.
Lufa gwintowana, posiadała sześć bruzd prawoskrętnych.
Przyrządy celownicze mechaniczne stałe (muszka i szczerbinka).

</doc>
<doc id="435761" url="https://pl.wikipedia.org/wiki?curid=435761" title="Jacopo Riccati">
Jacopo Riccati

Jacopo Francesco Riccati (ur. 28 maja 1676 w Wenecji, zm. 15 kwietnia 1754 w Treviso) – włoski matematyk, znanym jako twórca równania różniczkowego Riccatiego.

</doc>
<doc id="435763" url="https://pl.wikipedia.org/wiki?curid=435763" title="Riccati">
Riccati



</doc>
<doc id="435767" url="https://pl.wikipedia.org/wiki?curid=435767" title="Oologia">
Oologia



</doc>
<doc id="435780" url="https://pl.wikipedia.org/wiki?curid=435780" title="85 Pułk Strzelców Wileńskich">
85 Pułk Strzelców Wileńskich

85 Pułk Strzelców Wileńskich (85 pp) – oddział piechoty Wojska Polskiego w II Rzeczypospolitej.
Pułk sformowany został w grudniu 1918 jako Wileński pułk strzelców. W czasie wojny z bolszewikami 1919–1920 wchodził w skład 1 Dywizji Litewsko-Białoruskiej. W lutym 1919 brał udział w zdobywaniu Słonimia i Baranowicz. Podczas Bitwy Warszawskiej wyróżnił się podczas szturmów na Radzymin, zdobywając miasto. W bitwie nad Niemnem w składzie Grupy Manewrowej brał udział w przejściu przez Litwę na tyły wojsk sowieckich w kierunku na Lidę, gdzie wraz z mińskim pułkiem strzelców próbował zatrzymać natarcie 20 pułków ze składu 3 Armii Sowieckiej.
W dniach 8–15 października 1920 uczestniczył w „buncie” gen. Lucjana Żeligowskiego.
W okresie międzywojennym pułk stacjonował w Nowej Wilejce, wchodząc w skład 19 Dywizji Piechoty. Święto pułku obchodzono 15 sierpnia w rocznicę dwudniowych walk pułku pod Radzyminem będących częścią Bitwy Warszawskiej.
Pułk w walce o granice.
Samoobrona Wileńska.
W drugiej połowie 1918 grupa oficerów pod kierownictwem kpt. Stanisława Bobiatyńskiego założyła na Wileńszczyźnie konspiracyjną organizację wojskową. Po odzyskaniu przez Polskę niepodległości została ona włączona do Samoobrony Litwy i Białorusi. W Wilnie sformowano trzybatalionowy pułk, który wraz z podobną jednostką z Lidy utworzył Brygadę Samoobrony. Jej zadaniem było opanowanie Wilna. 1 stycznia przystąpiono do działań. Jednak już 4 stycznia słabo uzbrojeni Polacy pod naporem bolszewickiego 146 pułku strzelców musieli wycofać się z miasta. Większość z nich została rozbrojona przez Niemców i przewieziona do Łap. Tu powstawała już Dywizja Litewsko-Białoruska. Każdy z planowanych jej sześciu pułków piechoty miał nosić nazwę jednej z ziem tegoż obszaru. 17 grudnia 1918 rozpoczęto formowanie Wileńskiego pułku strzelców, a 19 grudnia wydany został pierwszy rozkaz dzienny pułku. Na początku stycznia 1919 utworzono I batalion mjr. Bobiatyńskiego i część II batalionu.
Pułk w walce o kresy północno-wschodnie.
W lutym 1919 zorganizowany już I batalion został przewieziony na front nad Zaliwiankę. Wspólnie z innymi oddziałami DL-B miał za zadanie powstrzymanie bolszewickich oddziałów i niedopuszczenie do zajęcia przez nie ziem opuszczanych przez niemieckie wojska Ober-Ostu. 
Batalion wileński obsadził odcinek linii rzeki Zelwianki, od wsi Koszele do Różany, nawiązując łączność w lewo z I batalionem mińskiego pułku, a w prawo z oddziałami rotmistrza Władysława Dąbrowskiego. Ugrupowanie batalionu przedstawiało się następująco: sztab batalionu, 2 kompania i kompania karabinów maszynowych ześrodkowała się w Różanie, 1 kompania plutonami w Koszelach i Pawłowiczach, 3 kompania w Zapolu i Ostrowie, a 4 kompania wysunięta została do Kossowa. 
Do walki doszło pod koniec lutego. Batalion walczył z III Brygadą bolszewickiej Zachodniej Dywizji Strzelców. Polakom udało się odrzucić nieprzyjaciela za Szczarę i opanować Słonim. Tu przeszli do obrony i trwali w niej przez cały marzec.
16 kwietnia o świcie batalion, działając w składzie grupy płk. Aleksandra Boruszczaka, rozpoczął natarcie, a dwa dni później zajął Skwarczyce i Małachowice.
Następnego dnia nieprzyjaciel rozpoczął odwrót. Słaby opór obrońców spowodował, że batalion mjr. Bobiatyńskiego dość łatwo zajął Baranowicze, a za działalność na polu boju uzyskał przydomek „żelaznego”.
Po opanowaniu Baranowicz batalion przeszedł na „linię starych okopów niemieckich” i 24 kwietnia zorganizował obronę w rejonie Wielkich Horodyszcz. Tam do końca czerwca toczył boje z czerwonoarmistami. Od 27 maja pozycje obronne I batalionu wsparł w pełni sformowany II batalion wileńskiego pułku kpt. Stanisława Wojtkiewicza, a dowodzenie pułkiem przejął płk Edward Adamski.
Na początku lipca oddziały Frontu Litewsko-Białoruskiego rozpoczęły ofensywę. Tworzące III Brygadę Litewsko-Białoruską pułki strzelców: wileński i miński nacierały w kierunku na Słuck. Na początku sierpnia przełamały obronę bolszewickich 65. i 71 pułków strzelców i sforsowały Łań. 10 sierpnia III Brygada L-B zajęła Słuck i zabezpieczała południowe skrzydło zgrupowania uderzeniowego dążącego do osiągnięcia dogodnej rubieży do obrony linii Berezyny.
Po zakończeniu działań zaczepnych Wileński pułk strzelców przeszedł do odwodu i do 22 października kwaterował w Nowych Dorohach. Tu nastąpiła reorganizacja Dywizji litewsko-Białoruskiej. Pułk wraz z Mińskim pułkiem strzelców utworzył I Brygadę Litewsko-Białoruską płk. Bolesława Freja. 
Pod koniec października pułk ponownie wszedł do walki. 31 października jego II batalion zdobył przyczółek mostowy w Mościszczach. Tu strzelcy wileńscy odparli kontratak batalionu bolszewickiego 462 pułku strzelców i nadal prowadzili natarcie. 2 listopada sforsowano Berezynę. Potęgując uderzenie, wspólnie z mińskim i grodzieńskim pułkiem strzelców, 13 pułkiem piechoty i 13 pułkiem ułanów wsparci bateriami 3 pułku artylerii polowej, ruszyli w kierunku Lepla.
5 listopada Polacy zdobyli miasto.
Przez całą zimę, do kwietnia 1920 Wileński pułk strzelców obsadzał rotacyjnie pozycje obronne pod miastem. W tym czasie na froncie panował względny spokój. Pułk uzupełniał braki materiałowe i szkolił się. 28 kwietnia do pułku dołączył świeżo sformowany III batalion.
W grudniu 1919 batalion zapasowy pułku stacjonował w Wilnie.
Pułk w działaniach odwrotowych.
Na litewsko-białoruskim teatrze działań wojennych front przebiegał wzdłuż Dźwiny i Berezyny. Na Polesiu wyszedł nad Dniepr, a w maju sięgał po Rzeczycę.
W myśl rozkazu Naczelnego Dowództwa z 1 kwietnia, nastąpiła reorganizacja struktur Wojska Polskiego. Zlikwidowano Front Litewsko-Białoruski, a na jego bazie utworzono trzy armie bezpośrednio podległe Naczelnemu Wodzowi. 1 Armia gen. Stefana Majewskiego była rozwinięta od Dźwiny po Borysów, 4 Armia gen. Stanisława Szeptyckiego – wzdłuż Berezyny po Polesie, a 7 Armia gen. Gustawa Zygadłowicza osłaniała od strony Litwy.
Po stronie przeciwnej operowały wojska Frontu Zachodniego Michaiła Tuchaczewskiego.
14 maja 1920 ruszyła bolszewicka ofensywa. 15 Armia gen. Augusta Korka rozpoczęła działania ofensywne na odcinku polskiej 1 Armii i walczącej w jej składzie 1 Dywizji Litewsko-Białoruskiej. Po zaciętych walkach Wileński pułk strzelców wycofał się z Lepla. Następnego dnia stoczył ciężki bój pod Pysznem, by zagrożony okrążeniem odejść na II linię obrony. 
Między 16 maja a 3 czerwca pułk prowadził działania opóźniające. Wziął też udział w zwrocie zaczepnym 1 Armii i Armii Rezerwowej.
Następnie przeszedł do odwodu armii i ześrodkował się w okolicach Tumiłowicz. 
23 czerwca bronił pozycji wzdłuż Czernicy i przez dwa dni odpierała ataki nieprzyjaciela.
4 lipca rozpoczęła się ofensywa wojsk Michaiła Tuchaczewskiego nad Autą i Berezyną. Pułk strzelców wileńskich stoczył zacięty bój między jeziorami Miadzidoł i Mieżusol.
W następnych dniach cofał się ku Niemnowi, gdzie podjęto próbę powstrzymania nieprzyjaciela. Na skutek przełamania linii obrony na odcinku wielkopolskich 15. i 17 Dywizji Piechoty pułk cofał się nadal. 24 lipca, wraz z całą dywizją, został odcięty i zmuszony do przebijania się. Do 12 sierpnia toczył walki nad Orlanką, Nurcem i Bugiem ponosząc dotkliwe straty.
Potem skierowany został do obrony na przedpolach Warszawy.
Walki pułku na przedpolach stolicy.
W pierwszej połowie sierpnia Wojsko Polskie przygotowywała się do decydującego starcia z Armią Czerwoną. 1 Armia gen. Franciszka Latinika przyjęła na siebie obronę przedmościa Warszawy. 1 Dywizja Litewsko-Białoruska 12 sierpnia stanęła w odwodzie w okolicy Turowa i Nadarzyna. Jednak w związku z przełamaniem pod Radzyminem obrony 46 pułku piechoty, już nocą z 13 na 14 sierpnia została skierowana na zagrożony odcinek. 14 sierpnia walki toczyły się ze zmiennym szczęściem.
Następnego dnia o świcie wileński pułk wzmocniony „marszówkami” 19. i 35 pułku piechoty uderzył na Radzymin. W wyniku zaciętych walk na bagnety wdarł się do miasta.
Jednak bolszewickie kontrataki okazały się na tyle skuteczne, ze musiał on opuścić zdobyte pozycje.
Wilniacy powtórzyli uderzenie wieczorem i wspólnie z innymi oddziałami wykonali zadanie. Radzymin został zdobyty. 
Do 19 sierpnia wileński pułk odpierał ataki bolszewików, a następnie został skierowany do działań osłonowych w Puszczy Białowieskiej.
Tu 8 września stoczył zwycięski bój o wieś Wiejki.
Działania pułku w okresie bitwy niemeńskiej.
Zwycięstwa nad Wisłą, Wkrą i Wieprzem, i prowadzone działania pościgowe doprowadziły 2. i 4 Armię nad granicę z Prusami Wschodnimi. Naczelne Dowództwo WP postanowiło zmienić dotychczasowy kierunek natarcia obu związków operacyjnych z północnego na wschodni. 27 sierpnia rozpoczęto przegrupowanie. 2 Armia gen. Edward Rydza- Śmigłego otrzymała rozkaz zajęcia pozycji w rejonie Białegostoku, z odpowiedzialnością za teren na północ od Hajnówki, 4 Armia gen. Leonarda Skierskiego przejścia spod Łomży do rejonu Brześcia i przejęcia odpowiedzialności za odcinek frontu od Hajnówki do Włodawy.
29 sierpnia podjęto intensywne przygotowania do operacji zaczepnej przeciwko wojskom Frontu Zachodniego.
Plan przeprowadzenia operacji zakładał skupienie głównego wysiłku na lewym skrzydle 2 Armii i uderzenie przez Niemen w kierunku na Lidę. 4 Armia miała wykonać uderzenie pomocnicze z Polesia w kierunku na Baranowicze.
1 Dywizja Litewsko-Białoruska wraz z 1 Dywizją Piechoty Legionów, 2. i 4 Brygadą Jazdy tworzyło Północną Grupę Uderzeniową, której zadaniem było oskrzydlenie przeciwnika. 
Po odrzuceniu przez 1 DP Leg. wojsk litewskich w rejonie Sejn, Dywizja L-B skoncentrowała się początkowo w pobliżu Druskiennik, a potem dalej maszerowała w kierunku na Wasiliszki. Opanowanie Wasiliszek spowodowało zablokowanie drogi odwrotu wycofującym się z Grodna oddziałom sowieckim.
Od 27 września I Brygada Litewsko-Białoruska blokowała drogę oddziałom trzech sowieckich dywizji przebijających się w kierunku Lidy. W rejonie Lebiody pułki wileński i miński znacznie opóźniły odwrót 3 Armii Władimira Łazariewicza. Ponosząc duże straty w „Krwawym Borze“, przyczyniły się do rozbicia wojsk bolszewickich przez oskrzydlające je oddziały 1 Dywizji Piechoty Legionów. Osłabiony Wileński pułk strzelców został skierowany do Lidy. Tu pozostał do podpisania rozejmu.
Na Litwie Środkowej.
Pod koniec wojny polsko-bolszewickiej, gdy wojska polskie przechodziły do kontrofensywy znad Niemna, do Polski stopniowo powracały ziemie utracone uprzednio na rzecz Armii Czerwonej. Jednak wszelkie działania dążące do opanowania Wilna oficjalną drogą wojskową były niemożliwe ze względu na międzynarodowe zobowiązania rządu polskiego. Chodzi tutaj m.in. o układ w Spa, a także naciski ministerstwa spraw zagranicznych Wielkiej Brytanii. W tym momencie marszałek Józef Piłsudski zaczął rozpatrywać konieczność przeprowadzenia „nieoficjalnej” akcji wojskowej.
20 września Naczelne Dowództwo Wojska Polskiego wezwało gen. Lucjana Żeligowskiego do Kwatery Głównej stacjonującej w Białymstoku. Żeligowski zameldował się wraz ze swoim adiutantem por. Stanisławem Łepkowskim dopiero 30 września. W czasie rozmowy pomiędzy dwoma wojskowymi Marszałek otwarcie zasygnalizował, że w interesie Polski leży wywołanie w Wilnie powstania miejscowej ludności, które uświadomiłoby zachodniej dyplomacji, iż miasto to zamieszkane jest przez Polaków, którzy nie mogą i nie chcą znaleźć się pod władzą litewską czy też bolszewicką.
Marsz oddziałów gen. Lucjana Żeligowskiego na Wilno rozpoczął się o 6.00 8 października. Ich trzonem była 1 Dywizja Litewsko-Białoruska. Już następnego dnia przełamano słaby opór Litwinów i opanowano Wilno. Jako jeden z pierwszych oddziałów do miasta wkraczających do miasta był wileński pułk strzelców. W kolejnych dniach pułk nacierał w kierunku Rykont i 18 października opanował rubież Krasne–Rykonty.
Do 21 listopada 1920, czyli do podpisania rozejmu, odpierał ataki wojsk litewskich i niewielkimi silami prowadził wypady przed przedni skraj obrony. Później w pułku wprowadzono dyżury rotacyjne: jeden batalion pozostawał „w linii”, jeden stanowił odwód dowódcy pułku, a trzeci odpoczywał w Wilnie. 
Po zakończeniu działań wojennych Wileński pułk strzelców wszedł w skład Wojsk Litwy Środkowej, a po jej przyłączeniu do Polski w składzie Wojska Polskiego.
1 października 1921 pułk otrzymał numer 85 i wszedł w skład 19 Dywizji Piechoty
Bilans działań.
W walkach o granice zginęło 13 oficerów i 218 szeregowych pułku. 55 oficerów i żołnierzy zostało odznaczonych Krzyżem Orderu Wojennego Virtuti Militari, 56 Krzyżem Zasługi Wojsk Litwy Środkowej, 265 Krzyżem Walecznych. Pułk wziął do niewoli 916 jeńców i zdobył m.in. 12 dział, 73 ckm i 2 lokomotywy.
Za wszystkie wyczyny wojenne 19 kwietnia 1922 sztandar pułku został udekorowany Srebrnym Krzyżem Orderu Virtuti Militari, a 15 sierpnia pułk otrzymał nazwę 85 pułku Strzelców Wileńskich.
Pułk w okresie pokoju.
W okresie międzywojennym 85 pułk piechoty stacjonował na terenie Okręgu Korpusu Nr III w Nowej Wilejce pod Wilnem, wchodząc w skład 19 Dywizji Piechoty.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 85 pułk piechoty zaliczony został do typu III pułków piechoty o stanach zbliżonych do wojennych. Na czas wojny przewidywany był do działań osłonowych. Corocznie otrzymywał około 1010 rekrutów. Jego obsadę stanowiło 68 oficerów i 2200 podoficerów i żołnierzy.
85 pp w kampanii wrześniowej.
Mobilizacja.
85 pułk piechoty został zmobilizowany podczas mobilizacji alarmowej w grupie czerwonej w terminie od A+18 do A+36 w garnizonie Nowa Wilejka. Dodatkowo w ramach mobilizacji alarmowej w grupie czerwonej została zmobilizowana kompania asystencyjna nr 132. W I rzucie mobilizacji powszechnej zmobilizowano batalion marszowy typ specjalny nr 5 i z zawiązków kadry zawodowej 86 pp zmobilizowano w 85 pp batalion marszowy typ specjalny nr 6 oraz uzupełnienie marszowe kompanii km i bt nr 32. Bataliony marszowe typ specjalny początkowo miały wejść w skład Obszaru Warownego „Wilno”. Na podstawie zarządzenia szefa Sztabu Głównego bataliony marszowe typ spec nr 5 i nr 6 przeformowano w II i III bataliony 206 pułku piechoty rezerwowej 35 Dywizji Piechoty rezerwowej. Z pozostałości zmobilizowanych batalionów marszowych typ spec nr 5 i 6 nie wcielonych do 206 pp rez. to jest z kompanii strzeleckich i kompanii km sformowano improwizowane II i III bataliony 2 pułku piechoty Obszaru Warownego „Grodno” . Mobilizacja alarmowa rozpoczęła się w 85 pp w dniu 24 sierpnia, a mobilizacja powszechna 31 sierpnia 1939 r. Mobilizacja personalna była szybka i sprawna, mobilizacja materiałowa w szczególności koni, uprzęży i taboru przebiegała słabo, wozy i konie często były nieodpowiednie. 26 sierpnia o godz. 23.00 odbyła się przysięga wojskowa całego pułku w obecności kapelana ks. W. Zięby. 27 i 28 sierpnia dokonywano przesunięć personalnych, prowadzono szkolenie, zgrywano pododdziały, usuwano braki w wyposażeniu. 28 sierpnia rozpoczęto załadunek pododdziałów pułku do transportów kolejowych i odjazd trasą przez: Mołodeczno, Wołkowysk, Białystok, Warszawa, Łowicz do Jackowic. 29 sierpnia przybyły pododdziały pułkowe i I batalion, 30 sierpnia II batalion i dowództwo z pozostałymi pododdziałami pułkowymi, a 1 września o godz. 19.05 III batalion. Ze stacji w Jackowicach pododdziały pułku kierowane były do Jacochów 15 km na południe od Łowicza. 85 pułk Strzelców Wileńskich w składzie 19 DP został skierowany do północnego zgrupowania odwodowej Armii „Prusy”. 
Działania bojowe.
W bitwie pod Piotrkowem Trybunalskim 
Zgodnie z rozkazem Naczelnego Wodza o koncentracji północnego zgrupowania Armii „Prusy” pomiędzy Piotrkowem Trybunalskim, a Tomaszowem Mazowieckim, 1 września w godzinach porannych 85 pułk (bez III batalionu) podjął marsz po trasie Jacochów, Pszczonów, Jeżów, Wola Łokotowa docierając do niej 2 września przed południem. Po odpoczynku nocą 2/3 września dotarł do Ujazdu, gdzie pułk rozwinął się ubezpieczając resztę dywizji. Był atakowany przez niemieckie lotnictwo. Nocą 3/4 września przemieścił się trasą Ujazd, Wolbórz, Moszczenica, zajął stanowiska ok. 10 km na północ od Piotrkowa Trybunalskiego. 4 września 85 pp zorganizował obronę na południowym skraju lasu rozciągającego się pomiędzy Piotrkowem Trybunalskim, a Moszczenicą. Batalion I/85 pp wzmocniony 4 armatami ppanc. zorganizował obronę na szosie Piotrków Tryb.–Moszczenica. Batalion II/85 pp wzmocniony 5 armatami ppanc. i plutonem artylerii piechoty zajął stanowiska obronne na torze kolejowym linii Piotrków Tryb.– Koluszki. Na zachód od pozycji I/85 pp ubezpieczała kompania zwiadu. Na podstawie nowych rozkazów dowódcy Armii „Prusy”, dowódca 19 Dywizji Piechoty przegrupował 85 pp jako pułk w drugim rzucie obrony dywizji, w ten sposób batalion II/85 pp rozciągnął w obronie na froncie o szerokości 4 km. Za nim ugrupował batalion I/85 pp i pododdziały pułkowe wraz z dywizjonem I/19 pal. Przybyły dopiero 5 września rano po forsownym marszu do miejsca postoju pułku batalion III/85 pp zajął obronę na szosie Piotrków Tryb.–Wolbórz i na drodze do Moszczenicy. Do pierwszego rzutu wysunięto 8 kompanię strzelecką z plutonem ckm na froncie o szerokości 1,2 km. Z uwagi na błędne uszykowanie pułku do czekającej go walki przez dowódcę Armii „Prusy” gen. dyw. S. Dęba-Biernackiego i dowódcę 19 DP gen. bryg. J. Kwaciszewskiego, przed pierwszym natarciem niemieckiej 1 Dywizji Pancernej pułk znalazł się w trudnym położeniu. Niedostatecznie wzmocniony bronią ciężką, rozproszony, bez kontaktu z sąsiadami i odsłoniętymi skrzydłami. Stanowiska pułku w dniu 4 i 5 września stały się celem ataku lotnictwa niemieckiego. 5 września o godz. 10.00 z silnym wsparciem artylerii i uderzeniami lotnictwa niemiecka 1 DPanc. uderzyła na broniący się w I rzucie dywizji 86 pułk piechoty. O godz. 17.00 obrona 86 pp została ostatecznie przełamana. Ok. godz. 17.00 niemieckie czołgi i piechota zmotoryzowana uderzyły na stanowiska wzmocnionej 8 kompanii strzeleckiej, która unieszkodliwiła i unieruchomiła ok. 12 czołgów niemieckich, zatrzymała natarcie po drodze na Wolbórz. Niemieckie oddziały oskrzydliły 8 kompanię interweniowała 7 kompania przedłużając obronę 8 kompanii. Po godz. 19.00 batalion III/85 pp rozpoczął odwrót w kierunku Wolborza. W trakcie zwijania stanowisk obronnych batalionu, na rozkaz dowódcy pułku wysadzono magazyny amunicji w Meszcze, co wywołało zamieszanie, a następnie pojawienie się w tym momencie czołgów ostrzeliwujących przy zapalonych stogach siana, batalion. Spowodowało to rozproszenie 7 i 9 kompanii. Ok. godz. 17.00 niemieckie natarcie grupy 40 czołgów i piechoty zmotoryzowanej 1 DPanc., zaatakowało w trakcie wydawania obiadu pododdziały pułkowe i część batalionu II/85. Ze startami niemieckie uderzenie odparto. Pozycje batalionu I/85 pp zabezpieczono grupą min przeciwpancernych i stoczono walkę obronną unieruchamiając kilka czołgów. Bataliony I i II pozostały na swoich stanowiskach obronnych. Przez luki w obronie 19 DP i na styku z Armią „Łódź”, w godzinach wieczorowo-nocnych, na tyły 85 pp przedarły się czołgi niemieckie. Rozkazem ppłk. dypl. Kruk-Śmigli bataliony I i II miały się skoncentrować w rejonie szosy Piotrków Tryb.–Moszczenica. Po zlikwidowaniu taborów jednostki podjęły przebijanie się w kierunku miejscowości Koło, gdzie była zarządzona koncentracja 19 DP. Po wyruszeniu ok. godz. 01.00 6 września w trakcie marszu lasami, doszło do rozłączenia się batalionów i pododdziałów pułkowych. Od tego momentu bataliony działały osobno. 
Batalion I/85 pp 
Przemieszczał się lasami w kierunku południowo wschodnim i stracił kontakt z resztą pułku, również utracono kontakt z dowódcą batalionu. Jego obowiązki objął kpt. A. Pawłowski. W godzinach porannych 6 września batalion był atakowany przez lotnictwo niemieckie, w godzinach południowych przeprawił się w bród przez Pilicę. Dalszy marsz batalion prowadził wzdłuż północnego brzegu Pilicy lasami w kierunku Inowłodza. 7 września wieczorem w rejonie Studziannej nastąpiło rozłączenie się I batalionu, kompanie 2 i 3 utraciły kontakt z resztą batalionu. Obie kompanie strzeleckie pod wspólnym dowództwem por. F. Sienkiewicza wyszły w rejonie Drzewicy na szosę radomską i podjęły marsz w kierunku Radomia. Nocą 7/8 września kompanie rozłączyły się; 3 kompania uległa dalszemu rozproszeniu. 2 kompania w marszu gubiąc też żołnierzy doszła popołudniem 8 września, w sile jednego plutonu w pobliże Radomia, który był w trakcie zajmowania przez wojska niemieckie. Oddziały niemieckie rozproszyły również 2 kompanię. Kpt. Pawłowski z pozostałymi mu kompaniami i przyłączonymi rozbitkami z 19 pułku artylerii lekkiej przekroczył most w Maciejowicach 10 września. Dalsze losy tej grupy są nieznane. Według ustaleń resztki batalionu wraz z kpt. Arturem Pawłowskim, na Lubelszczyźnie po uzupełnieniu, weszły w skład 77 pp jako jego I batalion. 
Batalion II/85 pp 
O godz.1.00 6 września pod dowództwem ppłk. dypl. Kruk-Śmigli pomaszerowały; mała część pododdziałów pułkowych i batalion II/85 pp oraz dywizjon I/19 pal. Grupa ppłk. dypl. J. Kruk-Śmigli przekroczyła szosę Piotrków–Wolbórz. Zredukowano tabor, rano osiągnięto miejsce koncentracji pułku we wsi Koło. W trakcie marszu do grupy dołączył płk. Tadeusz Pełczyński dowódca Piechoty Dywizyjnej 19 DP z częścią sztabu. W trakcie marszu odłączył się jeden z plutonów 5 kompanii strzeleckiej, który dotarł do Wisły w rejonie Dęblina. Podczas przeprawy został rozproszony przez niemiecką artylerię i broń maszynową. W rejonie Koła pozostał dywizjon I/19 pal z uwagi na przemęczenie koni. Pozostała część 85 pułku piechoty pomaszerowała do rejonu Barkowic Mokrych, które osiągnęła wieczorem. Rano 7 września grupa 85 pp przeprawiła się przez Pilicę, w ślad za 81 pułkiem piechoty 29 Dywizji Piechoty. W okolicznych lasach pozostałość 85 pp przebywała na całodziennym odpoczynku. Płk T. Pełczyński z jednym z oficerów sztabu udał się na rozpoznanie i do grupy nie dołączyli. W godzinach popołudniowych odmaszerowano w kierunku wschodnim, osiągając 8 września rejon Antoniów w lasach nadleśnictwa Smardzewice. Tam ppłk dypl. J. Kruk-Śmigla nawiązał kontakt z grupą wojsk ze składu 19 DP pod dowództwem ppłk. S. Gąsiorka (77 pułk piechoty, batalion II/86 pp, dywizjon IV/19 pal, tabory Wileńskiej Brygady Kawalerii) i objął nad nimi dowodzenie. Było to zgrupowanie liczące ok. 7 000 żołnierzy 16 armat 75 mm, 14 armat ppanc. 300 wozów i ok. 1 000 koni. Kwaterujące w lasach oddziały zajęły stanowiska obronne; 77 pp od południa, a bataliony II/85 pp i I/86 pp od północy. Wykonano zawały z drzew i wystawiono czaty bojowe. Zgrupowanie znalazło się na głębokich tyłach nacierających korpusów niemieckich w kierunku Warszawy i Wisły. Nocą 10/11 września wykonano wypady na oddziały niemieckie; 77 pp na Opoczno, kompania 4/85 pp nieudany na Inowłódz, kompania 6/85 pp częściowo udany wypad na niemieckie lotnisko polowe. Z uwagi na ujawnienie się zgrupowania, ppłk. J. Kruk-Śmigla przemieścił podległe jednostki w dwóch kolumnach w kierunku wschodnim. Kolumna północna z ppłk. Kruk-Śmiglą w składzie batalionów I/86 pp, II/85 pp i taborów Wileńskiej BK i kolumna południowa z ppłk. Gąsiorkiem 77 pp z IV/19 pal. Obie kolumny 11 września w odległości od siebie kilku kilometrów podjęły marsze nocne, w dzień odpoczywały w lasach. Bez walk 13 września dotarły do Stawiszyna na południowy zachód od Białobrzegów. 14 września zgrupowanie zostało wykryte przez wojska niemieckie. Zaatakowano kolumnę północną, batalion II/85 pp bronił skraj lasów od strony wsi Jasienna, a batalion I/86 pp od strony Stawiszyna, tabory ukryto w głębi lasu. W całodziennym boju w okrążeniu oba bataliony ze wsparciem baterii IV/19 pal zadały duże straty niemieckiej piechocie i oddziałom pancernym. Same ponosiły straty od ostrzału niemieckiej artylerii i ataków lotniczych. Po zapadnięciu ciemności wykonały szturm na otaczające niemieckie jednostki, od zewnątrz uderzył na Stawiszyn batalion I/77 pp z dwoma działonami IV/19 pal ułatwiając wyrwanie się z okrążenia. W trakcie zbiórki walczących batalionów w lesie obok wsi Kamień, artyleria niemiecka otworzyła silny i gwałtowny ostrzał na las, rozpraszając w nocnych ciemnościach bataliony. Ok. godz.2.30 ppłk dypl. Kruk-Śmigla zdołał zebrać kompanię 6/85 pp, jedną kompanię z żołnierzy 86 pp i zbiorczą kompanię z obu pułków. Z tymi żołnierzami udał się nocnym marszem w kierunku niemieckiego lotniska polowego. Na miejscu okazało się, że samoloty odleciały już z niego. W trakcie marszu doszło do uszczuplenia grupy, pozostało z dowódcą pułku tylko kilkudziesięciu żołnierzy. Po dotarciu do lasów głowaczowskich grupa zaskoczyła i rozbiła odpoczywający pluton niemieckiej piechoty. Do 16 września grupa nie odnalazła innych własnych zorganizowanych oddziałów. W nocy 20/21 września podczas przeprawy przez Pilicę w rejonie ujścia jej do Wisły ppłk Kruk-Śmigla z kilkoma żołnierzami dostał się do niemieckiej niewoli. Mjr Maciejowski zebrał z rozbitego batalionu ok. 120 żołnierzy i 16 września przedostał się z nimi do Grabowego Lasu. W nocy jego oddział został ostrzelany i rozdzielił się na dwie grupy, które dotarły do Wisły. Po przeprawie przez rzekę w rejonie Maciejowic, na jej wschodnim brzegu 19 września połączyły się. Do oddziału dołączyło jeszcze kilkudziesięciu innych żołnierzy z 19 DP. Oddział mjr Maciejowskiego i kpt. Dziewulskiego dołączył 24 września do zgrupowania płk Mikołaja Prus-Więckowskiego w rejonie Garwolina. Działał w jego składzie, aż do rozwiązania. 
Batalion III/85 pp 
6 września o świcie, wysłany przez ppłk. Jana Kruk-Śmiglę oficer informacyjny – por. Urbanowicz nakazał marsz kolumnie złożonej z dowództwa pułku, kompanii zwiadu, plutonów: łączności, pionierów i przeciwgazowego oraz improwizowanej kompanii taborytów por. Swianiewicza, w kierunku wschodnim. Do maszerujących dołączyła grupa żołnierzy z dywizjonu II/19 pal. Kolumna ta dotarła w rejon lasów Lubochnia, tu na tyłach 13 Dywizji Piechoty ppłk dypl. Tadeusz Rudnicki zorganizował zgrupowanie 19 DP w składzie: 19 batalion saperów, większość dywizjonu II/19 pal, 19 kompania sanitarna. W skład zgrupowania włączył resztki rozbitego III/85 pp, pododdziałów pułkowych 85 pp oraz rozbitków z 86 pp, z nich sformował zbiorczy batalion piechoty. Przemaszerował z nimi do Spały, gdzie przekroczył Pilicę. 7 września osiągnął Inowłódz, 8 września w rejonie Drzewicy dołączył do oddziałów z rozbitych 13 i 29 DP. Na skutek zdecydowanego natarcia niemieckiej piechoty zmotoryzowanej ze wsparciem artylerii i lotnictwa, oddziały nie stawiły zorganizowanego oporu i zostały rozbite. Wśród cofających się rozbitków ku Wiśle, znalazły się grupy żołnierzy 85 pp. Większości z nich udało się 10 września przeprawić przez Wisłę w rejonie Maciejowic, już po wysadzeniu mostu. Sztandar pułku przeprawiono przez rzekę. Komendantem Placu w Garwolinie został dowódca batalionu mjr L. Nowakowski, który wraz z por. Swianiewiczem sformował z rozbitków, głównie z 85 pp dwie kompanie strzeleckie, dla których z Głównej Składnicy Uzbrojenia nr 2 w Stawach pod Dęblinem przywieziono uzbrojenie i wyposażenie. Po wymarszu tych kompanii na wschód, w rejonie Chełma Lubelskiego weszli w skład odtworzonej XIX Brygady Piechoty płk. Jana Korkozowicza. Żołnierze 85 pp, którzy się znaleźli w rejonie Chełma zostali wcieleni jako batalion w skład odtworzonego 77 pp ppłk dypl. Gustawa Nowosielskiego. Batalion wziął udział w obronie Bugu pod Dorohuskiem, drugiej bitwie pod Tomaszowem Lubelskim i w walkach pod Krasnobrodem. Resztki jego zostały zagarnięte pod Lubaczowem do niewoli sowieckiej. W Jaźwinach koło Garwolina dowódca kompanii zwiadu kpt. Czesław Wiścicki, utworzył z rozbitków 800 osobowy oddział, został on rozbity przez niemiecki batalion z 1 pp 1 Dywizji Piechoty. Kpt. Wiścicki poległ. 
Oddział Zbierania Nadwyżek 85 pp.
Po zmobilizowaniu wszystkich jednostek przewidzianych planem „W” w ramach mobilizacji alarmowej i powszechnej, w koszarach 85 pp w Nowej Wilejce pozostała nadwyżka rezerwistów. Dojechali dalsi rezerwiści z zachodnich rejonów kraju w liczbie ok. 700 osób. Dowódcą wszystkich nadwyżek został mjr Edward Lubowicki. Posiadanym wyposażeniem, umundurowaniem i bronią sformowano batalion piechoty, który 4 września wymaszerował do Ośrodka Zapasowego 19 DP w Lidzie formowanego pod dowództwem ppłk. Izydora Blumskiego. W ślad za nim transportem kolejowym wysłano pozostałe mienie z koszar oraz żywność i resztę napływających rezerwistów. OZN 85 pp rozlokowano w pobliżu Lidy we wsiach i lasach. Z nadwyżek wszystkich trzech pułków piechoty podjęto formowanie batalionów piechoty. Z żołnierzy i kadry 85 pp sformowano II batalion piechoty OZ 19 DP pod dowództwem mjr. Edwarda Lubowickiego, a oficer 85 pp ppor. Bolesław Domański sformował kompanię zwiadowczą z plutonami cyklistów i konnym. Pluton łączności sformował ppor. rez. Jerzy Krajewski. Pododdziały dozbrojono bronią z magazynów 77 pp przeznaczoną dla ośrodka zapasowego. Od 8 do 17 września prowadzono podstawowe szkolenie, chociaż broń była starych typów z niewielką ilością amunicji. W szeregach pozostawiono żołnierzy tylko najlepszych, dla których była broń, umundurowanie i wyposażenie, pozostałych zdemobilizowano. 17 września OZ 19 DP przeorganizowano tworząc improwizowany pułk piechoty. Wieczorem batalion 85 pp wraz z resztą sił ośrodka podjął marsz do Wilna. Wieczorem 18 września osiągnięto Ejszyszki, 19 września po południu Orany, gdzie dozbrojono się w broń z magazynu batalionu KOP „Orany”, w tym 4 szt. ckm. 
W obronie Grodna 
Na rozkaz gen. bryg. Wacława Przeździeckiego, 20 września o godz. 3.00 odjechał transportem kolejowym do Grodna batalion 85 pp i część ośrodka wraz z kompanią Policji Państwowej. Pozostałości żołnierz pułku w Nowej Wilejce, zniszczyły resztę dokumentacji i wraz z uzbrojonymi ochotnikami odmaszerowali do Wilna i dalej do Grodna lub na Litwę. Koszary i magazyny w Nowej Wilejce zostały rozkradzione i zdewastowane przez zdemobilizowanych żołnierzy i ludność cywilną. Batalion 85 pp (II batalion OZ 19 DP) wziął udział w obronie Grodna. Po wyładowaniu o godz. 10.00 na dworcu, 20 września batalion 85 pp zajął obronę na wschód od Grodna na paśmie wzniesień na południe od stacji kolejowej Kaplica. Na prawo bronił się batalion 86 pp. 21 września na rozkaz ppłk. I. Blumskiego bataliony rozpoczęły manewr wycofania się do miasta. W trakcie tego manewru na bataliony OZ 19 DP uderzyły dwa bataliony sowieckiego 119 pułku strzelców z czołgami. Po otrzymaniu wsparcia przez batalion KOP „Orany”, bataliony ośrodka wykonały kontratak, weszły w lukę w ugrupowaniu pułku sowieckiego i wyszły na jego tyły. Przed zupełnym rozbiciem sowieckich jednostek uratowało ich nadejście świeżych jednostek. Na wcześniejszych stanowiskach odparto dwa natarcia jednostek Armii Czerwonej. Na rozkaz gen. Przeździeckiego po południu 21 września pułk ppłk Blumskiego wycofał się w kierunku północnym do miejscowości Stanisławów. W nocy pułk ześrodkował się w Hoży. 22 września omijając Sopoćkinie pomaszerował do miejscowości Kodzie przy granicy z Litwą. 23 września wykonując rozkaz ppłk Blumskiego batalion 85 pp został rozwiązany, część żołnierzy pozostała i rozeszła się do domów, część w sile, co najmniej 145 żołnierzy przekroczyła granicę z Litwą i zostało internowanych. Pluton uzupełnień kompanii km i bt. nr 32 por. rez. Aleksego Wachowicza 17 września wymaszerował do Wilna, wziął udział w przygotowaniach do jego obrony, a następnie 19 września wraz z częścią garnizonu Wilna wycofał się na Litwę. 
85 Pułk Piechoty Armii Krajowej.
W wyniku przeprowadzania akcji odtwarzania przedwojennych jednostek wojskowych w 1944 r. na terenie Okręgu Nowogródek AK został utworzony 85 pułk piechoty AK.
Symbole pułku.
W 1928 społeczeństwo Wilna ufundowało sztandar dla pułku. Po bitwie pod Kockiem grupa żołnierzy z 85 pp ukryła sztandar pułkowy u mieszkańca jednej z okolicznych wsi. W 1969 roku został on odnaleziony i obecnie znajduje się w zbiorach Muzeum WP w Warszawie.
Zatwierdzona Dziennym Rozkazem Ministra Spraw Wojskowych nr 3, poz. 43 z 30 stycznia 1923 roku. Odznaka ma kształt stylizowanego orła, trzymającego w szponach nałożony ryngraf emaliowany w kolorze niebieskim. Na tarczy znajduje się wizerunek Matki Boskiej Ostrobramskiej oraz napis NIE DAMY i data powstania pułku 20 12 1918. Dwuczęściowa - oficerska, wykonana w tombaku srebrzonym i oksydowanym, częściowo emaliowana. Projekt: Ferdynand Ruszczyc. Wymiary: 50x44 mm. Wykonanie: Teodor Filipski - Wilno.
Strzelcy wileńscy.
Żołnierze 85 pułku piechoty - ofiary zbrodni katyńskiej.
"Biogramy ofiar zbrodni katyńskiej znajdują się w bazach udostępnionych przez Instytut Pamięci Narodowej, Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="435782" url="https://pl.wikipedia.org/wiki?curid=435782" title="MS Achille Lauro">
MS Achille Lauro

MS Achille Lauro (wcześniej MS Willem Ruys) – pełnomorski statek pasażerski – liniowiec zbudowany w 1947 w Holandii, dla armatora "Rotterdamsche Lloyd".
Początkowo obsługiwał połączenia między Holandią i Indonezją, potem pływał do USA i Nowej Zelandii. W 1964 został sprzedany włoskiemu przedsiębiorstwu "LauroLine", otrzymując nazwę „Achille Lauro” od właściciela tej firmy. W 1982 "LauroLine" popadło w tarapaty finansowe, a statek został przejęty przez "Chandris Line", które wykorzystywały go do rejsów czarterowych po Morzu Śródziemnym. Statek znany jest głównie z historii jego porwania przez palestyńskich terrorystów w październiku 1985. Po porwaniu statek był jeszcze eksploatowany przez ponad 9 lat, by zatonąć u wybrzeży Somalii 2 grudnia 1994 w wyniku wybuchu pożaru.
Historia.
Willem Ruys.
W 1938 holenderski armator "Rotterdamsche Lloyd" złożył w holenderskiej stoczni we Vlissingen zamówienie na budowę statku przeznaczonego do regularnych rejsów pomiędzy Holandią i jej dalekowschodnią kolonią – Holenderskimi Indiami Wschodnimi. Zamówienie to było odpowiedzią "Rotterdamsche Lloyd" na zwodowanie przez konkurencyjnego armatora Stoomvaart Mij. "Nederland" liniowca "Oranje" do obsługi ruchu pasażerskiego na tej trasie. Stępkę pod nową jednostkę położono w 1939, budowę przerwał jednak wybuch II wojny światowej i niemiecki nalot bombowy. Po zajęciu Holandii Niemcy próbowali kontynuować prace, lecz były one nieustannie sabotowane przez ruch oporu. Budowa została ostatecznie przerwana w wyniku zniszczeń spowodowanych alianckim nalotem.
Po wojnie odbudowa statku stała się narodowym priorytetem i 1 lipca 1946 nowa jednostka została zwodowana i ochrzczona imieniem "Willem Ruys" na cześć Willema Ruysa Bzn. (1894-1942), dyrektora "Rotterdamsche Lloyd", rozstrzelanego przez hitlerowców w sierpniu 1942 roku. Początkowo brano pod uwagę takie nazwy dla nowego statku, jak np. „Batavia”. Matką chrzestną motorowca została wdowa po Patronie. Prace wykończeniowe trwały do 21 listopada 1947, a w swój pierwszy rejs do Indonezji statek wyruszył 2 grudnia 1947. M/s „Willem Ruys” był ostatnim nowym statkiem pasażerskim, zbudowanym dla „Kon. Rotterdamsche Lloyd”. W 1949 po ostatecznym uzyskaniu niepodległości przez Indonezję statek skierowano do obsługi połączeń ze Stanami Zjednoczonymi i Kanadą, a następnie, po przebudowie w 1958, zwiększającej jego pojemność brutto z 21 119 RT na 23 114 RT, z Nową Zelandią przez Kanał Sueski. Przebudowa związana była z podpisaniem przez "Rotterdamsche Lloyd" i "Netherland Line" porozumienia, które przewidywało wspólną obsługę rejsów dookoła świata z wykorzystaniem floty złożonej z liniowców "Willem Ruys", "Oranje" i "Johan van Oldenbarnvelt". W swojej historii miał „Ruys” takie wydarzenia, jak m.in. strajk personelu hotelowego w jednej z podróży. Strajkujących zastąpili holenderscy studenci obojga płci. Innym wydarzeniem w dziejach „Ruysa” było zderzenie z motorowcem „Oranje”, pływającym pod flagą SMij. „Nederland”.
Achille Lauro.
Z uwagi na znaczny spadek ruchu pasażerskiego na obsługiwanej trasie, w grudniu 1964 statek został sprzedany włoskiemu armatorowi "LauroLine", należącego do włoskiego multimilionera zwanego "Królem Neapolu" – Achille Lauro. Jednocześnie ten sam armator zakupił od "Netherland Line" konkurencyjny liniowiec "Oranje". W styczniu 1965 zakupione statki otrzymały nowe nazwy. "Willem Ruys" został przemianowany na " MS Achille Lauro" na cześć właściciela "LauroLine", a "Oranje" na "MS Angelina Lauro" na cześć jego żony. Achille Lauro został następnie przekazany stoczni w Palermo na Sycylii do gruntownej przebudowy i modernizacji. Niestety, podczas prac remontowych na jego pokładzie nastąpiła eksplozja, a wywołany nią pożar znacznie przedłużył czas naprawy. Podczas przebudowy zwiększono dotychczasowy tonaż statku, podwyższono obydwa kominy i przemalowano kadłub jednostki z dotychczasowego białego koloru na niebieski, co spowodowało, że był on często potocznie określany jako "La Nave Blu" lub "The Blue Ship". Wyremontowany statek oddano do użytku 13 kwietnia 1966 r.
Jednostkę w trakcie jej eksploatacji dotknęły jeszcze dwa poważne pożary. 19 maja 1972 ogień zniszczył mostek, a 3 grudnia 1981 3 osoby zginęły podczas paniki towarzyszącej ewakuacji spowodowanej pożarem, który wybuchł w barze i rozprzestrzenił się na inne części statku. 28 kwietnia 1975 statek zderzył się w cieśninie Dardanele z libańskim frachtowcem "Youssef", w efekcie czego frachtowiec zatonął.
Pod koniec lat 70. "LauroLine" zaczął przeżywać kłopoty finansowe, które doprowadziły do ogłoszenia upadłości spółki w 1982 r. Skutkiem tego było aresztowanie statku w porcie na Teneryfie, gdzie MS Achille Lauro spędził rok, zanim rządowi włoskiemu udało się uzyskać zgodę na jego powrót do Genui. W porcie w Genui statek przebywał do 1985 kiedy to "LauroLine" podpisał porozumienie z innym armatorem – "Chandris Line", na mocy którego Achille Lauro miał obsługiwać rejsy czarterowe po Morzu Śródziemnym. Umowa ta miała stanowić sposób na rozwiązanie finansowych problemów "LauroLine", kierowanego po śmierci Achille Lauro w 1982 przez jego syna – Ercole Lauro.
Porwanie.
3 października 1985 roku na pokład statku MS Achille Lauro wypływającego z Genui we Włoszech w rejs po Morzu Śródziemnym wsiadło czterech członków proirackiej frakcji Frontu Wyzwolenia Palestyny dowodzonego przez Abu Abbasa. Zamierzali oni dostać się tą drogą do portu Aszdod w Izraelu i zaatakować tamtejsze składy amunicji lub rafinerię, w odwecie za nalot dokonany tego samego dnia przez izraelskie samoloty F-15 na siedzibę Jasira Arafata w Tunisie, stolicy Tunezji, w którym zginęło 76 osób.
7 października 1985 roku podczas zbliżania się statku do portu w Port Said w Egipcie plany te jednak zostały przypadkowo odkryte przez jednego z członków załogi, który bez pukania wszedł do kabiny zajmowanej przez terrorystów, niosąc im obiad i zastał ich w trakcie czyszczenia broni. Zdesperowani zamachowcy zdecydowali się na porwanie statku i uprowadzenie go do Syrii. 8 października 1985 roku w godzinach przedpołudniowych statek dopłynął do redy portu w Tartus jednak władze Syrii pod naciskiem władz Stanów Zjednoczonych odmówiły mu udzielenia zgody na wejście do portu. Porywacze zażądali uwolnienia z więzień w Izraelu 50 Palestyńczyków, a w związku z niespełnieniem ich żądań o godz. 15 zabili strzałami w głowę i klatkę piersiową zakładnika – Amerykanina żydowskiego pochodzenia, multimilionera Leona Klinghoffera, 69-letniego inwalidę poruszającego się na wózku, a jego ciało wyrzucili za burtę.
Wobec nieprzejednanej postawy negocjatorów, którzy nie posiadali potwierdzonych informacji o śmierci jednego z pasażerów, terroryści skierowali statek do Libii, gdzie mogli liczyć na pomoc ze strony Mu’ammara Kadafiego. Ostatecznie jednak z obawy przed akcją oddziałów antyterrorystycznych 8 października 1985 roku dotarli z powrotem do portu w Port Said, dokąd przybył również Abu Abbas (ze swoim adiutantem), który podjął się rozwiązania problemu. Z powodu braku dowodów śmierci jednego z pasażerów, 9 października 1985 roku rząd Husni Mubaraka zezwolił Abu Abbasowi na zabranie ze statku swoich ludzi i opuszczenie Egiptu w zamian za zwrot statku i uwolnienie zakładników.
Po potwierdzeniu informacji o śmierci obywatela swojego państwa, władze Stanów Zjednoczonych postanowiły za wszelką cenę ująć terrorystów wypuszczonych przez Egipcjan. Tuż przed północą 10 października 1985 roku cztery myśliwce F-14 Tomcat, które wystartowały z lotniskowca USS Saratoga przechwyciły w pobliżu Krety lecącegy do Tunisu egipski samolot pasażerski Boeing 737 i zmusiły jego pilota do wylądowania w bazie Organizacji Traktatu Północnoatlantyckiego (NATO) na Sycylii. Porywacze zostali aresztowani na pokładzie samolotu przez amerykańskich komandosów z formacji Navy Seals, którzy zamierzali przetransportować ich samolotem transportowym C-141 do Stanów Zjednoczonych w celu postawienia ich przed amerykańskim wymiarem sprawiedliwości.
Jednakże na skutek nieporozumienia pomiędzy władzami Stanów Zjednoczonych i władzami Włoch, które obawiały się odwetu ze strony Frontu Wyzwolenia Palestyny, na lotnisku "Sigonella" doszło do incydentu pomiędzy amerykańskimi komandosami i włoskimi Carabinieri. Efektem tego było przekazanie schwytanych terrorystów przez Amerykanów stronie włoskiej, która dokonała ich aresztowania. Jednak wkrótce po tym Abu Abbas i jego adiutant, którzy posiadali paszporty dyplomatyczne, zostali zwolnieni i wyjechali do Jugosławii.
Porywacze MS Achille Lauro zostali skazani przez sąd we Włoszech na długoletnie kary pozbawienia wolności:
Abu Abbas został przez sąd we Włoszech skazany zaocznie za zainicjowanie porwania i kierowanie grupą porywaczy na karę dożywotniego pozbawienia wolności. Pod naciskiem władz Stanów Zjednoczonych i Włoch został wydalony z Tunezji, skąd udał się do Iraku, gdzie ostatecznie został aresztowany po wkroczeniu Amerykanów do Bagdadu podczas II wojny w Zatoce Perskiej. Zmarł 8 marca 2004 roku w więzieniu.
W odwecie za aresztowanie swoich członków – porywaczy MS Achille Lauro – członkowie Frontu Wyzwolenia Palestyny przeprowadzili kilka zamachów terrorystycznych:
Organizacja Wyzwolenia Palestyny ostatecznie jednak przeprosiła za zabicie Leona Klinghoffera i wypłaciła odszkodowanie w nieznanej wysokości jego córkom Ilsie i Lisie, które otrzymane pieniądze przeznaczyły na utworzenie fundacji "Leon and Marilyn Klinghoffer Memorial Foundation" zajmującej się walką z terroryzmem poprzez wszelkiego typu działania prawne, polityczne i edukacyjne.
Terroryści w czasie porwania statku posłużyli się bronią, którą zakupili od służb specjalnych Polskiej Rzeczypospolitej Ludowej.
Polacy na pokładzie MS Achille Lauro.
Pośród pasażerów statku podczas jego porwania przez Palestyńczyków znalazła się grupa Polaków, wśród których byli m.in. piosenkarz Wojciech Gąssowski oraz jego partnerka – tancerka Małgorzata Potocka wraz z prowadzoną przez nią grupą rewiową Sabat.
Zatonięcie.
Skutkiem porwania statku było wycofanie się "Chandris Line" z umowy z "LauroLine", co po raz kolejny spowodowało problemy finansowe tego drugiego. Ostatecznie w 1987 firma została zakupiona w całości przez neapolitańską firmę "Mediterranean Shipping Company", która zmieniła jej nazwę na "Star Lauro". Od tej chwili Achille Lauro rozpoczął rejsy pod tanią, szwajcarską banderą.
30 listopada 1994 na wodach Zatoki Adeńskiej podczas opływania Półwyspu Somalijskiego w trakcie rejsu z Genui na Seszele na statku doszło do kolejnego poważnego pożaru.
Wybuchł on około godz. 2:30 lokalnego czasu (UTC +3) w maszynowni i szybko zaczął się rozprzestrzeniać na inne części jednostki. Walka z żywiołem nie przynosiła efektów, statek przechylił się na lewą burtę pod kątem 20° i o godz. 7:38 kapitan zdecydował o nadaniu sygnału "SOS" i ewakuacji jednostki.
Na pomoc 570 pasażerom i 407 członkom załogi ruszył przepływający w pobliżu panamski tankowiec "Hawaiian King" oraz kilka innych jednostek, w tym dwa amerykańskie okręty "Gettysburg" i "Halyburton". Pierwszy na miejsce zdarzenia przybył "Hawaiian King", który przyjął na pokład ponad 400 osób – podczas przechodzenia na pokład tankowca z tratw ratunkowych 2 osoby wpadły do wody i zginęły, a 8 zostało rannych. Przed godz. 20 wszyscy rozbitkowie znaleźli się na pokładach statków i okrętów, które przybyły na ratunek. W tym czasie ogień ogarnął już cały pokład Achille Lauro, który zwiększył przechył na burtę do ok. 40° i w dalszym ciągu nabierał wody.
1 grudnia 1994 rozbitkowie z "Hawaiian King" zostali przejęci przez inne jednostki, które skierowały się do portów w Mombasie, Mahé i Dżibuti, podczas gdy Achille Lauro wciąż płonął. 2 grudnia 1994 do wypalonego wraku dotarły holowniki, by przetransportować go do stoczni remontowej. Podczas holowania Achille Lauro zatonął w Zatoce Adeńskiej ok. 150 mil od wybrzeży Somalii. Ostateczny bilans ofiar śmiertelnych wyniósł 3 osoby, a 8 zostało rannych.
Następcą Achille Lauro na tej trasie stała się zakupiona przez "Star Lauro" kilka miesięcy wcześniej "MS Symphony" (wcześniej "Enrico Costa"), który regularne rejsy rozpoczął już w grudniu 1994 r.

</doc>
<doc id="435787" url="https://pl.wikipedia.org/wiki?curid=435787" title="Okiść">
Okiść

Okiść – zjawisko związane z opadem śniegu osiadającym na gałęziach drzew i krzewów; gruba warstwa ciężkiego (mokrego) śniegu powodująca często łamanie gałęzi, a nawet całych drzew (zwłaszcza o szerokich konarach). Połamane w ten sposób drzewo w leśnictwie zwane jest śniegołomem, a gdy dojdzie do wywrócenia się całego drzewa mamy do czynienia ze śniegowałem. Okiść może spowodować duże szkody zwłaszcza w niepielęgnowanych młodnikach oraz w górach w jednogatunkowych drzewostanach obcego (nizinnego) pochodzenia.
Okiść może być jedną z przyczyn powstawania drewna reakcyjnego.

</doc>
<doc id="435788" url="https://pl.wikipedia.org/wiki?curid=435788" title="Wodne Ochotnicze Pogotowie Ratunkowe">
Wodne Ochotnicze Pogotowie Ratunkowe

Wodne Ochotnicze Pogotowie Ratunkowe (WOPR) – specjalistyczne stowarzyszenie o zasięgu ogólnokrajowym, zajmujące się wykonywaniem zadań związanych z ratownictwem wodnym.
Historia WOPR.
WOPR jest specjalistycznym stowarzyszeniem o zasięgu ogólnokrajowym, powstałym na podstawie zarządzenia nr 74 Przewodniczącego Głównego Komitetu Kultury Fizycznej z dnia 11 kwietnia 1962 roku, uzyskało osobowość prawną 9 października 1967 roku na podstawie decyzji Ministra Spraw Wewnętrznych. Jednostki WOPR są jednostkami współpracującymi z systemem Państwowego Ratownictwa Medycznego.
Do 2012 WOPR posiadała uprzywilejowaną pozycję w ratownictwie, należąc – wraz z GOPR i TOPR – do trzech wyróżnionych specjalistycznych organizacji ratowniczych. Ustawa z dnia 18 sierpnia 2011 roku o bezpieczeństwie osób przebywających na obszarach wodnych (obowiązująca od 1 stycznia 2012) zrównała w prawie wszystkie podmioty wykonujące zadania w zakresie ratownictwa wodnego. Warunkiem koniecznym jest uzyskanie zgody MSW/MSWiA. Doprowadziło to do znacznego wzrostu liczby organizacji, których zostało zarejestrowanych ponad 100 (120 – stan na 2018 rok).
WOPR jest członkiem International Life Saving – międzynarodowej organizacji zrzeszającej ratowników. 
Działalność WOPR jest współfinansowana ze środków Ministerstwa Spraw Wewnętrznych.
Dzień Ratownika jest obchodzony 29 czerwca.
Stopnie w WOPR.
Stopnie ratownicze WOPR zostały sklasyfikowane w Uchwale nr 5/6/09 Prezydium Zarządu Głównego Wodnego Ochotniczego Pogotowia Ratunkowego z dnia 5 grudnia 2009 roku w sprawie stopni ratowników i instruktorów WOPR. Po wejściu w życie w 2012 roku ustawy o bezpieczeństwie osób przebywających na obszarach wodnych jest tylko jedno obowiązujące uprawnienie – Ratownik wodny, które zastąpiło wszystkie dotychczasowe uprawnienia z zakresu ratownictwa wodnego, jednakże Wodne Ochotnicze Pogotowie Ratunkowe zachowało nadal swoje dotychczasowe stopnie, które od tej pory należy traktować jako wewnętrzną hierarchię organizacji (potwierdzenie zachowania tychże stopni można znaleźć m.in. w uchwale ZG WOPR z dnia 28 marca 2015 r.).
Stopnie zawodowe w ratownictwie wodnym określone przez Ministra Spraw Wewnętrznych.
Obowiązuje od 2012 roku.

</doc>
<doc id="435793" url="https://pl.wikipedia.org/wiki?curid=435793" title="Anna Jagiellonka (1503–1547)">
Anna Jagiellonka (1503–1547)

Anna Jagiellonka (ur. 23 lipca 1503 w Budzie, zm. 27 stycznia 1547 w Pradze) – królowa czeska i węgierska od 1526 r., jedyna córka króla Czech i Węgier Władysława II Jagiellończyka i Anny de Foix. Żona króla niemieckiego (późniejszego cesarza rzymskiego), króla Czech i Węgier Ferdynanda I Habsburga.
Życiorys.
Już od dzieciństwa była przedmiotem gier dyplomatycznych, gdyż przyszłemu mężowi mogła wnieść w posagu królestwa Czech i Węgier. W 1506 r. zawarto układ, na mocy którego miała poślubić wnuka cesarza Świętego Cesarstwa Rzymskiego Narodu Niemieckiego Maksymiliana I Habsburga - Ferdynanda Habsburga. W 1515 r. mocą traktatu wiedeńskiego została w katedrze św. Szczepana jako 12-latka warunkowo zaręczona z cesarzem Maksymilianem I Habsburgiem albo jednym z jego wnuków. 26 maja 1521 r. została żoną Ferdynanda Habsburga. W 1526 r. po śmierci brata, Ludwika II Jagiellończyka, została królową czeską, a w 1527 r. węgierską. Była władczynią niezwykle umiłowaną przez poddanych, jej małżeństwo stawiano za wzór innym monarchom europejskim. Miała piętnaścioro dzieci, z których troje zmarło w niemowlęctwie. Anna Jagiellonka zmarła wkrótce po urodzeniu swego piętnastego dziecka, córki Joanny i została pochowana w katedrze św. Wita w Pradze.
Potomstwo.
Matka m.in.:

</doc>
<doc id="435794" url="https://pl.wikipedia.org/wiki?curid=435794" title="Alicja Sędzińska">
Alicja Sędzińska

Alicja Sędzińska (ur. 5 listopada 1934 w Warszawie, zm. 23 października 1990 w Fontenay-lès-Briis) – polska aktorka teatralna i filmowa.
W 1957 ukończyła Państwową Wyższą Szkołę Teatralną w Warszawie. W latach 1957–1961 grała w Teatrze Śląskim im. Stanisława Wyspiańskiego w Katowicach, a w latach 1961–1973 była aktorką Teatru Polskiego w Warszawie. Od 1973 aż do śmierci przebywała poza Polską (USA, Australia, Wielka Brytania i Francja). Pochowana na Cmentarzu Komunalnym Północnym w Warszawie.

</doc>
<doc id="435796" url="https://pl.wikipedia.org/wiki?curid=435796" title=".net">
.net

.net – internetowa domena najwyższego poziomu, przeznaczona dla firm i osób indywidualnych świadczących usługi dostępu do Internetu.

</doc>
<doc id="435797" url="https://pl.wikipedia.org/wiki?curid=435797" title="SKH Sanok">
SKH Sanok



</doc>
<doc id="435799" url="https://pl.wikipedia.org/wiki?curid=435799" title="STS Autosan Sanok">
STS Autosan Sanok



</doc>
<doc id="435800" url="https://pl.wikipedia.org/wiki?curid=435800" title="Stal Sanok">
Stal Sanok

Stal Sanok – polski wielosekcyjny klub sportowy z siedzibą w Sanoku.
Sekcja hokeja na lodzie.
Do sezonu 1960/1961 (trwającego od stycznia 1961) przystąpił kontynuator działalności hokejowej Sanoczanki Sanok – Stal Sanok. Sekcja hokejowa Stali była prowadzona do 1991. Wówczas powstał nowy, samodzielny klub Sanockie Towarzystwo Sportowe (STS) Sanok, a w maju tego roku ZKS Stal ostatecznie przekazał na jego rzecz swoją sekcję hokeja na lodzie, wraz z zawodnikami, trenerami, majątkiem, sprzętem itd..
Inne sekcje sportowe.
W przeszłości w ramach klubu działały inny sekcje sportowe. Łącznie w okresie istnienia wielosekcyjnego klubu sportowego Stal działało 15 sekcji. Na początku 1973 Stal prowadziła pięć sekcji (bokserska i hokejowa jako dwie najważniejsze, oraz piłkarska, narciarska, lekkoatletyczna). W latach 1992–1993 nastąpiło przekształcenie ZKS Stal w klub jednosekcyjny (piłki nożnej). Byłe sekcje:
Zawodnicy sekcji sportowych Stali (w tym siatkarze, pięściarze) rozgrywali zawody w hali sportowej Zasadniczej Szkoły Zawodowej Sanockiej Fabryki Autobusów.

</doc>
<doc id="435802" url="https://pl.wikipedia.org/wiki?curid=435802" title="Ōmiya-ku (Saitama)">
Ōmiya-ku (Saitama)

 – jedna z dziesięciu dzielnic miasta Saitama w Japonii, w prefekturze Saitama, w środkowej części wyspy Honsiu, w regionie Kantō. Do 2001 roku była oddzielnym miastem. Ma powierzchnię 12,80 km2 . W 2020 r. mieszkało w niej 117 875 osób, w 54 965 gospodarstwach domowych (w 2010 r. 108 524 osoby, w 48 449 gospodarstwach domowych). Ośrodek przemysłu maszynowego, elektrotechnicznego, kolejowego i przemysłu chemicznego.

</doc>
<doc id="435803" url="https://pl.wikipedia.org/wiki?curid=435803" title="Napoleon Ludwik Bonaparte">
Napoleon Ludwik Bonaparte

Napoleon Ludwik Bonaparte, fr. "Napoléon Louis, Prince français, Altesse Impériale", hol. "Napoleon Lodewijk Bonaparte, Lodewijk II, koning van Holland" (ur. 11 października 1804 w Paryżu, zm. 17 marca 1831 w Forlì) – drugi (średni) syn Ludwika Bonaparte i Hortensji de Beauharnais oraz brat Napoleona III. Wielki książę Bergu w latach 1809-1813.
Życiorys.
Po śmierci najstarszego brata "Napoleona Ludwika Karola" (1807) Napoleon Ludwik był do roku 1810 następcą tronu Królestwa Holandii i po abdykacji ojca przez krótki czas był królem Holandii jako Ludwik II, przed aneksją Holandii przez Francję. W roku 1809 stryj Napoleon I przemeblował swe marionetkowe monarchie: szwagier Joachim Murat został wysłany jako król do Neapolu, a jego niemieckie księstwa Kleve i Berg przekazane pięcioletniemu bratankowi, za którego jako regentka rządziła matka, królowa Hortensja. Po utracie tych księstw w roku 1813 mały książę, zwany teraz "hrabia de Flahaut", udał się na wygnanie do Włoch.
23 lipca 1827 Napoleon Ludwik poślubił we Florencji swą kuzynkę Szarlottę, córkę stryja Józefa Bonaparte. Małżeństwo pozostało bezdzietne. Na krótko przed śmiercią Napoleon Ludwik wraz z bratem Napoleonem III brał udział w powstaniu karbonariuszy przeciw Państwu Kościelnemu.
Mimo tego, że tak krótko żył, zdziałał wiele: otworzył w miejscowości Serravezza wydawnictwo i drukarnię z drukarkami skonstruowanymi według własnych szkiców i prowadził przedsiębiorstwo jako dyrektor; przetłumaczył na francuski "Życie Agrykoli" Tacyta i "Historię Sacco di Roma", napisaną w 1527 r. przez przodka, Giacomo Buonapartego, oraz napisał "Historię Florencji", opublikowaną po jego śmierci w 1833 r.
Pochowany jest wraz ze starszym bratem i ojcem w Saint-Leu-La-Forêt we Francji.

</doc>
<doc id="435805" url="https://pl.wikipedia.org/wiki?curid=435805" title="Skarpa (geotechnika)">
Skarpa (geotechnika)

Skarpa – stroma ściana np. wykopu lub nasypu, ukształtowana w sposób naturalny lub sztuczny.

</doc>
<doc id="435808" url="https://pl.wikipedia.org/wiki?curid=435808" title="Kazimierz (1856)">
Kazimierz (1856)

Kazimierz to wiślany statek pasażerski Królestwa Polskiego (środkowej Wisły) o napędzie bocznokołowym.

</doc>
<doc id="435809" url="https://pl.wikipedia.org/wiki?curid=435809" title="Kazbek">
Kazbek

Kazbek (gruz. მყინვარწვერი, "Mkinwarcweri"; ros. Казбек, "Kazbiek"; oset. Сæна, "Sæna", Хъазыбег, "Chazybieg", Чырыстийы цъупп, "Czyrystijy cupp"), jeden z najwyższych szczytów Kaukazu na granicy Gruzji z Rosją (Republika Północną Osetią-Alanią) o wysokości 5054 m n.p.m., położony we wschodniej części centralnego Kaukazu.
Kazbek leży w Paśmie Bocznym Wielkiego Kaukazu, podobnie jak Elbrus (5642 m n.p.m.) oraz Tebulosmta (4492 m n.p.m.). Jest drzemiącym wulkanem, zbudowanym z law trachitowych. Ostatnie erupcje miały miejsce około 6 tys. lat temu. Pozostałością działalności wulkanicznej są dziś wyziewy gorących gazów na północnych stokach góry (solfatary). Przypuszczalnie, zerwanie się Lodowca Kołka w 2002 roku było spowodowane przez wyrzut znacznych ilości tego typu gorących gazów bogatych w związki siarki. Ze stoków Kazbeka spływają liczne lodowce o łącznej powierzchni 135 km². Po stronie gruzińskiej znajduje się lodowiec Gergeti, zwany również Ordzweri.
Około 10 kilometrów na wschód od szczytu biegnie Gruzińska Droga Wojenna oraz leży miasto Stepancminda (do 2006 Kazbegi). Na południowych stokach gór znajduje się dawna stacja meteorologiczna, która w sezonie letnim pełni rolę komercyjnego schroniska dla alpinistów. Droga do stacji wiedzie przez lodowiec Gergeti i niesie ze sobą zagrożenie szczelinami.
Pierwszego wejścia dokonali w 1868 roku angielscy alpiniści Douglas W. Freshfield, A.W. Moore i C. Tucker z francuskim przewodnikiem górskim z Chamonix F. Devouassoud. Sezon wspinaczkowy trwa od maja lub czerwca do pierwszej połowy października. . W lutym 2006 roku na Kazbeku zginęli dwaj polscy księża-alpiniści, Dariusz Sańko i Szymon Klimaszewski.
Stały dyżur ratowniczy.
Od 2017 r. w bazie Meteo (Betlemi Hut) na wysokości 3653 m n.p.m. w sezonie od czerwca do września utrzymywany jest stały dyżur ratowniczy złożony z polskich wolontariuszy. Przedsięwzięcie to działa pod nazwą Bezpieczny Kazbek i jest realizowane przez fundację Medyk Rescue Team. Ratownicy biorą udział w akcjach ratownictwa górskiego, udzielają pomocy medycznej i służą radą wspinaczom. Projekt działa za sprawą jego uczestników i fundacji jedynie przy częściowym wsparciu sponsorów; prowadzone są też zbiórki funduszy od indywidualnych darczyńców. 

</doc>
<doc id="435813" url="https://pl.wikipedia.org/wiki?curid=435813" title="Zbigniew Oleśnicki (prymas)">
Zbigniew Oleśnicki (prymas)

Zbigniew Oleśnicki herbu Dębno (ur. 1430, zm. 2 lutego 1493) – arcybiskup gnieźnieński i prymas Polski od 1481, gubernator Prus (capitaneus Prussiae Generalis), biskup kujawski, podkanclerzy koronny od 1473, sekretarz królewski.
Życiorys.
Był synem marszałka Królestwa Polskiego Jana Głowacza Oleśnickiego, bratankiem biskupa krakowskiego kardynała Zbigniewa Oleśnickiego. Przeniesiony na stolicę arcybiskupią w Gnieźnie z biskupstwa kujawskiego, nadal jednak zajmował się sprawami pruskimi. W czasie nieobecności w Koronie króla Kazimierza Jagiellończyka zastępował króla w sprawach państwowych. Zwoływał kilkakrotnie synody prowincjonalne celem załatwienia spraw kościelnych i podatków na wyprawy wojenne króla. Często podróżował, nieomal stale objeżdżał swoją archidiecezję. Pod koniec panowania Kazimierza pogorszyły się jego stosunki z królem, zapewne z powodu rywalizacji, jaką prowadził z biskupem krakowskim, królewiczem Fryderykiem Jagiellończykiem. Po śmierci króla stanął na czele "stronnictwa piastowskiego", próbując doprowadzić do elekcji księcia mazowieckiego Janusza II. Po wyborze Jana Olbrachta, koronował go 23 września 1492 w katedrze wawelskiej. Zmarł w Łowiczu, pochowany został w katedrze gnieźnieńskiej, gdzie wzniesiono jego grobowiec z czerwonego węgierskiego marmuru wykonany przez Wita Stwosza.

</doc>
<doc id="435815" url="https://pl.wikipedia.org/wiki?curid=435815" title="Plazma (krew)">
Plazma (krew)



</doc>
<doc id="435817" url="https://pl.wikipedia.org/wiki?curid=435817" title="Rekurencja uniwersalna">
Rekurencja uniwersalna



</doc>
<doc id="435820" url="https://pl.wikipedia.org/wiki?curid=435820" title="Chorzów-Batory">
Chorzów-Batory

Chorzów-Batory, też: "Chorzów Batory", (niem. 1941–1945 "Königshütte-Bismarck;" śl. "Hajduki") – dzielnica Chorzowa położona w południowej części miasta.
Historia.
Początki istniejącej tu osady "Hajduki" sięgają przełomu XVI i XVII wieku. W roku 1882 w "Dolnych Hajdukach" była kopalnia węgla, wielka piekarnia parowa oraz łomy piaskowca. W 1903 r. dwie gminy: "Hajduki Dolne" (niem. "Nieder-Heiduk") i "Hajduki Górne" (niem. "Ober-Heiduk") zostały połączone dekretem cesarza Wilhelma II w gminę "Bismarckhütte". Było to związane z uruchomieniem w 1873 Huty Bismarcka (niem. „Bismarckhütte”, od 1933 r. Huta Batory) oraz założenia destylarni smoły (1888), która stanowiła zalążek przyszłych Zakładów Chemicznych „Hajduki”.
W okresie międzywojennym wieloletnim naczelnikiem gminy "Hajduki Wielkie" został dowódca powstańczy Karol Grzesik, który w 1936 r. został prezydentem "Chorzowa". W latach 1926–1939 "Hajduki Wielkie" były siedzibą starostwa powiatu świętochłowickiego, stanowiącego część dawnego powiatu bytomskiego, przyznaną Polsce. Władze gminy użyczyły staroście teren pod budowę gmachu (obecnie Urząd Miejski w Świętochłowicach), którego budowę ukończono w 1926 r.
Po "Hajdukach Nowych" (Neu-Heiduk, 1934), również "Hajduki Wielkie" utraciły samodzielność z dniem 1 kwietnia 1939 r., poprzez (de facto, choć nie kompletnie de jure) włączenie do miasta "Chorzowa", przy czym zachodnie krańce, obejmujące "Kalinę", "Kolonię Dworcową" (ob. ul. Hajduki) oraz rejon przy rozwidleniu szlaków kolejowych Katowice–Gliwice i Katowice–Bytom ze szkołą i starostwem właśnie znoszonego powiatu świętochłowickiego przyłączono do Świętochłowic. Połączenie "Hajduków Wielkich" z "Chorzowem" dokonało się za zgodą rad obu gmin i z poparciem samych mieszkańców, gdyż przyłączenie do miasta o statusie powiatu, jakim był "Chorzów", wiązało się z szeregiem udogodnień dla mieszkańców i przedsiębiorców, przede wszystkim podatkowych.
W okresie międzywojennym gmina Hajduki Wielkie była znana przede wszystkim z sukcesów drużyny piłkarskiej "Ruchu Wielkie Hajduki", która w styczniu 1939 zmieniła nazwę na "Ruch Chorzów". Na terenie gminy działał też klub piłkarski "Bismarckhütter Ballspiel Club" (7 stycznia 1923 połączył się z "Ruchem"). Słynne były też, również daleko poza "Ś"ląskiem, popularne (niemieckojęzyczne) wielkie chóry ludowe Fritza Lubricha.
Nazwa.
Aby zaakcentować włączenie "Hajduków Wielkich" do "Chorzowa", w dniu 11 kwietnia 1939 r. ogłoszono nowy podział miasta na sześć dzielnic, przy czym dzielnicę VI nazwano Chorzów-Batory, wykorzystując nową nazwę huty z 1933 r.
Pisownia nazwy nowej dzielnicy "Chorzów-Batory", choć ustalona zgodnie z regułami ortograficznymi języka polskiego z 1936 roku (potwierdzonymi współcześnie przez Radę Języka Polskiego), po II wojnie światowej wahała się raz z dywizem, a raz bez ("Chorzów Batory"), prawdopodobnie na wzór nazwy innej dzielnicy miasta – "Chorzowa Starego". Od momentu wyznaczenia VI dzielnicy "Chorzowa" do dziś nie dokonano ujednolicenia nazwy dzielnicy z nazwą urzędową głównej miejscowości – "Hajdukami Wielkimi". W związku z tym wśród części mieszkańców odradza się chęć przywrócenia tradycyjnej nazwy "Hajduki Wielkie" (funkcjonującej do dziś w oficjalnym obiegu urzędowym i codziennym użytku części mieszkańców), przy czym warto zaznaczyć, że nie istnieją tendencje do usamodzielnienia się tej dzielnicy, gdyż obecni mieszkańcy czują więź z "Chorzowem".
W okresie PRL-u i później, do roku 1991, posługiwano się oficjalną, choć nieurzędową, nazwą dzielnicy "Chorzów IV". W zasadzie miała ona szersze znaczenie niż "Chorzów-Batory", gdyż pojawiła się już po przyłączeniu do "Chorzowa" części "Niedźwiedzińca". Często jednak posługiwano się tymi terminami zamiennie. Uchwałą Rady Miasta nadano dzielnicy IV oficjalną nazwę "Chorzów Batory" (należy pamiętać, że była to jedynie nazwa dzielnicy administracyjnej, a nie nazwa urzędowa miejscowości). Jednak od momentu uchwalenia nowego, obowiązującego do dziś Statutu Miasta Chorzów (29 października 2009 r.), nie istnieje jednostka pomocnicza miasta (JPM) obejmująca "Hajduki Wielkie", a jedyną wydzieloną JPM jest osiedle "Maciejkowice".
Dzielnica.
"Chorzów-Batory" posiada własny dworzec kolejowy "Chorzów Batory" (przy ul. Armii Krajowej) na trasie Katowice–Gliwice, Katowice–Lubliniec. Jest ważnym węzłem drogowym (Autostrada A4 i DTŚ). Na terenie dzielnicy znajduje się nowoczesny kompleks sportowy w rejonie ulicy Granicznej. Głównymi ulicami dzielnicy są: ul. Armii Krajowej oraz Stefana Batorego, łącząca się ze Szpitalną.
Edukacja.
Szkoły ponadpodstawowe:

</doc>
<doc id="435822" url="https://pl.wikipedia.org/wiki?curid=435822" title="Towarzystwo Przyjaciół Łodzi">
Towarzystwo Przyjaciół Łodzi

Towarzystwo Przyjaciół Łodzi – organizacja pożytku publicznego, której celem działalności jest według statutu krzewienie miłości do Łodzi, pielęgnowanie jej tradycji oraz upowszechnianie wiedzy o mieście.
Historia.
Towarzystwo powstało w maju 1936, a zarejestrowane zostało w 1937 i liczyło wówczas 73 członków. Jego założycielami byli: inż. Karol Bajer, mecenas Bolesław Fichna, inż. B. Michelis, inż. Zygmunt Gundlach. Siedziba Towarzystwa mieściła się przy ul. Piotrkowskiej 102. W pierwszym Zarządzie zasiedli m.in. przemysłowiec Robert Geyer jako prezes, naczelny inżynier Kolei Elektrycznej Łódzkiej Włodzimierz Goebel, właściciel apteki Robert Rembieliński, ks. prałat Dominik Kaczyński, przemysłowiec Zygmunt Fiedler, dziennikarz „Kuriera Łódzkiego” Stanisław Rachalewski, wicedyrektor Izby Handlowo-Przemysłowej Mieczysław Hertz.
Po długoletniej przerwie Towarzystwo zostało reaktywowane 27 listopada 1959. Pierwszym prezesem oraz jednym z założycieli Towarzystwa był Eugeniusz Ajnenkiel. Kolejnymi prezesami TPŁ byli Sergiusz Kłaczkow, Mieczysław Woźniakowski, Józef Niewiadomski, Krystyna Bobrowska oraz od 1999 Ryszard Bonisławski.
Początkowo członkowie Towarzystwa urzędowali w pomieszczeniu oddanym na działalność stowarzyszenia przez władze miasta przy ul. Piotrkowskiej 104. W styczniu 1976 Towarzystwo przeniosło się do Muzeum Historii Miasta Łodzi przy ul. Ogrodowej 15. Kolejna siedziba mieściła się w filii Muzeum Historii Miasta Łodzi przy pl. Wolności 2. Obecnie TPŁ ma siedzibę przy ul. Łagiewnickiej 54/56.
W 1965 TPŁ zostało odznaczone Odznaką Tysiąclecia Państwa Polskiego, w 1979 Honorową Odznaką Miasta Łodzi, a w 1999 Odznaką Zasłużeni dla Miasta Łodzi.
W 2007 stowarzyszenie ustanowiło medal "Pro publico bono im. Sabiny Nowickiej". Honoruje się nim osoby szczególnie zasłużone dla kultury polskiej i miasta Łodzi. Kapituła przyznała to szczególne wyróżnienie m.in. Annie Kuligowskiej-Korzeniewskiej, Krystynie Bobrowskiej, Wojciechowi Nowickiemu, ks. Waldemarowi Sondce, Ryszardowi Bonisławskiemu.
Cele i środki działania.
Celem działalności stowarzyszenia jest według statutu krzewienie miłości do Łodzi, pielęgnowanie jej tradycji, upowszechnianie wiedzy o mieście, jej przeszłości i pracy dnia dzisiejszego, zespalanie wysiłków społecznych oraz współpraca z władzami miasta w dziedzinie szeroko pojętej estetyki miasta, urbanistyki, a w szczególności z konserwatorem zabytków w celu roztoczenia nad nimi należytej opieki.
Realizując cele statutowe Towarzystwo stosuje różne środki, m.in.:
Sekcje i kluby.
W ramach Towarzystwa funkcjonują 3 sekcje – szkolna, turystyczna, imprezowo-kulturalna oraz 5 klubów – miłośników teatru, przyjaciół filharmonii, miłośników literatury współczesnej, miłośników poezji, miłośników przyrody.
Wcześniej istniała także "Sekcja Wydawnicza" oraz od 1967 "Sekcja Tradycji Łódzkiej i Łodzi Współczesnej", w której miejsce powołano w 1980 "Sekcję Turystyczną".
Sekcja Szkolna.
"Sekcja Szkolna" powstała w 1960. Pierwszą przewodniczącą była Janina Gemelowa, a od jej śmierci w 1979 funkcję tę pełniła Albina Krucińska. Obecną przewodniczącą jest Janina Mitek.
W ramach sekcji szkolnej istnieją szkolne koła TPŁ. Działają one przy przedszkolu miejskim nr 36 i 153, szkole podstawowej nr 19, 30, 34, 51, 70, 113, 125, 138 i 175, gimnazjum nr 5, 11, 19 i 22, XXI Liceum Ogólnokształcącym, Zespole Szkół Ogólnokształcących nr 7 oraz Zespole Szkół Specjalnych nr 2.
Sekcja Turystyczna.
"Sekcja Turystyczna" została powołana do życia uchwałą Prezydium Towarzystwa Przyjaciół Łodzi 5 czerwca 1980 jako następczyni "Sekcji Tradycji Łódzkiej i Łodzi Współczesnej". Jej przewodniczącym został Stanisław Łukawski.
Jedną z form działalności sekcji jest organizacja sobotnich wycieczek po Łodzi i najbliższej okolicy, skupiając dziesiątki zwiedzających. Ma to umożliwić zapoznanie mieszkańców z nieznanymi i nieodkrytymi miejscami.
Początkowo prowadzili je m.in. Stanisław Łukawski, Henryk Szubert i Feliks Bryś, później Ryszard Bonisławski i Bogumił Zawadzki. Obecnie spacery prowadzi Marta Zawadzka.
Udział w spacerach jest bezpłatny dzięki dofinansowaniu udzielonemu przez Biuro Promocji, Turystyki i Współpracy z Zagranicą Urzędu Miasta Łodzi.
Sekcja Imprezowo-Kulturalna.
"Sekcja Imprezowo-Kulturalna" organizuje różnego rodzaju imprezy okolicznościowe, m.in. z okazji Międzynarodowego Dnia Teatru. Członkowie sekcji biorą także udział w wielu spotkaniach, imprezach i przedsięwzięciach reprezentując na nich Towarzystwo Przyjaciół Łodzi. Przewodniczącą sekcji jest Jadwiga Kolanek.
Zarząd TPŁ.
Zarząd został powołany na kadencję 2011–2015.

</doc>
<doc id="435823" url="https://pl.wikipedia.org/wiki?curid=435823" title="Luther von Braunschweig">
Luther von Braunschweig

Luther von Braunschweig, Luther z Brunszwiku (ur. 1275, zm. 18 kwietnia 1335 w Sztumie) – 18. wielki mistrz zakonu krzyżackiego w latach 1331–1335.
Życiorys.
Pochodził z dynastii Welfów. Jego ojcem był książę Brunszwiku Albrecht I Wielki, matką natomiast Adelajda, córka margrabiego Montferratu Bonifacego II. Był jednym z najmłodszych z licznego rodzeństwa dlatego też został przeznaczony do stanu duchownego. Wstąpił do zakonu w 1300. Karierę zaczął od służby na zamku w Dzierzgoniu. W 1308 objął komturię w Golubiu. Rok później był komturem domowym Dzierzgonia, a od 1313 komturem domowym Malborka. W 1314 został wielkim szatnym i komturem Dzierzgonia. W tym czasie lokował kilka miast oraz uczestniczył w akcji kolonizacyjnej południowych Prus. Wielkim mistrzem został wybrany w trakcie wojny polsko-krzyżackiej i po tragicznej śmierci Wernera von Orselna, 17 lutego 1331.
Luther z Brunszwiku kontynuował podbój Kujaw. Nakazał Dytrykowi von Altenburgowi najazd na Wielkopolskę. Krzyżacy dotarli wówczas aż pod Kalisz pustosząc ogromne połacie ziemi. W kolejnych wyprawach nie przeszkodziła im nawet bitwa pod Płowcami 27 września 1331. W maju 1332 armia zakonna zdobyła Brześć Kujawski i Inowrocław, a działania wojenne zakończyły się rozejmem w 1332. Na Kujawach zorganizowano komturie i nasilono ponowne zasiedlenie z lokacją nowych osad i wsi oraz budową zamków obronnych
Pomimo że trwały działania wojenne sam Luther von Braunschweig stronił od uczestniczenia w nich. Zajmował się reformą życia religijnego zgromadzenia, pisał wiersze i książki o tematyce teologicznej. Nakazał przebudowę zamku w Malborku, aby przypominał bardziej rezydencję świeckiego władcy niż klasztor. Przyczynił się do rozbudowy kaplicy św. Anny i wzniesienia w jej podziemiach mauzoleum wielkich mistrzów. Dzięki osobistemu zaangażowaniu możliwe było ponowne rozpoczęcie wstrzymanej budowy katedry w Królewcu, w której został pochowany (sarkofag uległ zniszczeniu podczas bombardowań w czasie II wojny światowej – zachowały się części płyty nagrobnej). Zmarł w Sztumie podczas podróży do Królewca na wyświęcenie tamtejszej katedry.
Po jego śmierci wielkim mistrzem został Dietrich von Altenburg.

</doc>
<doc id="435824" url="https://pl.wikipedia.org/wiki?curid=435824" title="Funkcja dodatnia">
Funkcja dodatnia

Funkcja dodatnia – dowolna funkcja rzeczywista, której zbiorem wartości są liczby dodatnie.
Funkcja dodatnia na przedziale formula_1 to funkcja przyjmująca dla argumentów z tego przedziału dodatnie wartości.

</doc>
<doc id="435828" url="https://pl.wikipedia.org/wiki?curid=435828" title="Pilica (1856)">
Pilica (1856)

Pilica to parowy wiślany statek pasażerski Królestwa Polskiego (środkowej Wisły) o napędzie bocznokołowym. Razem ze statkami Narew i Niemen zbudowany na linię Warszawa-Zawichost.

</doc>
<doc id="435832" url="https://pl.wikipedia.org/wiki?curid=435832" title="Pęcherzyk nasienny">
Pęcherzyk nasienny

Pęcherzyk nasienny () – parzysty narząd męskiego układu rozrodczego, mający kształt podłużnego woreczka o długości 4–5 cm, szerokości 1,5–2,5 cm i grubości do 1,5 cm. Położony jest w okolicy dna pęcherza moczowego; wydziela około 70% objętości ejakulatu. Błona śluzowa pęcherzyka nasiennego zawiera nabłonek wielorzędowy walcowaty nieurzęsiony wydzielający składniki spermy: białka, enzymy, fruktozę, prostaglandyny oraz fosforylocholinę. Ujścia pęcherzyka nasiennego wnikają do nasieniowodu w miejscu zwanym bańką.
Histologia narządu.
Ściana pęcherzyków nasiennych tworzy pęcherzykowate uwypuklenia do wewnątrz. Pokryta jest błoną śluzową o licznych i rozgałęzionych fałdach (I-, II- i III-rzędowych), które łączą się z sobą, tworząc komory otwierające się do światła. Błona śluzowa pokryta jest nabłonkiem wieloszeregowym, zbudowanym z komórek głównych i podstawowych. Komórki główne wykazują cechy strukturalne komórek wydzielających białka; produkują one ponadto znaczne ilości prostaglandyn. Charakterystycznym składnikiem wydzieliny pęcherzyków nasiennych są także niewielkie ilości fruktozy, stanowiącej źródło energii dla plemników. Blaszka właściwa błony śluzowej zawiera liczne włókna sprężyste. Błona śluzowa spoczywa na dwóch pokładach mięśniówki gładkiej: okrężnym i podłużnym. Najbardziej zewnętrzną warstwy ściany jest cienka powłoka łącznotkankowa.

</doc>
<doc id="435833" url="https://pl.wikipedia.org/wiki?curid=435833" title="Jacques Poulin">
Jacques Poulin

Jacques Poulin (ur. 23 września 1937), pisarz kanadyjski tworzący w języku francuskim, urodzony w Quebecu, długie lata przebywający we Francji, w Paryżu. Powrócił do rodzinnego Quebecu mając lat 65.
Autor licznych powieści, między innymi :
Laureat wielu nagród. Swą pierwszą książkę, "Mon cheval pour un royaume", opublikował w wieku 30 lat.

</doc>
<doc id="435834" url="https://pl.wikipedia.org/wiki?curid=435834" title="Narew (1856)">
Narew (1856)

Narew to parowy wiślany statek pasażerski Królestwa Polskiego (środkowej Wisły) o napędzie bocznokołowym. Razem ze statkami Pilica i Niemen zbudowany na linię Warszawa-Zawichost.

</doc>
<doc id="435835" url="https://pl.wikipedia.org/wiki?curid=435835" title="Klinika">
Klinika

Klinika – specjalistyczny oddział szpitalny wchodzący w skład uczelni lub instytutu naukowego, który oprócz leczenia chorych prowadzi prace dydaktyczne oraz badawcze.
Wyraz pochodzi z języka greckiego i odnosi się do łóżka – klinika jest miejscem nauczania medycyny „przy łóżku chorego”.
Znaczenie angielskiego wyrazu "clinic" bliskie jest polskiej przychodni.

</doc>
<doc id="435837" url="https://pl.wikipedia.org/wiki?curid=435837" title="Pierre Teilhard de Chardin">
Pierre Teilhard de Chardin

Pierre Teilhard de Chardin SJ (wym. , ; ur. 1 maja 1881 na zamku Sarcenat koło Clermont-Ferrand, zm. 10 kwietnia 1955 w Nowym Jorku) – francuski teolog, filozof, antropolog i paleontolog, jezuita.
Życiorys.
Teilhard de Chardin był czwartym z kolei dzieckiem w wielodzietnej rodzinie. Jego ojciec był kolekcjonerem amatorem. Jego sferę duchową kształtowała matka. Po ukończeniu zakonnej szkoły średniej w 1899 został jezuitą. W 1911 roku przyjął święcenia kapłańskie, a rok później rozpoczął studia na kierunku geologia i paleontologia w Paryżu. W czasie pierwszej wojny światowej pracował na froncie jako sanitariusz. Po wojnie Teilhard podjął działalność dydaktyczną w Instytucie Katolickim w Paryżu. W 1922 został doktorem nauk przyrodniczych i uczył dalej w instytucie jako profesor mianowany. Święte Oficjum uznało wypowiedzi Teilharda o ewolucji i grzechu pierworodnym za nieprawomyślne i zakazało mu publikacji o treści religijnej. De Chardin pragnął jednak być duchownym-naukowcem na wzór członków popularnego wówczas we Francji, a potępionego przez Święte Oficjum ruchu księży-robotników. W 1926 roku wyemigrował do Azji, pracował w Chinach, uczestniczył w wykopaliskach antropologicznych. W 1951 roku Teilhard udał się do USA, gdzie podjął pracę w instytucie naukowym przy Fundacji Wennera Grena w Nowym Jorku. W tym czasie wielokrotnie podróżował do Afryki w celach badawczych.
Poglądy.
Teilhard de Chardin był zwolennikiem teorii ewolucji, której próbował nadać znaczenie filozoficzne w duchu chrześcijaństwa (tzw. "ewolucjonizm chrześcijański"). Nawiązywał częściowo do filozofii egzystencjalnej Sørena Kierkegaarda i Karla Jaspersa. Twierdził, że cała rzeczywistość ma charakter dynamiczny i ewolucyjny, dąży od "punktu Alfa" do "punktu Omega" mając swój początek i koniec w osobie Jezusa Chrystusa. Sformułował „prawo złożoności i świadomości” ukazujące powiązanie między powiększaniem się złożoności świata materii i ewolucją biologiczną. W ewolucji ma się ujawniać skłonność materii do tworzenia coraz bardziej złożonych form uporządkowania, formy bardziej złożone są agregatami form mniej złożonych („prawo kompleksyfikacji”). Celem ewolucji człowieka i świata jest ostateczna jedność duchowa wszechświata. Według słów de Chardina "całe stworzenie wzdycha w stronę mistycznego zjednoczenia z Bogiem". Teorie francuskiego jezuity znalazły zwolenników, do których zaliczali się m.in. jezuita Henri de Lubac (późniejszy kardynał) oraz Bruno de Solages. Henri de Lubac poświęcił dziełom Teilharda kilka swoich książek. Według niego to, co można określić jako "fikcja teologiczna" Teilharda de Chardin jest „możliwym” dodatkiem do chrześcijańskiego Objawienia. Jednak według Philipe’a de la Trinité oraz Dietricha von Hildebranda system de Chardina „był deformacją chrześcijaństwa, które zostaje przekształcone w ewolucjonizm o charakterzez naturalistycznym, monistycznym i panteistycznym”. De Chardin zamienił judeo-chrześcijańskie pojęcie Boga osobowego, który zawarł przymierze z ludzkością, na „ducha świata”, kierującego jego rozwojem.
Dodatkowo sami uczeni mieli zastrzeżenia co do naukowości podejścia de Chardina. Sir Peter Medawar, laureat nagrody Nobla w dziedzinie fizjologi i medycyny, mówił o mentalnym pomieszaniu i przesadzonej ekspresji tego autora, która graniczy z histerią. Według Medawara książka de Chardina "The Phenomenon of Man" nie posiada struktury naukowej, kompetencja w poruszanej dziedzinie jest skromna. Autor nie wie, co to jest ani logiczny argument, ani dowód naukowy i nie przestrzega norm wymaganych w naukowych badaniach. Zarzucono mu także fałszerstwo naukowe, tj. udział w sprawie tzw. człowieka z Piltdown. Udział de Chardina w nim pozostaje przedmiotem sporów.
Według Jacques’a Maritaina – mimo usiłowań de Chardina, by za wszelką cenę zachować Chrystusa – ten Chrystus, który wyłania się z wizji Autora nie jest już Jezusem, Bogiem-człowiekiem, objawieniem Boga, Odkupicielem. Jest za to inicjatorem czysto naturalnego procesu ewolucyjnego i, zarazem, jego kresem, Chrystusem-Omegą. Maritain podkreślił, że zupełnie uprawnionym jest pytanie o to, dlaczego ta „siła kosmiczna” ma być nazwana Chrystusem.
Rzeczywistość kosmiczna, czyli ewolucyjna.
W dzieciństwie fascynowało go wszystko, co gęste. Ciężkie metale, które kolekcjonował, były dla niego boskim tworzywem ("oddawałem się kontemplacji, cieszyłem się posiadaniem i istnieniem mojego Boga-Żelaza").
Wszystko za sprawą konsystencji, w której doszukiwał się trwałości i niezniszczalności. Zauważył jednak, że na skutek erozji także metal ulega zniszczeniu.
Niezniszczalności doszukał się ponownie na studiach geologicznych, kiedy zauważył trwałość w tym co powszechne – w minerałach.
To właśnie pragnienie kontaktu z „powszechnym źródłem czy osnową bytów” sprawiło, że Teilhard de Chardin znalazł się na studiach geologicznych.
Spotkania z fizykami i pierwiastek wszystkich pierwiastków – atom, dały Teilhard de Chardinowi poczucie Boga we wszystkim, co go otacza.
Oparł się teorii dualizmu:
Materia i duch były więc dla Teilhard de Chardina nierozerwalną całością. Ta duchowość jest „sercem” materii. Znalazł więc świat w Bogu (panenteizm) i dusze w każdym tworzywie.
Teilhard de Chardin w dziele "Christianity and Evolution" w rozdziale "A Sequel to the problem of Human Origins:The plurality of Inhabitet Worlds" rozpatrywał również problem jak mogłyby być zbawione istoty pozaziemskie.
Człowiek.
Człowiek postawiony jest w centrum. Cały świat posiada świadomość w swoich cząsteczkach, natomiast świadomość człowieka przewyższa tę ze świata. U niego zamienia się ona w refleksję nad samym sobą. Świadomość nazwana jest widzeniem, gdyż życie polega na tym, aby widzieć, poznawać wszechświat. Jego zdaniem człowiek jest w ten sposób usytuowany we wszechświecie, że musi widzieć, poznawać, jako element konieczny życia. Owo lepsze i dalsze widzenie gwarantuje człowiekowi rozwój, co oznacza również rozwój wszechświata (patrzenie na wszystko jako na całość). Zatem intelekt człowieka odgrywa tutaj podstawową rolę (racjonalizm). Owo widzenie dotyczy również samego człowieka – sam staje się centrum obserwacji. Świadomość zagwarantowała umiejętność gromadzenia się. W odkrywaniu siebie i świata człowiek potrzebuje zespołu „zmysłów”, np. zmysł ogromu przestrzeni (wielkości i małości), zmysł głębi (poznawanie dalsze niż bezpośrednia rzeczywistość), zmysł liczby (możliwość uchwycenia wielości elementów, które biorą udział w nawet najmniejszej przemianie świata), zmysł proporcji (dostrzeganie różnic w skali fizycznej), zmysł jakości lub nowości, zmysł ruchu (odkrywanie rozwoju ukrytego w tym co najpowolniejsze). Zmysły te są konieczne do uporania się z nieruchomością wszechświata, dzięki nim zdajemy sobie wręcz sprawę z naszego centralnego miejsca we wszechświecie, jako człowieka.
Człowiek pojawił się we wszechświecie jako efekt jednej z mutacji. Inne gatunki stoją, lub zanikają, natomiast typ ludzki od pewnego czasu się rozwija. Cechy człowieka, jako ludzkości: potęga ekspansji, szybkość różnicowania się, stałość nieprzerwanego rozwoju nad zdolnością, zdolność łączenia się, koncentrowania różnych cech właściwych poszczególnym odgałęzieniom gatunku ludzkiego. Intensywny rozwój mózgu ludzkiego – względem innych gatunków, a nawet człowiekowatych nazywa się procesem cefalizacji. Jednak zdaniem Teilharda jako gatunek znajdujemy się w wieku wczesnej młodości.
Miejsce człowieka we wszechświecie de Chardin tłumaczy racjonalistycznie; świat składa się z materii, a jednostki materii układają się liniowo – wielkości najniższe, sfera najwyższa oraz średnia – i właśnie w niej znajduje się człowiek. Wszystkie te wielkości są nieskończone. Pierwsza reakcja człowieka wobec nieskończonej małości (świat zbudowany z miliardów cząstek) oraz wielkości (wszechświat) to zdumienie oraz zniechęcenie. Radą na to jest zdanie sobie sprawy z istnienia również i trzeciej nieskończoności – nieskończoności złożoności jako zrównoważenie małości oraz wielości.
Odmiany postaw wobec życia: ludzie zmęczeni, hedoniści, i ludzie żarliwi. Ludzie zmęczeni – można im przypisać tezę – nie być wcale. Przykładem jest np. pesymizm schopenhauerowski. Pesymizm to powrót w przeszłość, pragnienie szczęścia, życia bez kłopotów, bez ryzyka, bez wysiłku. Hedonizm – teza być mniej, to szczęście przyjemności, cel życia to nie działać, lecz korzystać. Szczęśliwy jest ten, kto umie wyssać z chwili smak. Ludzie żarliwi – teza: być więcej, cechuje ich szczęścia wzrastania, życie dla nich to wspinanie się. Żadna zmiana ich nie uszczęśliwia, jeśli nie dokonuje się w pochodzie w górę.
Poznanie, wiedza dla człowieka stała się podstawą prawdziwej wizji rzeczywistości, ewolucja człowieka to ewolucja kulturowa, gdyż zależy w olbrzymiej mierze od znajomości świata i siebie samego. Warunkami postępu są wzrost świadomości i powiększanie wiedzy. Dalszy etap rozwoju ludzkości prowadzi do punktu szczytowego – jest to idealne społeczeństwo, które jest czymś w rodzaju urzeczywistnionego „Królestwo Boże” na ziemi. To idealne społeczeństwo będzie rządzone wyłącznie rozumem, znikną w nim wszelkie przejawy chaosu. Będzie dominował ład i harmonia, a intelekt będzie wywyższony do nieznanych dotąd granic.
Teilhardyzm w New Age.
Jedna z twórczyń ruchu New Age, Marilyn Ferguson, pisząc swoją książkę „Konspiracja wodnika”, zapytała swoich 185 współtowarzyszy w ruchu, kto wywarł największy wpływ na ich poglądy. Najczęściej podawanym nazwiskiem był właśnie Pierre Teilhard de Chardin. Jeden z przywódców ruchu, dyplomata ONZ, Robert Muller, po latach przyznał się do przeżywania „iluminacji teilhardowskich” związanych z nabywaniem „świadomości kosmicznej”.

</doc>
<doc id="435838" url="https://pl.wikipedia.org/wiki?curid=435838" title="Skalnica tatrzańska">
Skalnica tatrzańska

Skalnica tatrzańska ("Saxifraga wahlenbergii" Ball) – gatunek rośliny należący do rodziny skalnicowatych. 
Rozmieszczenie geograficzne.
Jest endemitem Karpat Zachodnich. Występuje na Wielkim Choczu, Małej Fatrze, w Tatrach i w Niżnych Tatrach. Poza tym obszarem nigdzie więcej na świecie nie rośnie w środowisku naturalnym. W Tatrach występuje w całym paśmie, głównie w wyższych położeniach (do 2540 m), w dół schodzi wzdłuż potoków do 880 m n.p.m.. Gatunkową, łacińską nazwę nadano roślinie dla uczczenia szwedzkiego botanika Görana Wahlenberga, który był autorem pierwszego opisu flory Tatr.

</doc>
<doc id="435841" url="https://pl.wikipedia.org/wiki?curid=435841" title="Niemen (1856)">
Niemen (1856)

Niemen – parowy wiślany statek pasażerski Królestwa Polskiego (środkowej Wisły) o napędzie bocznokołowym; razem ze statkami Pilica i Narew zbudowany na linię Warszawa-Zawichost.

</doc>
<doc id="435842" url="https://pl.wikipedia.org/wiki?curid=435842" title="Kosmiczni kowboje">
Kosmiczni kowboje

Kosmiczni kowboje (ang. "Space Cowboys") – amerykańska komedia science-fiction z 2000 roku.
Fabuła.
W 1958 roku dwóch pilotów Air Force marzących o byciu astronautami, William „Jastrząb” Hawkins i Frank Corvin testują zmodyfikowany Bell X-2. Gdy Jastrząb decyduje się na pobicie rekordu wysokości, stawia ich życie na włosku. Gdy ratuje ich nawigator „Czołg” Sullivan, Frank i Jastrząb wdają się w bójkę, którą przerywa inżynier Jerry O’Neill. Ich przełożony, Bob Gerson daje reprymendę Jastrzębiowi za jego nieodpowiedzialne zachowanie i podczas konferencji oznajmia, że Air Force nie będzie udzielać się w lotach stratosferycznych przekreślając tym samym marzenia całej czwórki na bycie astronautami. 
Czterdzieści lat później NASA jest poproszona przez rząd rosyjski o naprawienie rosyjskiego satelity telekomunikacyjnego, zanim rozbije się na Ziemi. Konstrukcja satelity jest archaiczna i oparta na projektach Skylab opracowanych przez Franka. Gerson, obecnie kierownik projektowy w NASA, wysyła Sarę Holland z prośbą o pomoc Franka. Frank wciąż gardzący Gersonem zgadza się pomóc w naprawie sytuacji. Jednak Frank nalega, aby skorzystał z pomocy swojego dawnego zespołu. Obecnie Czołg jest baptystycznym pastorem, Jerry wykorzystując swe doświadczenie przy produkcji naddźwiękowych samolotów konstruuje kolejki górskie, a Jastrząb pracuje w Utah jako pilot dwupłatowca przy opylaniu pól.
Po zebraniu ekipy Frank wkracza do NASA i po zapoznaniu się z planem przystępuje do testów. Gerson mówi generałowi Wostowowi reprezentującemu Rosję, że zgodził się na udział Franka i jego zespołowi po to, by młodsi astronauci śledzili i uczyli się od nich, aby zastąpić ich przed startem. Inny znajomy Franka, szef lotu NASA Gene Davis kwestionuje zasadność misji i dziwi go zachowanie Rosjan. Gene nie znoszący ze wzajemnością Franka i jego ekipy jest też zdania, by ten poleciał z jego astronautami jako inżynier. Liczy na to, że nie przejdą testów i on sprowadzi własnych astronautów.
Wkrótce cała czwórka przygotowuje się do treningów, które udaje im się przejść. Frank, na którym wymuszona jest dyskrecja robi wszystko, by nic się nie wydało. Jednak prasa dowiaduje się o misji, ale wiceprezydent przekonuje Gersona, że zespół Franka musi być częścią misji dla dobrego rozgłosu. Wkrótce Frank dowiaduje się o intrydze Gersona i gniewnie się z nim konfrontuje. Wkrótce Gerson mówi mu, że i tak nie polecą, gdyż podczas testów wykryto u Jastrzębia nieusuwalnego raka trzustki i zostało mu tylko osiem miesięcy życia. Po przeanalizowaniu sytuacji Frank uważa, że Jastrząb jednak poleci.
Wahadłowiec kosmiczny "Dedal" wraz z ekipą Franka oraz młodymi Ethanem Glance’em i Richardem Hinesem startuje na orbitę. Znajdują satelitę, ale wszyscy zgadzają się, że to nie przypomina satelity komunikacyjnego. Podczas inspekcji Frank odkrywa, że satelita to w rzeczywistości wyrzutnia rakiet atomowych. Po żądaniu wyjaśnień generał Wostow przyznaje się, że to stara wyrzutnia kosmiczna z czasów Zimnej Wojny unosząca się od rozpadu ZSRR. Jeśli straci łączność z Ziemią, uzna by wystrzelić bomby wodorowe w stronę Stanów Zjednoczonych. Gerson jest oburzony, jednak po chwili Frank pyta się go skąd się znalazły jego notatki na pokładzie satelity. Wostow mówi, że KGB wykradło notatki Gersona do budowy wyrzutni atomowej. Frank domyśla się, że Gerson zdecydował wysłać jego zespół tylko po to, by ratować własną skórę.
Glance zgodnie z planem Gersona, co powoduje reakcję łańcuchową i uruchamia wyrzutnię, która oddala się od orbity wraz z Ethanem. Wyrzutnia uszkadza komputery pokładowe i mechanikę na "Dedalu" oraz powoduje wstrząs mózgu i Rogera. Po opanowaniu sytuacji na "Dedalu" Frank i Jastrząb wychodzą, by rozwiązać problem z satelitą. Frank i Jastrząb docierają w czasie, aby aktywować rakietę wspomagającą i zwolnić orbitę. Po złapaniu nieprzytomnego Ethana, obaj zdają sobie sprawę, że nie ma sposobu na przywrócenie orbity satelity bez zasilania, a jedyną opcją jest kazanie komuś jechać na satelicie podczas odpalenia silników rakiet, aby spadł w kosmos. Jastrząb zgłasza się na ofiarę, mając nadzieję, że będzie w stanie wylądować na Księżycu, spełniając tym samym marzenie swojego życia. Po pomocy Jastrzębiowi w przygotowaniu satelity do startu, Frank zabiera Ethana z powrotem na "Dedala".
W NASA Gene mówi Sarze Holland, że "Dedal" ma tylko jeden cieknący silnik i jak załoga nie ustali odpowiedniego kąta to może zginąć lub wypaść z atmosfery. Dodatkowo komputery nie działają i muszą wylądować ręcznie, czego nikt nie próbował. Jedynie mogli zrobić to nieobecny Jastrząb i nieprzytomny Roger. Frank, Czołg i Jerry żegnają się z Jastrzębiem śmiejącym się, że dostał łatwiejszą robotę. Wkrótce udaje się mu skutecznie odepchnąć satelitę od Ziemi. Gene mówi załodze, by lądowali na Florydzie. Frank jako pilot pracuje, aby sprowadzić wahadłowiec z powrotem na Ziemię, a planem jest osiągnięcie takiej wysokości, aby umożliwić ewakuację promu z wody, ponieważ lądowanie byłoby trudne. Frank z powodzeniem pilotuje prom kosmiczny, aby ponownie wejść na orbitę, ale ze zbyt dużą prędkością. Po bezpiecznym ewakuowaniu Ethana i Rogera, Tank i Jerry zostają z Frankiem bez względu na ryzyko. Frank przypomina sobie manewr, z którego wcześniej korzystał Jastrząb, celowo zatrzymując prom, aby szybko obniżył prędkość i pozwolił mu bezpiecznie wylądować promem. Załoga jest witana z powrotem jako bohaterowie.
Nocą Frank wraz ze swoją żoną Barbarą zastanawia się, czy Jastrząb dotarł na Księżyc. Na Księżycu okazuje się, że Jastrząb dotarł tam, gdzie umarł podczas spokojnego oglądania Ziemi.
Nagrody.
Film otrzymał dwie nominacje do Oskara, za efekty wizualne i efekty dźwiękowe.

</doc>
