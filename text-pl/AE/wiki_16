<doc id="435846" url="https://pl.wikipedia.org/wiki?curid=435846" title="Nickelback">
Nickelback

Nickelback – kanadyjska grupa muzyczna wykonująca muzykę z pogranicza rocka i hard rocka, ze względu na swoje brzmienie często porównywana z takimi zespołami jak 3 Doors Down, Puddle of Mudd czy Creed. Zespół został założony w 1995 roku w małym miasteczku Hanna w prowincji Alberta w Kanadzie przez wokalistę i gitarzystę Chada Kroegera, basistę Mike Kroegera, gitarzystę Ryana Peake oraz kuzyna, perkusistę Brandona Kroegera.
Pierwszy rozgłos zespół zyskał w 2000 roku, wraz z ukazaniem się drugiej studyjnej płyty „The State”, z której to pochodził pierwszy przebój grupy „Leader of Men”, który odniósł spory sukces na zagranicznych listach przebojów. Dzięki temu zespół podpisał swój pierwszy poważny kontrakt płytowy z holenderską wytwórnią metalową Roadrunner Records.
Światowy rozgłos grupa zyskała dzięki trzeciej płycie „Silver Side Up”, wydanej we wrześniu 2001 roku. To właśnie z tej płyty pochodzi największy przebój grupy „How You Remind Me”, dzięki czemu zespół zdobył wiele nagród oraz rozpoczął światowe trasy koncertowe. Szacuje się, że album sprzedano w ponad 10 milionach kopii na całym świecie. Wydana w październiku 2005 roku piąta płyta „All the Right Reasons” powtórzyła sukces sprzedając się także w ponad 10-milionowym nakładzie na całym świecie.
Szacuje się, że zespół sprzedał ponad 31 milionów płyt na całym świecie, z czego 19 milionów w Stanach Zjednoczonych. Zespół w trakcie swej działalności muzycznej miał także okazję występować na wielu prestiżowych festiwalach rockowych, m.in. Rock am Ring czy Pinkpop Festival
Zespół został sklasyfikowany na 11 pozycji w zestawieniu Chart Watch Extra: The Top 20 Album Sellers Of The 2000s, czyli najlepszych sprzedaży muzycznych, ustępując miejsca takim wykonawcom jak Linkin Park, Creed czy Tim McGraw oraz zajął 2 miejsce w tym zestawieniu jako najlepiej sprzedający się zespół spoza Stanów Zjednoczonych, ustępując miejsca jedynie zespołowi The Beatles. Grupa w roku 2007 została wprowadzona do Canada’s Walk of Fame. Zespół jest także laureatem wielu prestiżowych nagród przemysłu muzycznego, m.in. Juno Awards, American Music Awards, Billboard Music Awards.
Wydawcą płyt zespołu w Kanadzie jest wytwórnia EMI, natomiast w Europie Roadrunner Records. Zespół w lipcu 2008 roku podpisał kontrakt z wytwórnią Live Nation, na nagranie trzech albumów. Zanim to jednak nastąpi grupa jest zobowiązana nagrać jeszcze jeden album dla wytwórni Roadrunner. W 2010 roku, grupa podpisała kontrakt płytowy z wytwórnią Hollywood Records.
Historia.
Nazwa.
Nazwa „Nickelback” została wymyślona przez basistę zespołu oraz przyrodniego brata wokalisty Chada Kroegera, Mike Kroegera. W młodości pracował on w barze szybkiej obsługi Starbucks, gdzie dość często używał słów: „Here’s your nickel back”, które znaczą tyle co „oto pańska reszta” (gdzie „nickel” oznacza pięciocentówkę). Podczas nagrywania swego pierwszego dema „Hesher” w 1996 Mike zasugerował tę nazwę, którą reszta członków grupy zaakceptowała.
Początki, "Hesher", "Curb" (1995-97).
Historia zespołu rozpoczyna się w małej kanadyjskiej miejscowości Hanna położonej 215 km na północny wschód od Calgary, gdzie wychowywali się bracia Chad Kroeger oraz Mike Kroeger, a potem również Ryan Peake, który pod koniec szkoły podstawowej przeniósł się tam z Brooks. Wszyscy szybko się zaprzyjaźnili i grywali razem w garażu Ryana. Jak po latach w wywiadach wspomina wokalista Chad Kroeger, nie było innej możliwości niż granie muzyki lub pakowania się w kłopoty (w wieku 14 lat Kroeger wylądował w domu poprawczym za włamanie się do własnej szkoły), tak więc postanowili zająć się muzyką. Po ukończeniu liceum założyli w 1995 roku swój amatorski zespół i zaczęli grywać covery lubianych przez siebie zespołów, m.in. Alice in Chains, Soundgarden, Red Hot Chili Peppers czy Pearl Jam. Wtedy wraz z braćmi Kroegerami mieszkał Gabe Sinclair, który uzupełnił skład zespołu. Zespół miał wtedy innego wokalistę, który nauczył Kroegera, jak być frontmanem. Zespół przedstawiany był przez agenta jako „Point of View”, ale na scenie woleli występować pod nazwą „Village Idiot”, którą musieli jednak szybko zmienić ponieważ nie podobała się ona szefom niektórych barów. Skład zespołu wyglądał następująco: Chad Kroeger (śpiew, gitara rytmiczna), Mike Kroeger (gitara basowa), Ryan Peake (gitara prowadząca), Gabe Sinclair (perkusja). Po roku koncertowania znudziło im się jednak odtwarzanie cudzej muzyki i postanowili się rozejść. Mike Kroeger wyjechał do Vancouver i z gitarą basową grywał w kilku lokalnych heavymetalowych kapelach, m.in. Black Dogs, Depression. Na początku 1996 roku Chad Kroeger napisał 10 piosenek, pożyczył od ojczyma 1500 dolarów i przekonał pozostałych członków zespołu do nagrania ich w Vancouver. Tym razem do zespołu w miejsce Sinclair’a dołączył kuzyn braci Kroegerów, Brandon Kroeger. Przyjaciel Mike’a Kroegera zarezerwował grupie czas w studiu nagraniowym należącym do „Turtle Records”. Tak narodził się zespół, który początkowo nosił nazwę „Brick”. Kiedy skończyli nagrywanie materiału na swoje demo, Mike zasugerował nazwę
„Nickelback”. Pracował on kiedyś w barze szybkiej obsługi i często używał słów: „Here’s your nickel back”, które znaczą tyle co „Oto pańska reszta” (nikiel – materiał, z którego robi się monety; niklówki, drobniaki). W styczniu 1996 roku zarejestrowali w studiu „Crosstown Studios” w Vancouver materiał. Nagrywany był on pod okiem producenta Jeffa Bonda. Na album trafiło siedem kompozycji. Demo noszące tytuł „Hesher” ukazało się jedynie w Kanadzie, szczególnie w Albercie, skąd pochodziła grupa. Na rynku demo ukazało się w kilkunastotysięcznym nakładzie. Kiedy sprzedaż dema przekroczyła liczbę 10 tys., zdecydowano o wstrzymaniu produkcji na rzecz nagrania albumu długogrającego. Mimo to dzięki temu grupie udało się zaistnieć w lokalnych kanadyjskich rozgłośniach radiowych. Lokalne radio kanadyjskie CFOX-FM jako jedno z pierwszych zaczęło grać utwór „Fly” z tej płyty.
Właściciel studia „Turtle Recording Studios”, Larry Anschell poznał zespół przez ich managera Clyde’a Hilla. Był on producentem zespołu Jar w MR Management. Zespołowi spodobała się płyta wyprodukowana przez Anschella, który zaprosił grupę do swojego studia na przesłuchanie. Po przesłuchaniu grupa wraz z Anschellem podjęła wspólnie decyzję o nagraniu materiału na debiutancki album. Zespół wziął pożyczkę w wysokości 30 tysięcy dolarów. Prace nad płytą trwały od stycznia 1996 roku. Zespół część utworów nagrał w „Crosstown Studios” pod okiem producenta Jeffa Boyda (cześć tych utworów została zamieszczona na albumie „Hesher”), a część w „Turtle Recording Studios” pod okiem producenta Larry’ego Anschell’a. Sesja nagraniowa trwała 10 dni. Zespół nagrał w tym czasie 8 premierowych utworów oraz wykorzystał 4 utwory zawarte na minialbumie „Hesher” („Where?”, „Fly”, „Left”, „Window Shopper”).
Album został wydany 3 marca 1996 roku.Dotarł on do 182. miejsca na amerykańskiej liście Billboard 200, co było dużym sukcesem w dorobku mało znanej grupy. Także w 1997 roku zespół podpisał swój pierwszy kontrakt z małą niezależną kanadyjską wytwórnią Shoreline. Do utworu „Fly” zespół nagrał także swój pierwszy teledysk, którego premiera nastąpiła 16 czerwca 1997 roku. Utwory z obu płyt były często puszczane w wielu kanadyjskich stacjach radiowych, a trasa „Curb Tour” pomogła im w promowaniu swojej muzyki w północnych Stanach. Łącznie w roku 1997 zespół zagrał 27 koncertów. Album otrzymał także nominację do nagrody kanadyjskiego środowiska niezależnego.
"The State", "Silver Side Up" (1998-02).
Zespół przez kolejne lata intensywnie koncertował po całych Stanach promując swoją muzykę. W międzyczasie wokalista Chad Kroeger pracował jako sprzedawca powierzchni reklamowej. Nabyte doświadczenie postanowił wykorzystać w lepszej promocji zespołu. W 1998 roku tuż przed sesją nagraniową do albumu „The State” zespół opuścił perkusista i kuzyn braci Kroegerów, Brandon Kroeger. Zespół rozpoczął poszukiwania następcy. Wybór padł na kanadyjskiego perkusistę Mitcha Guindona. Przyjęty perkusista spędził w zespole jednak zaledwie kilka dni. Zespół ponownie pozostał bez perkusisty. Gitarzysta grupy, Ryan Peake zadzwonił do swojego przyjaciela Ryana Vikedala, którego znał z Brooks, gdzie obaj razem się wychowywali. Vikedal zgodził się i przyjechał zaprezentować grupie swoje umiejętności. W połowie pierwszego utworu Chad Kroeger przerwał mu i oświadczył, że jest przyjęty. Vikedal w ciągu tygodnia nauczył się 12 utworów i zespół mógł przystąpić do pracy nad nowym albumem. W międzyczasie grupa zwolniła swoich managerów, gdyż uznała, że sama sobie lepiej poradzi z prowadzeniem własnych interesów. Wokalista Chad Kroeger odpowiedzialny był za kontakty z mediami, Mike Kroeger za dystrybucję, a Vikedal za koncerty. Prace rozpoczęto w „Greenhouse Studios” w Burnaby. Zespół nad materiałem pracował wraz ze współproducentem Dale Pennerem (Matthew Good Band, Holly McNarland). Płytę zmiksował Garth Richardson. Drugi album zatytułowano „The State”. Jego premiera odbyła się w 1998 roku, jedynie w Kanadzie. Album został podobnie jak i poprzedni wydany w formie niezależnej. Dzięki utworowi „Leader of Men” który odniósł spory sukces na listach przebojów, zespołem zaczęły interesować się duże wytwórnie fonograficzne. Zespół spośród wielu propozycji wybrał EMI Canada, oraz holenderską wytwórnię metalową Roadrunner.
Album „The State” został wydany ponownie, tym razem już nakładem wytwórni. W styczniu ponownie ukazał się w Kanadzie, a 7 marca 2000 roku w Stanach. Płyta ukazała się w zmienionej okładce. W maju 2001 roku „The State”, jako pierwsza płyta grupy ukazała się w Europie. Zespół postanowił także wydać singel z utworem „Leader of Men”, który dotarł do 8 pozycji na amerykańskiej liście Mainstream Rock Tracks. Następne single, „Old Enough”, „Worthy to Say” oraz „Breathe” także dotarły do wysokich pozycji na listach. Ten ostatni zajął miejsce w pierwszej dziesiątce listy Mainstream Rock Tracks. Zespół od 1998 do 2000 roku zagrał 102 koncerty w Stanach Zjednoczonych, grając także jako support przed takimi zespołami jak Creed, 3 Doors Down czy Fuel. Po około 200 występach przestali być w końcu nikomu nieznaną grupą i zaczęli grać przed milionami ludzi. Po trasie koncertowej zespół rozpoczął przygotowania do nagrania kolejnego albumu. Koncerty oraz dobrze przyjęta płyta przyczyniły się do nominacji oraz do zdobycia swej pierwszej nagrody „Georgia Straight Readers’ Choice Music Awards” w kategorii „Favourite Heavy Metal”.
Zespół sesję nagraniową do trzeciego albumu rozpoczął w kwietniu w „Greenhouse Studios” w Burnaby, oraz w „London Bridge Studio” w Seattle (studiu Parashara). Grupa nad materiałem pracowała przez pięć tygodni. Producentem został Rick Parashar (znany ze współpracy z takimi grupami jak Pearl Jam, Temple of the Dog). Na album wybrano 9 premierowych utworów oraz utwór „Just Four” z płyty „Curb” nagrany w nowej wersji i zamieszczony na płycie pod zmienioną nazwą „Just For”. Miksowaniem utworów zajął się Randy Staub (Metallica, U2). Połączenie Parashara i Stauba spowodowało, że brzmienie zespołu poszło w nowym kierunku – stało się silniejsze, ostrzejsze, ale jednak z łagodnymi refrenami i przemyconą między wierszami gitarową solówką. Prace nad płytą zakończyły się w czerwcu. Album „Silver Side Up” ukazał się na rynku amerykańskim 11 września 2001 roku. 24 września płyta swą premierę miała w Wielkiej Brytanii. W październiku ukazała się na terenie całej Europy. Pilotowana była przez singlowy utwór „How You Remind Me” wydany 17 lipca. Album, jak i sam singel przyniósł zespołowi wiele nagród. Piosenki „Where Do I Hide”, „Money Bought” czy „Hangnail” były grane już podczas trasy promującej „The State”. Zespół został laureatem wielu prestiżowych nagród, m.in. Juno Awards w kategorii „Best New Group”, otrzymał także statuetkę „Canadian Music Awards – The Fan Choice” przyznawaną przez publiczność. Nickelback dzięki utworowi „How You Remind Me” stał się pierwszym kanadyjskim zespołem, który od czasów wydania singla „American Woman” zespołu The Guess Who zdobył jednocześnie 1. miejsce na liście przebojów w Kanadzie oraz Stanach Zjednoczonych. Ponadto „How You Remind Me” było także pierwszym utworem kanadyjskiego zespołu/wykonawcy od 1991 roku, którego utwór uplasował się na szczycie listy Billboard Hot 100. Ostatnim kanadyjskim wykonawcą był Bryan Adams z utworem „(Everything I Do) I Do It For You”. Zespół rok 2001 kończył z bilansem 102 koncertów. Rok 2002 grupa rozpoczynała od inauguracji pierwszej oficjalnej trasy koncertowej „Silver Side Up Tour”. Rozpoczynała się ona 16 stycznia koncertem w miejscowości Victoria. 25 stycznia, podczas koncertu w Rexall Place w Edmonton zespół rejestruje materiał na swoją pierwszą koncertową płytę DVD. Na koncercie obecnych było ponad 10 tysięcy ludzi. Podczas koncertu grupę wspierał wokalista i gitarzysta amerykańskiej grupy Alice in Chains, Jerry Cantrell. Występował on gościnnie w utworze „It Ain’t Like That” z repertuaru wspomnianego Alice in Chains. Trasa została podzielona na 9 etapów, liczących w sumie 145 koncertów. Zespół podczas trasy odwiedził Północne Stany, Australię, Europę oraz Azję. Trasa oficjalnie kończyła się 4 grudnia koncertem w Dublinie. Jako support podczas trasy występowali Jerry Cantrell (solo), Default, Greenwheel, Epidemic oraz Familiar 48. W trakcie trwania trasy grupa zostawała laureatem wielu nagród przemysłu fonograficznego. Zdobywała 4 statuetki Billboard Music Awards, 4 statuetki Juno Awards, 2 statuetki Much Music Awards, 2 statuetki MTV Video Music Awards, 3 statuetki Prairie Music Awards, 2 statuetki West Coast Music Awards, Doobie Awards oraz Georgia Straight Awards, oraz 1 Socan Awards. Utwór „How You Remind Me” stawał się najczęściej granym utworem rockowym w rozgłośniach radiowych na całym świecie w roku 2002. Zespół wydał jeszcze dwa single z utworami „Too Bad” oraz „Never Again”. Oba single także odnosiły sukces. Pierwszy z nich poruszający w tekście emocjonalne przeżycia z dzieciństwa wokalisty docierał do 1. pozycji na liście Mainstream Rock Tracks oraz Canadian Airplay Chart. Ponadto teledysk zdobywa dwie nagrody Much Music Video Awards w kategorii „Best Video” oraz kategorii „MuchLoud Best Rock Video”. Drugi singel „Never Again” docierał także do najwyższych pozycji listy Mainstream Rock Tracks oraz Canadian Airplay Chart. Tekst opowiada o przemocy w domu, znęcaniu się nad kobietami. Grupa nakręciła teledysk do utworu, jednakże jego emisja została zabroniona, gdyż był „zbyt brutalny”. Nakręcono drugi teledysk składający się z fragmentów koncertu odbytego 25 stycznia w Edmonton.
Po tak dużym sukcesie, grupa postanowiła wydać reedycję albumu „Curb” który ukazał się w 1996 roku jedynie w Kanadzie. Album przechodził ponowny proces masteringu (tym razem zajmował się nim George Marino w „Sterling Sound”) i został wydany 25 czerwca 2002 roku. Natomiast w lipcu 2002 roku Nickelback wygrał proces przeciwko swoim byłym managerom, dotyczący prawa własności do płyty. Grupa zarzuciła firmie Amar Canada Productions oraz Clyde’owi Hillowi, że nielegalnie posiadają kopię-matkę tego albumu.
W tym samym roku frontman grupy Chad Kroeger nagrywał w duecie wraz z Joseyem Scottem z zespołu Saliva utwór „Hero”, który trafiał na soundtrack do filmu Spider-Man. W nagraniu utworu udział brali ponadto Mike Kroeger (gitara basowa), Tyler Connolly (gitara prowadząca), Paul Iverson (gitara basowa), Matt Cameron (perkusja). Utwór okazał się przebojem zdobywając 1. miejsce na listach Canadian Hot 100, Mainstream Rock Tracks, Modern Rock Tracks oraz Billboard Hot 100. Ponadto Kroeger zaczynał udzielać się jako producent muzyczny (m.in. Default, Theory of a Deadman) i zakładał wraz z prawnikiem Jonathanem Simkinem wytwórnię płytową 604 Records, gdzie zajmował się promowaniem młodych zespołów.
Ostatecznie album „Silver Side Up” uzyskał w Kanadzie status ośmiokrotnej platyny, w Stanach 6-krotną, w Wielkiej Brytanii trzykrotnej, w Australii dwukrotnej oraz w Austrii i Holandii platyny. Singel z utworem „How You Remind Me” uzyskał status 2-krotnej platyny w Australii, złotej płyty w Austrii, Belgii, Niemczech, Szwajcarii, Wielkiej Brytanii oraz Stanach Zjednoczonych, natomiast srebro we Francji.
29 października 2002 roku nakładem wytwórni The Island Def Jam Music Group na rynku ukazało się DVD „Live at Home” z zapisem koncertu w Edmonton. Na płycie znalazło się 14 utworów oraz bonusy w postaci reportaży zza kulis, fragmentów z innych koncertów, wywiadów itp. Producentami zostali Amber Cordero, Rick Parashar, Mike Sarkissian, Lewis Weinstein oraz zespół. DVD zdobywa status podwójnej platyny w Kanadzie, oraz złotej w Stanach.
"The Long Road", "All the Right Reasons" (2003-07).
Rok 2003 zespół rozpoczął od krótkiej minitrasy koncertowej (3 koncerty) zainaugurowanej koncertem w Los Angeles 13 stycznia. W międzyczasie zespół zdobył kolejne wyróżnienia i statuetki podczas gali Juno Awards. Tym razem Chad Kroeger został uznany wokalistą roku, a zespół został nagrodzony statuetką przyznawaną przez publiczność. Następnie grupa zrezygnowała z aktywnego koncertowania i skoncentrowała się na przygotowywaniu materiału na następny album. Prace rozpoczęto w kwietniu w studiu „Green House” oraz w domowym studiu Kroegera „Mountain View Studios” w Vancouver. Tym razem producentem płyty został Kroeger z niewielką pomocą Joe Moi. Miksem albumu ponownie zajął się Randy Staub, natomiast mastering został wykonany przez George Marino w „Sterling Sound”.
Prace nad albumem trwały do sierpnia. 1 września w Niemczech ukazał się singel promujący album, na który został wybrany utwór „Someday”. Dotarł on do 1 pozycji na liście Hot Adult Top 40 Tracks oraz Canadian Singles Chart. 5 września singel ukazał się w Stanach. Utwór spotkał się z krytyką ze strony dziennikarzy muzycznych oraz krytyków za zbyt duże podobieństwo do piosenki „How You Remind Me”. Zarzucano grupie, że oba utwory mają taką samą strukturę muzyczną i styl. 22 września w Europie ukazał się album „The Long Road”, natomiast dzień później odbyła się premiera w Stanach. Album zadebiutował na 6. miejscu na liście Billboard 200, a w Wielkiej Brytanii pięć dni od premiery uzyskał status złotej płyty. Album dotarł do 1. pozycji na liście najlepiej sprzedających się płyt w Kanadzie. W innych krajach zanotował także wysokie lokaty. Dotarł m.in. do 3. pozycji w Nowej Zelandii, do 4. w Australii, Austrii oraz Szwajcarii. Album został wydany także w wersji limitowanej. W Stanach oraz Wielkiej Brytanii na albumie w formie bonusu znalazły się trzy utwory. Cover Eltona Johna „Saturday Night’s Alright (For Fighting)” z gościnnym udziałem Kid Rocka oraz Dimebaga Darrella. (W roku 2002 Chad Kroeger, Dimebag Darrell, oraz Kid Rock przygotowali nową wersję tego utworu. Na pomysł nagrania tego utworu wpadł Kroeger. Współpraca podczas nagrywania utworu miała jedynie charakter wirtualny. Muzycy w ogóle nie spotkali się w studio, jedynie wymieniali się plikami muzycznymi za pośrednictwem poczty elektronicznej) Poza tym na albumie znalazły się jeszcze utwory „Yanking Out My Heart” oraz „Learn the Hard Way”. Na japońskiej edycji albumu znalazły się w formie bonusu utwory „Someday” w wersji akustycznej oraz utwór „Slow Motion”. Ponadto na albumie znalazł się cover Neil Sedaki „Love Will Keep us Together”. Następnie grupa koncertem 14 października w Lubbock rozpoczęła trasę „The Long Road Tour”. Zespół zagrał 21 koncertów w Ameryce Północnej oraz 12 w Europie. W sumie w 2003 roku grupa dała 43 koncerty. Ponadto grupa otrzymała 3 nominację do Nagrody Grammy w kategorii „Best Rock Album”, „Best Rock Single” oraz „Record Of The Year” (za utwór „How You Remind Me”).
Od stycznia 2004 roku zespół kontynuował trasę „The Long Road Tour”. Rozpoczął ją od trzeciego etapu trasy, czyli zagrania 26 koncertów w Kanadzie. 24 lutego ukazał się drugi singel z utworem „Figured You Out”. Ze względu na swoją erotyczną tematykę zawartą w tekście został zakazany w Wielkiej Brytanii. Mimo to odniósł duży sukces, docierając do 1. pozycji na listach Mainstream Rock Tracks (gdzie na 1 miejscu utrzymał się aż 13 tygodni) oraz Canadian Singles Chart. Singel zajął także 4 pozycję na liście Modern Rock Tracks.
Następnie grupa w maju udała się na 4 koncerty do Australii. W drugiej połowie maja zespół wrócił na koncerty do Europy.
5 czerwca grupa wystąpiła na prestiżowym koncercie Rock am Ring w Nürburgringu, obok takich zespołów jak Motörhead, Linkin Park czy Red Hot Chili Peppers. Zespół prócz własnego materiału, wykonał także cover heavymetalowej grupy Metallica „Sad But True”. Z tego koncertu ukazało się nieoficjalne DVD. 15 czerwca grupa wydała w Stanach trzeci singel (w Europie ukazał się on 8 marca) z utworem „Feelin’ Way Too Damn Good”. Dotarł on do 2 pozycji na liście Canadian Singles Chart oraz 3 na liście Mainstream Rock Tracks. Dzień wcześniej na terenie Niemiec oraz Australii grupa w celach promocyjnych wydała singel z utworem „See You at the Show”. Piosenka została użyta w 2005 roku przez Nine Network w Australii jako utwór przewodni podczas transmisji meczów Friday Night Football ligi Australian Football League.
Następnie w czerwcu grupa powróciła do Stanów aby zagrać 37 koncertów i zakończyć oficjalnie trasę. W tym samym roku zespół został laureatem statuetki Juno Awards w kategorii „Grupa Roku”, oraz ponownie została nagrodzona statuetką przyznawaną w wyniku głosowania publiczności. Poza tym zespół zdobył 6 nominacji do nagrody Radio Music Awards oraz 1 do American Music Awards. Zespół zdobył dwie statuetki Socan Awards w kategorii „International Archivement” oraz „Rock Music”. Grupa ponownie otrzymała nominację do nagród Grammy. Tym razem w kategorii „Best Hard Rock Performance” (za utwór „Feelin’ Way Too Damn Good”), „Best Rock Song – Songwriter” (za utwór „Someday”) oraz „Best Rock Album” („The Long Road”). 7 września na terenie Stanów Zjednoczonych zespół wydał singel radiowy z utworem „Because of You”. Utwór utrzymany w stylistyce metalowej dotarł do 3 pozycji w Kanadzie oraz 7 w Stanach na liście Mainstream Rock Tracks. Rok 2004 zespół zakończył z dorobkiem 79 koncertów.
Na początku roku zespół planował rok przerwy w koncertowaniu. Jednak wokalista grupy, Chad Kroeger zaczął komponować nowy materiał i z przerwy ostatecznie zrezygnowano. Styczeń przyniósł zmiany personalne w zespole. 27 stycznia kanadyjski magazyn Chart poinformował o odejściu Ryana Vikedala z zespołu tuż przed rozpoczęciem prac nad nowym albumem. Jego miejsce 4 marca zajął perkusista grupy 3 Doors Down Daniel Adair. Rzekomym powodem rozstania się z Vikedalem były zbyt duże rozbieżności dotyczące brzmienia zespołu. Wokalista Chad Kroeger został pozwany o wypłatę należności dla byłego perkusisty. W nowym składzie grupa przystępuje do prac nad nowym albumem. Sesja odbywa się „Mountain View Studios” w Vancouver. Producentem ponownie został Kroeger przy współpracy z Joe Moi. Masteringiem albumu zajmował się Ted Jensen, a miksem ponownie Randy Staub. Prace nad albumem trwały blisko pół roku, przez co grupa grała niezbyt wiele koncertów, całkowicie koncentrując się na pracy w studiu. Pierwsze koncerty zespół zaczynał 18 sierpnia. Grał ich w sumie 20, z czego 3 w Niemczech i 1 w Anglii. 8 sierpnia zespół wydał singel promujący nowy album. Utwór „Photograph” odniósł duży sukces, zdobywając 1. miejsce na listach Canadian Airplay Chart (gdzie utrzymał się na pierwszym miejscu przez 7 tygodni), Pop 100, Mainstream Rock Tracks. Utwór dotarł także do 2 pozycji listy Billboard Hot 100 oraz dotarł do 3. pozycji na liście Modern Rock Tracks oraz Australian Singles Chart. 4 pozycje zajął w Nowej Zelandii i Niemczech. Sam singel sprzedał się w 2 milionach egzemplarzy, przez co uzyskał status podwójnej platyny przyznanej grupie przez RIAA. 3 października grupa wydała piąty studyjny album „All the Right Reasons”. Dzień później premiera nastąpiła w Stanach Zjednoczonych. Na albumie gościnnie wystąpił gitarzysta oraz wokalista grupy ZZ Top, Billy Gibbons. Album zajmuje 1 miejsce na listach Billboard 200 (tydzień), Canada Albums Chart (miesiąc), UK Rock Albums (7 tygodni), New Zealand Albums Chart (2 tygodnie), Billboard Top Hard Rock Albums, Billboard Top Modern Rock/Alternative Albums oraz Billboard Top Rock Albums. W pierwszym tygodniu sprzedaży album sprzedał się w liczbie 60 tysięcy kopii, co pozwoliło mu na wyprzedzenie poprzednich płyt grupy „Silver Side Up” oraz „The Long Road”. Sam album przez 102 tygodnie utrzymywał się na liście Billboard 200. Nigdy nie zszedł poniżej 30. miejsca. 8 listopada 2005 roku grupa wydała jedynie w Stanach singel z utworem „Animals”. Zajął on 97. pozycję na liście Billboard Hot 100, 1. miejsce na liście Mainstream Rock Tracks oraz 16 na Modern Rock Tracks. W tym samym roku zespół zdobył 3 statuetki BMI Pop Awards w kategorii „Most Performed 50 Songs of the Past Year” za utwory „Figured You Out”, „Someday” oraz „Why Don’t You &amp; I” (duet Kroegera z Santaną).
17 stycznia 2006 roku grupa rozpoczynała trasę koncertową „All the Right Reasons Tour”. Rozpoczynała się ona koncertem w Prince George. Pierwszy etap trasy trwał do 30 marca i obejmował Kanadę oraz Stany. 25 kwietnia zespół wydał singel z utworem „Savin’ Me”. Dotarł on do 1. pozycji na liście Canadian Airplay Chart oraz został wykorzystany na soundtracku do popularnego serialu Skazany na śmierć. Z tym utworem zespół występuje na gali rozdania Juno Awards, gdzie grupa zdobywała 2 statuetki w kategorii „Group of the Year” oraz „Rock Album of the Year” („All the Right Reasons”). Poza tym zespół zdobywał także po 1 statuetce Socan Awards w kategorii „Song Award” („Photograph”), BMI Pop Award („Feelin’ Way Too Damn Good”). Zespół spośród 3 nominacji do Much Music Video Awards zdobywał jedną statuetkę w kategorii „Best Rock Video” („Photograph”). Ponadto grupa zostawała laureatem 3 statuetek Billboard Awards w kategoriach „Hot 100 Artists of the Year”, „Duo/Group of the Year” oraz „Rock Almum of the Year” („All the Right Reasons”). Grupa została także laureatem World Music Awards w kategorii „Best Rock Group”. Nickelback został także laureatem nagrody „Billboard Touring Awards”. Na koncerty zespołu bilety zakupiło ponad 800 tys. fanów (od stycznia 2006 roku), co według magazynu „Pollstar” daje szósty najlepszy wynik na całym świecie. W kwietniu zespół dał 6 koncertów w Australii, natomiast od 13 maja do 13 czerwca grał w Europie jako support Bon Jovi w ramach trasy „Have a Nice Day Tour”. W lipcu zespół wydaje singel z utworem „Far Away” (w Europie został wydany 20 stycznia). Osiąga on 1 pozycję na listach Canadian Airplay Chart oraz ARC Weekly Top 40. 8 lipca podczas koncertu w Sturgis, w Dakocie Południowej zespół dał specjalny koncert, który był rejestrowany na potrzeby wydania drugiej koncertowej płyty DVD. Od czerwca do września grupa aktywnie koncertowała w Północnych Stanach w ramach trasy „All the Right Reasons Tour”. 22 sierpnia grupa wydła kolejny singel, tym razem z utworem „Rockstar”. Singel dotarł do 1. pozycji na brytyjskiej liście UK Rock Chart, oraz do 2. pozycji w Irlandii i Rosji. Singel dociera także o 4 pozycji na liście Mainstream Rock Tracks, oraz 6. na liście Billboard Hot 100. Utwór zajął także 100 miejsce w zestawieniu magazynu Rolling Stone na „100 najlepszych piosenek 2007 roku”. Grupa Nickelback skrytykowała tę decyzję magazynu. Kapela wystąpiła także jako support przed zespołem The Rolling Stones w ramach trasy „A Bigger Bang Tour. W przerwie trwania trasy, zespół 26 listopada wydał singel z utworem „If Everyone Cared”. Osiągnął on 1. pozycję na liście Canadian Airplay Chart. Całkowity koszt ze sprzedaży singla oraz teledysku do utworu pomiędzy lutym a lipcem 2007 został przeznaczony na cele charytatywne i podzielony pomiędzy dwie organizacje – Amnesty International oraz International Childrens’ Awareness Canada. Całkowity ze sprzedaży wyniósł ponad 600 tys. dolarów. Zespół rok 2006 kończy z liczbą 107 koncertów.
Rok 2007 zespół rozpoczynał od odpoczynku. Kontynuacja trasy nastąpiła dopiero 20 lutego koncertem w Tacoma. W marcu grupa wydała siódmy, a zarazem ostatni singel z płyty „Side of a Bullet”. Osiągnął on 7. pozycję na liście Mainstream Rock Tracks. Utwór jest hołdem złożonym przez grupę dla tragicznie zmarłego gitarzysty grupy Pantera Dimebaga Darrella postrzelonego podczas koncertu. W utworze zostało wykorzystane jego solo gitarowe, które Kroeger otrzymał od brata zmarłego muzyka, Vincenta Paula Abotta. 19 marca zespół zakończył piąty etap trasy, obejmujący koncerty w Północnych Stanach. 9 czerwca 2007 zespół za wybitne zasługi dla swojej ojczyzny i za sprzedanie ponad 21 milionów płyt na całym świecie został wprowadzony do Canada Walk of Fame. Decyzję argumentowano w ten sposób, że na sukces grupy wpłynęło ponad 10 lat ciężkiej i wytrwałej pracy. Doceniono również to, że w ciągu ostatnich 1,5 roku zespół zdobył pokaźną sumę nagród przemysłu fonograficznego. Poza tym zespół w tym samym roku został laureatem statuetki Canadian Radio Music Award w kategorii przyznawanej przez publiczność. Wokalista Chad Kroeger został nagrodzony statuetką BMI Pop Awards dla najlepszego wokalisty roku. Ponadto zespół został nagrodzony statuetką Much Music Video Awards za teledysk do utworu „Far Away”. Grupa zdobyła także statuetkę American Music Awards w kategorii „Pop/Rock – Favourite Band/Duo/Group”. Zespół sięgnął także po 3 statuetki Socan Awards. 28 czerwca grupa wznowiła szósty i ostatni etap trasy „All the Right Reasons Tour”. Koncerty obejmowały Amerykę Północną. Oficjalnie trasa została zakończona 2 września 2007. Liczyła łącznie 162 koncerty i jest najdłuższą trasą koncertową w historii zespołu. Podczas trasy jako support występowali Danko Jones, Daughtry, Hedley, Finger Eleven, Default, State of Shock, Staind, Chevelle, Trapt, Hoobastank, Three Days Grace, Breaking Benjamin, Puddle of Mudd oraz Yellowcard. Zespół w 2007 roku wystąpił także w programie VH1 Rock Honors, gdzie wykonał cover zespołu ZZ Top „Sharp Dressed Man”.
Album „All the Right Reasons” okazał się dużym sukcesem, zarówno w Stanach, jak i Europie. W Kanadzie album zyskał status 7-krotnej platyny, w Stanach 8-krotnej platyny, w Australii 4-krotnej platyny, w Wielkiej Brytanii podwójnej platyny, w Niemczech złotej oraz platyny, a w Szwajcarii złotej.Ogólna sprzedaż albumu na świecie wyniosła ponad 10 milionów kopii, z czego 7 332 490 kopii sprzedano w Stanach.
"Dark Horse" (2008-10).
Zespół zrezygnował z aktywnego koncertowania na rzecz odpoczynku po wyczerpującej trasie, promującej album „All the Right Reasons”. W marcu 2008 zespół rozpoczął przygotowania do nagrań materiału na nowy album studyjny. Producentem został Robert Lange, znany ze współpracy z takimi wykonawcami jak AC/DC, Def Leppard czy Bryan Adams.
Prace nad płytą trwały ponad pół roku. Album nagrywany był w Mountain View Studios w Vancouver. Mastering powierzono ponownie Tedowi Jensenowi, natomiast miksem zajął się Randy Staub. Prace nad albumem zostały zakończone w sierpniu. Ostatecznie za produkcję odpowiedzialni byli Kroeger, Moi oraz Lange. Od 8 do 21 września zespół zagrał 9 koncertów, grając w Niemczech, Irlandii, Irlandii Północnej oraz Anglii. Na koncertach zespół premierowo wykonywał nowy utwór „Gotta Be Somebody”, który 29 września został wydany w Stanach jako singel. Premiera nastąpiła 14 listopada 2008 w Niemczech. Dzień później, 15 listopada album ukazał się w Australii, dwa dni później, 17 listopada płyta ukazała się w Europie, a dzień później, 18 listopada, album ukazał się w ojczystej Kanadzie oraz Stanach Zjednoczonych. 21 listopada premiera płyty przypadła na Holandię. Płyta „Dark Horse” już w dniu premiery zanotowała duży sukces, sprzedając się w 330 tysięcach kopii, co pozwoliło jej na zajęcie drugiej pozycji wśród najlepiej sprzedających się płyt. Album dotarł także na szczyt listy „Billboard Top Rock Albums”, „Billboard Top Hard Rock Albums”, „Billboard Top Modern Rock/Alternative Albums” oraz „Canadian Albums Chart”. Album dotarł także do 2 pozycji na prestiżowej liście Billboard 200, a przez dłuższy czas utrzymywał się w czołowej „dziesiątce”. Krążek dotarł także do wysokich pozycji w innych krajach, m.in. do 3. pozycji zestawienia „Australian Albums Chart”, oraz „New Zealand Albums Chart”. Płyta dotarła także do 4. pozycji na listach w Wielkiej Brytanii „UK Albums Chart” oraz w Niemczech „German Albums Chart”. Zajęła 5. pozycję w Austrii oraz Szwajcarii. Dalsze pozycje zajął w Rosji, gdzie dotarł do 11. pozycji oraz w Irlandii, gdzie dotarł do 19. pozycji.
11 października zespół wydał singel z utworem „If Today Was Your Last Day”. Ukazał się on w formie singla promocyjnego. Dotarł on do 7 pozycji zestawienia Canadian Hot 100 oraz 2 pozycji zestawienia Hot Adult Top 40 Tracks. Poza tym utwór dotarł na szczyt brytyjskiej listy UK Rock Chart.
Zespół w 2008 roku został laureatem nagrody Western Canadian Music Awards w kategorii „International Achievement Awards”. Poza tym zespół zdobył statuetkę Socan Awards za utwór „If Everyone Cared”. Drugą statuetkę otrzymał Kroeger za utwór „Into the Night”, nagraną w duecie z Carlosem Santaną. 2 grudnia na rynku ukazało się drugie koncertowe DVD zespołu pt. „Live from Sturgis”. Materiał został zarejestrowany 8 lipca 2006 w ramach trasy „All the Right Reasons Tour”. 15 grudnia w Stanach w formie singla promocyjnego ukazał się singel z utworem „Something in Your Mouth”. Dotarł on na szczyt listy Mainstream Rock Tracks, oraz do 21 pozycji na liście Modern Rock Tracks.
Rok 2009 zespół rozpoczął od przygotowań do trasy koncertowej. Inauguracja nastąpiła 25 lutego koncertem w Nashville. Pierwszy etap trasy trwał od 15 lutego do 26 kwietnia, i obejmował koncerty w Północnych Stanach. W międzyczasie grupa wydała singel z utworem „I’d Come for You”. Ballada utrzymana w stylistyce rocka alternatywnego dotarła na szczyt listy UK Rock Chart. Na liście Canadian Hot 100 utwór uplasował się na 29 pozycji. W kwietniu zespół został laureatem 3 nagród Juno Awards. Zdobył je w kategoriach „Group of the Year”, „Album of the Year” (Dark Horse) oraz nagrodę publiczności. Poza tym Kroeger ponownie został nagrodzony za piosenkę „Into the Night”. Tym razem zdobył statuetkę „BMI Pop Awards”. Zespół zdobył także 2 statuetki Much Music Video Awards za utwór „Gotta Be Somebody”. 1 statuetkę Word Magazine Reader’s Choice zespół zdobył w kategorii „World’s Best Selling Rock Artist”.
22 maja zespół zagrał 6 koncertów w Wielkiej Brytanii, w ramach drugiego etapu trasy „Dark Horse Tour”. Podczas koncertu w Londynie 28 maja zespół nakręcił teledysk do singla z utworem „Burn it to the Ground”. Premiera singla nastąpiła 3 dni wcześniej. Utwór dotarł do 7 pozycji w Finlandii oraz do 3 na liście Mainstream Rock Tracks. 10 lipca zespół wznowił trzeci etap trasy, obejmujący Stany Północne. 29 września oficjalnie ukazał się singel z utworem „Never Gonna Be Alone”. Singel ukazał się także w Portugalii oraz Brazylii, ze względu na umieszczenie go na ścieżce dźwiękowej do serialu „Caminho das Índias”. Piosenka najwyższą lokatę osiągnęła na liście Hot Adult Top 40 Tracks, gdzie dotarła do 5 pozycji. 16 listopada zespół wydał kolejny singel, tym razem z utworem „Shakin’ Hands”. Dotarł on do 11. pozycji na liście Mainstream Rock Tracks, oraz 49 Canadian Hot 100.
Rok 2010 zespół rozpoczął od kontynuacji trasy. Zespół rozpoczął serię 10 koncertów w Europie. 28 lutego zespół wystąpił podczas ceremonii Zamknięcia Zimowych Igrzysk Olimpijskich. Wykonał utwór „Burn it to the Ground”. 23 marca grupa wydała ostatni singel. Tym razem z utworem „This Afternoon”, który jest swego rodzaju kontynuacją utworu „Rockstar”. Utwór zajął 5 pozycję na liście Hot Adult Top 40 Tracks. 3 kwietnia zespół rozpoczął ostatni etap trasy, który zakończył się 3 czerwca koncertem w Vancouver. Jako support podczas trasy występowali Hinder, Papa Roach, Saving Abel, Seether, Black Stone Cherry, Sick Puppies, Daughtry, Shinedown oraz Breaking Benjamin.
W tym samym roku zespół otrzymał 2 nominację do Juno Awards oraz 1 do nagrody Grammy w kategorii Best Hard Rock Performance (za utwór „Burn it to the Ground”), gdzie jednak musiał uznać wyższość nad „War Machine” grupy AC/DC.
Album „Dark Horse” odniósł duży sukces. W Kanadzie dostał status 6-krotnej platyny, w Australii trzykrotnej, w Stanach dwukrotnej, w Nowej Zelandii platyny, w Wielkiej Brytanii platyny, w Niemczech złotej płyty, w Szwecji złoto oraz w Szwajcarii złoto.
Styl muzyczny i odbiór przez krytyków.
Nickelback odniósł duży sukces w ojczystej Kanadzie w drugiej połowie lat 90. oraz na początku trzeciego tysiąclecia w Europie. Szacuje się, że zespół sprzedał 31 milionów płyt, z czego 19 w Stanach Zjednoczonych. O zespole w ojczystej Kanadzie zrobiło się głośno w roku 1998, za sprawą wydania drugiej płyty pt. „The State”. Dzięki takim utworom jak np. „Leader of Men”, zespołem zainteresowały się duże wytwórnie, co w ostateczności zaowocowało podpisaniem kontraktu z wytwórnią Roadrunner. Album sprzedał się w ponad milionowym nakładzie. Prawdziwy sukces przyszedł wraz z albumem „Silver Side Up” w roku 2001. Album osiągnął bardzo duży sukces, sprzedając się w ponad 10 milionach kopii na całym świecie oraz zdobywając statusy złotych, a także platynowych płyt. Zespół jest także laureatem wielu prestiżowych nagród przemysłu fonograficznego, m.in. Juno Awards, American Music Awards, Billboard Music Awards czy MuchMusic Video Awards. Grupa zdobyła także 12 nominacji do nagrody Grammy. Muzyka zespołu często jest także wykorzystywana przez World Wrestling Entertainment (WWE). Utwory grupy nierzadko goszczą na ścieżkach dźwiękowych do filmów i seriali telewizyjnych.
Mimo iż grupa odniosła bardzo duży sukces komercyjny, jest często krytykowana przez popularne serwisy muzyczne takie jak AllMusic czy magazyn Rolling Stone. Nickelback jest jednym z najbardziej krytykowanych zespołów w historii muzyki popularnej, mimo bardzo dużej rzeszy fanów. Na różnych etapach kariery, zespół otrzymywał szerokie negatywne opinie z różnych źródeł. Serwis Metacritic informuje, że trzy albumy z sześciu wydanych stają się głównym nurtem („The Long Road”, „All the Right Reasons” oraz „Dark Horse”) i mogą uzyskać ocenę odpowiednio 62%, 41% i 49% Zespół często jest krytykowany za brak oryginalności. W 2001 roku magazyn Rolling Stone skrytykował styl zespołu mówiąc: „Jeśli szukasz oryginalności, możesz nie brać przykładu z Nickelback”. W roku 2003 przy okazji wydania „The Long Road”, Rolling Stone napisał: „Był rzetelny i spójny w wyobraźni”.
W 2005 roku przy okazji wydania „All the Right Reasons” dziennikarz portalu AllMusic, Stephen Thomas Erlewine zauważa, że na tym albumie zespół przechodzi z charakterystycznego, brudnego grunge’owego brzmienia do bardziej czystego rocka, skierowanego w nieco mocniejszą stronę. Zauważa także, że wokalista grupy Chad Kroeger pisze nieco bardziej osobiste teksty, co słychać w singlowym utworze „Photograph”, czy chociażby żal wyrażony w utworze „Side of a Bullet” z powodu śmierci Darrella. Portal zauważa także wykorzystanie przez zespół instrumentów klawiszowych oraz skrzypiec w niektórych utworach, przez co album jest o wiele bardziej zróżnicowany. Mimo to portal krytycznie odnosi się do nowej płyty zespołu, twierdząc, że zespół pozostaje bez zmian. W roku 2008 zespół wydał szósty studyjny album pt. „Dark Horse”. Album otrzymał mieszane recenzje. Na 100 punktów kanał Metacritic przyznał płycie 49. Magazyn Chart napisał przy okazji wydania albumu „Dark Horse”: „Chad Kroeger jest geniuszem, bo dokładnie wie, co ludzie chcą słuchać. Okazał się niezwykle błyskotliwy.” Również magazyn Billboard pochwalił zespół pisząc, że „Nickelback oferuje łagodne i melodyjne utwory w ciężkich czasach.” Stephen Thomas Erlewin z serwisu AllMusic przyznał grupie zaledwie 1,5 gwiazdki w skali do 5. Swoją ocenę motywował tym że, teksty zespołu są sękate, wulgarne. Zarzuca grupie, że nie zna granic dobrego smaku, i rozkoszuje się jej nieznajomością. Ponadto twierdzi, iż brakuje w tekstach mądrości i zrozumiałości, są one w złym guście. Tygodnik Entertainment Weekly nazwał tekst do otwierającego album utworu „Something in Your Mouth” „wstrętnym”. Serwis PopMatters twierdzi, że album „Dark Horse” w porównaniu do poprzednich płyt zespołu jest „krokiem w tył”, utwory brzmią podobnie jak te starsze, zespół powtarza się. W skali 1 do 10 album otrzymał notę 3. Brytyjski dziennik The Guardian w sali 1 do 5 przyznał płycie notę 1, argumentując swój wybór tym, że zespół sięgnął po typowy negatywny stereotyp, mianowicie połączenie tekstów o tematyce erotycznej z hard rockiem, co w rezultacie nie daje niczego pozytywnego. Magazyn Rolling Stone przyznał płycie pozytywną recenzję, komplementując przede wszystkim produkcję. Rolling Stone twierdzi, że Lange rozjaśnił nieco ponurą muzykę Nickelback w stylu post grunge. W 2009 roku czytelnicy „The Word” głosowali na najgorszy zespół świata. Nickelback zajął pierwsze miejsce. Otrzymał 19.8% głosów. W 2010 roku na Facebooku odnotowano, iż grupa posiada 1,5 miliona fanów. Felietonista magazynu „Jam!” Darryl Sterdan stwierdził iż wokalista grupy Chad Kroeger jest drugim najgorszym piosenkarzem wszech czasów, zaraz po Taylor Swift.
Ze względu na wpływy takich grup muzycznych jak Alice in Chains, Soundgarden czy Pearl Jam, muzyka grupy często postrzegana jest i określana jako post grunge. Serwis AllMusic jako zespoły grające podobnie jak Nickelback wymienia takich wykonawców jak 3 Doors Down, Korn, Daughtry, Seether, Puddle of Mudd czy Limp Bizkit. Andrew Leahey z serwisu AllMusic określa muzykę zespołu jako post grunge, metal alternatywny oraz heavy metal, natomiast Corey Apar z tego samego serwisu, muzykę komponowaną przez Kroegera określa jako pop alternatywny, rock alternatywny, indie rock. W wywiadzie dla PopMatters, gitarzysta grupy Alice in Chains, Jerry Cantrell tak oto wspomina wspólną trasę z zespołem Nickelback: „Szczerze mówiąc, nieźle się bawiłem z muzykami z Nickelback. Chłopaki niczego nie udają, są młodzi i pełni zapału, przebywanie w ich otoczeniu może być ekscytujące.” W 2008 roku wokalista brytyjskiej grupy rockowej Coldplay, Chris Martin oświadczył, iż ma mnóstwo szacunku dla zespołu. Wokalista twierdzi, że niepochlebne opinie krytyków na temat dokonań kanadyjskiej kapeli są absolutnie nieuzasadnione. Tak oto tłumaczył swoją wypowiedź: „Chłopaki z Nickelback zbierają cięgi od ludzi, którzy przez całe życie nic nie osiągnęli – tłumaczy Martin. – Według mnie są wspaniali, mam dla nich mnóstwo szacunku. To moje ostatnie słowo.”
Instrumentarium.
Wokalista grupy Chad Kroeger gra na gitarach marki Paul Reed Smith. Poza tym korzysta z siedmiostrunowej gitary Epiphone (budowanej na bazie Gibsona), oraz Gibsona Les Paula Silverburst. Gra także na gitarze akustycznej Tacoma oraz Yamaha CJX32. Używa wzmacniaczy Mesa – BoogieTriple Rectifier Heads oraz Mesa 4x12 Recto Standard Cabs. Korzysta z efektu gitarowego Roger Mayer Vision Wah oraz Boss Tremolo Tr2, oraz kostki gitarowej Dunlop Tortex 0.6.
Gitarzysta Ryan Peake najczęściej używa gitar marki Gibson (Gibson Les Paul, Gibson Explorer, Gibson Flying V). Używa także zmodyfikowanej szklanej gitary Lucite Gibson, kształtem podobnej do Flying V. We wczesnej karierze Peake przeważnie używał zmodyfikowanego Fendera Telecaster. Wymienił przetworniki Telecaster na EMG Humbuckers. Korzysta także z gitar akustycznych marki Morgan oraz Gibson. Poza tym używa wzmacniaczy oraz kolumn firmy Mesa Boogie Rectifiers oraz JCM Slash 2555 Jubilee Signature Amplifier.
Basista Mike Kroeger gra na gitarach basowych firmy Warwick, Fender Precision Bass, Fender Jaguar Bass, MusicMan StingRay, Fender Jazz Bass oraz własnym sygnowanym modelu Spector MK5 Signature. Korzysta ze wzmacniaczy firmy Samson Power Amp oraz Mesa Boogie M-2000 Bass Head.
Perkusista Daniel Adair korzysta z zestawu perkusyjnego firmy DW, zaopatrzonego w talerze kanadyjskiego producenta Sabian, pałeczki Regal Tip Daniel Adair Signature Series, oraz naciągi firmy Remo. W skład zestawu wchodzą pedały DW 5000 Turbo Double Kick Pedal, tom-tomy 10x8 oraz 12x9 cali, floor tom 16x14 cali, bass drums 22x18 cali, werbel 14x6 cala oraz 12x5.
Covery.
W repertuarze grupy znajduje się kilkanaście własnych interpretacji utworów zespołów oraz wykonawców, którzy inspirowali zespół w początkowej fazie istnienia, a także w obecnym czasie. Jednym z pierwszych coverów przygotowanych przez zespół, był utwór grupy Pearl Jam pt. „Even Flow”, pochodzący z albumu „Ten” z 1991 roku. Zespół ten utwór grywał na koncertach w latach 1996–1997. Poza tym zespół w początkowej fazie swojego istnienia chętnie sięgał także po covery takich wykonawców jak Soundgarden, Alice in Chains, Red Hot Chilli Peppers czy Soul Coughing.
W roku 1998 za sprawą trasy koncertowej promującej album „The State” zespół włączył do swojego repertuaru takie covery jak „Blown Wide Open” grupy Big Wreck, „People of the Sun” grupy Rage Against the Machine czy „Super Bon Bon” zespołu Soul Coughing. Ten ostatni utwór na koncertach śpiewał gitarzysta grupy Ryan Peake.
W roku 2002 za sprawą światowej trasy „Silver Side Up Tour” zespół do swego repertuaru włączył takie utwory jak chociażby „It Ain’t Like That” zespołu Alice in Chains (koncertowa wersja tej piosenki wykonana w duecie z Jerrym Cantrellem znajduje się na DVD „Live at Home”), „Would?”, „Rooster” (też Alice in Chains), „Mistake” grupy Big Wreck (ten utwór zespół wykonywał w wersji akustycznej, jej zapis można znaleźć na płycie „Live at Home”), „The Four Horsemen” grupy Metallica (zespół odgrywał jedynie krótki fragment piosenki składający się z jednej zwrotki oraz refrenu) oraz utwór „Love Will Keep Us Together” z repertuaru Captain’n’Teneal (ten utwór grupa nagrała w 2001 roku dla „Breakfast Show Musical Challenge” pod okiem Andrew Denton’a dla australijskich rozgłośni radiowych).
W roku 2003 oraz 2004 zespół podczas trasy „The Long Road Tour” w swoim repertuarze posiadał interpretacje coverów następujących wykonawców: „Relax Don’t Go It” grupy Frankie Goes to Hollywood, ponownie „Super Bon Bon” grupy Soul Coughing, kolejny raz „The Four Horsemen” grupy Metallica, „Sad but True”, także z repertuary amerykańskiej grupy heavymetalowej (na koncertach zespół wykonywał jedynie pierwszą zwrotkę oraz refren utworu, jego zapis można znaleźć na DVD „Rock am Ring z 2004 roku), „Saturday Night’s Alright (for Fighting)” z repertuaru piosenkarza Eltona Johna, oraz „The Ghost of Tom Joad” Bruce’a Springsteena.
Podczas trasy „All the Right Reasons Tour” w 2006 oraz 2007 roku zespół wykonywał: „Seek &amp; Destroy” Metalliki (grupa odgrywała jedynie rozpoczynający utwór riff), ponownie „Saturday Night’s Alright (for Fighting)” z repertuaru Johna (ze śpiewem Ryana Peake), „We Will Rock You” grupy Queen (nowa wersja coveru znalazła się na albumie studyjnym grupy Nickelback pt. „All the Right Reasons” w 2005 roku, oraz otwierała koncerty w 2005 i 2006 roku), ponownie „Super Bon Bon” grupy Soul Coughing, oraz „Mistake” (grany już wcześniej) grupy Big Wreck.
Na trasie „Dark Horse Tour” w 2009 oraz 2010 roku zespół zaprezentował dużą liczbę nowych coverów w swoim repertuarze. Znalazły się wśród nich: „Hey Man, Nice Shot” grupy Filter (podczas koncertów zespół wykonywał ten utwór z wokalistą grupy Seether, Shaunem Morganem, który śpiewał), „Highway to Hell” z repertuaru AC/DC (w utworze tym śpiewali Chris Robertson z grupy Black Stone Cherry oraz Jacoby Shaddix, lider grupy Papa Roach), „Friends in Low Places” z repertuaru muzyka Gartha Brooksa (sam wokalista kilkakrotnie wystąpił z zespołem śpiewając ten utwór), „Sad but True” Metalliki (tym razem jedynie sam riff, bez wokalu), „Use Somebody” grupy Kings of Leon (na koncertach utwór śpiewał Ryan Peake), „Tequila Makes Her Clothes Fall Off” z repertuaru Joego Nicholsa, „Dude (Looks Like a Lady)” z repertuaru Aerosmith (zespół krótko jammował ten utwór), „Patience” grupy Guns N’ Roses (wykonywany w krótkim fragmencie w wersji akustycznej), „Don’t Stop Believing” grupy Journey (także wykonywany akustycznie i w krótkim fragmencie), „Wanted Dead or Alive” z repertuaru Bon Jovi oraz ponownie „The Four Horsemen” zespołu Metallica.
Nagrody.
American Music Awards:
Billboard Music Awards:
Juno Awards:
MuchMusic Video Awards:
Socan Awards:
People’s Choice Award:
World Music Awards:
Record of the Year Award:
Word Magazine Reader’s Choice:
Choice Music Awards:

</doc>
<doc id="435847" url="https://pl.wikipedia.org/wiki?curid=435847" title="Gdańsk (1857)">
Gdańsk (1857)

Gdańsk – parowy wiślany statek pasażerski Królestwa Polskiego (środkowej Wisły) o napędzie bocznokołowym.

</doc>
<doc id="435848" url="https://pl.wikipedia.org/wiki?curid=435848" title="Andrzej (1857)">
Andrzej (1857)

Andrzej – parowy wiślany statek pasażerski Królestwa Polskiego (środkowej Wisły) o napędzie bocznokołowym.
Był to pierwszy statek parowy skonstruowany wraz z maszyną parową w Polsce.

</doc>
<doc id="435850" url="https://pl.wikipedia.org/wiki?curid=435850" title="Teilhard">
Teilhard



</doc>
<doc id="435851" url="https://pl.wikipedia.org/wiki?curid=435851" title="Warszawa (1858)">
Warszawa (1858)

Warszawa – parowy wiślany holownik Królestwa Polskiego (środkowej Wisły) o napędzie bocznokołowym.

</doc>
<doc id="435852" url="https://pl.wikipedia.org/wiki?curid=435852" title="Teilhard de Chardin">
Teilhard de Chardin



</doc>
<doc id="435853" url="https://pl.wikipedia.org/wiki?curid=435853" title="Chulalongkorn">
Chulalongkorn

Chulalongkorn, Czulalongkorn (Rama V), o imieniu królewskim Phra Chula Chomklao Chaoyuhua (taj. พระบาทสมเด็จพระจุลจอมเกล้าเจ้าอยู่หัว) (ur. 20 września 1853, zm. 23 października 1910) - król Syjamu (obecnie Tajlandii) z dynastii Chakri panujący w latach 1868–1910. Był najstarszym synem króla Mongkuta oraz królowej Ramphai Pamarapirom (Thepsirintry).
Dokonania.
Król Chulalongkorn jest uważany za jednego z największych królów Tajlandii. Wprowadził wiele reform mających na celu unowocześnienie kraju. Zniósł niewolnictwo oraz zastąpił prace przymusowe na rzecz państwa opodatkowaniem. Sprowadzał doradców z zagranicy, a także wysyłał młodzież na nauki do innych krajów, zakładał szkoły, rozwijał system komunikacji. Dzięki wprowadzanym zmianom państwo cieszyło się rozkwitem gospodarczym.
W uznaniu dla jego zasług, po śmierci zaczęto go nazywać Ukochanym Wielkim Królem (Somdej Phra Piyamaharaj).
Chulalongkorn w kulturze.
Król Mongkut zatrudnił angielską nauczycielkę Annę Leonowens, by uczyła jego dzieci, w tym Chulalongkorna, języka angielskiego.
Postać Anny Leonowens, Mongkuta oraz Chulalongkorna zostały ukazane m.in. w książce Margaret Landon pt: "Anna i król Syjamu" oraz w filmie: "Anna i król".

</doc>
<doc id="435855" url="https://pl.wikipedia.org/wiki?curid=435855" title="Rak mózgu">
Rak mózgu

Rak mózgu – jest to nieprawidłowy termin mający określać nowotworowy guz mózgu. Błąd polega na tym, że określenie „rak” w medycynie jest zarezerwowane dla nowotworów złośliwych wywodzących się z komórek nabłonkowych. W mózgu takich komórek jest stosunkowo mało. W obrębie ośrodkowego układu nerwowego występuje rzadki rak splotu naczyniówkowego, wywodzący się z komórek produkujących płyn mózgowo-rdzeniowy. W mózgu mogą być również obecne przerzuty raków innych narządów (głównie raka płuc i raka piersi).

</doc>
<doc id="435859" url="https://pl.wikipedia.org/wiki?curid=435859" title="Melfalan">
Melfalan

Melfalan – organiczny związek chemiczny, lek należący do pochodnych iperytu azotowego, który zawiera rodnik fenyloalaninowy. Ma właściwości alkilujące, jest cytostatykiem swoistym dla cyklu komórkowego. Działa wolniej i jest mniej toksyczny niż np. cyklofosfamid.
Dawkowanie.
Melfalan podaje się doustnie lub rzadziej dożylnie. Preparat jest dostępny pod nazwą handlową Alkeran. Ze względu na dość dużą toksyczność i wąski zakres działania jest rzadko stosowany w onkologii.

</doc>
<doc id="435860" url="https://pl.wikipedia.org/wiki?curid=435860" title="Książę Warszawski (1847)">
Książę Warszawski (1847)

Książę Warszawski ("paropływ nr 1") to parowy, wiślany statek pasażerski Królestwa Polskiego (środkowej Wisły) o napędzie bocznokołowym.

</doc>
<doc id="435861" url="https://pl.wikipedia.org/wiki?curid=435861" title="Sagamihara">
Sagamihara

 – miasto w Japonii, w prefekturze Kanagawa, na wyspie Honsiu. Ma powierzchnię 328,91 km2 . W 2020 r. mieszkały w nim 725 302 osoby, w 332 069 gospodarstwach domowych (w 2010 r. 717 561 osób, w 302 652 gospodarstwach domowych). Sagamihara jest jednym z miast oznaczonych rozporządzeniem rządowym.
Położenie.
Miasto leży w północnej części prefektury Kanagawa na nizinie Kantō, nad rzeką Sagami. Graniczy z:
Historia.
1 kwietnia 1889 roku teren powiatu Kōza został podzielony administracyjnie na siedem wiosek. Miasteczko Sagamihara powstało 29 kwietnia 1941 roku w wyniku połączenia dwóch miejscowości i sześciu wiosek. W latach 30. XX wieku stacjonujące tutaj wojska japońskie przyczyniły się do przyłączenia do Sagamihary sąsiadujących miejscowości, co spowodowało rozwój miasta. Miasto otrzymało prawa miejskie 20 listopada 1954. 20 marca 2006 roku do miasta przyłączyły się miasteczka Tsukui i Sagamiko (z powiatu Tsukui. 11 marca 2007 roku do miasta przyłączyły się miasteczka Fujino i Shiroyama (z powiatu Tsukui).
Podział administracyjny miasta.
Sagamihara dzieli się na 3 dzielnice:
Przemysł.
Od połowy lat 50. XX w. stało się ośrodkiem przemysłowym (przemysł elektrotechniczny, samochodowy i spożywczy).
W Sagamiharze znajduje się instytut naukowo-badawczy fizyki jądrowej.
Populacja.
Zmiany w populacji Sagamihary w latach 1970–2015:

</doc>
<doc id="435863" url="https://pl.wikipedia.org/wiki?curid=435863" title="Jan Michał Dąbrowski (generał)">
Jan Michał Dąbrowski (generał)

Jan Michał Henryk Dąbrowski (ur. 17 kwietnia 1783 w Dreźnie, zm. 23 lutego 1827 w Warszawie) – tytularny generał brygady armii Księstwa Warszawskiego.
Syn Jana Henryka Dąbrowskiego, Urodził się z pierwszego małżeństwa z Gustawą Henryką Rackel. Jan Henryk po owdowieniu ponownie ożenił się z Barbarą Chłapowską i z tego związku pochodzi Bogusława (po mężu Mańkowska) i Bronisław. Jego przyrodnia siostra, Bogusława Mańkowska, była pisarką. Od lat najmłodszych towarzyszył ojcu w tułaczce. Formalnie od 1797 służył w Legionach Polskich we Włoszech, faktycznie przebywał w renomowanych zakładach naukowo-wychowawczych, dzięki czemu zdobył wykształcenie prawnicze i opanował cztery języki.
Jako pułkownik i dowódca pułku strzelców konnych walczył w 1806 w kampanii pruskiej na Pomorzu. Ciężko ranny pod Tczewem. W wyniku pourazowych komplikacji musiał opuścić służbę. W 1807 książę warszawski Fryderyk August nadał mu stopień generała i godność szambelana. Ożenił się z Karoliną Wilkanowską w parafii Gieczno koło Zgierza (1808). W 1809 w Wielkopolsce współtworzył siły przeciwko Austrii. Przez pewien czas prezes sądu wojskowego w Warszawie.
Poseł na Sejm Księstwa Warszawskiego w latach 1809, 1811 i 1812 z powiatu pyzdrskiego, departamentu poznańskiego.
Był odznaczony Krzyżem Kawalerskim Orderu Virtuti Militari (1808), Krzyżem Kawalerskim Orderu Legii Honorowej (1807) oraz Krzyżem Kawalerskim Orderu Korony Żelaznej (1806).

</doc>
<doc id="435864" url="https://pl.wikipedia.org/wiki?curid=435864" title="Sasanka alpejska">
Sasanka alpejska

Sasanka alpejska, s. biała ("Pulsatilla alpina" ) – gatunek rośliny z rodziny jaskrowatych. Typowy gatunek górski. Rośnie w górach Południowej i Środkowej Europy oraz na Kaukazie. W Polsce występuje w Sudetach (Góry Izerskie i Karkonosze), na Babiej Górze i w Tatrach.
Ochrona.
W Polsce gatunek objęty ochroną gatunkową. Nie jest zagrożony. Niemal wszystkie jego stanowiska znajdują się w 3 górskich parkach narodowych: babiogórskim. karkonoskim i tatrzańskim.
Zastosowanie i uprawa.
Jest uprawiana jako roślina ozdobna. Szczególnie nadaje się do ogrodów skalnych, ale może być uprawiana również na rabatach i na obwódkach rabat. Jej walorami są ładne kwiaty, wczesny i dość długi okres kwitnienia, ozdobne są także owoce zbiorowe po przekwitnięciu rośliny. Ma inne, niż pozostałe sasanki wymagania, w odróżnieniu od nich bowiem potrzebuje kwaśnego podłoża z torfu kwaśnego, gliny i piasku. Stanowisko może być słoneczne lub półcieniste. Rozmnaża się ją przez wysiew nasion do doniczek z kwaśnym podłożem i wystawionych na działanie śniegu i mrozu.

</doc>
<doc id="435867" url="https://pl.wikipedia.org/wiki?curid=435867" title="Płytka motoryczna">
Płytka motoryczna



</doc>
<doc id="435872" url="https://pl.wikipedia.org/wiki?curid=435872" title="Biała Fabryka Geyera">
Biała Fabryka Geyera

Biała Fabryka – budynek fabryki Ludwika Geyera znajdujący się przy ulicy Piotrkowskiej 282/284 w Łodzi, obecnie siedziba Centralnego Muzeum Włókiennictwa. Od 2015 roku pomnik historii. Kompleks klasycystycznych budynków, jeden z najstarszych w Polsce zabytków przemysłowej architektury.
Historia.
Budowa budynku wielkiej przędzalni i tkalni mechanicznej, która została ulokowana na posesji przy ulicy Piotrkowskiej 282/284, została rozpoczęta w 1835 roku. Ukończoną w 1837 roku fabrykę nazywano „Białą Fabryką”, gdyż w przeciwieństwie do późniejszych budynków fabrycznych była otynkowana. Rok później do głównego budynku dobudowano trzypiętrowy pawilon fabryczny, a w roku 1848 drugi pawilon – również trzypiętrowy. Pod koniec roku 1838 Ludwik Geyer zainstalował w „Białej Fabryce” pierwszą w Łodzi maszynę parową o mocy 60 KM. Rozpoczęła się w ten sposób mechanizacja przemysłu włókienniczego, czego oznaką było pojawienie się w Łodzi pierwszego komina fabrycznego. W 1840 fabryka zatrudniała około 600 osób
Budując założenie fabryczne Geyer skorzystał z pomocy rządu. Uzyskał w Banku Polskim preferencyjną pożyczkę w wysokości 400 000 złotych. Oprócz tego zaciągnął 175 769 złotych pożyczki kaucyjnej i 24 230 zł pożyczki z kasy miejskiej. Łącznie ze środkami własnymi pozwoliło to na uruchomienie w 1839 najnowocześniejszej fabryki na terenie Królestwa. Geyer zakupił maszyny u najlepszego wówczas producenta, braci Cockerill w Belgii. Otwarta przędzalnia miała 7584 wrzeciona i 180 warsztatów tkackich. Same budynki fabryki stanowią przykład architektury przemysłowej. Wzniesione zostały w stylu klasycystycznym i były wzorowane na budownictwie mieszkalnym.
W 1959 roku budynek został przejęty przez Muzeum Historii Włókiennictwa, które od 1 stycznia 1960 roku uzyskało status samodzielnej placówki muzealnej. W 1975 roku nazwa instytucji została zmieniona na Centralne Muzeum Włókiennictwa. W roku 2015 fabryka została uznana za pomnik historii.

</doc>
<doc id="435873" url="https://pl.wikipedia.org/wiki?curid=435873" title="Biała Fabryka">
Biała Fabryka



</doc>
<doc id="435875" url="https://pl.wikipedia.org/wiki?curid=435875" title="Stary Cmentarz w Jarosławiu">
Stary Cmentarz w Jarosławiu

Stary Cmentarz przy ulicy Cmentarnej założony w 1784 r., używany od 1785 r. Początkowo nieduży, kwadratowy plac, dwukrotnie powiększano w latach 1850 i 1890. Najstarsze zabytkowe nagrobki pochodzą z XIX wieku i charakteryzują się dużymi walorami artystycznymi. Klasycystyczną kaplicę cmentarną fundacji Franciszki Geneser - wdowy po poruczniku C.K. Komisji Ekonomicznej w Jarosławiu wybudowano w latach 1831 - 1832.

</doc>
<doc id="435876" url="https://pl.wikipedia.org/wiki?curid=435876" title="Kantyczka dla Leibowitza">
Kantyczka dla Leibowitza

Kantyczka dla Leibowitza, Kantyk dla Leibowitza (ang. "A Canticle for Leibowitz") – postapokaliptyczna powieść autorstwa Waltera M. Millera z roku 1959. Ta jedyna powieść Millera wydana za jego życia jest kompilacją trzech opowiadań opublikowanych wcześniej w „The Magazine of Fantasy &amp; Science Fiction”. Książka została w 1961 nagrodzona prestiżową nagrodą Hugo dla najlepszej powieści.
W Polsce ukazała się po raz pierwszy w 1991 pod tytułem "Kantyczka dla Leibowitza" w dwóch tłumaczeniach, autorstwa Adama Szymanowskiego i Juliusza Garzteckiego.
Kontynuacją "Kantyczki..." jest "Święty Leibowitz i Dzikokonna" (ang. "Saint Leibowitz and the Wild Horse Woman"), powieść dokończona po śmierci Millera przez Terry’ego Bissona i wydana w 1997.
Bezpośrednią inspiracją dla stworzenia fabuły był udział autora, wówczas młodego radiooperatora i strzelca w załodze bombowca, w bombardowaniu klasztoru Monte Cassino podczas II wojny światowej.
Powieść, jako jedna z pierwszych, wyszła z getta s-f i trafiła na listę lektur szkolnych.
Fabuła.
Tytułowy Isaac Edward Leibowitz w samej książce nie występuje bezpośrednio – jest postacią „historyczną” z XX w. (powieść zaczyna się w wieku XXVI). Leibowitz był amerykańskim inżynierem wojskowym pochodzenia żydowskiego. Po wojnie atomowej pod koniec XX w., kiedy cywilizacja ludzka niemal doszczętnie zniknęła, przeszedł na katolicyzm i założył zakon albertyński. Zadaniem zakonu było chronić, magazynować oraz kopiować ocalałe książki. Było to w owym czasie bardzo niebezpieczne, gdyż ludzkość, która ocalała wyrzekła się wiedzy – zabijano każdego posiadającego wykształcenie (później nawet tych co umieli tylko czytać) a książki palono. Okres ten nazwano "sprostaczeniem". Leibowitz został złapany przez motłoch i jednocześnie powieszony i spalony.
Powieść została podzielona na trzy części:
XXVI w. Historia opowiada o bracie Franciszku Gerardzie z Utah, który jako nowicjusz zakonu albertyńskiego błogosławionego Leibowitza, udaje się na pustynię aby zgodnie z tradycją w ciszy i samotności odnaleźć powołanie. Spotyka jednak dziwnego wędrowca, który przypadkowo (albo na przypadek to tylko wyglądało) nakieruje go na XX-wieczny schron przeciwatomowy. Odnalezione tam przedmioty za kilkanaście lat umożliwią kanonizowanie Isaaca Edwarda Leibowitza.
Rok 3174. Ludzkość na kontynencie północnoamerykańskim utworzyła kilka państw. Cywilizacja stanęła u progu renesansu. Zakonem albertyńskim świętego Leibowitza kieruje opat Dom Paulo. Osią fabuły jest spór między władzą duchową (reprezentowaną przez opata) a światem nauki reprezentowanym przez Thona Taddeo Pfardentrotta. Thon Taddeo jest protegowanym króla Hannegana z Texarkany (który jest także jego krewnym), który jest właśnie na progu rozpoczęcia wojny w celu zjednoczenia całego kontynentu. Opatowi nie udaje się przekonać naukowca, że jego środowisko popełnia znów ten sam błąd, stając się bezmyślnym narzędziem władców do coraz skuteczniejszego zabijania wrogów.
Rok 3781. Świat od ponad 50 lat żyje w stanie zimnej wojny. Pomimo że ludzkość wyruszyła na podbój kosmosu i założyła wiele kolonii, na Ziemi nie wyzbyła się posiadania broni atomowej. Historia zaczyna się w chwili gdy dwa światowe imperia zaczynają eskalować konflikt. Ostateczne rozstrzygnięcie wydaje się kwestią czasu. Zakon albertyński świętego Leibowitza, którego zadaniem od 1800 lat było przechowywanie wiedzy, otrzymuje od papieża zadanie zorganizowania ekspedycji ku gwiazdom w celu uchronienia dobytku kulturowego ludzkości.

</doc>
<doc id="435878" url="https://pl.wikipedia.org/wiki?curid=435878" title="Benno Orendi">
Benno Orendi

Benno Orendi (ur. 29 marca 1918 w Sybinie, zm. 17 września 1948 w Hameln) – zbrodniarz hitlerowski, lekarz SS w obozie koncentracyjnym Ravensbrück i Stutthof oraz SS-Untersturmführer.
Życiorys.
Urodził się w Sibiu w Rumunii, w rodzinie niemieckiej. Studiował medycynę, a następnie wyemigrował do Niemiec i 25 czerwca 1940 wstąpił do służby w Waffen-SS. Początkowo służył w jednostce frontowej tej formacji, a następnie przeniesiono go do Głównego Urzędu Sanitarnego SS (SS-Sanitätshauptamt), wchodzącego organizacyjnie w skład Głównego Urzędu Dowodzenia SS (SS-Führungshauptamt). 20 czerwca 1941 przeniesiono go do 1. kompanii sanitarnej SS, należącej do 1. Dywizji Pancernej „Leibstandarte-SS «Adolf Hitler»”, i brał z nią udział w walkach na froncie wschodnim. Od 26 kwietnia 1944 do 15 grudnia1944 był lekarzem SS ("SS-Lagerarzt") w niemieckim obozie koncentracyjnym Ravensbrück, a następnie pełnił taką samą funkcję w niemieckim obozie koncentracyjnym Stutthof. Brał aktywny udział w zbrodniach popełnianych na więźniarkach obozu.
W czwartym procesie załogi Ravensbrück Orendi został skazany przez brytyjski Trybunał Wojskowy na karę śmierci przez powieszenie. Wyrok wykonano 17 września 1948.

</doc>
<doc id="435884" url="https://pl.wikipedia.org/wiki?curid=435884" title="Siła magnum">
Siła magnum

Siła magnum – amerykański film fabularny z 1973 roku w reżyserii Teda Posta. Jest to drugi po "Brudnym Harrym" z serii filmów o Harrym Callahanie, którego zagrał Clint Eastwood.
Zarys fabuły.
Grupa policjantów mścicieli, jeżdżących na motorach czyści miasto z przestępców, których wymiar sprawiedliwości uniewinnił. Inspektor Harry Callahan dostał polecenie powstrzymania fali morderstw, mimo iż osobiście nie ma on obiekcji na to by zwyrodnialcy ginęli, a na dodatek nie podejrzewa, że zabójcy to czterech nowicjuszy z drogówki. Zmienia podejście do sprawy, gdy ofiarą zabójców pada jego przyjaciel, również policjant.

</doc>
<doc id="435886" url="https://pl.wikipedia.org/wiki?curid=435886" title="Walter Sonntag">
Walter Sonntag

Walter Sonntag (13 maja 1907 w Metz, zm. 17 września 1948) – zbrodniarz hitlerowski, lekarz SS w obozach koncentracyjnych Sachsenhausen i Ravensbrück oraz SS-Hauptsturmführer.
Członek NSDAP i SS, z wykształcenia lekarz-dentysta. W 1939 pełnił służbę w obozie Sachsenhausen. Następnie w latach 1940–1941 pełnił służbę w Ravensbrück. Współodpowiedzialny za zbrodnie popełniane w tych obozach. Później służył także do 1942 w 3 Dywizji SS-Totenkopf. W czwartym procesie załogi Ravensbrück Sonntag skazany został na śmierć. Wyrok wykonano przez powieszenie we wrześniu 1948.

</doc>
<doc id="435895" url="https://pl.wikipedia.org/wiki?curid=435895" title="Kütahya">
Kütahya

Kütahya – miasto w zachodniej Turcji, na Wyżynie Anatolijskiej, nad rzeką Porsuk (dopływem Sakaryi), stolica prowincji Kütahya. Liczy około 170 tysięcy mieszkańców. 
W mieście tym istnieje, założony w 1992, państwowy uniwersytet Kütahya Dumlupınar Üniversitesi, na którym studiuje około 25 000 osób.

</doc>
<doc id="435898" url="https://pl.wikipedia.org/wiki?curid=435898" title="Sliwen">
Sliwen

Sliwen () – miasto w środkowej Bułgarii, stolica obwodu Sliwen i gminy Sliwen, położone u podnóża Starej Płaniny. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 91 298 mieszkańców.
Jeden z głównych bułgarskich ośrodków przemysłu włókienniczego, zwłaszcza wełnianego (1834 w mieście uruchomiono pierwszą w Bułgarii fabrykę sukna); poza tym przemysł elektrotechniczny, maszynowy (maszyny włókiennicze), spożywczy, szklarski, drzewny; węzeł drogowy; na północny zachód od miasta wydobycie węgla kamiennego.
W mieście znajduje się stacja kolejowa Sliwen.
Miasta partnerskie.
Miasta partnerskie Sliwen:

</doc>
<doc id="435903" url="https://pl.wikipedia.org/wiki?curid=435903" title="Eter (fizyka)">
Eter (fizyka)

Eter (, aithḗr) – historyczna, odrzucona współczesną nauką teza o ośrodku, w którym rozchodziły się fale elektromagnetyczne w tym światło. Koncepcja eteru pojawiła się i była rozwijana wraz z odkryciami świadczącymi, że światło jest falą. Najbardziej była rozwijana i jednocześnie krytykowana w XIX wieku wraz z rozwojem elektrodynamiki, obalona na początku XX w. z powstaniem szczególnej teorii względności.
Filozoficzne początki.
Koncepcja eteru wywodzi się ze starogreckiej koncepcji żywiołów jako podstawowych składowych świata materialnego. Eter był „piątym żywiołem” wprowadzonym przez Arystotelesa, niewystępującym na powierzchni Ziemi, lecz budującym ciała niebieskie i zapewniającym ich ciągły ruch okrężny.
Eter występował w filozofii przyrody aż do XVIII w. Pełnił ważną funkcję jeszcze w początkach nauki nowożytnej, u Kartezjusza. Odrzucał on atomizm, przyjmował, że materia jest ciągła, a przestrzenie między rzeczami wypełnia właśnie eter. Miał on też być odpowiedzialny za magnetyzm i przyciąganie ziemskie. Koncepcja żywiołów (w tym eteru) została zarzucona wraz z odkryciem tlenu przez Antoine'a Lavoisiera
Eter we współczesnej fizyce.
Hipotezę istnienia eteru postawiono, gdyż:
Wielu badaczom wydawało się, że istnienie eteru jest naturalną koniecznością dla ówczesnej nauki, by elektrodynamika Maxwella była słuszna.
Najpierw postawiono hipotezę o istnieniu „eteru światłonośnego”, potem Maxwell wprowadził do nauki koncepcję „eteru elektromagnetycznego”, a następnie udowodnił, że jest on tożsamy z „eterem światłonośnym”. Doprowadziło go to do odkrycia elektromagnetycznej natury światła.
W napisanym dla Encyclopædia Britannica artykule „Eter” Maxwell pisał: „Jakiekolwiek możemy mieć trudności z uformowaniem spójnej idei budowy eteru, nie możemy mieć wątpliwości, że międzyplanetarne i międzygwiezdne przestrzenie nie są puste, ale zajęte przez materialną substancję czy ciało, które jest z pewnością największym i prawdopodobnie najbardziej jednorodnym ciałem o jakim wiemy”.
Niemożność bezpośredniego wykrycia takiej substancji składano na karb ograniczeń eksperymentalnych. Istniały jednak pośrednie metody doświadczalne umożliwiające badanie eteru – przypuszczano, że eter wypełnia całą przestrzeń, jest bezwonny, nieściśliwy itp. Do prób tych należały doświadczenia Michelsona-Morleya, które konsekwentnie wykluczały kolejne teoretyczne możliwości istnienia eteru.
Istotnym elementem tych poszukiwań był fakt, że istnienie eteru implikowałoby istnienie absolutnego układu odniesienia – wyróżnionego układu, do którego można byłoby się odnieść w opisie Wszechświata, co oznaczałoby także, iż spośród wszystkich układów inercjalnych istnieje jeden wyróżniony. Doświadczenia tego typu były wykonywane wielokrotnie. Do najbardziej znanych należą eksperymenty Roya J. Kennedy'ego i Edwarda M. Thorndike'a z lat 1929–1931 – wynik prawie zawsze jednoznacznie wskazywał, że eter nie istnieje. Niejednoznaczne wyniki były wykluczane później przez poprawienie metody bądź dokładności eksperymentu. Dzisiaj nie ma żadnego eksperymentu, który wskazywałby na istnienie eteru.
Szczególna teoria względności Alberta Einsteina usunęła konieczność istnienia takiego ośrodka. Konsekwencją tej teorii jest postać transformacji układu współrzędnych obowiązującej dla ciał w ruchu: zamiast transformacji Galileusza – transformacja Lorentza.
Koncepcja uniwersalnej substancji występuje obecnie w formie zawoalowanej i rozszerzonej (jako nośnik nie tylko fal świetlnych) w postaci pojęcia elastycznej czasoprzestrzeni w ogólnej teorii względności oraz alternatywnych interpretacjach mechaniki kwantowej, w których fale prawdopodobieństwa są w istocie falami fizycznymi lub są powiązane z falami fizycznymi (np. teoria fali pilotującej). Szczególnie pod koniec XX wieku pojawiły się nawiązujące do eteru koncepcje, będące jednak poza głównym nurtem naukowym, związane z falową budową materii, między innymi teoria rezonansu przestrzeni, wyjaśniająca pewne zjawiska relatywistyczne i kwantowe jako skutek klasycznego efektu Dopplera w klasycznym ośrodku falowym.
Eter w kulturze.
Koncepcja eteru kosmicznego utrzymała się na tyle długo, żeby przetrwać do początków radia i dzięki temu do tej pory mówi się, że „coś się dzieje w eterze”, „nadawać na falach eteru”, mając na myśli przestrzeń radiową. Pojęcie to przetrwało również w nazwie techniki, sieci komputerowej – ethernet.

</doc>
<doc id="435913" url="https://pl.wikipedia.org/wiki?curid=435913" title="Struktura homodesmiczna">
Struktura homodesmiczna

Struktura homodesmiczna – struktura nadcząsteczkowa, powstająca na skutek jednego rodzaju oddziaływań międzycząsteczkowych naraz.
Przykłady struktur i odpowiadających im oddziaływań:
Substancje krystalizujące w strukturze homodesmicznej charakteryzują się wyższą temperaturą topnienia niż analogiczne struktury heterodesmiczne.

</doc>
<doc id="435932" url="https://pl.wikipedia.org/wiki?curid=435932" title="Alojzy Hubner">
Alojzy Hubner



</doc>
<doc id="435933" url="https://pl.wikipedia.org/wiki?curid=435933" title="Ana-Lucía Cortez">
Ana-Lucía Cortez

Ana-Lucía Cortez – jedna z bohaterek serialu telewizyjnego Zagubieni. Jej rolę odgrywa Michelle Rodriguez.
Poznajemy ją we wspomnieniach Jacka. Oboje spotkali się w barze na lotnisku przed odlotem (tym samym, co pozostali rozbitkowie). Jak się okaże, przeżyła katastrofę. Przed trafieniem na wyspę była policjantką. W czasie jednej akcji, gdy była w ciąży z Dannym, została ranna w brzuch. Strzelił doń Jason Elder. Ana poroniła. Wróciła do służby. Gdy schwytano Jasona, udawała, że nie jest on tym Elderem, który pozbawił ją dziecka. Potem dopadła go na jednym z podziemnych parkingów w Los Angeles i zabiła go (Collision). Matka dowiedziała się o tym. Kazała jej uciekać. Wówczas Lucia została ochroniarzem na lotnisku. Pewnego razu spotkała tam Christiana Shepharda, ojca Jacka. Ochraniała go w czasie podróży do Los Angeles. Potem porzuciła go przy barze w Sydney (Two for the Road). Dalej Christianowi było dane trafić na Sawyera (Outlaws). Prawdopodobnie tej nocy zapił się na śmierć (Whitte Rabbitt). Gdy rozmawiała z Jackiem na lotnisku, pytając się go o zmarłego ojca, nie miała pojęcia, że rozmawiają o jej towarzyszu podróży (). 
Znalazła się w grupie rozbitków z tylnej części samolotu. Została przywódczynią. W jednym z odcinków pod koniec wędrówki strzeliła bez zastanowienia do Shannon, która pojawiła się zza zarośli. Potem dołącza do rozbitków. Nie zaprzyjaźniła się z żadnym z "naszych" rozbitków. Jedyni jej przyjaciele w serialu to tajemniczy Mr. Eko i Libby. Potem w dalszych odcinkach nawiązuje przyjaźń z Jackiem, z którym bezskutecznie próbuje założyć armię, oraz krótki romans z Sawyerem. W odcinku "Two for the Road" zostaje zastrzelona przez Michaela. Potem odbywa się jej pogrzeb. W 5 sezonie pojawia się jako zjawa.

</doc>
<doc id="435937" url="https://pl.wikipedia.org/wiki?curid=435937" title="Tęcznik liszkarz">
Tęcznik liszkarz

Tęcznik liszkarz, liszkarz tęcznik ("Calosoma sycophanta") – gatunek chrząszcza z rodziny biegaczowatych i plemienia Carabini. W Polsce objęty jest częściową ochroną gatunkową.
Opis.
Osiąga od 18 do 35 mm długości. Wyróżnia się boczną obwódką przedplecza zanikającą na krótko przed jego podstawą. Ciało czarne z niebieskawym zabarwieniem. Pokrywy skrzydeł określane jako metalicznie zielonozłote, szmaragdowozielone z czerwonozłotym metalicznym połyskiem lub niebieskozielone, niekiedy czerwonawe, przedplecze niebieskie lub czarnoniebieskie, spód ciała granatowy.
Biologia i ekologia.
Jeden z najbardziej pożytecznych owadów europejskiej fauny. Larwy i owady dorosłe z powodu swej żarłoczności niszczą olbrzymie ilości larw, poczwarek i gąsienic brudnicy nieparki, brudnicy mniszki, strzygoni choinówki, barczatki sosnówki, poprocha cetyniaka i innych gatunków żerujących na drzewach.
Tęcznik żyje w formie dorosłej ok. 2–3 lata (nawet do 4 lat) i w tym czasie jeden osobnik zjada 200-400 gąsienic lub poczwarek leśnych owadów (larwa przed przepoczwarzeniem pożera ich dodatkowo około 40). Samica składa wiosną, płytko w glebie, 100-200 białych, eliptycznych (2x4 mm) jaj. Rozwój embrionalny trwa zaledwie 4-10 dni. Larwa rozwija się 2 tygodnie, a następnie przepoczwarcza w glebie. Młody chrząszcz wylęga się jeszcze tego samego roku, lecz pozostaje w ziemi na zimę.
Postacie dorosłe tego chrząszcza jesienią zagrzebują się w glebie do 0,5 m lub szukają schronienia w wypróchniałych pniach i tak zimują. Swoje kryjówki opuszczają na początku czerwca. Okres letniej aktywności trwa jedynie ok. 50 dni, a na spoczynek zimowy udaje się już w sierpniu.
Najczęściej można go spotkać w borach sosnowych do wysokości 1500 m n.p.m.. Tęczniki dobrze biegają po drzewach.
Występowanie.
Naturalny zasięg tego chrząszcza obejmuje Palearktykę, gdzie znaleziony został w krajach takich jak: Albania, Armenia, Austria, Belgia, Bośnia i Hercegowina, Bułgaria, chiński Sinciang, Chorwacja, Cypr, Czechy, Dania, Estonia, Francja, Wielka Brytania, Niemcy, Grecja, Węgry, Iran, Włochy, Kirgistan, Kazachstan, Łotwa, Litwa, Macedonia Północna, Mołdawia, Maroko, Holandia, Polska, Portugalia, Rumunia, Rosja, Słowacja, Słowenia, Hiszpania, Szwecja, Syria, Szwajcaria, Tadżykistan, Turkmenistan, Turcja, Tunezja, Ukraina i Uzbekistan.
W latach 1907-1910 z powodzeniem introdukowany został do Stanów Zjednoczonych w celu biokontroli tamtejszych szkodliwych gąsienic. Szybko się tam rozprzestrzenił. W roku 1929 udała się jego aklimatyzacja na wyspie Jawie

</doc>
<doc id="435948" url="https://pl.wikipedia.org/wiki?curid=435948" title="NBA All-Star">
NBA All-Star



</doc>
<doc id="435949" url="https://pl.wikipedia.org/wiki?curid=435949" title="Ocean’s Thirteen">
Ocean’s Thirteen

Ocean’s Thirteen – sequel filmu ' z 2004 roku, który z kolei jest kontynuacją filmu ' z roku 2001, będącego reprodukcją oryginalnej wersji filmu "Rat Pack Film" (1960). Reżyserem "Ocean’s Thirteen" jest Steven Soderbergh. Praca nad filmem rozpoczęła się w lipcu 2006 roku. Scenariusz napisali Brian Koppelman i David Levein. Producentem jest Jerry Weinntraub. Film miał premierę 24 maja 2007
Fabuła.
Reuben Tishkoff (Elliott Gould), aby zabezpieczyć się finansowo na późniejsze lata, wiąże się z hotelarzem Willym Bankiem (Al Pacino), by zbudować Hotel i Kasyno w Las Vegas o nazwie „The Midas”. Bank jednak dokonuje zmian w finalnym kontrakcie tak, aby trzymać Reubena z daleka. Dodatkowo szantażuje go, aby ten spisał się z połowy udziałów w biznesie. Reuben dostaje zawału serca, a leżąc w łóżku zupełnie traci ochotę do życia. Przyjaciel Reubena – Danny Ocean (George Clooney) próbuje wpłynąć na Banka, aby ten przemyślał układ, ale Bank odmawia. Wówczas Danny zbiera tę samą grupę, co w Ocean’s 11 i Ocean’s 12, by zemścić się na Banku. Mają plan, aby dokonać w kasynie (o zmienionej już nazwie na „The Bank”) natychmiastowej wygranej w momencie otwarcia kasyna dla graczy.
Grupa Danny’ego aranżuje atak na Banka. Pierwszym krokiem jest powstrzymanie go przed wygraną Five Diamond Award, najwyższej nagrody, jaką hotel może otrzymać. Saul Bloom (Carl Reiner) wciela się w podstawionego recenzenta hoteli. Bank liczy na nagrodę, jako że otrzymywał ją za inne swoje hotele.
Prawdziwy recenzent (David Paymer) za to umyka uwadze Banka, a grupa Oceana szykuje mu najgorsze z możliwych powitanie. Pokój wypełniają śmierdzącymi gazami, w najlepszej restauracji Banka podają mu zatrute jedzenie, po którym dostaje biegunki, oraz podrzucają do materaca pluskwy, przez które dostaje dokuczliwej wysypki. Na końcu rzekoma ochrona Banka wyrzuca recenzenta z hotelu.
Ocean otwarcie kradnie Bankowi renomę i najlepszych, bo najbogatszych klientów kasyna. Jest to taktyka mająca na celu odwrócić uwagę właściciela kasyna od tego, co miało nastąpić. Głównym celem było zabranie mu wszystkich pieniędzy. Następnym więc krokiem jest manipulacja przy automatach wrzutowych, które przy odpowiedniej instalacji powinny wypłacać duże sumy wielu klientom. Wówczas zniweczą plany Banka i jego pięciusetmilionowy dochód, który miał być gwarantem do utrzymania własności hotelu i kasyna.
Grupa Oceana infiltruje firmę w Meksyku, która produkuje kości do gry, tak aby dokonać manipulacji u źródła, w którym kasyno się zaopatruje. Dodatkowo modyfikuje automaty wrzutowe tak, aby te wypłacały w zgodzie z ustalonym odgórnie rytmem wrzucania monet.
Niestety następują komplikacje i dochodzi do strajków w fabryce meksykańskiej. Zarządzający bowiem chcą ją zamknąć. Livingston (Eddie Jemison) nie może zrealizować planu dotyczącego modyfikacji maszyn rozdających karty. Dodatkowo grupa Oceana dowiaduje się, że Bank zainstalował system sztucznej inteligencji „Greco”, która potrafi wykryć jakiekolwiek manipulacje maszyn kasynowych i identyfikuje oszustów poprzez odczyty biometryczne. Muszą skontaktować się z ekspertem w sprawach technicznych – Roman Nagel (Eddie Izzard). Ten zaś wyjaśnia, że systemu nie da się obejść, ale można go unieruchomić na kilka minut poprzez zastosowanie magnetronu blisko płyty głównej. Posługując się więc chciwością Banka grupa Ocean podsuwa mu specjalnie zmodyfikowany telefon, na który Bank miał ochotę od dłuższego czasu, ale nie mógł go dostać. Telefon ma zainstalowany magnetron.
Wiedząc, że klientela wygra masywne pieniądze grupa musiała również opracować sytuację, która zmusi gości do opuszczenia kasyna i wypłaty wygranych. Dlatego też muszą zaaranżować katastrofę typu trzęsienie ziemi. Aby tego dokonać muszą zamówić maszynę borującą pod ziemią, której praca spowoduje poruszenie budynku kasyna i doprowadzi do natychmiastowej ewakuacji.
Koszty jednak przewyższają budżet i następnym pomocnikiem w sprawie okazuje się właściciel kasyna Terry Benedict (Andy García). Terry uważa Banka za bezguście niweczące reputację najlepszych kasyn i ich właścicieli. Zgadza się na finansowanie projektu w zamian za podwojenie udziału oraz za kolekcję diamentowych naszyjników, które Bank kupował zawsze, kiedy wygrywał „Five Diamond Award”.
W ostatniej chwili opracowują plan, gdzie młody i obiecujący Linus (Matt Damon) uwodzi atrakcyjną asystentkę Banka Abigail Sponder (Ellen Barkin).
Wówczas to grupa Oceana wysyła Reubenowi list, aby wspomóc jego powrót do zdrowia. Ten zaś po przeczytaniu go znajduje siły, aby pojawić się na otwarciu kasyna.
Wszystko toczy się w zgodzie z planem. Greco zostaje zresetowany na kilka minut, drżenie budynku doprowadza do ewakuacji ludzi z wygranymi, Linus uwodzi Sponder i oboje dostają się do sekretnego pokoju z diamentami. Do akcji wkracza jednak FBI i aresztują Livingstona, który próbował założyć instalacje na maszynie rozdającej karty. Bank nakazuje sprawdzenie Livingstona w bazie danych, aby rozpracować jego wspólników. Załoga działa jednak prężnie i poprzez odwrócenie uwagi Banka w ostatniej chwili włamują się do jego systemu i zmieniają dane przesłane przez FBI modyfikując również zdjęcia.
Agent FBI aresztuje również Linusa. Przy próbie ewakuacji z dachu budynku kasyna wychodzi na jaw, że agent FBI to ojciec Linusa – Bobby Caldwell (Bob Einstein), który zainscenizował aresztowanie Livingstona po to, by odwrócić uwagę Banka. W efekcie wymienił on dobre maszyny na przeinstalowane.
Linus i Bobby oczekują na transport helikoptera, ale pojawia się François Toulour (Vincent Cassel), złodziej z Europy zwany „Night Fox”. Celując w nich z pistoletu domaga się przekazania diamentów. Ewakuując się z dachu dostrzega jednak, że diamenty, które dostał są tanią podróbką. Dopiero wtedy Linus, Caldwell i Basher z pomocą helikoptera i kilku ładunków wybuchowych kradną prawdziwe diamenty wyrywając całą wystawę z dachu kasyna.
Widząc gości wybiegających z kasyna, a także odlatująca kolekcję diamentów Bank zdaje sobie sprawę z misternie uknutego planu. Przypomina sobie oszusta, który rzekomo recenzował jego hotel i że został zrujnowany dzięki Oceanowi.
Grupa wie dokładnie, że Benedict próbował wkraść się w plan, aby mieć pewność, że diamenty będą należały do niego. Dlatego też nie wywiązują się z wcześniejszej umowy, a pieniądze, które mu obiecali przekazują w jego imieniu na cele charytatywne. Biorąc udział w popularnym talk-show „Oprah” nazywa go bohaterskim filantropem.
Jako rekompensatę dla biednego recenzenta Rusty ustawia automat wrzutowy na jednym z lotnisk na jackpot $11 milionów tak, aby ten mógł wynagrodzić sobie koszmar zgotowany u Banka.

</doc>
<doc id="435951" url="https://pl.wikipedia.org/wiki?curid=435951" title="Jean Marie Auel">
Jean Marie Auel

Jean Marie Auel [] (ur. 18 lutego 1936 w Chicago) – amerykańska pisarka pochodzenia fińskiego, znana z cyklu powieściowego o ludziach przedhistorycznych zatytułowanego "Dzieci Ziemi". 
Życiorys.
Była drugim z pięciorga dzieci małżeństwa Untinen. Po wstępnych studiach wyszła za Raya Bernarda Auela i również wychowała pięcioro dzieci. Ukończyła katolicki Uniwersytet Portland (Oregon). W 1964 roku została członkinią Mensy.
Przez długie lata była pracownikiem umysłowym w różnych przedsiębiorstwach i na różnych stanowiskach. W 1977 r. rozpoczęła zbieranie materiałów potrzebnych do napisania książki o epoce lodowej. Odbyła również kurs sztuki przetrwania ("survival"), podczas którego chciała zapoznać się ze sposobami życia w warunkach prymitywnych. Za swój debiut ("Klan Niedźwiedzia Jaskiniowego") zyskała szereg nominacji do nagród, m.in. nominację Amerykańskiego Stowarzyszenia Księgarzy (American Booksellers Association) za „najlepszą pierwszą powieść autora”. Utwór zekranizowano w 1986 r. (reż. Michael Chapman). Sukces ten umożliwił jej odbycie podróży w celu poznania europejskich miejsc i zabytków przedhistorycznych (od Francji aż po Ukrainę) oraz nawiązania kontaktów z naukowcami. 
Pisarkę w szczególności interesuje problem stykania się i wzajemnego przenikania wczesnych przedstawicieli gatunku człowieka rozumnego: neandertalczyka i człowieka kromaniońskiego. .
Powieści.
Cykl "Dzieci Ziemi"

</doc>
<doc id="435953" url="https://pl.wikipedia.org/wiki?curid=435953" title="Jakub Zadzik">
Jakub Zadzik

Jakub Zadzik herbu Korab (ur. 1582 w Drużbinie koło Sieradza, zm. 17 marca 1642 w Bodzentynie) –
biskup krakowski (od 17 września 1635), biskup chełmiński (od 1624), dziekan kapituły katedralnej poznańskiej w latach 1619–1630, kanclerz wielki koronny, podkanclerzy koronny, sekretarz wielki koronny od 1613 roku, regent kancelarii większej, prepozyt płockiej kapituły katedralnej w latach 1626-1635, dyplomata.
Jako senator wziął udział w sejmach: 1626, 1627, 1628, 1629 (I), 1629 (II). 1631, 1632 (II), 1632 (III), 1633, 1634, 1635 (I), 1635 (II), 1637 (I), 1637 (II), 1638, 1639, 1640 i 1641 roku).
Życiorys.
Młodość i wykształcenie.
Był najmłodszym z 12 dzieci Jakuba i Jadwigi z Borsów h. Dołęga (córki Jana Borsy z Ziwanic i Ewy z Romiszewskich z Romiszowic h. Jelita). Nauki pobierał w kolegium jezuitów w Kaliszu, na uniwersytecie w Krakowie oraz w Perugii i w Rzymie. Na uniwersytecie w Perugii uzyskał tytuł doktora obojga praw, a w Rzymie studiował teologię i tamże w 1604 przyjął święcenia kapłańskie. W 1606 został kanonikiem gnieźnieńskim, w 1608 krakowskim, w 1611 kanonikiem warszawskim, rok później włocławskim i w 1619 poznańskim.
Początki kariery.
Swoją karierę związał z kancelarią królewską. W 1608 przebywał ponownie w Rzymie i przez pewien czas zdobywał doświadczenie w kurii rzymskiej. Po powrocie do kraju pracował w kancelarii podkanclerzego Wawrzyńca Gembickiego, który w 1609 wyprawił Zadzika do Zygmunta III przebywającego pod Smoleńskiem. W 1612 ponownie brał udział w wyprawie moskiewskiej.
Biskup chełmiński.
W 1624, po śmierci Jana Kuczborskiego, otrzymał od króla nominację na biskupstwo chełmińskie, a 2 grudnia 1624 otrzymał prekonizację papieską. Z racji na szczupłe dochody płynące z tego biskupstwa otrzymał równolegle probostwo katedralne płockie i scholasterię łęczycką. Diecezję objął przez pełnomocnika 14 lutego 1625, sakrę biskupią przyjął 13 kwietnia w Warszawie, a 30 kwietnia odbył ingres do katedry w Chełmży. 10 kwietnia brał udział w sejmiku Prus Królewskich w Grudziądzu, na którym otrzymał indygenat. Zajął się sprawami swojej diecezji w której stale rezydował aż do połowy 1627. Wydał nową ordynację dla Chełmna, a w 1627 rozpoczął rozbudowę zamku biskupiego w Lubawie. Po wybuchu wojny ze Szwecją wydał polecenie rozpoczęcia modlitw o pokój. W związku z nominacją kanclerską, w późniejszym okresie rzadko przebywał w diecezji. Na synodzie prowincjalnym w Piotrkowie zastąpił go kanonik Walenty Szczawiński. Po zakończeniu wojny ze Szwecją nakazał powrócić do diecezji wszystkim duchownym, którzy ją opuścili podczas wojny. 8 listopada 1630 ustanowił kanonikat doktorski w kapitule katedralnej chełmińskiej. W 1631 erygował w Grudziądzu klasztor benedyktynek. Był członkiem konfederacji generalnej zawiązanej 16 lipca 1632 roku. Był elektorem Władysława IV Wazy z województwa chełmińskiego w 1632 roku, podpisał jego "pacta conventa". W 1634, podczas pobytu w Toruniu upominał się o prawa katolików zamieszkujących to miasto.
Kanclerz i dyplomata.
Podczas wojny polsko-szwedzkiej został na sejmie warszawskim 18 listopada 1627 mianowany podkanclerzym, 10 sierpnia 1628 r. kanclerzem wielkim koronnym. Był znakomitym dyplomatą orientującym się tak w polityce zagranicznej, jak i kwestiach polityki wewnętrznej. Był zdecydowanym zwolennikiem zawarcia pokoju ze Szwecją oraz reform skarbowych. Stał na czele delegacji negocjującej rozejm ze Szwecją w 1629. Na sejmie w 1631 domagał się militarnego zabezpieczenia Prus Królewskich. W 1632 brał udział w elekcji Władysława IV oraz w jego koronacji. Jako pełnomocnik królewski negocjował i podpisał w 1634. pokój polanowski z Rosją. Następnie prowadził pertraktacje ze Szwedami zakończone w 1635 r. 26-letnim rozejmem w Sztumdorfie. W związku z nominacją na biskupstwo krakowskie 29 listopada 1635 złożył urząd kanclerski.
Biskup krakowski.
Nominację królewską na biskupstwo krakowskie otrzymał 26 lutego 1635, a prowizję papieską 17 września 1635. Diecezję objął w posiadanie przez pełnomocnika 30 października 1635, a ingres do katedry wawelskiej odbył 2 lutego 1636. Uwolniony od zajęć państwowych zajął się działalnością duszpasterską i gospodarczą w diecezji. W Krakowie ufundował i uposażył kościół pw. św Józefa z klasztorem Bernardynek, gdzie pierwszą przełożoną była siostra biskupa Teresa Zadzikówna. Jako biskup swoimi działaniami i stanowczą postawą doprowadził do wszczęcia procesu, a następnie do wydania wyroku (1638), który zlikwidował Akademię Rakowską braci polskich. Z jego inicjatywy zbudowano w Kielcach pałac biskupi, a w katedrze wawelskiej wyremontowano kaplicę św Jana Chrzciciela, gdzie został pochowany. W 1638 odmówił przyjęcia nominacji na arcybiskupa gnieźnieńskiego.

</doc>
<doc id="435962" url="https://pl.wikipedia.org/wiki?curid=435962" title="Zielona koszulka najlepszego sprintera Tour de France">
Zielona koszulka najlepszego sprintera Tour de France

Zielona koszulka (fr. "maillot vert") jest nagrodą dla najlepszego sprintera w kolarskim wyścigu Tour de France wprowadzona w 1953 roku. Od początku ma ona kolor zielony, z wyjątkiem roku 1968, kiedy najlepszy zawodnik klasyfikacji punktowej nosił koszulkę koloru czerwonego. Najlepszy sprinter (pierwszy zawodnik klasyfikacji punktowej) jest wyłaniany spośród peletonu na podstawie ilości punktów zebranych podczas poszczególnych etapów, na których rozmieszczone są premie punktowe (tzw. lotne premie). Meta każdego etapu jest również punktowana. 
Zielona koszulka była sponsorowana przez firmy: Michelin (1973 do 1983), BP (1984 do 1988), Castelli (1989), Panasonic (1990), z PMU (1991 do 2014). Od 2015 roku sponsorowana jest przez Skodę.
Zasady naliczania punktów.
Na metach etapów stosowana jest poniższa punktacja:
Na lotnych premiach (sprintach) rozmieszczonych na etapie pierwsi trzej kolarze otrzymują kolejno 6, 4 i 2 punkty.
Kiedy zachodzi sytuacja remisowa, brane są pod uwagę następujące kryteria:
Inne toury.
W Giro d'Italia najlepszy sprinter nosi koszulkę koloru ciemnoróżowego ("Maglia ciclamino"), a we Vuelta a España koszulka ta ma kolor niebieski. 
W najważniejszym polskim wyścigu wieloetapowym Tour de Pologne najlepszy sprinter nagradzany jest granatową koszulką (do 2005 r. białą). 

</doc>
<doc id="435963" url="https://pl.wikipedia.org/wiki?curid=435963" title="Introligator">
Introligator

Introligator – rzemieślnik zajmujący się ręcznym oprawianiem różnych wydawnictw oraz zdobieniem opraw (głównie zabytkowych), pracownik drukarni (oprawa książek).

</doc>
<doc id="435970" url="https://pl.wikipedia.org/wiki?curid=435970" title="Skoruszowa Turnia">
Skoruszowa Turnia

Skoruszowa Turnia (, 1806 m) – turnia w głównej grani Młynarza w słowackich Tatrach Wysokich. Znajduje się pomiędzy Pośrednią Skoruszową Przełęczą ("Prostredné skorušie sedlo", 1730 m) a Wyżnią Skoruszową Przełęczą ("Vyšné skorušie sedlo", 1797 m). Między turnią a Wyżnią Skoruszową Przełęczą znajdują się jeszcze obiekty o niewielkich wysokościach względnych: Skoruszowe Wrótka ("Sedlo pod Skorušiniakom") i Skoruszowa Turniczka ("Skorušiniakova vežička"). Pośrednia Skoruszowa Przełęcz oddziela szczyt od pięciu turni o wspólnej nazwie Anioły ("Anjely").
Jest to najwyżej położony szczyt północnej, końcowej części grani Młynarza. Ma trzy wyraźne wierzchołki. Dwa najwyższe (południowy i środkowy) oddzielone są przełączką Skoruszowa Szczerbina. Na wschód opada z nich prawie pionowa ściana o wysokości około 150 m. Znajduje się w "zlewni" Skoruszowego Żlebu. Ścianę tę przecina wąski komin opadający ze Skoruszowej Szczerbiny. Z niższego wierzchołka północnego opada na północny zachód długa grzęda podcięta pionowymi ściankami
Pierwsze odnotowane wejścia turystyczne (drogą nr 1) – Alfréd Grósz, Gyula Hefty, podczas przejścia grani Skoruśniaka – 27 sierpnia 1914 r.
Drogi wspinaczkowe.
Cały masyw Młynarza znajduje się obecnie na obszarze ochrony ścisłej TANAP-u i jest zamknięty dla turystów i taterników.

</doc>
<doc id="435972" url="https://pl.wikipedia.org/wiki?curid=435972" title="Białczański Skoruśniak">
Białczański Skoruśniak

Skoruśniak, Białczański Skoruśniak (, , ) – końcowy odcinek głównej grani Młynarza w słowackich Tatrach Wysokich. Oddziela Dolinę Żabich Stawów Białczańskich ("Žabia Bielovodská dolina") od głównej części Doliny Białej Wody ("Bielovodská dolina"). Grań Skoruśniaka ciągnie się w kierunku północnym od Wyżniej Skoruszowej Przełęczy, która oddziela ją od Małego Młynarza. Początkowo najeżona turniami, stopniowo przechodzi przez strefę kosówki aż do lesistej partii doliny.Na wschodnią stronę Skorusniak opada bardzo stromymi zboczami, których różnica wysokości dochodzi do 600 m. Zbocza te porośnięte są lasem urwiskowym i pocięte żlebami z licznymi progami. Zbocza opadające na zachodnią stronę są niższe, ale bardziej skaliste.
Nazwa grani pochodzi od słowa "skorusza" w gwarze podhalańskiej oznaczającego jarzębinę. Początkowo nazwą tą określano cały odcinek grani. Później, gdy rozwinęło się taternictwo nadano szczegółowe nazwy poszczególnym jej formacjom. W grani Skoruśniaka w kolejności od południa na północ wyróżniają się:
Pierwsze odnotowane przejście grani Skoruśniaka – Alfréd Grósz, Gyula Hefty 27 sierpnia 1914 roku.

</doc>
<doc id="435977" url="https://pl.wikipedia.org/wiki?curid=435977" title="Anioły">
Anioły

Anioły (, , ) – pięć turni w głównej grani Młynarza w słowackich Tatrach Wysokich. Znajdują się w Skoruśniaku między Pośrednią Skoruszową Przełęczą (ok. 1740 m) a Limbową Przełączką. Najwyższy z nich (V Anioł) ma wysokość około 1730 m. Od strony zachodniej najbardziej rzucają się w oczy I Anioł, IV Anioł i V Anioł o litych filarach osiągających wysokość do 130 m. Najtrudniej dostępny jest I Anioł. Tylko on ma oficjalną kotę i własną nazwę. Turnie przedzielone są przełączkami zwanymi Anielskimi Przełączkami. W kierunku od południa na północ w grani Aniołów wyróżnia się kolejno:
Drogi wspinaczkowe.
W Aniołach poprowadzono kilka dróg wspinaczkowych. Obecnie jednak jest to zamknięty dla turystów obszar ochrony ścisłej Tatrzańskiego Parku Narodowego.

</doc>
<doc id="435981" url="https://pl.wikipedia.org/wiki?curid=435981" title="Ogniczkowate">
Ogniczkowate

Ogniczkowate (Pyrochroidae) – rodzina owadów z rzędu chrząszczy.
Przedstawicieli tej niezbyt licznej rodziny charakteryzuje szkarłatne lub żółtoczerwone ubarwienie ostrzegawcze. Głowa duża wysunięta w przód, przewężona za oczami, przedplecza znacznie węższe niż pokrywy i zaokrąglone. Długie 11-członowe czułki są grzebieniaste lub piłkowane. Pospolitym gatunkiem środkowoeuropejskim jest ogniczek większy ("Pyrochroa coccinea").

</doc>
<doc id="435983" url="https://pl.wikipedia.org/wiki?curid=435983" title="Odprysk">
Odprysk

Odprysk, technika odpryskowa, technika cukrowa – technika graficzna druku wklęsłego.
Na wypolerowaną i odtłuszczoną płytę metalową nanosi się rysunek atramentem odpryskowym (będącym mieszaniną wody, gumy arabskiej, cukru i barwnika) za pomocą pędzla, pióra lub patyka; aby atrament lepiej „trzymał się” płyty można przyprószyć ją uprzednio talkiem. Po wyschnięciu rysunku płaszczyznę płyty pokrywa się werniksem akwafortowym. Następnie wkłada się płytę do wody, wówczas zawarty w atramencie cukier rozpuszcza się, powodując odpryskiwanie werniksu w miejscu rysunku (stąd nazwa techniki) i odsłonięcie metalu. Potem pokrywa się matrycę kalafonią i trawi się ją w kwasie, a po wytrawieniu metalu uzupełnia się akwatintą dno szerokich kresek.
Wynalezienie tej techniki przypisuje się Holendrowi Herculesowi Seghersowi w połowie XVII w. lub Francuzowi Felixowi Bracquemondowi w II poł. XIX w., choć podobno wcześniej stosował ją Paul Sandby (1731–1809).

</doc>
<doc id="435988" url="https://pl.wikipedia.org/wiki?curid=435988" title="Jean Auel">
Jean Auel



</doc>
<doc id="435990" url="https://pl.wikipedia.org/wiki?curid=435990" title="Fritz Ernst Fischer">
Fritz Ernst Fischer

Fritz Ernst Fischer (ur. 5 października 1912 w Berlinie, zm. 2003 w Ingelheim am Rhein) – SS-Sturmbannführer, zbrodniarz hitlerowski, lekarz w obozie koncentracyjnym Ravensbrück.
Życiorys.
Urodzony w Berlinie, studiował medycynę w Bonn, Lipsku i Berlinie. Tytuł doktora medycyny (specjalizacja lekarz chirurg) otrzymał na Uniwersytecie w Hamburgu w 1936. Członkiem SS był od 1933, a NSDAP od 1937 roku. Na początku listopada 1939 roku został członkiem Waffen-SS i przydzielono go do sanatorium SS w Hohenlychen. Następnie został lekarzem w Dywizji SS "Leibstandarte Adolf Hitler". Podczas walk na Froncie Wschodnim został ciężko ranny, w związku z czym powrócił do służby w Hohenlychen. W Ravensbrück asystował aktywnie w zbrodniczych pseudoeksperymentach chirurgicznych Karla Gebhardta na więźniarkach obozu.
Po zakończeniu wojny Fischer zasiadł na ławie oskarżonych w procesie lekarzy przed amerykańskim Trybunałem Wojskowym (był to pierwszy z procesów norymberskich). Podczas procesu jako jedyny oskarżony okazywał przejawy skruchy w związku ze swoimi czynami. Skazano go na karę dożywotniego pozbawienia wolności, którą w roku 1951 zamieniono na 15 lat więzienia. Już od czerwca 1950 roku przebywał na zwolnieniu warunkowym, które uzyskał za dobre sprawowanie. Pod nadzorem kuratora pracował w zakładach farmaceutycznych Boehringer Ingelheim. W 1955 roku został zwolniony z obowiązku dalszego odbywania kary, jednak nadal pracował w tej samej firmie aż do emerytury, na którą przeszedł w 1978 roku. Nigdy nie powrócił do zawodu lekarza, choć władze niemieckie przywróciły mu prawo wykonywania zawodu.
Fritz Fischer był żonaty. Miał troje dzieci: dwóch synów i córkę.

</doc>
<doc id="435992" url="https://pl.wikipedia.org/wiki?curid=435992" title="TAP">
TAP



</doc>
<doc id="435995" url="https://pl.wikipedia.org/wiki?curid=435995" title="Interwał czysty">
Interwał czysty



</doc>
<doc id="435997" url="https://pl.wikipedia.org/wiki?curid=435997" title="Interwał wielki">
Interwał wielki



</doc>
<doc id="435998" url="https://pl.wikipedia.org/wiki?curid=435998" title="Interwał mały">
Interwał mały



</doc>
<doc id="436000" url="https://pl.wikipedia.org/wiki?curid=436000" title="Düwag">
Düwag



</doc>
<doc id="436001" url="https://pl.wikipedia.org/wiki?curid=436001" title="Interwał zmniejszony">
Interwał zmniejszony



</doc>
<doc id="436002" url="https://pl.wikipedia.org/wiki?curid=436002" title="KZ">
KZ



</doc>
<doc id="436003" url="https://pl.wikipedia.org/wiki?curid=436003" title="Interwał zwiększony">
Interwał zwiększony



</doc>
<doc id="436006" url="https://pl.wikipedia.org/wiki?curid=436006" title="Interwał melodyczny">
Interwał melodyczny



</doc>
<doc id="436007" url="https://pl.wikipedia.org/wiki?curid=436007" title="CKON">
CKON



</doc>
<doc id="436008" url="https://pl.wikipedia.org/wiki?curid=436008" title="Interwał harmoniczny">
Interwał harmoniczny



</doc>
<doc id="436009" url="https://pl.wikipedia.org/wiki?curid=436009" title="Interwał dysonansowy">
Interwał dysonansowy



</doc>
<doc id="436010" url="https://pl.wikipedia.org/wiki?curid=436010" title="Interwał konsonansowy">
Interwał konsonansowy



</doc>
<doc id="436012" url="https://pl.wikipedia.org/wiki?curid=436012" title="Oleicowate">
Oleicowate

Oleicowate, majkowate (Meloidae) – rodzina owadów z rzędu chrząszczy.
Charakterystyka.
Majkowate zwykle mają jaskrawo ubarwione pokrywy, a przedplecze jest wyraźnie węższe od głowy i pokryw. Samice składają jajka w ziemi. Po wykluciu larwy dostają się na kwitnące kwiaty np. ziarnopłonu wiosennego, zawilca gajowego, pięciornika wiosennego czy podbiału pospolitego. Tam przyczepiają się do odnóży pszczół, najczęściej pszczół samotnic z rodziny lepiarkowatych, pszczolinkowych lub porobnicowatych budujących gniazda w ziemi i dalszy rozwój odbywają pasożytując w ich gniazdach. Czasami trafiają także do ula pszczoły miodnej.
Dorosłe owady w razie zagrożenia wydzielają ze stawów nóg tam, gdzie uda łączą się z golenią żółty oleisty płyn, który zawiera silną truciznę - kantarydynę wykorzystywaną dawniej w medycynie ludowej. Spośród ok. 2000 znanych gatunków większość żyje w strefie tropikalnej i subtropikalnej. W Polsce występuje 18 gatunków.

</doc>
<doc id="436017" url="https://pl.wikipedia.org/wiki?curid=436017" title="ACB">
ACB

ACB (Asociación de Clubs de Baloncesto) – związek klubów koszykarskich, hiszpańska organizacja koszykarska organizująca profesjonalną ligę koszykówki w Hiszpanii. Założony 3 marca 1982 w Madrycie. Od sezonu 1983/1984 organizuje rozgrywki Ligi ACB i Pucharu Króla.

</doc>
<doc id="436018" url="https://pl.wikipedia.org/wiki?curid=436018" title="Mika Waltari">
Mika Waltari

Mika Waltari (ur. 19 września 1908 w Helsinkach, zm. 26 sierpnia 1979 tamże) – fiński pisarz.
Życiorys.
Waltari urodził się w Helsinkach. W wieku pięciu lat stracił ojca, Toimi Armas Waltariego, luterańskiego pastora. W dzieciństwie był świadkiem fińskiej wojny domowej. Studiował na Uniwersytecie Helsińskim teologię, tak jak chciała jego matka Olga Maria Johansson, lecz wkrótce porzucił ten kierunek na rzecz filozofii, estetyki i literatury. Studia ukończył w 1929 r. Podczas nich pisał już wiersze i opowiadania do różnych czasopism, natomiast pierwszą książkę wydano mu w 1925 r. W 1927 r. wyjechał do Paryża, gdzie napisał swoją pierwszą ważniejszą powieść – "Suuri illusioni" (Wielka iluzja), historię cygańskiego życia. Przez jakiś czas należał do liberalnego ruchu literackiego „Tulenkantajat”, później jego poglądy polityczne i społeczne uległy zmianie na konserwatywne. Ożenił się w 1931 r., miał córkę Satu, która także została pisarką.
W latach 1930–1940 Waltari był dziennikarzem i krytykiem, pisał dla wielu gazet i czasopism, podróżował także wiele po Europie. Redagował magazyn "Suomen Kuvalehti". Równocześnie pisał powieści, dramaty, nowele i scenariusze, tworząc często w bardzo zróżnicowanych stylach i gatunkach literackich. W tym czasie napięty plan zajęć i wytężona praca spowodowały psychozę maniakalno-depresyjną, cierpiał też na bezsenność i depresję, często do tego stopnia, że potrzebował hospitalizacji. Waltari uczestniczył i często odnosił sukcesy w literackich konkursach – głównie dla ukazania krytykom wartości swych utworów. Jednemu z tych konkursów zawdzięczał np. zwiększone zainteresowanie jednym z jego bohaterów – inspektorem Palmu, gburowatym detektywem helsińskiej policji, który pojawił się w trzech powieściach (wszystkie sfilmowano). Był też autorem scenariusza do popularnej kreskówki "Kieku ja Kaiku" oraz przewodnika dla „ambitnych pisarzy”, który miał wpływ na wielu młodszych twórców, m.in. Kalle Päätalo.
Podczas wojny zimowej (1939–1940) i wojny kontynuacyjnej (1941–1944) Waltari pracował w rządowym centrum informacji. Swoje pisarskie zdolności wykorzystywał także w służbie politycznej propagandy. W 1945 r. opublikował swą najbardziej znaną powieść historyczną – "Egipcjanin Sinuhe". Stała się ona międzynarodowym bestsellerem i podstawą do nakręcenia w 1954 r. w Hollywood filmu "The Egyptian".
Waltari napisał jeszcze siedem powieści historycznych, których fabuła umiejscowiona jest w różnych okresach dziejów ; m.in. akcja "Czarnego Anioła" rozgrywa się w Konstantynopolu, tuż przed upadkiem miasta. W swoich powieściach Waltari wyraża pesymizm. W 1957 r. pisarz stał się członkiem Fińskiej Akademii Nauk; otrzymał także honorowy tytuł doktora uniwersytetu w Turku w 1970 r.
Waltari był jednym z najpłodniejszych fińskich pisarzy: napisał co najmniej 29 powieści, 15 nowel, 6 zbiorów opowiadań lub baśni, 6 tomów poezji i 26 sztuk teatralnych, także scenariusze, słuchowiska radiowe, reportaże, tłumaczenia, setki recenzji i artykułów. Jest także najbardziej znanym na świecie fińskim pisarzem – jego utwory przetłumaczono na ponad 40 języków.

</doc>
<doc id="436019" url="https://pl.wikipedia.org/wiki?curid=436019" title="Real Madryt-Teka">
Real Madryt-Teka



</doc>
<doc id="436020" url="https://pl.wikipedia.org/wiki?curid=436020" title="Żywe skamieniałości">
Żywe skamieniałości



</doc>
<doc id="436022" url="https://pl.wikipedia.org/wiki?curid=436022" title="Winterthur FCB">
Winterthur FCB



</doc>
<doc id="436024" url="https://pl.wikipedia.org/wiki?curid=436024" title="Real Madrid-Teka">
Real Madrid-Teka



</doc>
<doc id="436025" url="https://pl.wikipedia.org/wiki?curid=436025" title="Asociación de Clubs de Baloncesto">
Asociación de Clubs de Baloncesto



</doc>
<doc id="436026" url="https://pl.wikipedia.org/wiki?curid=436026" title="Asociacion de Clubs de Baloncesto">
Asociacion de Clubs de Baloncesto



</doc>
<doc id="436032" url="https://pl.wikipedia.org/wiki?curid=436032" title="Maillot vert">
Maillot vert



</doc>
<doc id="436033" url="https://pl.wikipedia.org/wiki?curid=436033" title="Gesty myszki">
Gesty myszki



</doc>
<doc id="436034" url="https://pl.wikipedia.org/wiki?curid=436034" title="Inter">
Inter



</doc>
<doc id="436035" url="https://pl.wikipedia.org/wiki?curid=436035" title="Gest myszki">
Gest myszki



</doc>
<doc id="436037" url="https://pl.wikipedia.org/wiki?curid=436037" title="Gest myszy">
Gest myszy



</doc>
<doc id="436038" url="https://pl.wikipedia.org/wiki?curid=436038" title="Express Poranny (ujednoznacznienie)">
Express Poranny (ujednoznacznienie)



</doc>
<doc id="436039" url="https://pl.wikipedia.org/wiki?curid=436039" title="Hiszpańska Liga Koszykówki">
Hiszpańska Liga Koszykówki



</doc>
<doc id="436041" url="https://pl.wikipedia.org/wiki?curid=436041" title="Herta Oberheuser">
Herta Oberheuser

Herta Oberheuser (ur. 15 maja 1911 w Kolonii, zm. 24 stycznia 1978 w Linz am Rhein) – lekarka obozowa w obozie koncentracyjnym Ravensbrück i zbrodniarka wojenna.
Młodość.
Ojciec Herty Oberheuser był inżynierem. Pochodziła z chrześcijańskiej, konserwatywnej rodziny. Lata szkolne spędziła w Düsseldorfie, gdzie od 1918 uczęszczała do gimnazjum, a w 1931 zdała maturę. Studiowała medycynę w Bonn (semestr przedkliniczny) i Düsseldorfie. Ponieważ rodzina Oberheuser nie była dobrze sytuowana finansowo w dobie inflacji, musiała częściowo sama finansować swą naukę udzielając korepetycji oraz pomagając w praktyce lekarskiej. Po dojściu nazistów do władzy wstąpiła w 1935 do Bund Deutscher Mädel (BDM). Jak wspominała, jej działalność polegała na pomocy medycznej przeciążonym ćwiczeniami uczestniczkom pokazów i spartakiad młodzieżowych. Od maja 1937 Oberheuser należała do NSDAP, Narodowo-Socjalistycznego Związku Lekarzy i innych organizacji.
Kariera zawodowa.
Oberheuser zdała końcowy egzamin państwowy i w 1937 uzyskała dyplom lekarski. Zaczęła pracę w Instytucie Fizjologii w Bonn, następnie pracowała w Klinice Dermatologicznej w Düsseldorfie jako lekarz asystent. Tytuł lekarza specjalisty dermatologa uzyskała w 1940. Ponieważ jej ojciec zachorował, rodzina Oberheuser ponownie wpadła w finansowe tarapaty. Herta zdecydowała się pomagać finansowo rodzicom. Ponieważ w klinice nie było zadowalających możliwości zarobku, zaczęła rozglądać się za innym miejscem zatrudnienia.
W 1940 nadeszła szansa dobrego zarobku. Z fachowego pisma medycznego dowiedziała się, że SS poszukuje lekarki do kobiecego obozu szkoleniowego koło Berlina. Zgłosiła się i po 3 miesiącach przeszkolenia w grudniu tego roku skierowano ją do obozu w Ravensbrück, gdzie objęła etat lekarza obozowego. W Ravensbrück przebywała do czerwca 1943, biorąc czynny udział w zbrodniczych pseudoeksperymentach przeprowadzanych przez lekarzy SS (zwłaszcza lekarzy Waltera Sonntaga i Gerharda Schiedlauskyego, Karla Gebhardta) na więźniarkach obozu. Od lipca 1943 do końca wojny Oberheuser pracowała jako asystentka w sanatorium SS w Hohenlychen 12 km od Ravensbrücku u prof. dr. Karla Gebhardta.
Oskarżenie i kara.
Nie wiadomo, gdzie Oberhauser przebywała od zakończenia wojny do momentu aresztowania, ani gdzie nastąpiło jej aresztowanie. Po aresztowaniu dostarczono ją do brytyjskiego obozu Civil Internment Camp (CIC) No. 5 w Paderborn-Staumühle. Była sądzona w tzw. procesie lekarzy przed amerykańskim Trybunałem Wojskowym (był to pierwszy z procesów norymberskich). 20 sierpnia 1947 została skazana na karę 20 lat pozbawienia wolności, którą miała odbyć w więzieniu w Landsbergu. W 1951 zmniejszono jej karę o połowę, a już w 1952 zwolniono ją za dobre sprawowanie.
Powrót do życia publicznego.
Niedługo po opuszczeniu więzienia Oberheuser osiedliła się w Stocksee koło Neumünster (Szlezwik-Holsztyn) i rozpoczęła praktykę lekarską jako pediatra, równocześnie pracowała w katolickim sanatorium Johanniter-Heilstätte w Plön. W 1956 została rozpoznana i ujawniona przez byłe więźniarki obozu Ravensbrück. Po szerszym ujawnieniu zarzutów została zwolniona z Plön. Wobec licznych protestów byłych więźniarek minister spraw wewnętrznych Szlezwiku-Holsztyna Helmut Lemke rozpoczął starania o pozbawienie jej uprawnień do wykonywania zawodu lekarza, które jednak już w 1957 zostały przerwane z uzasadnieniem, że Oberheuser nie może być karana dwa razy za ten sam czyn. W sierpniu 1958 odebrano jej prawo wykonywania zawodu lekarza. W 1960 Oberheuser oskarżyła Lemkego przed Krajowym Sądem Administracyjnym. Pozew oddalono, lecz Oberheuser złożyła apelację, w związku z czym protesty byłych ofiar jej zbrodniczych eksperymentów jeszcze się nasiliły. Jej apelacja również została oddalona i ostatecznie 4 grudnia 1960 pozbawiono ją prawa wykonywania zawodu lekarskiego i musiała z tego powodu ostatecznie zamknąć swą praktykę. W maju 1965 opuściła Stocksee i przeprowadziła się do Bad Honnef. Zmarła 24 stycznia 1978 w położonym w pobliżu miasteczka Linz am Rhein.
Eksperymenty medyczne.
Eksperymenty medyczne w Ravensbrück rozpoczęto w sierpniu 1942 na ponad 70 kobietach więźniarkach. Służyły najczęściej badaniom funkcji życiowych w ekstremalnych warunkach, często pod kątem militarnego wykorzystania w leczeniu odmrożeń, zranień, którym mogli ulec żołnierze w czasie walki. Odpowiednie zranienia były zadawane osobom doświadczalnym i opracowywano statystyki oraz eksperymentowano z lekami. Po wstępnych eksperymentach w obozie koncentracyjnym Sachsenhausen kontynuowano je w Ravensbrück. Między innymi przeprowadzano doświadczenia z sulfonamidami, w których pokładano wielkie nadzieje przy leczeniu rannych. Ofiarom doświadczeń wprowadzano do ran bakterie gnilne, tkaniny, drzazgi i szkło, przez co imitowano zranienia powodowane wybuchami bomb. Przebieg zranienia i działanie testowanych leków były dokumentowane i analizowane. Cierpienia ofiar tych i podobnych doświadczeń były niewyobrażalne. Wiele ofiar zmarło jeszcze w czasie trwania eksperymentów, inne później na skutek następstw.
Lekarzem odpowiedzialnym za te eksperymenty w Ravensbrück był Karl Gebhardt, którego asystentami byli Fritz Fischer, Ludwig Stumpfegger i Herta Oberheuser. Oberheuser sama wyjaśniała przed sądem, że nic nie wiedziała o wydarzeniach w obozie lub nie mogła ich sobie przypomnieć, równocześnie stale wracała do swego statusu medycznego.
"„Traktowałam to jako mój obowiązek i sądziłam, że jako kobieta mogłabym również pomóc, ponieważ widziałam szansę ułaskawienia pacjentek.“"
"„Podczas mej pielęgnacji terapeutycznej dokonywanej według reguł szkolnych, jako kobieta zrobiłam wszystko co mogłam w mym trudnym położeniu“"
Oberheuser i Fischer zeznali podczas przesłuchań, że kobietom przeznaczonym na śmierć dali doświadczeniami medycznymi szansę przeżycia. Tę ocenę sytuacji przez Hertę Oberheuser potwierdziła w swym zeznaniu Wanda Półtawska, jedna z ofiar eksperymentów, która przeżyła. Powiedziała, że w obozie po pewnym czasie wierzono, że operacje mogłyby uchronić przed egzekucją. Oberheuser została oskarżona przez swego kolegę z pracy dr Rolfa Rosenthala. Powiedział on, że widział, jak aplikowała chorym zastrzyki.
"„Widziałem kilka razy, jak dr Oberheuser dawała więźniom zastrzyki z benzyny. Dawała je w żyłę ramienną. Skutkiem była nagła śmierć na serce, pacjenci tężeli i nagle zwalali się. Od czasu, kiedy zastrzyk został zaaplikowany do momentu śmierci trwało 3 do 5 minut. Pacjenci zachowywali pełną świadomość do ostatniej chwili. Czas trwania zastrzyku wynosił 15 do 30 sekund. Dr Oberheuser mówiła mi, że więźniowie którym ona dała zastrzyki z nafty, byli ciężko chorzy, tacy, których nie można było już dłużej leczyć.“"
Brała udział przy przymusowych poronieniach i innych zabiegach medycznych. Dokonywano je na kobietach, które były w 7-8 miesiącu ciąży. Potwierdził to Gerhard Schiedlausky. Oberheuser i Rosenthal początkowo mu przy tym asystowali, ale później samodzielnie przeprowadzali zabiegi usuwające ciążę. Do aborcji dochodziło także w wyniku bicia, a noworodki, które przyszły na świat, zabijano.
Oberheuser próbowała bronić się przed odpowiedzialnością i wykorzystać przed sądem argument swej „kobiecości“, udowadniając, że jako kobieta nie mogła być aż tak brutalna, jak jej zarzucano.

</doc>
<doc id="436053" url="https://pl.wikipedia.org/wiki?curid=436053" title="Ludwik Feuerbach">
Ludwik Feuerbach



</doc>
<doc id="436061" url="https://pl.wikipedia.org/wiki?curid=436061" title="Strażak Wielogóra">
Strażak Wielogóra



</doc>
<doc id="436064" url="https://pl.wikipedia.org/wiki?curid=436064" title="Bronisław Fila">
Bronisław Fila

Bronisław Fila (ur. 7 grudnia 1922 w Mazurach, zm. 26 listopada 1985 w Jarosławiu) – polski duchowny katolicki, proboszcz kolegiaty Bożego Ciała w Jarosławiu.
Życiorys.
Urodzony 7 grudnia 1922 we wsi Mazury koło Sokołowa Małopolskiego. Syn Józefa i Ewy z domu Biełas. W latach 1936-1939 uczęszczał do Niższego Seminarium Zakonnego oo. Bernardynów w Radecznicy. Jego edukację przerwał wybuch II wojny światowej. Podczas okupacji hitlerowskiej uczęszczał do seminarium duchownego w Brzozowie. 14 grudnia 1944 po zdaniu egzaminu dojrzałości w II Liceum Ogólnokształcącym w Przemyślu jesienią 1945 wstąpił do Wyższego Seminarium Duchownego w Przemyślu.
19 czerwca 1949 otrzymał święcenia kapłańskie w Katedrze Przemyskiej z rąk biskupa przemyskiego ks. Franciszka Bardy. Jego pierwszą placówką była parafia Majdan Królewski, następnie funkcję wikarego sprawował w kościele farnym w Rzeszowie. Do Jarosławia przybył w 1951. Początkowo pracował jako wikariusz, od 1952 jako etatowy katecheta szkół średnich i sprawował opiekę nad ministrantami. Jego pragnieniem było kontynuowanie studiów na Akademii Papieskiej w Rzymie, na co nie uzyskał zgody ze strony Kurii Biskupiej w Przemyślu. 15 maja 1966 został wikariuszem adiutorem 28 września 1966 administratorem parafii, a po śmierci prałata Władysława Opalińskiego został mianowany proboszczem.
W swej pracy duszpasterskiej został uhonorowany godnością: 1968 – wicedziekana, 1969 – dziekana, 1975 – kustosza kapituły kolegiackiej, 1979 – archiprezbitera, 1983 – kapelana papieża Jana Pawła II. W 1976 obronił pracę doktorską z zakresu socjologii i religioznawstwa, otrzymując tytuł doktora teologii Akademii Teologii Katolickiej w Warszawie na podstawie rozprawy pt. „Kultura a religia w świetle nauk Soboru Watykańskiego II”. Jako gorliwy czciciel Matki Boskiej wspierał kult maryjny. Głośnym echem odbiły się wśród społeczeństwa uroczystości Nawiedzenia Matki Bożej w ramach obchodów milenijnych w Jarosławiu w 1971 r. (jako uroczystości centralne w diecezji przemyskiej) w organizację których ksiądz był zaangażowany.
Był opiekunem duchowym powstającej na terenie ziemi jarosławskiej „Solidarności” w latach 80. Organizował w kolegiacie, gdzie był proboszczem, uroczystości religijno-patriotyczne (również po 13 grudnia 1981). Zabiegał o zwolnienie ówczesnego wikarego ks. Władysława Drewniaka i grupy uczniów internowanych wraz z nim.
Zmarł nagle w wieku 63 lat zaczadziwszy się spalinami ulatniającymi się z piecyka łazienkowego. Mszę św. pogrzebową koncelebrował 28 listopada 1985 ks. biskup Ignacy Tokarczuk. Został pochowany w grobowcu proboszczów jarosławskich na Starym Cmentarzu w Jarosławiu.
Odznaczony został pośmiertnie krzyżem Semper fidelis. Odznakę odebrał ks. prałat Aleksander Kustra – proboszcz parafii pw. Bożego Ciała.

</doc>
<doc id="436070" url="https://pl.wikipedia.org/wiki?curid=436070" title="Wskaźnik maskulinizacji">
Wskaźnik maskulinizacji

Wskaźnik maskulinizacji, współczynnik maskulinizacji – wskaźnik demograficzny określający, ilu mężczyzn w danym społeczeństwie przypada na określoną liczbę kobiet – czyli najczęściej określa liczbę mężczyzn na 100 kobiet.
W krajach słabo rozwiniętych jest zdecydowanie wyższy. Największy współczynnik maskulinizacji występuje w krajach przyjmujących dużo mężczyzn do pracy – np. w Kuwejcie na 100 kobiet przypada 133 mężczyzn.
Wskaźnik maskulinizacji wykorzystywany jest w demografii historycznej jako jeden z mierników jakości rejestracji aktów metrykalnych. Przeważnie przyjmuje się, iż stosunek zarejestrowanych urodzeń chłopców względem dziewcząt powinien wynosić około 106.

</doc>
<doc id="436077" url="https://pl.wikipedia.org/wiki?curid=436077" title="Digital Loop Carrier">
Digital Loop Carrier

DLC (Digital Loop Carrier) – lokalna pętla abonencka z modulacją cyfrową.
DLC należy do grupy systemów pracujących z wykorzystaniem infrastruktury sieci kabli miedzianych, w tym lokalnych pętli telefonicznych. Agreguje on połączenia telefoniczne od abonentów mieszkaniowych oraz sąsiadujących budynków biurowych, parków przemysłowych multipleksując je do pojedynczych linii T1/E1 lub linii optycznych, a następnie wysyła je do centrów telekomunikacyjnych, wyposażonych w centrale i inne urządzenia komutacyjne.
Do przesyłania danych służą modemy DLC na średnim lub niskim napięciu.
Transmisja danych w modemach DLC następuje w obrębie pasma CENELEC-A (9-95 kHz), specjalnie opracowaną i zoptymalizowaną metodą modulacji w szerokim widmie. Pasmo transmisji może być do połowy swojego zakresu objęte zakłóceniami lub niedostępne, a mimo to nie następuje zanik komunikacji. Dynamiczne zmiany w widmie zakłóceń wewnątrz zakresu częstotliwości także nie powodują zaniku komunikacji pod warunkiem, że suma wszystkich objętych zakłóceniami pasm częstotliwości jest nie większa od połowy używanego pasma transmisji.
Prędkość transmisji wynosi: 100, 200, 600, 1200, 2400 lub 4800 b/s (w zależności od jakości linii)

</doc>
<doc id="436078" url="https://pl.wikipedia.org/wiki?curid=436078" title="HRW">
HRW



</doc>
<doc id="436085" url="https://pl.wikipedia.org/wiki?curid=436085" title="Circaetinae">
Circaetinae



</doc>
<doc id="436091" url="https://pl.wikipedia.org/wiki?curid=436091" title="Tiricz Mir">
Tiricz Mir

Tiricz Mir ("Tirać Mir") – położony w pn.-wsch. części Pakistanu długi grzbiet o kilkunastu wierzchołkach o wysokości powyżej 7000 m, najwyższy masyw Hindukuszu.
Najwyższą partię Tiricz Mir stanowią dwa szczyty: Tiricz Mir Środkowy (7706 m – najwyższy szczyt Hindukuszu) i Tiricz Mir Wschodni (7692 m), do których przywiera od północnego zachodu mur z czterema wierzchołkami: Tiricz Mir Zachodni I (7487 m), Tiricz Mir Zachodni II (7460 m), Tiricz Mir Zachodni III (7400 m) i Tiricz Mir Zachodni IV (7338 m). Na południe od głównego masywu znajduje się, oddzielony zwornikowym szczytem Tree Glacires Peak, samodzielny Mały Tiricz Mir (6361 m). Na północ od grzędy Tiricz Mir Zachodniego, na przedłużeniu grzbietu, ponad Niżni Lodowiec Tiricz wyrasta zaś Tiricz Mir Północny (6732 m).
U podnóży Tiricz Mir znajdują się lodowce Niżni Lodowiec Tiricz (na północy), Wyżni Lodowiec Tiricz (na północnym zachodzie) oraz Północny i Południowy Lodowiec Barum (na południowym wschodzie) i Dirgol (na południowym zachodzie). Ponad wstęgami lodowców ściany Tiricz Mir piętrzą się na wysokość względną 2,5 km.

</doc>
<doc id="436092" url="https://pl.wikipedia.org/wiki?curid=436092" title="Soulside Journey">
Soulside Journey

Soulside Journey – debiutancki album norweskiego zespołu muzycznego Darkthrone wydany na płycie kompaktowej i płycie gramofonowej w styczniu 1991 roku przez brytyjską wytwórnię płytową Peaceville Records. Była to pierwsza i zarazem ostatnia płyta zawierająca muzykę deathmetalową. W 2001 i 2003 roku ukazało się wznowienie albumu.

</doc>
<doc id="436096" url="https://pl.wikipedia.org/wiki?curid=436096" title="Nikoła Iliewski">
Nikoła Iliewski

Nikola Iliewski (ur. 16 grudnia 1954 w Skopju) – macedoński piłkarz, a następnie trener piłkarski. Jako piłkarz grał w Rabotniczkim Skopje, Pobedzie Prilep, Wardarze Skopje, Teteksie Tetowo, KF Prisztina i AGS Kastoria. W latach 2002-03 był selekcjonerem reprezentacji Macedonii, z którą nie zdołał awansować do Euro 2004.
Wcześniej opiekował się drużyną młodzieżową. Pracował również w FK Ljuboten, FK Rudar Probištip, SK Skopje i słoweńskim Publikum Celje. W sezonie 2000-01, jako szkoleniowiec Pobedy Prilep, dotarł do pierwszej rundy Pucharu UEFA, w której przegrał z AC Parmą. W 2008 roku prowadził CSM Râmnicu Vâlcea, w 2009 - Metałurg Skopje, a w latach 2010–2011 - Bylis Ballsh.

</doc>
<doc id="436103" url="https://pl.wikipedia.org/wiki?curid=436103" title="Omomiłkowate">
Omomiłkowate

Omomiłkowate (Cantharidae) – rodzina chrząszczy z podrzędu wielożernych i infrarzędu sprężykokształtnych. Kosmopolityczna. Larwy są drapieżne, niekiedy wszystkożerne. Imagines żywią się owadami, nektarem i pyłkiem. Dorosłe osobniki cechuje miękki oskórek i często ostrzegawcze ubarwienie.
Opis.
Owady dorosłe.
Ciało tych chrząszczy jest wydłużone, długości od 1,2 do 28 mm, o bokach mniej lub bardziej równoległych, pokryte miękkim i elastycznym oskórkiem, najczęściej krótko owłosione. Ubarwienie może być całkiem czarne, ale często, zwłaszcza na przedpleczu i pokrywach, jest ostrzegawcze: częściowo lub całkiem czerwone, pomarańczowe lub żółte.
Głowę mają mniej lub bardziej prognatyczną, rzadko hipognatyczną. Ich warga górna, z wyjątkiem Chauliognathini, zlana jest z nadustkiem lub "frontoclypeus". Żuwaczki są u nich wydłużone, zakrzywione i ostro zakończone. Czułki mają 11-członowe, zwykle nitkowate, ale spotykane są też inne, np. grzebieniaste czy blaszkowate. Czteroczłonowe głaszczki szczękowe mają zwykle rozszerzony lub zmodyfikowany człon końcowy. Przedplecze ma brzeg tylny nie szerszy od nasad pokryw, a krawędzie boczne zwykle całobrzegie. Pokrywy są miękkie, pełne do silnie skróconych, o bokach równoległych lub ku wierzchołkowi rozszerzonych. Tylna para skrzydeł jest zazwyczaj dobrze wykształcona.
Odnóża są długie i smukłe, rzadko u samców z rozszerzonymi środkowymi udami. Panewki przedniej pary bioder są tak szeroko otwarte i szeroko połączone, że prawie nieobecne. Biodra przednie są stożkowate, tylne zaś spłaszczone. Stopy wszystkich nóg są pięcioczłonowe, przy czym człon czwarty jest od spodu dwupłatkowy.
Liczba widocznych sternitów odwłoka wynosi 7 u samic i zwykle 8 u samców. Tergity do ósmego włącznie mają pory gruczołowe. Ostatni z widocznych sternitów samca jest często zmodyfikowany np. u Silini zredukowany do wyrostka schowanego pod siódmym wentrytem, u "Malthodes" wydłużony i rozwidlony, a u "Trypherus" z parą asymetrycznych blaszek. W narządach rozrodczych samców rurkowaty tegumen (złożony z fallobazy i pary paramerów) otacza prącie. Fallobaza najczęściej jest błoniasta z dwoma bocznymi sklerytami. Prącie jest zwykle błoniaste, u większości gatunków z wynicowalnym woreczkiem wewnętrznym, często z ornamentowaniami lub wyrostkami. U Chauliognathinae tegumen jest asymetryczny, wyciągnięty w dwa wyrostki, a prącie zesklerotyzowane.
Larwy.
Larwa typu kampodeowego. Głowę ma silnie prognatyczną, zaopatrzoną w nasale, sierpowate żuwaczki z kanalikami, dwuczłonowe głaszczki wargowe i trój- lub czteroczłonowe głaszczki szczękowe. Czułki ma trójczłonowe z narządem zmysłowym na szczycie członu drugiego. Odnóża ma pięcioczłonowe. Boczne pory gruczołowe występują na wszystkich tergach tułowiowych i odwłokowych do ósmego, a niekiedy do dziewiątego włącznie. Odwłok pozbawiony jest urogomf, ale u niektórych gatunków z rodzaju "Malthinus" wyposażony jest w haki analne na segmencie dziesiątym.
Biologia i ekologia.
Owady dorosłe żyją kilka tygodni, zwinnie poruszają się wśród roślinności i zwykle wykazują aktywność dzienną. Żywią się innymi owadami (np. mszycami), a także pyłkiem i nektarem.
Larwy żyją dłużej niż imagines, przechodząc do 10 wylinek. Są glebo- i wilgociolubne, a hydrofobowe owłosienie uodparnia je na zalewanie. Spotykane są np. w ściółce, pod kamieniami i butwiejącym drewnem, choć ostrzegawczo ubarwione larwy "Chauliognathus" aktywnie przemieszczają się po terenie otwartym. Zwykle są drapieżne, polujące na dżdżownicowate, nagie ślimaki i różne stadia rozwojowe owadów, aczkolwiek znane są też larwy wszystkożerne. W strefie umiarkowanej są stadium zimującym. Przepoczwarczenie ma zazwyczaj miejsce w kolebkach wykopanych w glebie.
Larwy jak i imagines posiadają gruczoły wydzielające substancje o nieprzyjemnym smaku, wraz z ostrzegawczym ubarwieniem odstraszające drapieżniki.
Rozprzestrzenienie.
Rodzina kosmopolityczna, najliczebniejsza w tropikalnej części Azji i Ameryki Południowej, ale liczna też w strefach umiarkowanych. Większość zasiedla lasy, ale znane są też gatunki związane z terenami otwartymi. W Polsce stwierdzono 88 gatunków.
Systematyka.
Według katalogu z lat 1977–78 należy tu 5083 gatunków ze 137 rodzajów, jednak grupa ta jest dość słabo opracowana i wiele taksonów czeka na opisanie. W XIX wieku umieszczane były w dużym taksonie Malacodermata. Później, m.in. wraz z Omethidae, karmazynkowatymi i świetlikowatymi, zaliczane były do nadrodziny Cantharoidea, jednak o możliwej konieczności połączenia ich w jedną nadrodzinę ze sprężykami wspominał już Crowson w 1955 roku. Uczyniono to np. w systematyce Lawrence'a i Newtona z 1995. Nowsze analizy molekularne negują monofiletyzm Cantharoidea. Z analizy Kundraty i innych z 2014 wynika, że omomiłkowate stanowią grupę siostrzaną dla świetlikowatych, spokrewnioną z Omethidae i Telegeusidae dalej niż ze sprężykowatymi czy goleńczykowatymi.
Wyróżnia się 10 podrodzin:

</doc>
<doc id="436110" url="https://pl.wikipedia.org/wiki?curid=436110" title="Henryk Brühl">
Henryk Brühl

Henryk Brühl herbu własnego (ur. 13 sierpnia 1700 w Gangloffsömmern w Turyngii, zm. 28 października 1763 w Dreźnie) – hrabia cesarstwa (niem. "Reichsgraf"), pierwszy saski tajny minister gabinetu i konferencji, rzeczywisty tajny radca, ober-szambelan, ober-podkomorzy, prezes Kamery, naczelny dyrektor podatkowy, generalny dyrektor akcyzy, wyższy dyrektor deputacji obrachunkowej, generalny komisarz do wrót Morza Bałtyckiego, nadinspektor manufaktur porcelanowych, kapitulariusz katedry miśnieńskiej, proboszcz katedry budziszyńskiej, głównodowodzący saską kawalerią w Polsce, hrabia na Ocieszynie i Brylewie, starosta lipieński, piaseczyński, bolimowski i spiski, wójt bydgoski, faworyt Augusta III, generał piechoty saskiej, generał artylerii koronnej w latach 1752–1763, wolnomularz.
Odznaczony Orderem Czarnego Orła (1730), Świętego Huberta, św. Henryka, św. Andrzeja Apostoła Pierwszego Powołania (1736) i św. Aleksandra Newskiego.
Życiorys.
W 1719 został „srebrnym paziem” Augusta II, w 1729 – kamerjunkrem, w 1730 – podkomorzym, później szambelanem saskim. W 1731 mianowano go dyrektorem akcyzy, kierownikiem finansów elektorskich, polityki zagranicznej i wewnętrznej elektoratu. Zasiadał w Radzie Tajnej, dysponował obsadą stanowisk duchownych. Od 1733 administrował górnictwem i dochodami dworu. Za swą służbę pobierał pensję 90 000 talarów rocznie, którą powiększał licznymi łapówkami i nielegalną dzierżawą dóbr.
Po umiejętnym odsunięciu konkurenta – faworyta Augusta III, Aleksandra Józefa Sułkowskiego, który musiał w 1738 opuścić Drezno – skumulował w swoich rękach praktycznie wszystkie najważniejsze urzędy saskie. Od roku 1738 do 1763 podlegał mu Tajny Gabinet – naczelny organ władzy w Saksonii. W 1746 został „premier-ministrem”.
Prowadził skomplikowaną grę dyplomatyczną, wikłając Saksonię w trzy wojny śląskie i pospiesznie zmieniając sprzymierzeńców. Snuł plany utworzenia saskiego korytarza terytorialnego, który by połączył Saksonię z Polską, co wymusiło antyaustriacki (a potem antypruski) kurs polityki (Saksonię z Polską miałby łączyć Śląsk – do 1740 austriacki, potem pruski). W rezultacie w 1757 roku wojska pruskie spustoszyły Saksonię.
Od 1743 związał się z Rosją, popierał w I Rzeczypospolitej interesy jej stronników Czartoryskich. W 1748 Czartoryscy wpłynęli na pozytywny wyrok Trybunału Koronnego poświadczający jego polskie szlachectwo. Od tej chwili mógł nabywać również polskie dobra. W 1754 zerwał z Czartoryskimi i zbliżył się do kamaryli Jerzego Mniszcha, który w Dukli zawarł związek małżeński z jego córką Marią Amalią z Brühlów (1737–1772). Poseł ziemi sochaczewskiej na sejm 1758 roku.
Uszczuplony przez wojnę budżet uzupełniał Brühl poprzez sprzedaż polskich wakansów (nie obsadzonych stanowisk); w 1761 sprzedał m.in. podskarbiostwo koronne Teodorowi Wesslowi, . W 1761 buntującą się przeciwko saskiej korupcji szlachtę wielkopolską spacyfikował z pomocą 12-tysięcznego wojska rosyjskiego.
Zmarł w Dreźnie trzy tygodnie po śmierci króla Augusta III. Został pochowany tydzień po śmierci w kościele św. Mikołaja w mieście Forst. Jego sarkofag został odrestaurowany w 2012.
Był członkiem polskiej loży masońskiej "Trois Frères".
Brühl posiadał największy w Europie zbiór zegarków i kamizelek; przypisywano mu również ogromny zbiór peruk.
W jego pałacu w Brodach (niem. Pförten; do 1945 r. należał do rodziny Brühlów) znajdował się "ceniony podobno na milion talarów" (J.I. Kraszewski), słynny "Schwanenservice" – największy na świecie porcelanowy serwis wykonany w Miśnieńskiej Manufakturze Porcelany na specjalnie zamówienie ministra. Inne jego rezydencje znajdowały się w Gaussig, Lindenau, Nischwitz, Oberlichtenau, Seifersdorf. W Warszawie posiadał Pałac Ossolińskich i dwa mniejsze: na Młocinach i na Woli.
W 1746 nabył miasto Forst na Łużycach, które rozbudował po pożarze z 1748.
Początki jego dworskiej kariery (m.in. walkę o wpływy z Sułkowskim) opisał Józef Ignacy Kraszewski w powieści "Brühl". Saski pierwszy minister jest też ważną postacią ostatniej części tzw. trylogii saskiej Kraszewskiego – "Z siedmioletniej wojny", a także powieści "Za Sasów" i "Saskie ostatki" (z cyklu "Dzieje Polski"), oraz epizodyczną utworu "Starosta warszawski" (o jego synu Alojzym).
Potomstwo.
29 kwietnia 1734 zawarł związek małżeński z Marią Anną Franciszką hrabiną von Kolowrat-Krakowsky (1717–1762). Pięcioro z co najmniej dziesięciorga ich dzieci osiągnęło wiek dojrzały:
Carl Adolph i Albert Christian wybrali drogę kariery wojskowej i zostali pruskimi generałami.

</doc>
<doc id="436112" url="https://pl.wikipedia.org/wiki?curid=436112" title="Obsydian">
Obsydian

Obsydian (izofir) łac. "lapis obsidianus" – kwaśna skała wylewna, złożona niemal wyłącznie ze szkliwa wulkanicznego, zawiera do 1% wody. Naturalne szkło powstaje w wyniku natychmiastowego stygnięcia magmy (lawy). Skład chemiczny (głównie dwutlenek krzemu) związany jest z typem lawy i obejmuje bardzo wiele form, od obsydianu ryolitowego po fonolitowy. Ulega rekrystalizacji, przyjmując wygląd zwyczajnej, drobnoziarnistej skały.
Nazwa, wprowadzona przez Teofrasta w 320 r. p.n.e., wywodzi się, według różnych interpretacji, od:
Właściwości skały.
Skała dość pospolita, szeroko rozpowszechniona w niektórych rejonach Ziemi.
Rodzaje obsydianu.
Szczególnymi formami są: łzy Apacza, łzy Pele, włosy Pele.
Występowanie.
Występuje we Włoszech – Wyspy Liparyjskie, na Węgrzech – Palhaza i w Japonii.
Szczególnie interesujące są zasoby obsydianu w Parku Narodowym Yellowstone (USA), znane jako Klif Obsydianowy, Kalifornia – Glass Mountains, Obsidian Butte, Oregon – Glass Butte. Złoża występują także w Polsce na Górnym Śląsku.
Także: Kenia, Meksyk, Gwatemala, Rosja – Kamczatka, Kaukaz, Armenia, gdzie bardzo popularne są wyroby z obsydianu, Elbrus, Gruzja, Peru.
Zastosowanie.
Obsydian dający bardzo ostre i twarde krawędzie odłupków był chętnie używany w różnych kulturach epoki kamienia. Pierwsze narzędzia obsydianowe były produkowane już w najstarszej ludzkiej kulturze olduwajskiej w paleolicie dolnym. W Mezopotamii wyrabiano z niego narzędzia, broń, rzeźby, ozdoby. Był popularny i ceniony przez Azteków i Majów – rytualne noże, groty strzał, zwierciadła.
Kamień poszukiwany przez kolekcjonerów. Dzisiaj używany jako kamień dekoracyjny, ozdobny i jubilerski. Popularny surowiec rzeźbiarski.

</doc>
<doc id="436114" url="https://pl.wikipedia.org/wiki?curid=436114" title="Bolton">
Bolton

Bolton – miasto w Wielkiej Brytanii (Anglia), w hrabstwie metropolitarnym Wielki Manchester, w dystrykcie metropolitalnym Bolton. W 2001 roku miasto liczyło 139 403 mieszkańców
Dane ogólne.
Ważny ośrodek przemysłowy, kulturalny (muzeum, galerie sztuki nowoczesnej) i naukowy (uniwersytet). Bolton jest ośrodkiem przemysłu włókienniczego (wyroby bawełniane), przemysłu maszynowego, samochodowego, chemicznego i skórzanego.
W mieście znajduje się stacja kolejowa Bolton.

</doc>
<doc id="436122" url="https://pl.wikipedia.org/wiki?curid=436122" title="Chemoautotrofy">
Chemoautotrofy

Chemoautotrofy – organizmy chemosyntetyzujące, które wykorzystują energię chemiczną pozyskiwaną z utleniania związków nieorganicznych do produkcji związków organicznych. Przykładem takich organizmów są bakterie metanowe, siarkowe, nitryfikacyjne ("Nitrobacter", "Nitrosomonas", "Nitrosospira"), żelaziste ("Ferrobacillus") czy wodorowe ("Hydrogenomonas"). Mają zdolność do przyswajania dwutlenku węgla kosztem energii – w wyniku czego powstają związki przyswajalne dla roślin.
Chemoautotrofy przeprowadzają chemosyntezę w dwóch fazach, które są od siebie zależne. W fazie pierwszej dochodzi do utlenienia związków mineralnych utleniaczem (np. tlenem atmosferycznym), przez co powstaje energia używana do wytworzenia ATP i NADH2. W fazie drugiej następuje asymilacja CO2 przy użyciu ATP i NADH2, co prowadzi do utworzenia związku organicznego.
Bakterie chemoautotroficzne w abisalu mogą pełnić rolę producentów.

</doc>
<doc id="436131" url="https://pl.wikipedia.org/wiki?curid=436131" title="Katastrofa ekologiczna">
Katastrofa ekologiczna

Katastrofa ekologiczna (również klęska ekologiczna) – zjawisko polegające na nieodwracalnym w naturalny sposób uszkodzeniu lub zniszczeniu środowiska przyrodniczego.
Zachodzi ono w różnych sytuacjach, lecz przede wszystkim:
Katastrofie ekologicznej sprzyjają globalne zagrożenia ekologiczne:

</doc>
<doc id="436132" url="https://pl.wikipedia.org/wiki?curid=436132" title="Schylikowate">
Schylikowate

Schylikowate, miastkowate (Mordellidae) – rodzina owadów z rzędu chrząszczy.
Przedstawiciele tej rodziny to stosunkowo małe owady zwykle czarno ubarwione, które żyją na łąkowych kwiatach. Dzięki temu, że segmenty ich tułowia i odwłoka zwężają się ku tyłowi tworząc coś na kształt pióra, a dodatkowo zwykle odwłok jest wydłużony w ostry wyrostek mają swoisty sposób ucieczki w razie zagrożenia. Mianowicie przewracają się na bok i zaczynają szybko koziołkować i skakać, by w końcu skutecznie uciec.

</doc>
<doc id="436133" url="https://pl.wikipedia.org/wiki?curid=436133" title="Mariusz Wilczyński">
Mariusz Wilczyński

Mariusz Wilczyński, pseud. Wilk (ur. 29 kwietnia 1960 w Łodzi) – polski reżyser animacji, malarz, performer, scenograf. Twórca ponad 200 tzw. „Księgoklipów”, czyli wideoklipów do książek.
Życiorys.
Ukończył na łódzkiej ASP malarstwo w pracowni prof. Stanisława Fijałkowskiego i drzeworyt w pracowni prof. Andrzeja Mariana Bartczaka (1986).
Po studiach był aktywny jako malarz i performer. Dopiero dziesięć lat po dyplomie, od 1996 zaczął interesować się filmem animowanym, będąc w tej dziedzinie samoukiem. Praktyczną szkołą animacji były dla niego lata 1996–2000, kiedy co tydzień rysował wymyślone przez siebie „Księgoklipy” dla programu "Goniec Kulturalny" (TVP1) oraz teledyski animowane, za które w latach 1996–2001 zdobył 6 nagród na Festiwalu Yach Film. Wykładał animację klasyczną na "Kunstuniversität" w Linzu (2003–2005) i na ASP w Łodzi (2003–2007), a od października 2007 uczy animacji klasycznej w PWSFTViT w Łodzi.
Prowadził w TVP wraz z Agnieszką Szydłowską program poświęcony zjawiskom we współczesnej kulturze i sztuce "Po godzinach" (2005–2006).
Był autorem animowanej oprawy plastycznej kanału TVP Kultura od początku istnienia stacji (kwiecień 2005) do maja 2010.
Wilczyński tworzy swoje filmy sam: jest autorem scenariuszy, reżyserem, charakterystycznym rysownikiem, animatorem, operatorem kamery, nierzadko autorem muzyki. Często stosuje osobliwy, nadrealny tok narracji, oparty na logice sennych skojarzeń. Realizuje swoje animacje w oryginalnej, wymyślonej przez siebie technice. To wszystko stanowi o wyrazistym, autorskim i osobistym idiomie artysty, dzięki któremu jego filmy są rozpoznawalne. Przy realizacji filmów współpracował z Tomaszem Stańką.
Do filmu nad którym pracował od 2006 roku („Zabij to i wyjedź z tego miasta”) muzykę skomponował i nagrał solo na gitarze elektrycznej lider legendarnej grupy Breakout, Tadeusz Nalepa. Światowa premiera filmu odbyła się 22 lutego 2020 podczas 70. Berlinale.
W opinii Witolda Giersza, współtwórcy polskiej szkoły animacji i nestora światowej animacji: „Wilczyński odważył się zerwać z obowiązującymi kanonami w animacji i wypracował własny styl opowiadania filmowego. W dodatku nieustannie poszukuje nowych środków wyrazu, a to już samo w sobie jest bardzo ważne”.
Krytycy zaliczają Wilczyńskiego do nurtu animacji artystycznej i eksperymentalnej.
Od połowy 2007 artysta ponownie zaktywizował działalność performerską tworząc wyświetlane na wielkich ekranach seanse rysowania i animacji na żywo. Do performance (nazywanych: WILKANOC) zaprasza muzyków z którymi tworzy w pełni improwizowane spektakle. W pokazach Wilczyńskiego udział brali min.: Hong Kong Philharmonic Orchestra, Paryska Orkiestra Kameralna, Membres de l’Ensemble de Tokyo (Tokijska Orkiestra Kameralna), L’Orchestre de Chambre de Geneve, Narodowa Orkiestra Filharmonii Lwowskiej, Orkiestra Sinfonia Varsovia, pianista Boris Bieriezowski, Tomasz Stańko, Michał Urbaniak, Leszek Możdżer, Wojciech Waglewski, Voo Voo, Pink Freud, Fisz Emade / Tworzywo Sztuczne, Fisz Emade / Kim Nowak, Pogodno, Małe Instrumenty, Mateusz Pospieszalski, Ziut Gralak, Włodzimierz Kiniorski.
Mariusz Wilczyński jest pierwszym i dotąd jedynym polskim autorem filmów animowanych, który miał indywidualny, retrospektywny przegląd swoich filmów w "Museum of Modern Art" w Nowym Jorku (7 maja 2007) oraz pierwszym autorem animacji z Polski, którego film wyświetlano w "The National Gallery" w Londynie (24 listopada 2007). Miał też retrospektywy swoich filmów w Muzeum Sztuki w Pretorii (26 listopada 2007) oraz w Muzeum Narodowym Brazylii (28 września – 1 listopada 2009).
Kurator ds. filmu w The Museum of Modern Art – Joshua Siegel, rekomendując pokaz Mariusza Wilczyńskiego, powiedział: „Wilczynski należy do najwybitniejszych obecnie artystów animacji na świecie”.
„The New York Times” nazwał Mariusza Wilczyńskiego „jednym z najważniejszych współczesnych twórców animacji artystycznej”.

</doc>
<doc id="436134" url="https://pl.wikipedia.org/wiki?curid=436134" title="Bukowa Góra (Roztocze)">
Bukowa Góra (Roztocze)

Bukowa Góra – wzniesienie na Roztoczu Środkowym o wysokości 310 m n.p.m., znajdujące się na terenie obszaru ochrony ścisłej Bukowa Góra, w ramach Roztoczańskiego Parku Narodowego. Punkt widokowy na pobliskie tereny Roztocza Środkowego oraz na położoną w malowniczym wąwozie wieś Sochy.
Stanowi rozległe wzniesienie, rozcięte od wschodu i zachodu suchymi dolinkami. Deniwelacje przekraczają 70 m. W jego obrębie zachowały się różnej wielkości fragmenty powierzchni wierzchowinowej o wysokości bezwzględnej 310-320 m.
W 1934 powstał tutaj pierwszy w pełni chroniony obiekt przyrodniczy w Ordynacji Zamojskiej – rezerwat Bukowa Góra.
Szlak turystyczny.
 Przez wzniesienie przebiega oznaczona kolorem zielonym ścieżka przyrodnicza na Bukową Górę, prowadząca z Ośrodka Edukacyjno-Muzealnego Roztoczańskiego Parku Narodowego w Zwierzyńcu do Soch.

</doc>
<doc id="436137" url="https://pl.wikipedia.org/wiki?curid=436137" title="Meloidae">
Meloidae



</doc>
<doc id="436139" url="https://pl.wikipedia.org/wiki?curid=436139" title="III Liceum Ogólnokształcące im. Cypriana Kamila Norwida w Rzeszowie">
III Liceum Ogólnokształcące im. Cypriana Kamila Norwida w Rzeszowie

III Liceum Ogólnokształcące im. Cypriana Kamila Norwida w Rzeszowie – szkoła średnia w Rzeszowie.
Historia.
Szkołę założono w 1910 jako Gimnazjum Realne Żeńskie z inicjatywy mieszkańców i władz lokalnych. Pierwsza siedziba szkoły mieściła się przy ulicy Konarskiego. W trzy lata po założeniu szkoła liczyła 4 klasy. Z powodu braku miejsca siedzibę szkoły przeniesiono do budynku przy ulicy Sokoła (dzisiaj wydział politologii UR). Rok później szkoła ponownie zmieniła siedzibę, na kamienicę przy ulicy Księcia Józefa. W 1919 odbyła się pierwsza matura. 5 września 1932 wybrany został pierwszy samorząd szkolny.
Przerwa spowodowana II wojną światową trwała od 1 września 1939 do września 1944. Prowizorycznie zorganizowane lekcje odbywały się w budynku przy ulicy Moniuszki. Następnie z powodu bardzo złych warunków lokalowych szkołę przeniesiono do Dawnego Domu Kultury Żydowskiej (obecnie Wojewódzki Dom Kultury). Ostatecznie szkoła otrzymała w 1948 zabytkowy budynek przy ul. Szopena, dawniej siedziba "Dwuklasowej Publicznej Szkoły Powszechnej Męskiej im. Stanisława Jachowicza" wzniesionej w końcu XIX wieku. Na początku lat 60. szkołę przekształcono w czteroletnią szkołę, która przyjęła nazwę III Liceum Ogólnokształcącego. Od 1965 liceum stało się placówką koedukacyjną. W 1978 w budynku powstał Zakład Medycyny Klinicznej Akademii Medycznej w Krakowie, a szkołę ponownie przeniesiono. W 1990 Rada Narodowa Miasta Rzeszowa przyjęła wniosek pracowników szkoły w sprawie ponownego przyznania placówce budynku przy ul. Szopena i wypowiedziała umowę instytutowi. Szkoła przejęła budynek i mieści się w nim do dzisiaj.
W rankingu przeprowadzonym przez tygodnik "Newsweek" w 2004 III Liceum zajęło 1. miejsce wśród pięćdziesięciu najlepszych liceów Podkarpacia, zaś 3. w Polsce pod względem liczby absolwentów, którzy podjęli studia dzienne w najbardziej renomowanych polskich uczelniach.

</doc>
<doc id="436151" url="https://pl.wikipedia.org/wiki?curid=436151" title="Maciej Ustynowicz">
Maciej Ustynowicz

Maciej Adam Ustynowicz (ur. 23 lutego 1983 w Warszawie) – polski łyżwiarz szybki, zawodnik Marymontu Warszawa.
Kariera.
Specjalizował się w konkurencjach sprinterskich. Największe sukcesy w karierze osiągał w sezonie 2006/2007, kiedy zajął drugie miejsce w klasyfikacji końcowej Pucharu Świata na 100 m. Wyprzedził go tylko Japończyk Yūya Oikawa, a trzecie miejsce zajął Fin Pekka Koskela. Czterokrotnie stawał na podium zawodów PŚ, ale nigdy nie zwyciężył. Pierwszy raz w czołowej trójce uplasował się 17 grudnia 2005 roku w Inzell, zajmując drugie miejsce w biegu na 100 m. Ponadto 28 stycznia 2007 roku w Heerenveen, 4 marca 2007 roku w Calgary i 24 lutego 2008 roku w Heerenveen zajmował trzecie miejsce na tym samym dystansie. W sezonach 2005/2006 i 2007/2008 zajmował czwarte miejsce w klasyfikacji końcowej, przegrywając walkę o trzecie miejsce odpowiednio z Lee Kang-seokiem z Korei Południowej i Jōjim Katō z Japonii. Nigdy nie zdobył medalu na mistrzostwach świata, jego najlepszym wynikiem było siódme miejsce w biegu drużynowym wywalczone podczas dystansowych mistrzostw świata w Salt Lake City w 2007 roku. Indywidualnie najlepiej zaprezentował się na rozgrywanych trzy lata później mistrzostwach świata w wieloboju sprinterskim w Obihiro, gdzie był jedenasty. W 2006 roku wystąpił na igrzyskach olimpijskich w Turynie, gdzie w biegu na 500 m zajął 36. miejsce, a na dystansie 1000 m po upadku nie został sklasyfikowany. Na rozgrywanych cztery lata później igrzyskach w Vancouver zajmował odpowiednio 22. i 32. miejsce. W 2010 roku zakończył karierę.

</doc>
<doc id="436153" url="https://pl.wikipedia.org/wiki?curid=436153" title="Leon Scharmach">
Leon Scharmach

Izydor Leon Scharmach (ur. 4 kwietnia 1896 w Starogardzie, zm. 27 listopada 1964 w Melbourne) – polski duchowny katolicki, misjonarz, wikariusz apostolski Rabaulu (Nowa Brytania).
Był najmłodszym z siedmiorga dzieci Wincentego (kołodzieja) i Franciszki z Gołuńskich. Ojciec zmarł w 1901, matka pięć lat później; Leon Scharmach wychowywał się pod opieką starszego brata Franciszka, kierownika polskiego Banku Ludowego w Starogardzie. Uczęszczał do seminarium w Pelplinie, następnie kształcił się w Westfalii - w seminarium Misjonarzy Serca Jezusowego w Oeventrup i ośrodku misyjnym Hiltrup. W czasie I wojny światowej służył w armii niemieckiej jako sanitariusz na froncie zachodnim. W 1918 powrócił do studiów seminaryjnych w Oeventrup. 19 lutego 1924 wstąpił do zgromadzenia Misjonarzy Serca Jezusowego, 25 lipca 1924 przyjął święcenia kapłańskie. 
We wrześniu 1925 zrezygnował z obywatelstwa niemieckiego i przyjął polskie. Miesiąc później, wysłany na misję do Nowej Brytanii, opuścił Europę; w listopadzie 1925 po podróży morskiej dotarł do Australii, a w grudniu t.r. do Rabaul na Nowej Brytanii. Objął placówkę misyjną Mope na wschodzie Nowej Brytanii. Pracował z częściowo nawróconym na katolicyzm plemieniem Sulków, następnie z powodzeniem podjął się zadania nawrócenia plemienia Tolaisów. Kierował centrum misyjnym w Vunapope pod Rabaulem.
3 października 1939 został wyświęcony na biskupa. W czasie II wojny światowej Nowa Brytania została opanowana przez wojska japońskie; w styczniu 1942 Scharmach wraz z personelem centrum misyjnego został internowany w obozie w Ramale. W czasie pobytu w obozie opracował podręcznik dla misjonarzy "Manuale missionariorum" oraz katechizm w melanezyjskiej angielszczyźnie. Wydarzeniom okresu wojny poświęcił wspomnienia "This Crowd Beat Us All" (1960, wydanie polskie w londyńskiej "Gazecie Niedzielnej" pod tytułem "Za twardy orzech"). Uwolniony w październiku 1945, przystąpił do odbudowania diecezji Rabaul. W dziesięcioleciu powojennym liczba wiernych diecezji wzrosła z 54 tysięcy do 81 tysięcy.
W kwietniu 1953 uczestniczył w kongresie eucharystycznym w Sydney, w czasie mszy polskiej wygłosił kazanie w gwarze kociewiacko-pomorskiej. Odbył w t.r. podróż po Europie (był m.in. w Rzymie) i USA. W maju 1960 ponownie przebywał w Rzymie i był przyjęty przez papieża Jana XXIII, który mianował go wikariuszem apostolskim Nowej Brytanii, Nowej Irlandii, Nowego Hanoweru i Wysp Admiralicji oraz powołał w skład komisji przygotowawczej Soboru Watykańskiego II. Z prac komisji soborowej wycofał się w maju 1962 po doznaniu paraliżu prawego oka; złożył również rezygnację z funkcji biskupa i w czerwcu 1963 osiadł w Melbourne. W lutym 1964 papież Paweł VI obdarzył go godnościami asystenta Tronu Papieskiego i prałata domowego. Zmarł w listopadzie 1964, zwłoki przetransportowano na Nową Brytanię i pochowano 1 grudnia 1964 w Vunapope; w pogrzebie uczestniczyło ponad 4 tysiące rdzennych mieszkańców, głównie Tolaisów.

</doc>
<doc id="436154" url="https://pl.wikipedia.org/wiki?curid=436154" title="Smukała">
Smukała

Smukała – jednostka urbanistyczna (osiedle) miasta Bydgoszczy, położona w jego północno-zachodniej części nad lewym brzegiem Brdy.
Położenie.
Jednostka urbanistyczna Smukała usytuowana jest na północno-zachodnich rubieżach miasta. Od zachodu graniczy z nią jednostka Opławiec, a od południa – Piaski. Granicę zachodnią Smukały stanowi Brda, natomiast granica wschodnia przebiega na skarpie doliny Brdy, oddzielającej taras nadzalewowy od sandru Brdy.
Teren jednostki urbanistycznej Smukała Dolna (154 ha) został włączony do miasta Bydgoszczy w sierpniu 1977 r. Wcześniej należał on do gminy Osielsko.
Pod względem fizyczno-geograficznym jednostka należy do makroregionu Pojezierze Południowopomorskie, mezoregionu Dolina Brdy i mikroregionu: Dolina Smukalska.
Charakterystyka.
Smukała Dolna stanowi peryferyjne osiedle mieszkaniowe Bydgoszczy. Położona jest wzdłuż lewego, wschodniego brzegu Brdy. Od wschodu znajduje się wysoka, zalesiona skarpa doliny Brdy. Nie przebiegają tu żadne ruchliwe drogi krajowe ani nie występuje zabudowa przemysłowa. Na żyznych glebach typu mady spotyka się uprawy ogrodnicze. Wśród zabudowy mieszkalnej (prawie wyłącznie typu jednorodzinnego) coraz większy udział i znaczenie mają domy letniskowe.
Brda podpiętrzona jest przez zaporę ziemną wraz z elektrownią wodną tworząc tzw. Zalew Smukalski. Rzędna piętrzenia wody wynosi 50 m n.p.m., szerokość zalewu wynosi od 100 do 200 m, a jego długość 6–8  km. Brzegi rzeki porasta grąd. W Brdzie notuje się wahania poziomu wody do 1,5 m wskutek pracy zapór. Niektóre fragmenty terenu zostały podtopione.
Nazwa.
Nazwa jednostki pochodzi od słów "smug", "smuk", co oznacza wąski pas zieleni lub podmokłe łąki pod lasem i posiada związek z położeniem Smukały nad Brdą.
Ludność.
W 1990 r. Smukałę zamieszkiwało 450 osób, w kolejnych latach ich liczba wzrastała, do 559 w 2002 r. i 609 w 2010 r.
Tereny chronione.
Cały teren Smukały należy do Obszaru Chronionego Krajobrazu Zalewu Koronowskiego. Teren ten leży także w strefie ochrony wód Brdy, które stanowią źródło wody pitnej dla mieszkańców Bydgoszczy.
Rekreacja.
Na terenie Smukały brak terenów zieleni urządzonej, natomiast znajduje się tu ok. 136 ha zieleni nieurządzonej (59% powierzchni całej jednostki urbanistycznej). Głównym obszarem rekreacyjnym są tereny nadbrzeżne Brdy oraz las otaczający osiedle od wschodu i północy.
Szlaki turystyczne.
Przez jednostkę urbanistyczną Smukała poprowadzono liczne szlaki turystyczne, m.in.
Większość szlaków przebiega przez wokół zakola Brdy od Smukały do Janowa, gdzie gromadzą się najciekawsze atrybuty terenu: czysta rzeka o charakterze naturalnym, lasy odbijające swój wizerunek w wodzie, grądy, piaszczyste zbocza, cisza.
Smukała stanowi także teren wypadowy w okoliczne tereny wypoczynkowe. Spacerem ok. 4  km przez las, czarnym szlakiem można dojść do Leśnego Parku Kultury i Wypoczynku w Myślęcinku. Podobnie żółtym szlakiem do Osowej Góry. Niedaleko stąd do Zalewu Tryszczyńskiego i Koronowskiego.
Historia.
Pierwsza wzmianka pisana o osadzie Smukała-Młyn pochodzi z 1489 roku. W XVI wieku (1579) Smukała należała do parafii rzymskokatolickiej w Osielsku, będąc własnością kościelną kapituły włocławskiej.
W XIX wieku istniała wieś "Smukała", której nazwę Niemcy zmienili w roku 1878 na "Mühlthal". Spis miejscowości rejencji bydgoskiej z 1833 r. podaje, że we wsi Smukała mieszkało 96 osób (86 ewangelików, 10 katolików) w 14 domach. Znajdował się tu młyn wodny. Według opisu Jana Nepomucena Bobrowicza z 1846 r. wieś Smukała należała do rządowej domeny bydgoskiej. Kolejny spis z 1860 r. podaje, że we wsi Smukała mieszkało 146 osób (141 ewangelików, 5 katolików) w 18 domach. W bliskiej odległości na południe od Smukały znajdował się folwark dziedziczny "Okollo" (dzierżawca J. Hintz), gdzie w 5 domach mieszkało 31 ewangelików. Na miejscu w Smukale znajdowała się szkoła elementarna. Miejscowość należała do parafii katolickiej i ewangelickiej w Bydgoszczy.
Z mapy okolic Bydgoszczy Schulza z 1857 r. wynika, że w połowie XIX w. zabudowa mieszkalna istniała w rejonie dzisiejszej ul. Smukalskiej (między ul. Palmową a Berberysową). Obok istniał staw młyński. Pola uprawne i łąki znajdowały się na tarasie zalewowym Brdy, natomiast wyżej – tereny leśne.
Pod koniec XIX wieku na Brdzie wybudowano elektrownię wodną, która uzyskiwała moc na poziomie 118 kW. W 1906 r. w związku z koniecznością zapewnienia zasilania nowo wybudowanej fabryki karbidu (1903), wybudowano między Smukałą a Opławcem most i zaporę wodną. Po jej budowie moc elektrowni wzrosła do 1,45 MW, zaś przez most wybudowano odgałęzienie Bydgoskiej Kolei Powiatowej do Maksymilianowa i Włók. Powstał wówczas przystanek kolejowy Smukała Dolna.
W dwudziestoleciu międzywojennym Smukała stanowiła popularną miejscowość wypoczynkową odwiedzaną w niedziele i święta przez mieszkańców Bydgoszczy. Nazwano ją wówczas Smukałą Dolną, w odróżnieniu od Smukały Górnej leżącej po prawej stronie Brdy, gdzie istniało Sanatorium Przeciwgruźlicze i stacja kolei wąskotorowej. Po II wojnie światowej w Smukale funkcjonowała okresowo restauracja „Leśna”, lecz generalnie terenu tego nie wyposażono w zaplecze gastronomiczno-sanitarne z prawdziwego zdarzenia i jego rola rekreacyjna zmalała.
Podczas kampanii wrześniowej w 1939 r. zniszczeniu uległy: most, zapora i fabryka karbidu. Podczas okupacji Niemcy przystąpili do budowy nowej zapory i elektrowni, wykorzystując siłę roboczą okolicznych mieszkańców. W latach 1941–1945 na terenie byłego „Karbidu Wielkopolskiego” istniał hitlerowski obóz przejściowy, przez który przewinęło się ok. 4 tys. osób – głównie ludzie wysiedleni z Pomorza. Wskutek morderczej pracy, głodu i bicia zginęło 814 osób, w tym 420 dzieci. Zmarli spoczywają na cmentarzu przy ul. Baranowskiego i przy ul. Opławiec.
Po II wojnie światowej, w 1952 r. odbudowano w nowej formie zaporę i elektrownię wodną na Brdzie, która uzyskała moc 2 MW i jest do dzisiaj największą elektrownią wodną, spośród znajdujących się w granicach Bydgoszczy. W 1948 r. przy przedsiębiorstwie powstało Gimnazjum Przemysłowo-Energetyczne.
Smukała Dolna należała do parafii Osielsko, od 1924 r. do parafii Najświętszego Serca Pana Jezusa w Bydgoszczy, a od 1946 r. do parafii św. Antoniego w Bydgoszczy-Czyżkówku. W 1947 r. otwarto kaplicę w dawnej szkole pruskiej. W 1983 r. erygowano na terenie Opławca i Smukały parafię pw. Przemienienia Pańskiego. Budowa świątyni parafialnej (na terenie Opławca) rozpoczęta w 1986 r. została zakończona w 2000 r. konsekracją kościoła.
W 1977 r. Smukała Dolna została włączona do terytorium administracyjnego Bydgoszczy. W tym czasie na Brdzie w ciągu ul. Biwakowej wybudowano most o konstrukcji żelbetowej łączący Opławiec ze Smukałą. Począwszy od lat 70. na terenie Smukały rozwijało się budownictwo jednorodzinne, zaś osiedle zyskało charakter mieszkalno-letniskowy.
Wiosną 2021 Strabag rozpoczął zaplanowaną na 2 lata przebudowę 2,9-kilometrowego odcinka ul. Smukalskiej, łączącej osiedle z Piaskami (ul. Błądzimska), połączoną z budową drogi rowerowej. Koszt realizacji inwestycji to blisko 25,5 mln zł.
Rada Osiedla.
Jednostki urbanistyczne: Smukała, Opławiec i Janowo posiadają wspólną Radę Osiedla, której siedziba znajduje się przy ul. Opławiec 153
Ulice w Smukale Dolnej.
Związane z okolicą:
Związane z rekreacją i wypoczynkiem:
Związane z roślinami i kwiatami:
Komunikacja miejska.
58 w relacji Plac Kościeleckich - Smukała; 58s - wariant linii 58 jadący przez sanatorium.
54s - wariant linii 54 jeżdżącej w relacji os. Błonie - Piaski przedłużony do Smukały.
34N w relacji Plac Kościeleckich - Smukała

</doc>
<doc id="436155" url="https://pl.wikipedia.org/wiki?curid=436155" title="Karol Galle">
Karol Galle

Karol Henryk Galle (ur. 1782, zm. 20 stycznia 1829 w Warszawie), architekt polski.
Życiorys.
Studiował w Akademii Sztuk Pięknych w Berlinie. W latach 1810-1816 był budowniczym przy Ministerium i Komisji Rządowej Przychodów i Skarbu, w 1811 uczestniczył w pracach przy budowie twierdzy Modlin. Od 1816 był budowniczym miasta Warszawy. Zmarł wskutek wypadku (wypadł z sanek).
Reprezentował styl klasycystyczny. Projektował wiele budynków warszawskich, m.in. Hotel Lipski przy ulicy Bielańskiej oraz własny pałacyk na rogu ulic Żytniej i Żelaznej. Realizował także projekty innych, kierował przebudową Pałacu Namiestnikowskiego oraz budową pałacu Petyskusa przy ulicy Wierzbowej (według projektu Christiana Aignera).
W styczniu 1829 roku w prasie Warszawskiej ukazała się notatka o wypadku, który zakończył życie Karola Galle: "Nieszczęśliwy przypadek wczoraj przerwał dni ś. p. WJP. Karóla Galle Budowniczego; powoził się małemi sankami, gdy doieżdżając do fabryki Kobierców na Solcu, koń rozbiegł się, sanki się przewróciły, ś. p. Galle wypadł i tamże na mieyscu zakończył życie."

</doc>
<doc id="436156" url="https://pl.wikipedia.org/wiki?curid=436156" title="Oktan">
Oktan

Oktan, – organiczny związek chemiczny z grupy alkanów. Jest składnikiem benzyny.

</doc>
<doc id="436158" url="https://pl.wikipedia.org/wiki?curid=436158" title="Pałac Namiestnikowski w Warszawie">
Pałac Namiestnikowski w Warszawie



</doc>
<doc id="436162" url="https://pl.wikipedia.org/wiki?curid=436162" title="Agnieszka Szydłowska">
Agnieszka Szydłowska

Agnieszka Szydłowska (ur. 3 listopada 1974 w Warszawie) – polska dziennikarka radiowa i telewizyjna.
Życiorys.
Absolwentka Wydziału Wiedzy o Teatrze Akademii Teatralnej w Warszawie.
Od 1998 roku pracowała w Rozgłośni Harcerskiej, a następnie przez 4 lata w Radiostacji. W Programie Trzecim Polskiego Radia prowadziła m.in. audycje: „Radiowy Dom Kultury” i „Program Alternatywny”. W latach 2003–2009 i 2015 jako „druhna zastępowa” poprowadziła 6 wydań „Listy Przebojów Programu Trzeciego”. Była członkinią Akademii Muzycznej Trójki. 18 maja 2020 r. złożyła wypowiedzenie w proteście przeciwko ocenzurowaniu wyników 1998. wydania Listy przebojów Programu Trzeciego.
Była współprowadzącą w telewizyjnym programie „Pegaz” (w latach 2000–2003 z Moniką Obuchow, a w 2016 roku z Markiem Horodniczym). Wraz z Mariuszem Wilczyńskim prowadziła w TVP1 program poświęcony zjawiskom we współczesnej kulturze i sztuce „Po godzinach”. Wraz z Krzysztofem Kłopotowskim prowadziła program „Kinematograf”. W latach 2005–2020 współpracowała z TVP Kultura. Prowadziła tam program „Niedziela z...” oraz była, wspólnie z Markiem Horodniczym, ekspertką w dziedzinie muzyki w programie „Tygodnik kulturalny”.
Od września 2020 jest dziennikarką newonce.radio, gdzie prowadzi programy „PS. Gra", „Tygodnik" i „Godzina Czasu". W tym samym miesiącu rozpoczęła emisję swoich internetowych podcastów pt. „Nagrywki Pani Szydłowskiej" udostępnianych w aplikacji Empik Music. Każdy z odcinków jest rozmową z jedną ze znanych osób ze świata show buissnesu.
Życie prywatne.
Partnerem życiowym dziennikarki jest prezenter radiowy Bartek Czarkowski. Ma z nim dwoje dzieci: syna Jerzego Józefa (ur. 9 maja 2007) i córkę Polę (ur. 29 września 2009).

</doc>
<doc id="436163" url="https://pl.wikipedia.org/wiki?curid=436163" title="Paweł Sapieha (1781–1855)">
Paweł Sapieha (1781–1855)

Paweł Sapieha herbu Lis (ur. 1781, zm. 2 stycznia 1855) – wojskowy polski, radca Rady Departamentowej departamentu warszawskiego Księstwa Warszawskiego z powiatu warszawskiego w 1811 roku.
Był synem Franciszka Ksawerego (wojewody smoleńskiego) i Teresy z Suffczyńskich. Kawaler maltański, służył w armii francuskiej, gdzie w 1807 otrzymał stopień podpułkownika. Przez pewien czas pozostawał w sztabie księcia Józefa Poniatowskiego. W 1849 roku mianowany marszałkiem szlachty guberni augustowskiej.
Od 1808 należał do loży masońskiej Braci Polaków Zjednoczonych. W kwietniu 1809 został odznaczony orderem Legii Honorowej.
W 1806 poślubił Pelagię Różę z Potockich, córkę Szczęsnego Potockiego, rozwiedzioną z Franciszkiem Sapiehą, generałem artylerii litewskiej. Pelagia wniosła mu do majątku dobra Wysokie Litewskie. Miał dwóch synów (Ksawerego i Leona). Siostra żony Idalia wyszła za mąż za brata Pawła Sapiehy, Mikołaja.

</doc>
<doc id="436164" url="https://pl.wikipedia.org/wiki?curid=436164" title="USS Albacore (AGSS-569)">
USS Albacore (AGSS-569)

USS Albacore (AGSS-569) – amerykański eksperymentalny okręt podwodny o napędzie elektryczno-spalinowym, o wyporności podwodnej 1810 ton. Od momentu rozpoczęcia programu konstrukcyjnego w 1949 roku, a następnie przez okres służby jednostki w latach 1953–1972, okręt pełnił rolę laboratorium nowych koncepcji hydrodynamicznych marynarki amerykańskiej. Badania zmierzały do opracowania szczegółów kadłuba i technologii niezbędnych do konstrukcji okrętów podwodnych, które powinny charakteryzować się bardzo dużą prędkością i manewrowością podwodną. W wyniku eksperymentów, pozyskano informacje, które pozwoliły na całkowitą zmianę dotychczasowego podejścia do kształtu okrętów podwodnych i wielu elementów systemu napędowego. Zmiany te odbiły się na sposobie konstrukcji okrętów podwodnych nie tylko w Stanach Zjednoczonych, ale też na całym świecie. Po zakończeniu służby, od roku 1985 okręt pełni rolę muzeum-pomnika.
Geneza.
Po II wojnie światowej, Wielka Brytania, Związek Radziecki oraz Stany Zjednoczone rozpoczęły prace nad polepszeniem pływalności podwodnej okrętów podwodnych, wykorzystując koncepcje konstrukcyjne i technologie hitlerowskich Niemiec. Podjęte w Stanach Zjednoczonych analizy efektywności okrętów podwodnych w trakcie II wojny światowej wykazały, iż amerykańskie jednostki tej klasy zatopiły ponad połowę utraconego przez Japonię tonażu, w tym 30% okrętów Cesarskiej Marynarki Wojennej W tym czasie, okręty podwodne pływały jednak głównie na powierzchni, z możliwością jedynie zanurzenia. Połączenie tych dwóch faktów skłoniło dowództwo US Navy do podjęcia działań zmierzających do zbudowania jednostek morskich będących okrętami podwodnymi w pełnym tego słowa znaczeniu.
Realizacja zadania konstrukcji „prawdziwych” okrętów podwodnych przebiegała na kilku płaszczyznach – z których dwie najważniejsze to programy budowy niezależnego od dostępu zewnętrznego powietrza napędu o dużej mocy oraz bardzo sprawnego hydrodynamicznie kadłuba. Podjęte w tym celu programy badawczo-konstrukcyjne Greater Underwater Propulsion Power (GUPPY) i Closed-cycle propulsion program (program napędu w obiegu zamkniętym), zostały uzupełnione badaniami nad hydrodynamicznymi własności kadłuba oraz pracami nad konstrukcją siłowni jądrowej. O ile jednak programy GUPPY i obiegu zamkniętego musiały w końcu ustąpić na rzecz mającego daleko lepsze perspektywy napędu jądrowego, o tyle program konstrukcji kadłuba umożliwiającego osiąganie bardzo dużych prędkości podwodnych oraz stopnia manewrowości stał się priorytetem "United States Submarine Force".
W 1945 roku oficer US Navy Charles N. G. Hendrix opracował jednostronicowy dokument o nazwie „"Ship Characteristics"” (Charakterystyka Okrętu), w którym zaproponował radykalny kształt super szybkiego okrętu podwodnego, zawierający wiele nowatorskich rozwiązań:
Ten jednostronicowy dokument stanowi według niektórych poglądów pierwowzór USS „Albacore”. „Albacore” był okrętem zaprojektowanym całkowicie od podstaw, od „czystej kartki papieru”. Program budowy tego okrętu, zmierzał w pierwszej kolejności do:
Drugoplanowym celem programu było także rozpoczęcie szkolenia załóg dla szybkich okrętów podwodnych. Uzasadniając potrzebę opracowania takich jednostek stwierdzono, iż wysoka prędkość nowych amerykańskich okrętów jest „niezbędna w celu umożliwienia jednostkom wyprzedzenia każdego typu samonaprowadzającej się broni przeciwpodwodnej”. W szczególności – przed pracującymi w programie konstrukcyjnym zespołami postawiono zadanie opracowania okrętu zdolnego do osiągania prędkości wyższych niż osiągane przez okręty oparte na napędzie GUPPY, idealnie natomiast tak szybkiego jak projektowane okręty z konwencjonalnym napędem w obiegu zamkniętym oraz napędem jądrowym. Zastępca Szefa Operacji Morskich kadm. Charles B. Momsen dał w tym celu całkowicie wolną rękę konstruktorom w zakresie wyboru idealnego hydrodynamicznie kształtu okrętu, nawet jeśli tak skonstruowana jednostka nie będzie mogła być wykorzystana w służbie operacyjnej. Jego instrukcja z 1949 r. dla konstruktorów jasno stanowiła też: „"... Zapomnijcie o wydajności nawodnej. Myślcie tylko o możliwościach podwodnych, które zapewnią największa prędkość przy minimalnym zużyciu energii. Jeśli będziecie mieli jakieś wątpliwości, myślcie – prędkość!"”
8 lipca 1949 roku amerykańskie "Bureau of Ships" (Biuro Okrętów) zaproponowało przedsiębiorstwu "David Taylor Model Basin" w stanie Maryland (współcześnie "Naval Surface Warfare Center, Carderock Division") przeprowadzenie testów modelu kadłuba wysokich prędkości, nazwanego wkrótce "Serią 58". Testy te, opublikowane w kwietniu 1950, zapoczątkowały zakrojone na szeroka skalę prace badawcze i konstrukcyjne nad hydrodynamicznym kształtem kadłuba i konstrukcją okrętu podwodnego zdolnego do osiągania pod wodą niezwykle wysokich jak na ówczesne czasy prędkości. Określono wówczas optymalne wydłużenie kadłuba na 6,8. Prace te doprowadziły do zaproponowania przez dr Davidsona ze "Stevens Institute of Technology" wstępnego, radykalnego kształtu kadłuba dla „Albacore”, przy projekcie którego wykorzystano zarówno wyniki testów ponad 25 modeli o długości od 7 do 25 metrów w basenach Davida Taylora, jak również analizy aerodynamiczne. Jak bowiem stwierdzono, podstawowe zasady rządzące opływem powietrza wokół przedmiotu są bardzo zbliżone do zasad rządzących opływem wokół niego cieczy. Prace te powadzone były także z wykorzystaniem rezultatów badań basenowych modeli okrętów podwodnych z przełomu wieków (na przykład USS „Plunger”).
Ostatecznie opracowano projekt okrętu o bardzo hydrodynamicznym kształcie, okrągłym przekroju poprzecznym i zaokrąglonym dziobie, zwężającym się ku ostro zakończonej rufie, kojarzącym się z kształtem „kropli łzy”. Taka konstrukcja optymalizowała opór poprzeczny stawiany wodzie z oporem opływu, zależnym od pola powierzchni bryły.
Konstrukcja.
Wczesne opisy „Albacore” przedstawiają jego kształt, jako formę sterowca lub też „formę-Lyon” – od nazwiska brytyjskiego naukowca Hildy Lyon, która przyczyniła się do rozwoju strumieniowego kształtu sterowca szkieletowego R-101. Kształt ten był punktem wyjścia programu konstrukcji USS „Albacore”, pod postacią ponad dziewięciometrowego modelu okrętu podwodnego testowanego w tunelu aerodynamicznym "National Advisory Committee for Aeronautics" (poprzednik "National Aeronautics and Space Administration" – NASA) w Bazie Sił Powietrznych Langley w Wirginii
W celu redukcji turbulencji wody opływającej kadłub, usunięto z niego wszelkie występy, takie jak działo, relingi, knagi, i tym podobne z wyjątkiem powierzchni kontrolnych (sterowych). Projekt zakładał osiągnięcie prędkości podwodnej 27,4 węzła za pomocą elektrycznego silnika Westinghouse o mocy 4000 KM. Okręt posiadać miał baterię akumulatorów z pięciuset ogniwami, zapewniający możliwość utrzymania maksymalnej prędkości przez 30 minut lub 21,5 węzła przez jedną godzinę. Okręt wyposażono również w dwa pochodzące z okrętów typu "Tang" silniki wysokoprężne typu "pancake", których zadaniem było ładowanie akumulatora. Te rodzące skądinąd wiele problemów silniki, zastosowano z uwagi na ich niewielkie rozmiary i masę, wydawały się one wystarczające dla okrętu czysto badawczego.
Wczesne projekty „Albacore” zakładały długość 45,73 m, maksymalną szerokość 9,15 m oraz wyporność nawodną ok. 1600 ton. Z czasem jednak, zmieniająca się w czasie służby długość jednostki wzrosła do 62,2 m, zredukowano natomiast szerokość do 8,23 m i wyporność do 1517 t. Ostatecznie, projekt „Albacore” przewidywał stosunek długości do szerokości wynoszący 7,5:1, zaokrąglony dziób, zwężającą się ku końcowi rufę oraz okrągły przekrój poprzeczny wzdłuż całego kadłuba. W celu ułatwienia zastosowania założonego kształtu, przewidziano konstrukcję dwukadłubową. Zwiększyć to miało także odporność na efekty uderzenia ćwiczebnych torped Mk 35, przy wypełnianiu drugoplanowego zadania okrętu w postaci występowania jako okręt-cel. Wewnętrzny kadłub posiadał 6,4 m średnicy w najszerszym miejscu – o 1,2 m, więcej niż okręty typu "Tang".
Kadłuby poprzedników „Albacore” budowane były ze stali High-Tensile Steel (HTS) – w budowie „Albacore” natomiast po raz pierwszy zastosowano stal HY-80 ("Low Carbon High-Tensile Steel") – później stosowaną standardowo do tego celu. Jego kadłub lekki skonstruowany był ze standardowej stali HTS, wewnętrzny natomiast – sztywny – poza systemami rur, elementami przechodzącymi przez kadłub i niektórymi innymi komponentami, ze stali HY-80. Zastosowanie nowego materiału zwiększyło głębokość zanurzenia okrętu o 100 stóp (30,48 m), jednakże było to wciąż zbyt mało względem ówczesnego standardu wynoszącego 700 stóp (213,36 m). Przeprowadzone na modelu z użyciem nowego materiału testy strukturalne wykazały jednak, iż głębokość zanurzenia może zostać zwiększona przez nową konfigurację struktury okrętu, stąd też dotychczasowe kalkulacje straciły swą ważność.
Dla okrętu nie przewidziano żadnego uzbrojenia, kwestia ta była jednak przedmiotem rozważań nawet po ukończeniu jego budowy. W późniejszym czasie admirał J. J. Galantin wyjaśnił to następująco: „"Gdybyśmy zapewnili „Albacore” możliwość odpalania torped, otrzymalibyśmy jeden okręt o ograniczonych możliwościach bojowych, a stracilibyśmy elastyczność i czas operacyjny potrzebny dla eksploracji nowych koncepcji konstrukcyjnych"”. USS „Albacore” otrzymał jednak innowacyjny w pełni zautomatyzowany system kontroli, zawierający m.in. układ sterowania za pomocą joysticka typu lotniczego do wykonywania manewrów przy dużej prędkości. Zainstalowano też sterowany analogowym komputerem autopilot, co umożliwiło zmniejszenie szumów okrętu oraz turbulencji – zwłaszcza przy dużych prędkościach. System ten umożliwiał m.in. sterowanie okrętem przez jedynie jedną osobę, co – z uwagi na konieczność minimalizacji rozmiarów okrętu – było celem tak wysokiego stopnia automatyzacji. Z tego samego powodu, w celu minimalizacji wielkości kiosku, okręt nie otrzymał chrap, choć jego konstrukcja umożliwiała ich instalację w przyszłości. W kiosku zainstalowano też tylko jeden wielofunkcyjny maszt.
Budowa i pierwsze testy.
Uwzględniając drugoplanową rolę jednostki jako okręt-cel, „Albacore” otrzymał we wczesnych dokumentach sygnaturę SST ("target-training submarine"), z czasem jednak została ona zmieniona na AG(SST), aby ostatecznie przyjąć brzmienie "hull number" AGSS-569.
Budowa USS „Albacore” (AGSS-569) została autoryzowana i ujęta w planie budowy okrętów na rok budżetowy 1950. US Navy uznała projekt „Albacore” za na tyle ważny, iż na budowę tego okrętu skierowano cześć środków przeznaczonych pierwotnie na konwersję niszczycieli typu "Fletcher" do roli eskortowców ZOP.
Zamówienie na budowę okrętu zostało 24 listopada 1950 roku przyznane "Portsmouth Naval Shipyard" w Kittery w stanie Maine, która była ówcześnie wiodącą amerykańską stocznią okrętów podwodnych, z bardzo innowacyjnym personelem projektowym. Okręt został przyjęty do służby 5 grudnia 1953 roku i szybko dowiódł swojej sprawności i manewrowości. Okazał się też najszybszym okrętem podwodnym kiedykolwiek do tamtej pory zbudowanym. Według relacji uczestniczących w testach oficerów, okręt wykonywał w czasie prób manewry polegające m.in. na zmianie głębokości zanurzenia pod kątem 30° przy prędkości 25 węzłów, przy czym w trakcie tego manewru następowało odwrócenie kierunku ciągu śruby. Manewry tego rodzaju powodowały przechyły boczne o kącie 40° z jednoczesnymi przegłębieniami na dziób dochodzącymi do 50°, pozwoliły jednak sprawdzić okręt i jego wyposażenie, a także stopień wytrzymałości ludzi. W trakcie prób odkryto również, iż podczas sterowania okrętem w trybie automatycznym przy dużej prędkości, „Albacore” był cichszy niż w trybie ręcznej kontroli okrętu. W trybie tym, pewnemu zwiększeniu ulegał też zasięg detekcji celów powierzchniowych i podwodnych przez sonary. Testową głębokość zanurzenia okrętu ustalono na jedynie 600 stóp (185 m), jednakże rzeczywista głębokość operacyjna wynosiła 800 stóp (240 m), a co najmniej w jednym przypadku „Albacore” zszedł w trakcie testów na głębokość 1400 stóp (430 m). Według jednego z wczesnych dowódców okrętu – Jona L. Boyes’a – „Albacore” osiągnął w późniejszym czasie nawet głębokość 1600 stóp (480 m).
Zmiany i modyfikacje.
W trakcie dziewiętnastoletniej służby okrętu, przeprowadzono wiele poważnych – w dużej mierze wcześniej zaplanowanych – modyfikacji i zmian w jednostce. Zmiany te miały na celu przede wszystkim przetestowanie pojawiających się nowych koncepcji konstrukcyjnych dla przyszłych okrętów podwodnych. Największe z nich zostały przeprowadzone w czterech grupach ("Phase"), przy czym oryginalna konstrukcja pierwotna nosi miano "Phase I". W kolejności, zmiany te polegały na:
Faza V.
Po zakończeniu tych testów planowane były wprawdzie kolejne badania i programy rozwojowe, jednakże powtarzające się problemy z zastosowanymi w „Albacore” specyficznymi silnikami diesla typu „pancake”, skutkowały opóźnieniami. Zważywszy na fakt braku w tym czasie silników które mogłyby zastąpić używane jednostki bez zwiększenia rozmiaru okrętu, podjęto decyzję o dezaktywacji „Albacore” i wycofaniu go z aktywnej służby. Nastąpiło to 1 września 1972 roku, po 19 latach służby.
Okręt muzeum.
Po zakończeniu przez USS „Albacore” aktywnej służby, okręt został odholowany do "Inactive Ship Facility" w stoczni "Philadelphia Naval Shipyard", gdzie pozostawał przez 7 lat, do momentu wydania przez "Navy Sub-Board of Inspection and Survey" zalecenia wykreślenia jednostki z rejestru okrętów marynarki ("Naval Register of Ships"). W kwietniu 1980 roku, Szef Operacji Morskich w rekomendacji dla Sekretarza Marynarki stwierdził iż: „"Marynarka nie posiada żadnych zamiarów wobec tej jednostki, zarówno jako okrętu operacyjnego, jak też platformy konstrukcyjno-rozwojowej, w związku z powyższym, proponuję użycie „Albacore” do celów eksperymentalnych, jako przeznaczonego do zniszczenia celu"”. 1 maja 1980 roku, okręt został ostatecznie wykreślony z rejestru okrętów US Navy.
W czasie gdy marynarka rozważała najlepszy sposób użycia wycofanego ze służby okrętu, stowarzyszenie "Portsmouth Marine Society" podjęło starania w celu uzyskania okrętu dla stałej ekspozycji w organizowanym przez siebie muzeum marynistycznym. Na skutek problemów finansowych, przekształcone w tym czasie w "Portsmouth Submarine Memorial Association" stowarzyszenie, zmuszone było do podjęcia zakończonych powodzeniem działań w celu uzyskania częściowej pomocy publicznej. Ostatecznie, w kwietniu 1984 roku USS „Albacore” został przeholowany 920 km z Filadelfii do Portsmouth w stanie New Hampshire, gdzie stanowi do dziś stałą ekspozycję w "Portsmouth Maritime Museum and Albacore Park".
Znaczenie konstrukcji.
W konfiguracji "Phase IV", USS „Albacore” (AGSS-569) osiągnął najwyższą zanotowaną do tamtego czasu przez okręt jakiegokolwiek państwa, prędkość podwodną. W konfiguracji z przeciwbieżnymi śrubami, spodziewano się osiągnąć 36 węzłów – w rzeczywistości jednak osiągnięto prędkość 37 węzłów. Zdaniem kapitana Harry Jacksona – starszego konstruktora – „"„Albacore” osiągnął swoją najwyższą prędkość dzięki kombinacji efektów programu rozwojowego, nie zaś tylko dzięki zwiększaniu mocy. Zwiększanie mocy elektrycznego napędu rzeczywiście było znaczącym elementem sukcesu, jednakże sukces ten nie mógł nastąpić bez innych czynników"” Wśród nich, duże znaczenie miały:
USS „Albacore” wprowadził rewolucyjną zmianę w zakresie konstrukcji kadłubów okrętów podwodnych. Zastosowane rozwiązanie kształtu kadłuba, uczyniło bowiem okręt znacznie bardziej dynamicznie stabilnym w każdym zakresie prędkości, ułatwiło zanurzanie oraz znacznie też zwiększyło manewrowość względem okrętów o konwencjonalnym dotychczas kształcie. Dla porównania powszechnie wcześniej stosowane na świecie okręty podwodne z płaskim pokładem były zazwyczaj niestabilne już powyżej prędkości 8 węzłów. Ich płaski pokład działał bowiem jak niezamierzona powierzchnia sterowa. Okrągły przekrój kadłuba „Albacore” w dużej mierze eliminował ten problem, co pozwoliło konstruktorom skupić się na innych zagadnieniach, jak sztywność w ruchu pionowym – w celu określenia optymalnego zachowania np. w razie potrzeby uniknięcia ataku. Analizowano m.in. czy dla tego typu sytuacji należy umożliwić jednostce zupełnie swobodne manewry, czy też raczej zabezpieczać ją przed niekontrolowanym zwiększaniem zanurzenia. Temu celowi służyć miało zainstalowanie w "Phase III", a następnie testowanie, hamulców zanurzenia.
Testy prowadzone w trakcie dziewiętnastu lat aktywnej służby USS „Albacore” nieprzerwanie dostarczały amerykańskiej marynarce wojennej zarówno teoretycznych, jak i praktycznych informacji z zakresu hydrodynamiki. Dane te w znaczący sposób przyczyniały się do konstrukcji szybszych, cichszych, bardziej manewrowych i bezpieczniejszych jednostek. Program podjęty w celu opracowania kadłuba zoptymalizowanego do prowadzenia operacji podwodnych, połączony był z trwającym w tym czasie programem konstrukcyjnym napędu jądrowego dla okrętów typu "Skipjack". Stale ulepszane rezultaty obu tych programów, znalazły następnie zastosowanie zarówno w konstrukcji okrętu wiodącego tego typu, USS „Skipjack” (SSN-585), jak i przy budowie kolejnych generacji okrętów.
Kształt kadłuba „Albacore” nie był całkowitą nowością. Okręty podwodne o kształcie zbliżonym do kropli projektowano już na przełomie XIX i XX wieku, np. amerykańskie konstrukcje typu "Plunger (A)" i opracowane na podstawie ich licencji okręty kilku innych państw. W następnych jednak latach taka konfiguracja nie była stosowana. Konstrukcja USS „Albacore” spowodowała, iż marynarki wojenne wielu państw bardzo szybko doceniły zalety kadłuba w kształcie wydłużonej kropli. Już krótko po rozpoczęciu pierwszych testów morskich „Albacore”, radzieccy konstruktorzy podążyli częściowo amerykańską drogą przy budowie okrętów podwodnych projektu "627" (kod NATO: "November") dla floty Związku Radzieckiego, decydując się jednak jeszcze na zastosowanie w nich konfiguracji rufy zaczerpniętej z niemieckich okrętów podwodnych typu "XXI". Jak stwierdził Wiktor Siemjonow – jeden ze starszych konstruktorów głównego radzieckiego biura konstrukcyjnego okrętów podwodnych Rubin oraz inni pracownicy tego biura: „"Projekt "627" bazował częściowo na kadłubie amerykańskiego „Albacore”. Dysponowaliśmy informacjami o nim z fotografii prasowych."”
Zalety kształtu kadłuba USS „Albacore” (AGSS-569), dla którego przyjęła się z czasem nazwa „"kadłub typu Albacore"”, rozpowszechniły z czasem tę koncepcję, która – z dalszymi unowocześnieniami i modyfikacjami – stała się następnie standardową konfiguracją współczesnych okrętów podwodnych na świecie. Konfiguracja ta była stosowana jako podstawowa także w kolejnych konstrukcjach amerykańskich okrętów podwodnych, i pozostaje taką do dziś – łącznie z najnowszymi konstrukcjami okrętów podwodnych typu "Virginia". Sytuacja ta dotyczy również okrętów wielu innych niż Związek Radziecki i Rosja oraz Stany Zjednoczone państw, w tym współczesnych okrętów o niezależnym od dostępu powietrza napędzie konwencjonalnym, jak niemieckie jednostki typu "212" czy też okręty australijskie typu "Collins". Natomiast radzieckim atomowym okrętom podwodnym, kadłub tego typu umożliwił ustanawianie kolejnych światowych rekordów prędkości i głębokości zanurzenia.

</doc>
<doc id="436166" url="https://pl.wikipedia.org/wiki?curid=436166" title="Mikołaj Sapieha (1779–1843)">
Mikołaj Sapieha (1779–1843)

Mikołaj Sapieha herbu Lis (ur. 1779, zm. 23 listopada 1843) – polski wojskowy i ziemianin; wolnomularz.
Był synem Franciszka Ksawerego (wojewody smoleńskiego) i Teresy z Suffczyńskich. Po ojcu (zmarłym w 1808) odziedziczył Krasiłów na Wołyniu. Od maja 1802 był kawalerem maltańskim, w armii Księstwa Warszawskiego dosłużył się stopnia podpułkownika; pełnił funkcję adiutanta polowego Jana Henryka Dąbrowskiego. We wrześniu 1809 został odznaczony Złotym Krzyżem Orderu Virtuti Militari. Od 1808 należał do loży masońskiej Braci Polaków Zjednoczonych.
W 1806 poślubił Idalię z Potockich, córkę Szczęsnego Potockiego. Z małżeństwa tego urodziły się trzy córki. Brat Mikołaja Paweł poślubił siostrę Idalii, Pelagię Różę. Pochowany w Tomaszpolu.

</doc>
<doc id="436167" url="https://pl.wikipedia.org/wiki?curid=436167" title="Chuquicamata">
Chuquicamata

Chuquicamata – położona na pustyni Atacama w Chile odkrywkowa kopalnia rudy miedzi należąca do Codelco.
Opis.
Jest to druga pod względem wielkości kopalnia odkrywkowa na świecie, i największa odkrywkowa kopalnia rudy miedzi. Położona na wysokości 2850 m n.p.m. kopalnia ma wymiary 4000x2500 m i jest głęboka na 900 m (w 2005 r. rozpoczęto eksploatację metodami podziemnymi). 
Zawartość miedzi w wydobywanej kopalinie to 0,4%, co daje 600 000 t miedzi rocznie.

</doc>
<doc id="436170" url="https://pl.wikipedia.org/wiki?curid=436170" title="Impuls nerwowy">
Impuls nerwowy



</doc>
<doc id="436173" url="https://pl.wikipedia.org/wiki?curid=436173" title="Karta rowerowa">
Karta rowerowa

Karta rowerowa – zgodnie z ustawą o kierujących pojazdami jeden z dokumentów stwierdzających uprawnienie osoby, która nie ukończyła 18 lat do kierowania rowerem. Kartę rowerową można uzyskać po osiągnięciu wieku 10 lat oraz zdaniu egzaminu sprawdzającego kwalifikacje. Egzaminy takie przeprowadzane są zazwyczaj w szkole podstawowej, a organem wydającym dokument jest dyrektor tej szkoły. Osobie, która ukończyła szkołę podstawową, kartę wydaje dyrektor wojewódzkiego ośrodka ruchu drogowego lub przedsiębiorca prowadzący ośrodek szkolenia kierowców posiadający poświadczenie potwierdzające spełnianie dodatkowych wymagań. Karta jest wydawana nieodpłatnie i bezterminowo.
Od osób, które ukończyły 18 lat nie wymaga się dokumentu uprawniającego do kierowania rowerem. Taka osoba powinna posiadać dokument potwierdzający osiągnięcie 18. roku życia – dokument tożsamości (np. dowód osobisty) czy prawo jazdy.
Karta rowerowa uprawnia również, po ukończeniu 15 lat, do kierowania pojazdem zaprzęgowym (np. furmanką).
Szczegóły dotyczące egzaminu dla osób ubiegających się o wydanie karty rowerowej i jej wzór określa rozporządzenie Ministra Transportu, Budownictwa i Gospodarki Morskiej z dnia 12 kwietnia 2013 r. w sprawie uzyskiwania karty rowerowej ().
Zgodnie z uchyloną ustawą z dnia 1 lutego 1983 r. Prawo o ruchu drogowym () i poprzednimi aktami prawnymi regulującymi zasady ruchu drogowego, osoba, która osiągnęła 18. rok życia także była obowiązana posiadać kartę rowerową. Nie dotyczyło to posiadaczy prawa jazdy. Przewidywano także możliwość zatrzymania karty rowerowej i utraty uprawnień do kierowania rowerem w trybie administracyjnym.

</doc>
<doc id="436177" url="https://pl.wikipedia.org/wiki?curid=436177" title="Wzgórza Krzesławickie">
Wzgórza Krzesławickie



</doc>
<doc id="436182" url="https://pl.wikipedia.org/wiki?curid=436182" title="Wojownicze Żółwie Ninja">
Wojownicze Żółwie Ninja

Wojownicze Żółwie Ninja (, TMNT; w dosłownym tłumaczeniu "Nastoletnie Zmutowane Żółwie Ninja") – grupa fikcyjnych postaci (superbohaterów), występujących w komiksach wydawnictwa Mirage Studios, a także wszelkich adaptacjach komiksów. Autorami postaci są Kevin Eastman i Peter Laird. Pierwszą publikacją z ich udziałem był komiks "Teenage Mutant Ninja Turtles vol.1 #1" (maj 1984). Wojownicze Żółwie Ninja powstały w listopadzie 1983 roku, kiedy to Eastman dla żartu narysował obrazek z dopiskiem "Ninja Turtle", przedstawiający stojącego na kończynach tylnych żółwia, który nosił maskę i dzierżył nunczako. Później Eastman rozwinął ten pomysł, rysując trzy kolejne żółwie, które wyposażone były w różnego rodzaju broń białą, jaką posługiwali się ninja. Laird dodał wówczas do nazwy "Teenage Mutant". Twórcy z początku chcieli, by postacie nosiły imiona japońskie, jednak szybko odrzucili ten pomysł i każdemu z bohaterów nadali imiona włoskich malarzy i rzeźbiarzy renesansu: Leonardo (Leonardo da Vinci), Michelangelo (Michał Anioł), Donatello (Donatello) oraz Raphael (Rafael Santi). 
Wojownicze Żółwie Ninja to drużyna czterech żółwi, które w wyniku działania mutagenu przeobraziły się w antropomorficzne istoty o dużej inteligencji. Pod okiem ich sensei – antropomorficznego szczura o imieniu Splinter, zostali wyszkoleni w sztuce ninjutsu. Zamieszkując w odosobnieniu kanalizację burzową w Nowym Jorku, cztery żółwie stały się obrońcami miasta, toczącymi bój z pospolitymi przestępcami, mistrzami zbrodni, innymi mutantami lub najeźdźcami z kosmosu. Ich zawołaniem bojowym jest „Cowabunga!”. Ulubionym daniem żółwi jest pizza.
Szczyt popularności postaci przypadał na przełom lat 80. i 90. XX wieku. Na podstawie komiksów powstał szereg różnych adaptacji telewizyjnych oraz kinowych, jak również gier komputerowych i całej gamy innych towarów dystrybuowanych na bazie franczyzy. W Polsce komiksy z udziałem Wojowniczych Żółwi Ninja były wydawane przez nieistniejące już wydawnictwo TM-Semic (21 numerów) i Egmont (20 numerów + 16 książeczek).
Historia.
Pewnego dnia dwóch, małych, bezdomnych chłopców – Yoshi i Mashimi – spotkało mężczyznę, który nazywał się Ancient One. Zaprosił ich do siebie do domu na obiad, po czym zaprzyjaźnił się z nimi. Adoptował ich. Uczył ich ninjutsu przez wiele lat. Ale po latach przyjaźń chłopców, którzy byli dla siebie jak bracia, została zachwiana przez dziewczynę – Tang Shen. Dziewczyna przychodziła do mistrza chłopców, żeby zajmować się domostwem. Mashimi i Yoshi zakochali się w niej. Tang Shen to zauważała, wolała Yoshiego. Mashimi nie mógł się z tym pogodzić. Pewnego wieczoru cała trójka wybrała się na spacer po mieście. Nagle zauważyli, że ninja atakują nieznajomego. Yoshi i Mashimi ruszyli na ratunek. Okazało się, że nieznajomym był Mortu, który zaproponował im dołączenie do Strażników. Jednak Ancient One nie zgadzał się na to, ale chłopcy i tak dołączyli do nich i musieli pokonać Shreddera Utromsa. Jednak podczas walki z nim, Mashimi przyłączył się do Shreddera i stał się jednym z Foot ninja. Pewnego wieczoru, gdy Yoshi wyszedł do Utromsów, Mashimi przyszedł do Tang Shen i ją zabił. Yoshi pomścił swą ukochaną i zamordował Mashimiego. Po Tang Shen Yoshiemu został tylko jej szczur, którego nazwał Splinter. Razem z Utromsami przybył do Nowego Jorku, gdzie założył szkołę sztuk walki. Jednak Shredder odnalazł Yoshiego i chciał wyciągnąć informacje o siedzibie Utromsów, ale Yoshi milczał, więc Shredder go zabił. Podczas walki klatka ze szczurem rozbiła się. Splinter był wolny. Był świadkiem, jak o mały włos ciężarówka nie przejechała niewidomego, ale podczas hamowania i nagłego skrętu spod plandeki wypadł pojemnik. Wypadając zbił trzymany przez chłopca słój z czterema żółwiami i razem z nimi wpadł do otwartej studzienki kanału. Pojemnik się rozbił, a zawarta w nim ciecz oblała żółwie. Splinter próbował zmyć ją z ich skorup i tym samym sam się nią umazał. Cała piątka zaczęła rosnąć i stawać się inteligentniejsza, aż w końcu zaczęli chodzić na dwóch nogach i mówić. Wtedy Splinter rozpoczął naukę, w ramach której uczył ich walki wręcz, posługiwania się bronią oraz skradania się. Znalazł pewnego razu książkę o renesansie, wybrał z niej imiona dla podopiecznych: Leonardo, Michelangelo, Donatello oraz Raphael. Z czasem stali się prawdziwymi ninja.
Kontrowersje.
Autorom Wojowniczych Żółwi Ninja zarzuca się wzięcie części pomysłów z serii komiksów o Daredevilu wydawnictwa Marvel Comics. Zwraca się uwagę na niektóre uderzające podobieństwa pomiędzy postaciami Kevina Eastmana i Petera Lairda a superbohaterem autorstwa Stana Lee: Sensei żółwi, szczur Splinter, jest aluzją do Sticka – mentora niewidomego Matta Murdocka. Klan Stopy w serii Lairda i Eastmana to nawiązanie do innego klanu ninja z komiksów o Daredevilu, znanym jako The Hand. Kolejną zbieżnością jest geneza Żółwi oraz Daredevila. W obu historiach istotną rolę odgrywa tajemnicza substancja. Natomiast okładka pierwszego numeru była parodią jednej okładek komiksu "Ronin" autorstwa innego znanego twórcy komiksów – Franka Millera.
W krajach Europy Zachodniej, a zwłaszcza w Wielkiej Brytanii, emitowany od 1988 roku pierwszy serial animowany o przygodach postaci wzbudził pewne kontrowersje. Tyczyło się to przede wszystkim obecności w nim broni białej, która nie mogła być zbyt często pokazywana w telewizyjnych produkcjach dla dzieci. Szczególnie dotyczyło to scen z udziałem Michelangelo, gdyż używane przez niego nunczako jest w Wielkiej Brytanii objęte zakazami. Na dodatek nazwa serialu została zmieniona na "Teenage Mutant Hero Turtles", ponieważ słowo „ninja” miało zdaniem cenzury zbyt brutalną konotację.

</doc>
<doc id="436187" url="https://pl.wikipedia.org/wiki?curid=436187" title="RDST">
RDST



</doc>
<doc id="436189" url="https://pl.wikipedia.org/wiki?curid=436189" title="Mogiła (Kraków)">
Mogiła (Kraków)

Mogiła – dawna wieś, obecnie część miasta Krakowa, osiedle wchodzące w skład Dzielnicy XVIII Nowa Huta.
Wieś duchowna, własność Opactwa Cystersów w Mogile położona była w drugiej połowie XVI wieku w powiecie proszowskim województwa krakowskiego. W 1949 roku na polach w północnej części Mogiły rozpoczęto budowę Nowej Huty. Do końca 1950 roku miejscowość była siedzibą gminy Mogiła. 1 stycznia 1951, podobnie jak reszta Nowej Huty, cały obszar gminy Mogiła z wyjątkiem gromady Prusy został włączony w granice Krakowa.
Historia.
Nazwa miejscowości według legendy wiąże się z Wandą, córką legendarnego władcy Krakowa – Kraka, która nie chcąc poślubić Niemca – Rytygiera, miała utopić się w Wiśle. W pobliżu miejsca, gdzie zostało odnalezione jej ciało, usypano mogiłę.
W 1222 roku biskup krakowski Iwo Odrowąż podarował wieś "Clara Tumba" cystersom oraz ufundował kościół. W 1291 roku po raz pierwszy w dokumentach pojawia się nazwa "Mogiła".
Zabytki.
W Mogile znajduje się Kopiec Wandy, rozgrywa się akcja opery Wojciecha Bogusławskiego pt. "Krakowiacy i Górale". Na dzisiejszym osiedlu Wandy rozpoczęto budowę Nowej Huty. Tam gdzie dawniej były cysterskie stawy znajduje się Stadion Miejski Hutnik Kraków zwany popularnie "Suche Stawy".

</doc>
<doc id="436198" url="https://pl.wikipedia.org/wiki?curid=436198" title="Relenza">
Relenza



</doc>
<doc id="436201" url="https://pl.wikipedia.org/wiki?curid=436201" title="Melissos z Samos">
Melissos z Samos

Melissos z Samos (V wiek p.n.e.) – samijski dowódca, amatorski filozof eleacki nawiązujący do atomizmu Demokryta i Leucypa.
Niewiele wiadomo o jego życiu. Urodzony prawdopodobnie pod koniec VI w. p.n.e. (być może w 515, na pewno nie później niż w 470). Pozostawał w kontaktach z eleatami, niewiele starszy od Zenona, był uczniem Parmenidesa, od którego przejął wiele idei filozoficznych. Usystematyzował jego naukę i przejął od niego tezy, jednak wprowadził drobne zmiany: do cech bytu wymienionych przez Parmenidesa dodał jego przestrzenną nieskończoność i doskonałość. Według Plutarcha był zasłużonym politykiem samijskim. W roku 422 p.n.e. został wybrany na stratega. W latach 441-440 był dowódcą samijskiej floty, która w tym czasie odniosła sławne zwycięstwo nad flotą ateńską.
Filozofia.
Melissos jako pierwszy wprowadził do filozofii wyraz "hyle" w znaczeniu ogólnym, na określenie czegoś cielesnego, czyli materii. W ten sposób Melissos zwalcza możliwość istnienia absolutnej pustki (nie-bytu), ponieważ nie można jej logicznie zdefiniować na podstawie pojęcia bytu.
Byt w sensie materialnym
W związku z tym pojęcie bytu mieści w sobie pojęcie pustki i wszelkie pojęcie "hyle". W ten sposób logika zostaje postawiona ponad "doksa", czyli wiedzę o świecie zmysłowym. W wyniku tego Melissos odmawia wartości prawdy poznaniu zmysłowemu jako czemuś, co ulega zmianie i tym samym nie może być pojmowane i przedstawiane w stałych kategoriach bytu. A ponieważ człowiek nie może wyjść poza doznanie zmysłowe, więc doznanie prawdziwe-umysłowe jest dla niego niemożliwe.

</doc>
<doc id="436204" url="https://pl.wikipedia.org/wiki?curid=436204" title="Pas zapór">
Pas zapór

Pas zapór – jest to powierzchnia terenu z różnego rodzaju zaporami inżynieryjnymi rozbudowanymi wzdłuż frontu na określoną głębokość. Pas zapór powinien w zasadzie pokrywać się z pasem działania ogólnowojskowego związku taktycznego (związku operacyjnego). Pas zapór tworzą zazwyczaj zapory: przeciwpancerne, przeciwpiechotne oraz przeciwdesantowe. Zapory te powinny być tak usytuowane, aby stanowiły jednolity system osłaniany ogniem.

</doc>
<doc id="436207" url="https://pl.wikipedia.org/wiki?curid=436207" title="Leśne (osiedle w Bydgoszczy)">
Leśne (osiedle w Bydgoszczy)



</doc>
<doc id="436210" url="https://pl.wikipedia.org/wiki?curid=436210" title="Maciej Łubieński (1572–1652)">
Maciej Łubieński (1572–1652)

Maciej Łubieński herbu Pomian (ur. 2 lutego 1572 w Łubnej, zm. 28 sierpnia 1652 w Łowiczu) – arcybiskup gnieźnieński i prymas Polski, biskup poznański, biskup kujawski, biskup chełmski, kanonik gnieźnieński i krakowski, kustosz sandomierski w 1614 roku, proboszcz średzki, łęczycki i miechowski.
Brat Stanisława.
Życiorys.
Nauki pobierał początkowo w Sieradzu, następnie w kolegium jezuitów w Kaliszu, a później w Poznaniu i w Krakowie. Po ukończeniu Akademii Krakowskiej pracował w kancelarii królewskiej. Odbył studia prawa kanonicznego we Włoszech i Niemczech.
W 1602 otrzymał święcenia kapłańskie. Od 1607 sekretarz i rejent kancelarii Zygmunta III Wazy. W 1615 r. otrzymał nominację na prepozyturę klasztoru bożogrobców w Miechowie, zostając tam proboszczem. W 1620 został biskupem chełmskim, 1626 poznańskim, 1631 kujawskim, od 1641 arcybiskupem gnieźnieńskim i prymasem Polski.
Podpisał "pacta conventa" Władysława IV Wazy w 1632 roku. W 1641 roku wyznaczony został senatorem rezydentem. Był członkiem konfederacji generalnej zawiązanej 31 lipca 1648 roku. W 1648 roku był elektorem Jana II Kazimierza Wazy z województwa poznańskiego, podpisał jego "pacta conventa".
Podczas powstania kozackiego w 1648 r. jako interrex kierował państwem i podpisał elekcję Jana II Kazimierza. 17 stycznia 1649 r. koronował go w katedrze wawelskiej.
Będąc prymasem, dbał o budownictwo sakralne, fundując m.in. kaplicę Matki Boskiej na Jasnej Górze w Częstochowie. Inicjował działania ekumeniczne. Rozpoczął barokizację Katedry Gnieźnieńskiej.
Zasłużył się w unormowaniu stosunków kościelnych i podniesieniu gospodarczemu swych diecezji. Majątek swój przeznaczył w testamencie na cele kościelne; dzięki: przystępności, pobożności i hojności cieszył się wielkim poważaniem i autorytetem wśród szlachty i ludu, który uważał go za świętego.
Wydał pracę: "Constitutiones Capitulorum generalium Miechoviensium ordinis canonicorum Regularium" (1627).
Zmarł w opinii świętości w Łowiczu w 1652 r., a pochowano go w rodzinnej kaplicy w Gnieźnie, obecnie jego ciało znajduje się w podziemiach Katedry Gnieźnieńskiej.

</doc>
<doc id="436215" url="https://pl.wikipedia.org/wiki?curid=436215" title="Lont detonujący">
Lont detonujący

Lont detonujący (lont wybuchowy) – szybkopalny środek inicjujący, służący do niemal jednoczesnego powodowania wybuchu szeregu ładunków materiału wybuchowego poprzez detonację spłonek pobudzających umieszczonych w tych ładunkach, ładunki te mogą znajdować się w różnych odległościach od siebie. Składa się z rdzenia materiału wybuchowego o zwiększonej sile wybuchu (pentryt, heksogen) z jedną nicią rozpoznawczą oraz kilku wewnętrznych i zewnętrznych warstw oplotu (bawełna, juta, len pokrytego masą izolacyjną (najczęściej polichlorek winylu). .
Prędkość detonacji lontu tetrylowego wynosi 5000-5300 m/s, a lontu pentrytowego ponad 6500 m/s.

</doc>
<doc id="436217" url="https://pl.wikipedia.org/wiki?curid=436217" title="Lont wolnopalny">
Lont wolnopalny

Lont wolnopalny lub lont prochowy – wolnopalny środek inicjujący, rodzaj lontu, służący do powodowania wybuchu spłonek pobudzających, a tym samym ładunków materiału wybuchowego. Składa się z rdzenia z czarnego prochu dymnego, nici kierunkowej oraz wielowarstwowego oplotu zewnętrznego pokrytego masą izolacyjną. Specyficznym typem lontu prochowego jest lont Visco.

</doc>
<doc id="436224" url="https://pl.wikipedia.org/wiki?curid=436224" title="Strażnik prawa">
Strażnik prawa

Strażnik prawa (ang. "The Enforcer") – amerykański film sensacyjny z 1976 roku w reżyserii Jamesa Fargo. Trzecia część serii o "Brudnym Harrym", w Polsce znana także pod alternatywnym tytułem "Egzekutor".
Fabuła.
Inspektor SFPD Harry Callahan (Clint Eastwood) zostaje przeniesiony do pracy w wydziale personalnym po tym, jak w swoim stylu czyli brutalnie, udaremnił napad na sklep. W międzyczasie ma miejsce włamanie do składu broni. Próbę zatrzymania złodziei podejmuje dwóch policjantów, wśród których jest inspektor Frank DiGiorgio, przyjaciel Harry'ego. Jeden z funkcjonariuszy ginie na miejscu, zaś Frank, dźgnięty nożem, umiera w szpitalu. W związku z groźną sytuacją, Callahan zostaje przywrócony do pracy w wydziale zabójstw oraz dostaje nowego partnera, a dokładniej partnerkę, inspektor Kate Moore (Tyne Daly). Rozpoczyna się wyścig z czasem, którego stawką jest bezpieczeństwo mieszkańców San Francisco oraz życie burmistrza, którego bandyci porwali dla okupu.

</doc>
<doc id="436226" url="https://pl.wikipedia.org/wiki?curid=436226" title="Wojciech Łubieński (1565–1640)">
Wojciech Łubieński (1565–1640)

Wojciech Łubieński herbu Pomian (ur. w 1565 roku w Łubnej, zm. 5 października 1640 roku w Pułtusku) – dziekan kapituły katedralnej poznańskiej w latach 1630-1631, kanonik gnieźnieńskiej kapituły katedralnej w 1593 roku, kanonik kapituły kolegiackiej św. Jerzego na zamku w Gnieźnie, kanonik krakowski, sekretarz królewski.
Był bratem Marcina (1570–1641) rektora kolegium jezuitów w Kaliszu, arcybiskupa gnieźnieńskiego i prymasa Polski Macieja oraz biskupa płockiego Stanisława. Wspólnie z braćmi w latach 1622–1625 był fundatorem klasztoru i kościoła dla zakonu bożogrobców w Wągłczewie.
Pochowany w kolegiacie pułtuskiej.

</doc>
<doc id="436228" url="https://pl.wikipedia.org/wiki?curid=436228" title="Skróty">
Skróty



</doc>
<doc id="436230" url="https://pl.wikipedia.org/wiki?curid=436230" title="Albania na Zimowych Igrzyskach Olimpijskich 2006">
Albania na Zimowych Igrzyskach Olimpijskich 2006

Albanię na Zimowych Igrzyskach Olimpijskich 2006 reprezentował jeden zawodnik – Erjon Tola, który był również chorążym ekipy. Był to pierwszy start Albańczyków na zimowych igrzyskach olimpijskich.
Wyniki Reprezentantów.
Narciarstwo alpejskie.
Mężczyźni

</doc>
<doc id="436234" url="https://pl.wikipedia.org/wiki?curid=436234" title="Rondel (utwór literacki)">
Rondel (utwór literacki)

Rondel – utwór wywodzący się z poezji starofrancuskiej. Składa się z ośmiowersowych strof, a jego charakterystyczną cechą jest układ rymów (abaAabaB) i powtarzanie określonych wersów. Istnieją też późniejsze modyfikacje – trzy strofy złożone zwykle z 12–15 wersów o 2 rymach; dwa pierwsze wersy powtarzają się w środku i na końcu układu, a zawierają najczęściej refleksję.
Własną wersję rondelu – roundel – wypracował angielski poeta Algernon Charles Swinburne.

</doc>
<doc id="436235" url="https://pl.wikipedia.org/wiki?curid=436235" title="Hostel (film)">
Hostel (film)

Hostel – amerykański film fabularny z 2005 roku w reżyserii Eliego Rotha. Film przynależy do podgatunku horroru, zwanego gore.
Opis fabuły.
Josh i Paxton przyjeżdżają ze Stanów Zjednoczonych do Europy w poszukiwaniu nowych wrażeń. Poznają tutaj Oliego, z którym ruszają dalej. W Amsterdamie dowiadują się, że na Słowacji znajduje się hostel pełen samotnych spragnionych wrażeń dziewczyn. W hostelu zamieszkują w pokoju razem z dwiema współlokatorkami: Natalyą i Svetlaną, które na początku są właśnie takie jak w opowiadaniach. Josh, Paxton i Oli poznają coraz bliżej współlokatorki: chodzą razem na imprezy, a później uprawiają z nimi seks bez ograniczeń. Po pierwszej nocy zostaje porwany Oli. Josh i Paxton zaczynają go szukać. Wieczorem znów idą na imprezę z Natalyą i Svetlaną, na której Paxton zatrzaskuje się w magazynku. Rano okazuje się, że zaginął Josh. Paxton zaczyna przeczuwać, że dzieje się coś złego i rozpoczyna poszukiwania kolegi. W pubie spotyka Natalyę i Svetlanę. Natalya zabiera go do fabryki, którą widział na zdjęciu przesłanym MMS`em rzekomo przez Oliego. Paxton zostaje złapany i po pewnym czasie przychodzi do niego człowiek, który chce go zabić. Najpierw odcina mu dwa palce u dłoni piłą mechaniczną. Po chwili podchodzi drugi raz, lecz na ziemi leży we krwi knebel, który miał w ustach Paxton i oprawca biegnąc przewraca się na nim, a piła ucina mu nogi. Okazuje się, że w fabryce ma siedzibę Loża Łowiecka, gdzie każdy, zapłaciwszy odpowiednią kwotę, może torturować i zabić osobę z wybranej rasy. Gdy Paxton znajduje się już przed budynkiem, słyszy krzyki Azjatki poznanej w hostelu, więc postanawia wrócić i jej pomóc. Gdy znajduje ją jest ona torturowana poprzez przypalanie palnikiem acetylenowym przez oprawcę. Paxton zabija go, a następnie ucina nożycami wyrwaną gałkę oczną wiszącą z oczodołu Japonki. Później uciekają razem samochodem przed pościgiem ochroniarzy z Loży, po drodze natyka się Natalye i Svetlanę, które zabija rozjeżdżając. Gdy dojeżdżają na dworzec kolejowy, Azjatka, widząc swą straszliwie okaleczoną twarz, rzuca się pod pociąg. Paxton na dworcu zauważa jednego z katów, jak ten wchodzi do toalety, idzie za nim, następnie zabija go w toalecie, wcześniej skalpelem ucinając mu także dwa palce.
Zdjęcia.
Zdjęcia do filmu zrealizowano w Czechach.
Budżet i dochód.
Eli Roth zaczynał produkcję mając 2 miliony USD. Dopiero w środku zdjęć udało mu się zebrać 4,8 mln USD, które pozwoliły na dokończenie filmu. Film zarobił ponad 80 milionów USD, choć jego budżet nie przekroczył 5 mln USD. Lepszy wynik osiągnął tylko film "Piła" Jamesa Wana, którego budżet wyniósł 1 milion USD, a zyski przekroczyły 100 mln USD.
Kontynuacja.
Po czterech dniach obecności w amerykańskich kinach, producenci i realizatorzy "Hostelu" zdecydowali się nakręcić sequel horroru.
Nagrody.
Film otrzymał najwięcej nominacji do nagród Fangorii. Jay Hernandez główny bohater filmu był nominowany do nagrody najlepszych filmów grozy w kategorii Facet, z którym nie warto zaczynać.

</doc>
<doc id="436238" url="https://pl.wikipedia.org/wiki?curid=436238" title="Survival horror">
Survival horror

Survival horror – podgatunek przygodowych gier akcji oraz gier grozy inspirowany fantastyką grozy, w którym głównym celem jest utrzymanie bohatera przy życiu. Nazwa survival-horror została pierwszy raz użyta przez firmę Capcom w 1996 podczas reklamowania "Resident Evil".
Gracz często jest podatny na zranienie i posiada małą liczbę przedmiotów, co kładzie nacisk na rozwiązywanie zagadek i unikanie walki. Gry typu survival horror zazwyczaj wymagają racjonowania przedmiotów takich jak amunicja. Poziomy nierzadko są zaprojektowane jako ciemne i klaustrofobiczne (często z wykorzystaniem ciemnych lub zacienionych warunków oświetlenia i kamery, która ogranicza widoczność) w celu utrzymania gracza w napięciu. Za pierwszą grę z gatunku survival horror uważana jest "Haunted House" z 1982 roku.

</doc>
<doc id="436251" url="https://pl.wikipedia.org/wiki?curid=436251" title="Karakon">
Karakon



</doc>
<doc id="436252" url="https://pl.wikipedia.org/wiki?curid=436252" title="Pałac Goldsteinów">
Pałac Goldsteinów

Pałac Goldsteinów (czasami nazywany „Pałacem Przemysłowców” lub „Willą Goldsteinów”) − neorenesansowy pałac braci Abrahama i Josefa (Josepha) Goldsteinów, położony w zachodniej części śródmieścia Katowic, na rogu placu Wolności i ul. Jana Matejki.
Historia.
Goldsteinowie przybyli z Królestwa Polskiego do Katowic, by założyć kolejny z sieci swych tartaków, które posiadali po obu stronach granicy prusko-rosyjskiej. Budowę pałacu ukończono w 1872 roku.
Bracia Goldsteinowie mieli tartaki w wielu miastach, w tym także w Katowicach, na tyłach pałacu. W 1892 miał miejsce pożar tartaku. W 1893, ze względu na duże straty poniesione w wyniku pożaru, Goldsteinowie przenieśli firmę do Wrocławia, a posiadłość sprzedali firmie „Kohlen Produzenten Georg Von Giesches Erben”. Przed II wojną światową mieściła się w nim „Izba Przemysłowo-Handlowa”, natomiast w latach 1952−1990 Towarzystwo Przyjaźni Polsko-Radzieckiej oraz kino „Przyjaźń”. W piwnicach pałacu od roku powstania, czyli 1975 występował teatr awangardowy „12a” (nazwany od numeru budynku) działający w ramach działalności klubu studenckiego „PULS”, w którym odbywał też się m.in. pierwszy festiwal Rawa Blues. Na przełomie wieków działał w Pałacu Big Bank oraz biura Śląskiego Domu Maklerskiego, mieściła się tu też restauracja „Kolumb”, a od 2010 ma tu swoją siedzibę urząd stanu cywilnego. Właścicielem pałacu jest miasto.
Architektura.
Pałac jest reprezentacyjną budowlą z lat siedemdziesiątych XIX wieku (między 1870 a 1875). Ma dwie kondygnacje. Elewacje zewnętrzne są zdobione bogatą dekoracją sztukatorską i kamieniarską. W bocznej elewacji znajdują się rzeźby przedstawiające trzy postacie kobiece – alegorie przemysłu, nauki i sztuk pięknych. Postacie trzymają: młotek, lokomotywę, książkę, pochodnię, zwój i paletę malarską.
We wnętrzu jest natomiast reprezentacyjna klatka schodowa i hall z bogatą dekoracją malarską z dużą ilością złoceń. Sala posiedzeń posiada strop kasetonowy, wykładany bogato złoconym kurdybanem. O majętności właścicieli pałacu świadczą również marmury, z których zrobione zostały posadzki, oraz wykorzystanie piaskowca, wysokiej jakości drewna i liczne złocenia. Na każdej kondygnacji znajdowało się osiem lub dziewięć pokojów „pańskich”, kuchnia, spiżarnia, łazienka oraz dwa pokoje dla służby. Obecna sala posiedzeń na I piętrze jest prawdopodobnie dawną salą balową.
Architekt pałacu jest nieznany, lecz historycy podejrzewają, że pochodził z Berlina.

</doc>
<doc id="436257" url="https://pl.wikipedia.org/wiki?curid=436257" title="Bractwo Zakonne Himavanti">
Bractwo Zakonne Himavanti

Bractwo Zakonne Himavanti ("Święte Bractwa Zakonne Himawanti") – nowy ruch religijny w Polsce założony przez Ryszarda Matuszewskiego, uznawany za terrorystyczną sektę destrukcyjną. W 2002 Bractwo liczyło około 600 członków, a w warsztatach organizowanych przez ruch uczestniczyło nieregularnie kilka tysięcy osób. Ruch został założony w 1983. W 1996 Bractwo ubiegało się o zarejestrowanie jako związek wyznaniowy, jednak Ministerstwo Spraw Wewnętrznych i Administracji odrzuciło wniosek. Bractwo Himavanti nie posiada osobowości prawnej w Polsce.
Wierzenia.
Bractwo przypisuje jodze najważniejsze miejsce w duchowości człowieka. Według Bractwa wszystkie religie opierają się na jodze, jednak część z nich nie mówi o tym wprost. Joga ma doprowadzić człowieka do zjednoczenia z bogiem. Joginami mieli być: Jezus Chrystus, biblijni prorocy i Mahomet. Członkowie ruchu wierzą w reinkarnację. Kolejne wcielenie Jezusa i wcielenia niektórych świętych żyją nadal. Franciszek z Asyżu to jedno z wcieleń Kuthumi Lal Singha, twórcy jogicznej szkoły buddyzmu tybetańskiego.
Kontrowersje.
Katolickie ośrodki zajmujące się zwalczaniem sekt uważają Bractwo Himavanti za antykatolicką sektę; media wymieniają ją jako sektę destrukcyjną.
Byli członkowie Bractwa, którzy z niego odeszli, twierdzą, że niejednokrotnie byli przez Matuszewskiego zastraszani. W 2003 miał miejsce nagłośniony przypadek porwania i napaści oraz gróźb karalnych kierowanych ze strony Ryszarda Matuszewskiego wobec byłej członkini bractwa.
Założyciel Bractwa, Ryszard Matuszewski, został w grudniu 1999 skazany przez sąd na karę pozbawienia wolności w zawieszeniu za to, że w sierpniu 1996 groził zdetonowaniem bomby na terenie klasztoru na Jasnej Górze dnia 15 sierpnia 1996. W 2002 Bractwo Zakonne Himavanti zapowiedziało zamach na Jana Pawła II oraz pojawienie się polskiego Usamy ibn Ladina. Matuszewski słał obraźliwe listy z pogróżkami do przedstawicieli wymiaru sprawiedliwości oraz hierarchów Kościoła katolickiego. W grudniu 1997 sąd skazał Matuszewskiego na półtora roku więzienia w zawieszeniu na trzy lata, za grożenie wysadzeniem klasztoru na Jasnej Górze. W czerwcu 1999 aresztowano Matuszewskiego za napisanie kolejnych listów z pogróżkami. W grudniu 1999 sąd umorzył postępowanie, ale skierował Matuszewskiego na leczenie w szpitalu psychiatrycznym. Lider Bractwa opuścił szpital 15 sierpnia 2001.
W 2001, po założeniu przez redaktorów czasopisma „Fakty i Mity” partii politycznej (o nazwie Antyklerykalna Partia Postępu „Racja”), członkowie Bractwa Zakonnego Himavanti zostali członkami zgromadzenia. Lider Bractwa, Ryszard „Mohan” Matuszewski, był przewodniczącym partii na województwo śląskie. Po konflikcie pomiędzy redaktorem naczelnym „Faktów i Mitów” Romanem Kotlińskim a Bractwem wykluczono Matuszewskiego z partii.
W październiku 2012 gazeta „Rzeczpospolita” zarzuciła kandydatowi na wiceszefa Agencji Bezpieczeństwa Wewnętrznego Kazimierzowi Mordaszewskiemu przynależność do Bractwa.

</doc>
<doc id="436264" url="https://pl.wikipedia.org/wiki?curid=436264" title="Klub Londyński">
Klub Londyński

Klub Londyński – nieformalne stowarzyszenie ok. 500 banków komercyjnych, powstałe w 1976 r. w celu restrukturyzacji zadłużenia poszczególnych państw-dłużników. W odróżnieniu od Klubu Paryskiego zrzesza wierzycieli prywatnych.

</doc>
<doc id="436266" url="https://pl.wikipedia.org/wiki?curid=436266" title="Siemens (jednostka)">
Siemens (jednostka)



</doc>
<doc id="436267" url="https://pl.wikipedia.org/wiki?curid=436267" title="Silva rerum">
Silva rerum



</doc>
<doc id="436268" url="https://pl.wikipedia.org/wiki?curid=436268" title="Plexiglas">
Plexiglas



</doc>
<doc id="436269" url="https://pl.wikipedia.org/wiki?curid=436269" title="Velence (ujednoznacznienie)">
Velence (ujednoznacznienie)

 
Wszystkie te obiekty geograficzne leżą w północno-zachodnich Węgrzech, w komitacie Fejér, w swoim bezpośrednim sąsiedztwie. "Velence" to także węgierska nazwa Wenecji.

</doc>
<doc id="436270" url="https://pl.wikipedia.org/wiki?curid=436270" title="Artes liberales">
Artes liberales



</doc>
<doc id="436273" url="https://pl.wikipedia.org/wiki?curid=436273" title="Matka Boska Skalska">
Matka Boska Skalska



</doc>
<doc id="436274" url="https://pl.wikipedia.org/wiki?curid=436274" title="Matka Boska Katyńska">
Matka Boska Katyńska



</doc>
<doc id="436278" url="https://pl.wikipedia.org/wiki?curid=436278" title="Anchesenamon">
Anchesenamon

Anchesenamon (pierwotnie Anchesenpaaton, również Anchesenaton - egip. - "Żyjąca dla Amona\Atona"; ur. ok. 1346 p.n.e., zm. wkrótce po 1323 p.n.e.) – przyrodnia siostra i zarazem żona faraona Tutanchamona. Była trzecią z sześciu córek Echnatona i królowej Nefertiti.
Dzieciństwo.
Anchesenpaaton przyszła na świat w Achetaton (obecnie Tell el-Amarna) przed końcem roku siódmego, najprawdopodobniej przed rokiem szóstym panowania Echnatona. Wychowywała się w atmosferze rewolucji religijnej przeprowadzonej przez jej ojca, który odrzucił wiarę w Amona i innych bogów, wprowadzając monoteistyczny kult tarczy słonecznej – Atona. Liczne stele z Amarny ukazują prywatne życie królewskiej rodziny. Na jednej z nich widzimy Echnatona i Nefertiti wraz z córkami. Anchesenpaaton, jeszcze niemowlę, wspina się po lewym ramieniu matki, sięgając po ozdobę zwisającą z jej charakterystycznej korony. Piastunką młodej księżniczki była niejaka Tija. Prawdopodobnie pod koniec panowania Echnatona, Anchesenpaaton została poślubiona swojemu ojcu i być może urodziła mu córkę o imieniu Anchesenpaaton-Taszerit (Młodsza). Nie ma jednak bezpośrednich dowodów potwierdzających tę teorię.
Królowa Egiptu.
Po śmierci Echnatona i krótkim panowaniu efemerycznego króla Smenchkare władzę w Egipcie objął syn Echnatona – dziesięcioletni Tutanchaton. Chłopiec poślubił swoją przyrodnią siostrę Anchesenpaaton, która miała wtedy dwanaście do piętnastu lat. Nowa para królewska rządziła z Amarny trzy lub cztery lata. Następnie, odrzuciwszy wierzenia Echnatona, przeniosła się wraz z dworem do Teb. Jednocześnie królewscy małżonkowie zmienili swe imiona, stając się Tutanchamonem i Anchesenamon. Stare świątynie zostały otwarte, a w świątyni Amona w Karnaku młody król ustawił dużą stelę, którą ogłaszał powrót do dawnego porządku. Ta tzw. „stela restauracyjna” wyjaśnia, jak nowemu królowi przypadło w udziale przywrócenie bogom należnego im miejsca.
Anchesenamon urodziła Tutanchamonowi dwie martwe córki, co musiało stanowić wielki cios dla młodej pary. Skrzynię z ich zmumifikowanymi ciałkami znaleziono w grobowcu Tutanchamona. Każde z nich zostało złożone w dwu małych antropomorficznych sarkofagach. Sekcja przeprowadzona w 1932 roku wykazała, że jedna z dziewczynek urodziła się po około pięciu miesiącach ciąży, druga po siedmiu lub ośmiu. Królewska para cały czas była pod silnym wpływem Aja, który będąc Boskim Ojcem, został teraz również wezyrem, a więc drugim człowiekiem w państwie. Prawdopodobnie to właśnie Aj sprawował rzeczywistą władzę w imieniu młodego Tutanchamona. To właśnie on jest przedstawiony w grobowcu Tutanchamona jako ten, który dokonuje ceremonii Otwarcia Ust na mumii króla.
Śmierć Tutanchamona i prośba wdowy.
Niespełna dziesięć lat po objęciu władzy Tutanchamon zmarł. Dzięki badaniom genetycznym, przeprowadzonym w latach 2007-2009, udało się ustalić, że do jego śmierci przyczyniła się malaria. Wcześniejsze badania wykazały, iż kilka godzin przed śmiercią młody król doznał ciężkiego złamania lewej nogi. Prawdopodobnie oba te czynniki wpłynęły na przedwczesną śmierć Tutanchamona. Istnieje też hipoteza morderstwa. Młodziutki faraon nie pozostawił po sobie bezpośredniego męskiego następcy. Anchesenamon wysłała list do króla Hetytów, wrogów Egipcjan, rywalizujących z nimi o panowanie na Bliskim Wschodzie. O liście dowiadujemy się z glinianych tabliczek, stanowiących kronikę panowania Suppiluliumy I. Królowa pisała, że się boi i chciałaby poślubić hetyckiego księcia, żeby uczynić go królem Egiptu:
Po śmierci Tutanchamona Anchesenamon została zupełnie sama. W swoim liście sugeruje, że próbowano ją zmusić do zawarcia związku z osobą z ludu. Zwrócenie się do wrogiego władcy świadczy o wyjątkowej desperacji. Życzenie Anchesenamon było tak niezwykłe, że nie uwierzył jej nawet król Hetytów.
Wiemy, że wysłannik nie wrócił z Egiptu sam.
Anchesenamon wysłała kolejny list.
Egipski wysłannik, Hanis, musiał potwierdzić treść listu.
W końcu Suppiluliuma przychylił się do prośby Anchesenamon.
Mniej więcej dziewięćdziesiąt dni po otrzymaniu pierwszego listu Anchesenamon król Hetytów wysłał do Egiptu jednego ze swoich synów, księcia Zannanzę. Jednak na granicy z Egiptem nieszczęsny narzeczony został zamordowany.
Owym poddanym, którego nie chciała poślubić Anchesenamon, był najprawdopodobniej wezyr Aj. To właśnie on został następcą Tutanchamona. W 1931 roku odnaleziono pierścień, zawierający imiona Aj i Anchesenamon. Połączenie tych dwóch kartuszy miałoby być dowodem na to że Aj poślubił wdowę po Tutanchamonie, by uzyskać prawo do tronu Egiptu (według niektórych badaczy Aj był ojcem Nefertiti, a więc Anchesenamon została zmuszona do poślubienia własnego dziadka). Były wezyr panował zaledwie cztery lata. Jego grobowiec zdobią wizerunki wiernej żony Ti w roli „wielkiej małżonki”, królowej Egiptu., natomiast nie ma tam ani śladu Anchesenamon, a jej dalsze losy pozostają nieznane. Niektórzy badacze brak jej wizerunku w grobowcu Aj uznają za dowód morderstwa. Możliwe, że władca, zdobywszy władzę, usunął wdowę po Tutanchamonie, która była mu już w tym momencie niepotrzebna. Grobowca Anchesenamon nigdy nie odnaleziono. Razem z jej śmiercią ostatecznie zamknięty zostaje okres zwany w dziejach Egiptu okresem amarneńskim oraz kończy się prawowita, królewska linia XVIII dynastii, której ostatnią żyjącą przedstawicielką była Anchesenamon.
Grobowiec Tutanchamona.
Anchesenamon pojawia się na wielu budowlach Tutanchamona oraz na przedmiotach odkrytych w jego grobowcu. Jednym z najpiękniejszych znalezisk jest złota kapliczka, dekorowana w stylu amarneńskim. Widnieją na niej sceny, które często uchodzą za zwykłe wyobrażenia życia codziennego. W rzeczywistości królowa pełni tam przed swym mężem rolę kapłanki. Anchesenamon nalewa napój do ceremonialnego pucharu trzymanego przez jej siedzącego męża. W innych scenach królowa przybiera tradycyjne pozy Maat. Kuca przy nogach Tutanchamona, który leje wodę w jej ręce. W innym miejscu widzimy młodą królową, gdy podaje strzałę swojemu mężowi podczas polowania na bagnach. Anchesenamon towarzyszy mu we wszystkich osiemnastu scenach. Widzimy ją także na oparciu tronu Tutanchamona. Tutaj Anchesenamon czułym gestem wkłada mężowi szeroki kołnierz. To jedna z najbardziej znanych egipskich scen. Rzeźby ukazujące królewskich małżonków można znaleźć także w Świątyni Amona w Karnaku.
Identyfikacja mumii.
Wstępne analizy genetyczne wykazały, iż jedna z dwóch niezidentyfikowanych dotąd mumii z grobowca KV21 w Dolinie Królów może należeć do Anchesenamon. Badania wskazały ją jako matkę płodów z grobowca Tutanchamona.

</doc>
<doc id="436282" url="https://pl.wikipedia.org/wiki?curid=436282" title="Southern Oscillation Index">
Southern Oscillation Index



</doc>
<doc id="436284" url="https://pl.wikipedia.org/wiki?curid=436284" title="Byliśmy żołnierzami">
Byliśmy żołnierzami

Byliśmy żołnierzami (ang. "We Were Soldiers") – amerykański film wojenny z 2002 roku, pokazujący pierwszą większą bitwę stoczoną przez Amerykanów podczas wojny wietnamskiej w dolinie Ia Đrăng w 1965 r. Scenariusz powstał na podstawie książki "Were Soldiers Once... And Young" autorstwa podpułkownika Harolda Moore'a, będącego wtedy dowódcą operacji, oraz reportera Josepha L. Gallowaya.
Fabuła.
Jest początek 1954 roku w Indochinach. Oddział francuski ma za zadanie patrolowanie drogi w Wietnamie. Żołnierze są już mocno zmęczeni i wyczerpani, znużeni długim marszem i panującym tam upałem. Wielu z nich marzy już tylko o jednym, aby jak najprędzej opuścić ten kraj. Nagle padają strzały i w jednej chwili ze spokojnego patrolu rejon przemienia się w piekło. Z wszystkich stron z porastających okolicę wysokich i bujnych traw atakują kolumnę Francuzów żołnierze Việt Minhu.
Mimo że żołnierze z Europy bronią się dzielnie, napastników jest zbyt wielu. Giną jeden po drugim od kul, pocisków i odłamków eksplodujących granatów. Wkrótce jest już po bitwie, ranni na próżno liczą na litość. Wietnamczycy nie biorą jeńców.
Dekadę później nowym przeciwnikiem wietnamskich żołnierzy zostaje wojsko Stanów Zjednoczonych. Potężne państwo zaangażowało się w konflikt na Półwyspie Indochińskim. Do Wietnamu wyrusza 7 pułk kawalerii. Wsławił się w bojach na wielu frontach. Pierwszym batalionem jednostki dowodzi podpułkownik Hal Moore. Przez wiele miesięcy szkolił on swoich żołnierzy w celu wykorzystywania najnowocześniejszego sprzętu wojskowego. Żołnierze wierzą, że są elitą amerykańskich wojsk i nie mogą doczekać się pierwszego zadania, pierwszej walki. Nie zdają sobie jednak sprawy z tego, jak groźny jest to przeciwnik.
Pierwszy rozkaz i pierwsze zadanie – oddział Moore`a wyrusza na poszukiwanie wroga w dolinie Ia Đrăng. Okazuje się, że Amerykanie lądują tuż obok bazy dywizji północnowietnamskiej. W liczbie 400 żołnierzy zostają oni otoczeni i odcięci przez ponad pięciokrotnie liczniejszą jednostkę wroga. Rozpoczyna się krwawy bój. W ciągu następnych 3 dni Amerykanie zmuszeni są walczyć o swoje życie w pierwszej bitwie wojny wietnamskiej.
Tysiące kilometrów od Wietnamu, w USA, żony dowiadują się z telegramów, że zostały wdowami. Inne z niepokojem i niepewnością oczekują na szczęśliwy powrót swoich mężów do domu.

</doc>
<doc id="436285" url="https://pl.wikipedia.org/wiki?curid=436285" title="Parlament Religii Świata">
Parlament Religii Świata

Parlament Religii Świata odnosi się do kilku pojęć.
W 1893 roku w Chicago miał miejsce pierwszy formalny parlament, zgromadzenie reprezentantów religii świata, głównie religii Wschodu i Zachodu. Szczególną uwagę zwróciła elokwencja Swamiego Vivekanandy, który wprowadził myśl hinduską do USA. Dziś uznawany jest on za miejsce narodzin międzyreligijnego dialogu na świecie. Zabrakło na nim m.in. reprezentantów rodzimych, etnicznych wierzeń i filozofii.
Następny parlament miał miejsce w 1993 i został zorganizowany przez Council for a Parliament of the World's Religions (CPWR) po tym, jak mnisi hinduscy upomnieli się o upamiętnienie 1. parlamentu. W czasie obrad parlamentu stworzono księgę "A Sourcebook for the Community of Religions", do której treść, w przeciwieństwie do zwykłych książek, wpisywali sami wyznawcy danych wyznań.
Kolejny parlament miał miejsce w 1999 roku w Kapsztadzie, RPA. Parlament ten zdominowany został przez problem epidemii AIDS. Kolejny parlament miał miejsce w Barcelonie w 2004 roku.

</doc>
<doc id="436286" url="https://pl.wikipedia.org/wiki?curid=436286" title="Kamaryla Mniszcha">
Kamaryla Mniszcha

Kamaryla Mniszcha – nazwa koterii dworskiej w czasach panowania Augusta III Sasa. Nieformalnym jej przywódcą był marszałek nadworny koronny Jerzy August Mniszech, który doszedł do tak znaczącej roli w państwie (niewspółmiernej z jego funkcją) dzięki poślubieniu córki pierwszego ministra saskiego Henryka Brühla – Marii Amalii w 1750 roku. Kamaryla znalazła się pomiędzy frakcjami: prorosyjską Czartoryskich i propruską Potockich, często stanowiąc języczek u wagi w sporach politycznych. Stanowiła też osobiste oparcie dla samego Augusta III i przeciwwagę dla wpływów wszechwładnego ministra saskiego.

</doc>
<doc id="436288" url="https://pl.wikipedia.org/wiki?curid=436288" title="Kościół Matki Boskiej Częstochowskiej w Warnołęce">
Kościół Matki Boskiej Częstochowskiej w Warnołęce



</doc>
<doc id="436289" url="https://pl.wikipedia.org/wiki?curid=436289" title="Jerzy August Mniszech">
Jerzy August Mniszech

Jerzy August Wandalin Mniszech herbu Mniszech z Wielkich Kończyc (1715 – 15 października 1778) – marszałek nadworny koronny w 1742 i 1757–1778, kasztelan krakowski od 1773, starosta generalny Wielkopolski od 1757, łowczy wielki koronny od 1732, podkomorzy wielki litewski od 1736, starosta sanocki, białocerkiewski, grudziądzki, lubaczowski, krzyczewski, starosta ujsko-pilski, przeciwnik Czartoryskich, 1758–63 przywódca stronnictwa dworskiego.
Życiorys.
Ojcem jego był Józef Wandalin Mniszech (1670–1747) – marszałek wielki koronny od 1713, marszałek nadworny litewski od 1706, kasztelan krakowski od 1742, generał artylerii litewskiej w latach 1701–1706, starosta sanocki, jaworowski, gołąbski, rohatyński.
Matką natomiast była Konstancja Tarło h. Topór (zm. 1740 r.), córka Stanisława Tarły – kasztelana zawichojskiego i wojewody lubelskiego.
Jako poseł na sejm konwokacyjny 1733 roku z ziemi sanockiej był członkiem konfederacji generalnej zawiązanej 27 kwietnia 1733 roku na tym sejmie. W czasie elekcji w 1733 roku został sędzią generalnego sądu kapturowego Elektor Stanisława Leszczyńskiego w 1733 roku. Był konsyliarzem konfederacji dzikowskiej 1734 roku.
Poseł ziemi warszawskiej na sejm nadzwyczajny pacyfikacyjny 1736 roku.
Twórca Kamaryli Mniszcha. Był posłem ziemi łomżyńskiej na sejm 1740 roku. Jako wdowiec w 1750 poślubił córkę pierwszego ministra Augusta III Henryka Brühla – Marię Amalię. Zyskał dzięki temu nieformalną pozycję przywódcy partii dworskiej, a także zmonopolizował w swym ręku pośrednictwo w rozdawnictwie urzędów i starostw. Intensywnie zabiegał o przychylność Rosji wobec swych działań. 
Był kawalerem Orderu Orła Białego od 1735, a także rosyjskich orderów św. Andrzeja i św. Aleksandra.
Budowniczy kościoła we swoich włościach w Besku w 1755 r.
Za panowania Augusta III Sasa był przywódcą frakcji brühlowskiej stronnictwa starorepublikańskiego.
Na dworze Augusta III zwalczał wpływy Czartoryskich. Przeciwnik Stanisława Augusta Poniatowskiego, 7 maja 1764 roku podpisał manifest, uznający odbywający się w obecności wojsk rosyjskich sejm konwokacyjny za nielegalny. W 1767 był jednym z twórców konfederacji radomskiej i jej marszałkiem, w 1768 był jednym z inicjatorów zawiązania konfederacji barskiej. W jego dworze w Dukli częstymi gośćmi byli przywódcy Konfederacji barskiej w 1768–1772, m.in. Kazimierz Pułaski. Jerzy August Wandalin Mniszech, wraz z żoną Marią Amalią z Brühlów przebudował funkcjonującą w Dukli wcześniej budowlę bastionową, w okazały pałac z dwiema oficynami oraz ogrodem. Po zajęciu Beska w 1772 r. przez władze austriackie, Mniszech zamienił posiadłości, z wyjątkiem Sanoka i zamku, za dobra dziedziczne Szumina. W jego zamku w Dukli zaborcze wojska 20 września 1772. rozbroiły dragonów i wcieliły ich do swoich oddziałów oraz na terenie przy pałacu zrobiły koszary.
Mniszech w 1776 wszedł w skład Rady Nieustającej. Członek Departamentu Sprawiedliwości Rady Nieustającej w 1777 roku.
Był jednym z pierwszych masonów w I Rzeczypospolitej. Założył lożę w swojej rezydencji w Dukli.
Córką jego była Józefina Amelia (Potocka) Wandalin Mniszech z Wielkich Kończyc h. Kończyce (1752–1798), która wyszła za Stanisława Szczęsnego Potockiego z Potoka herbu Pilawa.

</doc>
<doc id="436290" url="https://pl.wikipedia.org/wiki?curid=436290" title="Kościół Matki Boskiej Bolesnej w Mysłowicach">
Kościół Matki Boskiej Bolesnej w Mysłowicach

Kościół Matki Boskiej Bolesnej – rzymskokatolicki kościół parafialny należący do dekanatu Mysłowice archidiecezji katowickiej. Znajduje się w mysłowickiej dzielnicy Brzęczkowice i Słupna, na osiedlu Brzęczkowice.
Historia.
Budowa świątyni rozpoczęła się w dniu 1 sierpnia 1945 roku. Kościół był budowany na miejscu położonym na granicy dwóch dzielnic: Brzęczkowic i Słupnej. Budowla miała być ogniwem spajającym mieszkańców. W dniu 10 kwietnia 1949 roku świątynia została poświęcona pod wezwaniem Matki Boskiej Bolesnej. Wezwanie to było związane m.in. z latami starań o budowę świątyni. Projekt architektoniczny budowli został wykonany przez Henryka Gambca. Wystrój wnętrza świątyni jest autorstwa artysty rzeźbiarza Henryka Burca.
Architektura.
Świątynia jest jednonawowa, jest ozdobiona dwoma podcieniami i posiada centralnie podwyższone prezbiterium. Nawę nakrywa beczkowe sklepienie ozdobione mozaiką, wykonaną na kształt firmamentu. W końcu głównej nawy znajdują się dwie ogromne figury: Chrystus Ukrzyżowany i Matka Boska Bolesna stojąca pod krzyżem. Stacje drogi krzyżowej są opatrzone zmuszającymi do refleksji podpisami księdza Józefa Gawora i charakteryzują się ekspresją i sugestywnością.
Tablica pamiątkowa.
W kościele wisi tablica pamiątkowa ku czci księdza Franciszka Maronia, historyka Kościoła na Górnym Śląsku, budowniczego świątyni i lokalnego proboszcza w latach 1939-1969.

</doc>
<doc id="436293" url="https://pl.wikipedia.org/wiki?curid=436293" title="Bajan nuruu">
Bajan nuruu

Bajan nuruu ("Góry Chubsugulskie"; mong.: Баян нуруу, dosł. "bogate, obfite góry") – góry w północnej Mongolii, na wschód od jeziora Chubsuguł. Wschodnia część gór należy do zlewni jeziora Chubsuguł i leży na obszarze Parku Narodowego Jeziora Chubsuguł. Część zachodnia gór Bajan nuruu stanowi północno-wschodnią krawędź Kotliny Darchadzkiej. Zbudowane są z prekambryjskich skał powstałych w czasie najstarszych ruchów górotwórczych, orogenezy kaledońskiej. Góry, choć ich wysokość waha się od 2000 m n.p.m. do 3193 m n.p.m., nie posiadają typowej rzeźby alpejskiej. Stoki gór są łagodne, a wierzchołki płaskie. Najwyższym szczytem jest Cömörlög uul, który sięga 3193 m n.p.m. Występują tu również wierzchołki pochodzenia wulkanicznego, np. wygasły wulkan Uran dösz uul, który wznosi się na wysokość 2791,9 m n.p.m.

</doc>
<doc id="436295" url="https://pl.wikipedia.org/wiki?curid=436295" title="Chrześcijaństwo liberalne">
Chrześcijaństwo liberalne

Chrześcijaństwo liberalne albo chrześcijański liberalizm to ruch zapoczątkowany i prezentowany w XIX w. przez część chrześcijaństwa, w szczególności ewangelickiego, zwracający uwagę na indywidualne i subiektywne podejście jednostki do Boga.
Charakterystyka.
Ruch, którego korzenie tkwią w myśli teologicznej Friedriecha Schleiermachera charakteryzuje się następującymi cechami:
Teologia liberalna w ewangelickiej myśli teologicznej.
W nurcie ewangelickim teologia liberalna swoją świetność przeżywała w XIX wieku. Rozwój liberalnej myśli teologicznej wynikał z reakcji na scjentystyczne poglądy oświeceniowe. Głównym myślicielem, który wytyczył ścieżki pod późniejszy nurt, był Friedrich Schleiermacher. W jego koncepcjach teologicznych objawienie Boga jest aktem wewnętrznym, dokonuje się w człowieku. Pogląd ten stoi w sprzeczności do luterańskiej i reformowanej ortodoksji. W myśli ortodoksyjnej objawienie było aktem zewnętrznym (transcendentny Bóg przychodzi do człowieka z zewnątrz). Według Schleiermachera wiara (religia) jest przez to indywidualna i subiektywna, każdy wierzący człowiek ma własny ogląd Boga. W związku z tym, dużą rolę w teologii Schleiermachera zaczęła odgrywać hermeneutyka.
W ciągu XIX stulecia, wraz z rozwojem nauk przyrodniczych, antropologii i archeologii, liberalna teologia, poprzez metodę historyczno-krytyczną, dążyła do przebadania w sposób naukowy orędzia biblijnego. W szczególności archeologia dostarczyła wielu faktów i narzędzi dla teologów zajmujących się egzegezą i biblistyką (np. Julius Wellhausen). Nowe odkrycia sprawiły, że wśród teologów pojawił się postulat redukowania orędzia biblijnego do treści znajdujących odzwierciedlenie w przekazie naukowym.
Indywidualizacja objawienia, doprowadziła do poglądu, jakoby Bóg objawiał się wszystkim ludziom, nawet tym, którzy nie przynależą do chrześcijaństwa. Ernst Troeltsch tworzący pod wpływem ewolucjonizmu, wyprowadził koncepcję, iż objawienie pojawia się w każdym człowieku i w każdej religii, jednakże dopiero w chrześcijaństwie znajduje ono swą najdoskonalszą formę. Do innych myślicieli liberalnych należą, przede wszystkim, Adolf von Harnack i Albrecht Ritschl. Teologia liberalna znalazła także zwolenników na gruncie polskiej teologii ewangelickiej, a do jej najważniejszych polskich przedstawicieli należą Wiktor Niemczyk i Karol Serini.
Subiektywne spojrzenie na Boga, własne interpretacje chrześcijaństwa, a w ostateczności indywidualna moralność doprowadziły do kompromitacji teologii liberalnej w momencie wybuchu I wojny światowej, gdy wielu, spośród niemieckich teologów poparło zaangażowanie w walkę. Reakcją na teologię liberalną była teologia dialektyczna, reprezentowana przede wszystkim przez Karla Bartha i Emila Brunnera.
Od lat sześćdziesiątych XX wieku teologia liberalna znajduje jednak zwolenników. Do najważniejszych współczesnych teologów liberalnych należy anglikański teolog i biskup John Shelby Spong.

</doc>
<doc id="436296" url="https://pl.wikipedia.org/wiki?curid=436296" title="Pęcherzyki nasienne">
Pęcherzyki nasienne



</doc>
<doc id="436297" url="https://pl.wikipedia.org/wiki?curid=436297" title="Błękitny olbrzym">
Błękitny olbrzym

Błękitny olbrzym (lub niebieski olbrzym) – gwiazda o typie widmowym O lub B należąca do III klasy jasności.
Błękitne olbrzymy świecą wyjątkowo jasno, osiągając jasność absolutną rzędu −5, −6 lub nawet wyższą. Temperatura ich powierzchni jest wysoka, powyżej 20 000 K, co powoduje, że znaczna część energii gwiazdy zostaje wypromieniowana w zakresie nadfioletu, niewidzialnego dla ludzkich oczu.
Ponieważ są to gwiazdy dość masywne, ich czas życia jest stosunkowo krótki i trwa od kilkudziesięciu do kilkuset milionów lat.
Obecne teorie przewidują, że większość z nich zakończy swoje życie jako supernowe.
Przykładami takich gwiazd są Hadar (B1III) i Bellatrix (B2III).

</doc>
<doc id="436298" url="https://pl.wikipedia.org/wiki?curid=436298" title="Niebieski olbrzym">
Niebieski olbrzym



</doc>
<doc id="436301" url="https://pl.wikipedia.org/wiki?curid=436301" title="Wiązadła głosowe">
Wiązadła głosowe



</doc>
<doc id="436303" url="https://pl.wikipedia.org/wiki?curid=436303" title="Doktrynalizm">
Doktrynalizm

Doktrynalizm - wymieniany przez homiletykę błąd przepowiadania (głoszenia kazań) polegający na zastąpieniu kazania (wezwania zbawczego) przez wykład teologiczny.
Linki zewnętrzne.
Błędy kaznodziejstwa

</doc>
<doc id="436305" url="https://pl.wikipedia.org/wiki?curid=436305" title="Velence (jezioro)">
Velence (jezioro)

Velence (węg. "Velencei-tó") – jezioro pochodzenia tektonicznego położone w środkowej części Węgier (komitat Fejér).
Położenie i charakterystyka.
Jezioro Velence leży na przedłużeniu Balatonu w kierunku północno-wschodnim, na równinie Mezőföld, u południowych podnóży wzgórz Velence. Jego długość wynosi 10,8 km, szerokość – 3,3 km, powierzchnia – 26 km², przeciętna głębokość – 1,6 m, maksymalna głębokość – 2,0 m. Kilka kilometrów na zachód leży miasto Székesfehérvár. Północnym brzegiem jeziora przebiega autostrada M7, południowym – droga krajowa nr 7 i linia kolejowa.
Wody jeziora Velence są bogate w sole mineralne i wykazują pewne właściwości lecznicze. Nizinny, południowy brzeg jeziora, obfituje w piaszczyste plaże, zaś woda jeziora latem szybko się nagrzewa, osiągając nawet 26-28 °C. Te warunki spowodowały, że jezioro Velence jest centrum turystycznym i rekreacyjnym. Na południowym brzegu leżą liczne kurorty i kąpieliska, z których największe to Gárdony i Agárd. W mieście Velence działa muzeum rybołówstwa.
Przyroda.
Jezioro Velence jest w fazie zanikania. Jest bardzo płytkie, w dużej części porośnięte trzciną i szuwarami. Osobliwością jeziora są pływające wyspy tworzone przez zbite dywany roślin wodnych. Jezioro jest ostoją osiadłego ptactwa i miejscem odpoczynku dla ptaków wędrownych. W celu ochrony ptaków w południowej części jeziora, niemal całkowicie zarośniętej szuwarami, utworzono rezerwat przyrody. Nie przeszkadza to przemysłowej eksploatacji trzciny.
Historia.
Na pagórkowatym północnym brzegu, we wsi Pákozd, odkryto osiedle z epoki brązu. Na górującym nad tą wsią wzgórzu "Mészeg" stoi pomnik upamiętniający zwycięstwo węgierskich powstańców nad wojskami habsburskimi 29 września 1848 w bitwie pod Pákozd i muzeum tej bitwy, otoczone arboretum, oraz kaplica-pomnik żołnierzy armii węgierskiej poległych na froncie wschodnim podczas II wojny światowej ("Honvéd-emlékmu").
W 1984 rozegrano tu żeglarskie Mistrzostwa świata w Klasie Cadet.
Nazwa.
Nazwa jeziora – "Velence" znaczy po węgiersku „Wenecja” – pochodzi od weneckich rzemieślników, osiedlonych w tej okolicy przez króla Macieja Korwina.

</doc>
<doc id="436306" url="https://pl.wikipedia.org/wiki?curid=436306" title="Gąbka Mengera">
Gąbka Mengera



</doc>
<doc id="436310" url="https://pl.wikipedia.org/wiki?curid=436310" title="Industrial Records">
Industrial Records

Industrial Records (skrót: IR) to wytwórnia płytowa działająca do roku 1981. Została założona w roku 1976 przez członków zespołu Throbbing Gristle w celu wydawania ich eksperymentalnego i nie-rozrywkowego materiału muzycznego. Wydawano również kasety wideo jak i nagrania innych wykonawców.
Pełna lista wykonawców nagrywających dla IR.
Nazwa wytwórni posłużyła później jako nazwa gatunku muzycznego industrial.

</doc>
<doc id="436319" url="https://pl.wikipedia.org/wiki?curid=436319" title="Atak słownikowy">
Atak słownikowy

Atak słownikowy () – technika używana do siłowego odgadywania kluczy kryptograficznych i haseł do systemów, w swoim działaniu zbliżona do metody brute force. Główna różnica między stosowanymi podejściami polega na sposobie dobierania haseł, które podlegają sukcesywnemu testowaniu. O ile w czystym ataku "brute force" bada się kolejno wszystkie dopuszczalne kombinacje klucza w celu odnalezienia właściwego wzoru, o tyle ataki słownikowe bazują tylko na sprawdzeniu niewielkiego podzbioru możliwych wartości, co do którego wiadomo, że jest niewspółmiernie często stosowany przy doborze haseł – na przykład listy słów występujących w danym języku albo historycznej bazy popularnych haseł.
Przykłady programów implementujących metodę słownikową do łamania haseł w systemach komputerowych to Cain oraz John the Ripper.

</doc>
<doc id="436326" url="https://pl.wikipedia.org/wiki?curid=436326" title="Dziwneono">
Dziwneono

Dziwneono – rodzaj australijskich pluskwiaków z rodziny bezrąbkowatych.
"Dziwneono" charakteryzuje jaskrawe, czerwone ubarwienie.
Do opisanych gatunków należą:
W Australii występuje jeszcze co najmniej dziesięć nieopisanych gatunków "Dziwneono".
Rodzaj został pierwotnie opisany w 1972 przez Irenę Dworakowską, stąd polskie brzmienie nazwy systematycznej.
Plemię Dikraneurini zawiera rodzaje o nieco podobnych nazwach, jak "Aneono" czy "Kahaono".
Referencja: Dworakowska, I. (1972b). Australian Dikraneurini (Auchenorrhyncha, Cicadellidae, Typhlocybinae) Bulletin de l’Académie Polonaise des Sciences. Série de Sciences Biologiques 20: 193-201.

</doc>
<doc id="436327" url="https://pl.wikipedia.org/wiki?curid=436327" title="Jaskier alpejski">
Jaskier alpejski

Jaskier alpejski ("Ranunculus alpestris" L.) – gatunek roślin z rodziny jaskrowatych. Występuje w górach południowej i środkowej Europy. W Polsce rośnie tylko w Tatrach.
Biologia i ekologia.
Bylina, hemikryptofit. Typowy gatunek górski. Kwitnie od maja do września. Jak u większości roślin górskich termin jego kwitnięcia związany jest z wysokością n. p. m. – czym wyżej, tym późniejszy termin kwitnięcia. Rośnie na wilgotnych skałkach, słabo zarośniętych zboczach gór, na piargach. Preferuje podłoże wapienne, ale można go też spotkać na podłożu granitowym (roślina umiarkowanie wapieniolubna). Jest typową roślina wysokogórską. Rośnie na wysokości od 800 do 2500 m n.p.m., a więc niemal na najwyższych szczytach Tatr. Głównie występuje w piętrze kosówki i w piętrze alpejskim. Gatunek charakterystyczny dla Ass. "Arabidetalia coeruleae".
Zastosowanie i uprawa.
Jest uprawiany jako roślina ozdobna, szczególnie nadająca się do skalniaków, gdzie może rosnąć nie tylko w glebie, ale również pomiędzy skałami. Jest całkowicie mrozoodporny, może rosnąć w miejscu zacienionym, wymaga stale wilgotnej, próchniczno-piaszczystej gleby wapiennej. Rozmnaża się go przez wysiew nasion jesienią, lub przez podział rozrośniętych kęp. 

</doc>
<doc id="436329" url="https://pl.wikipedia.org/wiki?curid=436329" title="Drapieżnik">
Drapieżnik



</doc>
<doc id="436330" url="https://pl.wikipedia.org/wiki?curid=436330" title="Nagłe zatrzymanie krążenia">
Nagłe zatrzymanie krążenia

Nagłe zatrzymanie krążenia, NZK () – nagły stan chorobowy, w którym dochodzi do zatrzymania czynności mechanicznej serca, powodującego ustanie krążenia krwi. Następuje wtórne zatrzymanie oddechu i w konsekwencji dochodzi do nieodwracalnego uszkodzenia mózgu. Właściwym postępowaniem po rozpoznaniu NZK jest rozpoczęcie resuscytacji.
Przyczyny.
Niektóre przyczyny (tzw. 4H i 4T) prowadzą do utraty tętna przy zachowaniu aktywności elektrycznej.
Objawy.
Nagłe zatrzymanie krążenia rozpoznaje się po sprawdzeniu dwóch najważniejszych objawów (oba one muszą wystąpić):
Dodatkowo, dla osób z wykształceniem medycznym do potwierdzenia NZK stosuje się trzeci objaw:
Objawy późne (jeśli nie podjęto natychmiastowych działań resuscytacyjnych):
Postępowanie.
Podstawowe czynności resuscytacyjne.
Ważne jest, aby w trakcie resuscytacji krążeniowo-oddechowej (RKO) starać się wykryć i leczyć (jeśli to możliwe) "potencjalnie usuwalne przyczyny" nagłego zatrzymania krążenia.
Jeżeli podstawowe zabiegi resuscytacyjne były wykonywane przez przynajmniej dwie minuty bez pozytywnego skutku, a jest dostęp do defibrylatora automatycznego (AED), przykleja się trzy elektrody do klatki piersiowej z monitora defibrylatora, sprawdza rytm i przechodzi do dalszego postępowania.
Prowadzone są testy zastosowania dronów do szybkiego dostarczania defibrylatora typu AED "(automated external defibrillator)" do pacjenta z nagłym zatrzymaniem akcji serca.
Dalsze postępowanie.
Po stwierdzeniu rytmu do defibrylacji (migotanie komór lub częstoskurcz komorowy bez tętna):
Po stwierdzeniu rytmu nie do defibrylacji (asystolia lub aktywność elektryczna bez tętna):
Po 20–25 minutach od zatrzymania krążenia lub przy ciężkiej kwasicy i niektórych zatruciach lekami podaje się 8,4% roztwór wodorowęglanu sodu w dawce 1 mEq/kg masy ciała.
Zaprzestanie resuscytacji następuje po 30–45 minutach, jeśli NZK trwało powyżej sześciu minut przed rozpoczęciem RKO. Czas trwania zabiegów resuscytacyjnych należy przedłużyć do 45–60 min w wypadku utonięcia, w hipotermii i przy zatruciach lekowych. Zalecenia te dotyczą osób wyłącznie z wykształceniem medycznym. Osoby bez wymaganego wykształcenia wykonują resuscytację do czasu przybycia pomocy specjalistycznej lub do własnego wyczerpania, bez względu na czas, jaki upłynął od nagłego zatrzymania krążenia. 
Kryteria stwierdzania nieodwracalnego zatrzymania krążenia stanowi obwieszczenie Ministra Zdrowia, określające RKO za nieskuteczne po upływie ostatnich 20 minut resuscytacji w rytmie asystolii w przypadku dorosłych oraz 45 minut w przypadku dzieci w wieku poniżej 2 lat, z zachowaniem 5-minutowego okresu obserwacji po nieskutecznej RKO w obu przypadkach.

</doc>
<doc id="436332" url="https://pl.wikipedia.org/wiki?curid=436332" title="Andrzej Lipski (biskup)">
Andrzej Lipski (biskup)

Andrzej Lipski herbu Grabie, (ur. 1572 w Ruskim Rzeplinie koło Lubaczowa, zm. 4 września 1631 w Krakowie) – biskup łucki (1617), włocławski (1623) i krakowski (od 2 grudnia 1630), podkanclerzy koronny od 1618, kanclerz wielki koronny w latach 1620-1625, scholastyk płocki, kanonik płockiej kapituły katedralnej, kanonik krakowski i sandomierski, administrator diecezji krakowskiej w 1616 roku, sekretarz królewski w latach 1599-1616, pisarz kancelarii mniejszej koronnej w latach 1595-1599, prawnik i historyk, kanclerz królowej Konstancji Habsburżanki.
Życiorys.
Ojciec Jan herbu Grabie, wyznania ewangelickiego, matka Regina z Siemiakowskich. Wychowany w rodzinie ewangelicko-reformowanej. Po naukach odebranych w Polsce udał się za granicę. Wyższe studia prawnicze rozpoczął w różnowierczej Akademii w Strasburgu (później studiował też w Heidelbergu), gdzie w roku 1592 wystąpił z obroną pewnej tezy prawniczej. Zaraz potem przeszedł na katolicyzm. Latem roku 1596, przy poparciu P. Tylickiego otrzymał stanowisko pisarza kancelarii królewskiej oraz asesora sądów królewskich. W 1599 przyjął święcenia kapłańskie. Jako sekretarz królewski (od 1601), był posłem na sejm Rzeszy w Ratyzbonie i pełnił różne funkcje dyplomatyczne. W roku 1602 wyjechał do Rzymu, gdzie 14 kwietnia 1605 otrzymał doktorat prawa rzymskiego i kanonicznego oraz zapoczątkował swe prace dziejopisarskie. Po powrocie do Polski był kustoszem gnieźnieńskim i płockim, kanonikiem i scholastykiem krakowskim, w 1617 biskupem łuckim, w 1618 podkanclerzym, w 1620 (po śmierci Stanisława Żółkiewskiego) kanclerzem koronnym, w 1623 przeniesiony na biskupstwo kujawskie, w 1630 otrzymał biskupstwo krakowskie.
Autor podręczników i ksiąg prawniczych oraz historii panowania Zygmunta III Wazy. Fundator klasztoru OO Reformatów we Włocławku. Ingres do katedry wawelskiej odbył 28 kwietnia 1631. Sprzyjał jezuitom w sporach przeciwko Akademii Krakowskiej. W katedrze wawelskiej przebudował kaplicę pw. św. Macieja i Mateusza (dziś zwaną kaplicą Lipskich), w której został pochowany po śmierci 4 września 1631 roku.

</doc>
<doc id="436340" url="https://pl.wikipedia.org/wiki?curid=436340" title="Pluskwiaki równoskrzydłe">
Pluskwiaki równoskrzydłe

Pluskwiaki równoskrzydłe (Homoptera) – w tradycyjnej klasyfikacji zoologicznej rząd (dawniej podrząd) pluskwiaków (Hemiptera), liczący około 42 500 gatunków, które mają zwykle dwie pary błoniastych skrzydeł (częste są formy bezskrzydłe) i żywią się głównie wysysanym sokiem roślin. Posiadają odnóża typu krocznego, aparat gębowy kłująco-ssący, u niektórych uwsteczniony. Przechodzą przeobrażenie niezupełne z licznymi modyfikacjami. Badania morfologiczne i analiza DNA (Wheeler et al. 1993; Campbell et al. 1994, 1995; Sorensen et al. 1995; von Dohlen i Moran 1995) wykazały, że Homoptera jest taksonem parafiletycznym. Tymczasowo został zastąpiony podziałem na podrzędy:
Możliwe są dalsze zmiany w klasyfikacji tej grupy pluskwiaków.

</doc>
<doc id="436348" url="https://pl.wikipedia.org/wiki?curid=436348" title="PAL">
PAL

PAL (od ang. "Phase Alternating Line") – standard nadawania koloru w sygnale telewizyjnym, używany w telewizji kolorowej. Został opracowany w Niemczech przez Waltera Brucha z zakładów Telefunken i po raz pierwszy zastosowany w 1967 roku.
Szczegóły.
System PAL jest udoskonaloną modyfikacją systemu NTSC. Podobnie jak w systemie NTSC, fala podnośna przenosi jednocześnie informacje o dwóch składowych barwy (w przypadku PAL – czerwonej i niebieskiej). Nazwa "Phase Alternating Line" odzwierciedla sposób przesyłania sygnału telewizyjnego polegający na odwróceniu (o 180 stopni), co drugą linię obrazu, fazy jednej z tych składowych. Zapewnia to automatyczną korekcję błędów różnicowych występujących w przesyłanym sygnale – nie pozwala to jednak skorygować najpoważniejszych błędów. Dlatego też później odbiorniki otrzymały dodatkowo linię opóźniającą zapożyczoną z systemu SECAM, gdzie przechowana jest informacja o kolorze z poprzedniej linii, która po odwróceniu fazy służy do dodatkowej korekcji sygnału koloru w bieżącej linii.
System PAL jest zazwyczaj stosowany dla obrazów w formacie złożonym z 625 linii na klatkę, przy częstotliwości odświeżania 50 Hz i 25 klatkach na sekundę (podobnie jak w klasycznych systemach telewizji monochromatycznej B, G, H, I oraz N).
Niektóre kraje stosują PAL z systemami D i K co jest konsekwencją różnic historycznych i przejścia z systemu SECAM. W Brazylii system PAL występuje w połączeniu z systemem M, co oznacza 525 linii na klatkę i 29.97 klatek na sekundę. W Wielkiej Brytanii prowadzono eksperymenty z adaptacją systemu PAL do użycia z przedwojennym systemem 405 linii.
W Polsce system PAL D/K obowiązuje od roku 1995 (od 1994 w TVP2). System PAL D/K w Polsce w sposób naziemny został zastąpiony w 2013 przez cyfrową telewizję naziemną DVB-T. Obecnie system PAL w Polsce obowiązuje jeszcze w analogowej telewizji kablowej.
W popularnym użyciu PAL oznacza również system telewizji, w zależności od kontekstu może to być albo dowolny system telewizyjny o definicji 625 linii i 50 półobrazów na sekundę (również wtedy, gdy kolor w źródle w ogóle nie jest w żaden sposób kodowany, np. na dyskach DVD i w grach na konsole), albo „zachodni” standard telewizji B/G/H. Określenie to jest jednak nieprawidłowe technicznie. Standard systemu PAL nie określa liczby linii, częstotliwości odświeżania, szerokości pasma wizji, odstępu fonii ani żadnych innych parametrów nie związanych bezpośrednio z transmisją informacji o kolorze.
Systemy transmisji PAL.
Poniższa tabela ilustruje różnice: 
Kraje i terytoria używające systemu PAL B/G lub PAL D/K.
Europa.
Albania, Wyspa Wniebowstąpienia, Austria, Azory, Belgia, Bośnia i Hercegowina, Wyspy Kanaryjskie, Chorwacja, Czechy, Dania, Estonia, Wyspy Owcze, Finlandia, Niemcy, Gibraltar, Grecja, Grenlandia, Holandia, Islandia, Włochy, Litwa, Liechtenstein, Luksemburg, Łotwa, Macedonia Północna, Madera, Malta, Norwegia, Polska, Portugalia, Sardynia, Serbia, Czarnogóra, Słowenia, Słowacja, Hiszpania, Szwecja, Szwajcaria, Tristan da Cunha, Turcja, Watykan, Wielka Brytania
Azja.
Afganistan, Arabia Saudyjska, Bahrajn, Bangladesz, Brunei, Chińska Republika Ludowa, Cypr, Strefa Gazy i Zachodni Brzeg, Gruzja, Indie, Indonezja, Irak, Iran, Izrael, Jemen, Jordania, Kambodża, Katar, Korea Północna, Kuwejt, Liban, Malezja, Malediwy, Nepal, Oman, Pakistan, Singapur, Sri Lanka, Syria, Tajlandia, Timor Wschodni, Turcja, Wietnam, Zjednoczone Emiraty Arabskie
Ameryka Południowa.
Falklandy
Afryka.
Algieria, Angola, Botswana, Eswatini, Kamerun, Republika Zielonego Przylądka, Egipt, Erytrea, Etiopia, Gambia, Ghana, Gwinea, Gwinea Bissau, Kamerun, Kenia, Lesotho, Liberia, Libia, Malawi, Mozambik, Namibia, Nigeria, Seszele, Somalia, Południowa Afryka, Sudan, Sudan Południowy, Tanzania, Uganda, Zambia, Zanzibar, Zimbabwe
Australia i Oceania.
Australia, Wyspa Bożego Narodzenia, Wyspy Cooka, Wyspa Wielkanocna, Nowa Zelandia, Norfolk, Papua-Nowa Gwinea, Wyspy Salomona, Tonga, Vanuatu
Kraje i terytoria używające systemu PAL-I.
Hongkong, Irlandia, Makau, Wielka Brytania
Kraje i terytoria używające systemu PAL-M.
Brazylia (NTSC &amp; PAL-M), Laos (SECAM &amp; PAL-M)
Kraje i terytoria używające systemu PAL-N lub PAL-CN.
Argentyna, Paragwaj i Urugwaj.
Publikacje.
Opis standardu systemu PAL został opublikowany przez agendę ONZ International Telecommunications Union w 1998, w dokumencie pod tytułem "Recommendation ITU-R BT.470-6, Conventional Television Systems".

</doc>
<doc id="436352" url="https://pl.wikipedia.org/wiki?curid=436352" title="Roślinożerca">
Roślinożerca



</doc>
<doc id="436353" url="https://pl.wikipedia.org/wiki?curid=436353" title="Zawilec narcyzowy">
Zawilec narcyzowy

Zawilec narcyzowy, z. narcyzowaty ("Anemone narcissiflora" L.) – gatunek rośliny z rodziny jaskrowatych. Występuje w południowej i środkowej Europie, w Azji i Ameryce Północnej. W Polsce rośnie tylko w Tatrach, w Sudetach (Karkonoszach), w Bieszczadach i na Babiej Górze. Wyjątkowo można go też spotkać na Roztoczu i Wyżynie Lubelskiej.
Systematyka i zmienność.
Występuje w kilku podgatunkach, m.in. są to:
Często uznawane są one za oddzielne gatunki.
Zagrożenia i ochrona.
Od 2014 roku gatunek jest objęty w Polsce ochroną częściową. W latach 1946–2014 znajdował się pod ochroną ścisłą. Z wyjątkiem sporadycznych przypadków wykopywania go do ogródków przydomowych czy zrywania, nie jest obecnie zagrożony. Prawie wszystkie jego stanowiska w Polsce znajdują się w czterech górskich parkach narodowych: babiogórskim, bieszczadzkim, karkonoskim i tatrzańskim. 

</doc>
<doc id="436355" url="https://pl.wikipedia.org/wiki?curid=436355" title="Fitofag">
Fitofag

Fitofag (gr. "phytón" – roślina, "phageín" – jeść), roślinożerca – organizm roślinożerny, odżywiający się roślinami lub częściami roślin (w tym przechowywanymi przez ludzi nasionami, owocami i suszem). 
W ekosystemie roślinożercy stanowią pierwszy poziom konsumentów. Termin "roślinożerca" może odnosić się do pojedynczego organizmu, konkretnego gatunku (charakteryzuje formę odżywiania gatunku jak i jego rolę w ekosystemie), jak również może odnosić się do grupy gatunków o wspólnej cesze ekologicznej (roślinożerność). Do fitofagów należą m.in. przeżuwacze, wiele gatunków owadów, nicieni i pasożytniczych grzybów.
Roślinożerność (fitofagia) to sposób odżywiania się (pobierania pokarmu), polegający na zjadaniu roślin. Z reguły polega na zjadaniu roślin (spasanie) bez ich uśmiercania, jak u przeżuwaczy, ale prowadzić może także tak jak w drapieżnictwie do śmierci rośliny. Jest jedną z podstawowych form odżywiania się, istotną dla funkcjonowania ekosystemu. W przyrodzie występuje wiele różnorodnych przystosowań konsumentów do roślinożerności.
Roślinożerca zjadając części roślin obniża ich dostosowanie. Dobór naturalny doprowadził do wytworzenia przez rośliny mechanizmów obronnych, takich jak kolce, włoski parzące, związki trujące, np. alkaloidy, glikozydy i inne oraz do powstania odpowiednich przystosowań u roślinożerców. Większość roślinożerców lądowych nie trawi celulozy, stanowiącej znaczną część biomasy roślin i dlatego żyje w symbiozie z bakteriami i protistami (np. przeżuwacze, termity), które są do tego zdolne. W takim przypadku pokarmem roślinożercy w rzeczywistości są przede wszystkim ciała tych mikroskopijnych symbiontów.
Ze względu na odżywianie się różnymi częściami roślinnymi wyróżnia się np.:
W entomologii fitofagi (łac. "phytophaga") dzieli się na:
Fitofagi często są szkodnikami.

</doc>
<doc id="436360" url="https://pl.wikipedia.org/wiki?curid=436360" title="Detrytusożerca">
Detrytusożerca

Detrytusożerca, detrytusofag, detrytofag, detritofag – organizm lub gatunek odżywiający się detrytusem, tzn. mieszaniną częściowo rozłożonych szczątków roślinnych i zwierzęcych, ich odchodów oraz rozkładających tę materię bakterii i grzybów.
W ekosystemie detrytusożercy znajdują się w grupie reducentów (destruentów). W ekosystemach lądowych detrytus znajduje się na powierzchni gleby. Detrytusożercy reprezentują wiele różnych grup zwierzęcych, m.in.: pierścienice, skorupiaki, liczne rzędy owadów, mięczaki, skoczogonki, czy wije.
Częściej pojęcia "detrytusożerca" używa się w odniesieniu do zwierząt wodnych, w których środowisku życia detrytus zalega na dnie i częściowo unosi się w toni wodnej jako część cząsteczkowej materii organicznej wchodząca w skład tryptonu. Typowymi przedstawicielami tej grupy troficznej w polskich wodach śródlądowych są np. należące do skąposzczetów rureczniki i larwy muchówek z rodziny ochotkowatych (Chironomidae).
Detrytusożercami jest wiele różnych grup bezkręgowców, w szczególności liczne są owady. Owady samodzielnie nie są w stanie strawić celulozy zawartej w detrytusie, wykorzystują albo symbiotyczne pierwotniaki i bakterie, albo zjadają bakterie i grzyby rozwijające się na martwych szczątkach organicznych.
Detrytusożercy pełnią ważną rolę w ekosystemach, przyspieszając rozkład materii organicznej i w związku z tym – obieg materii w ogóle. Są też istotnym pokarmem dla drapieżników.
W ekosystemach wodnych detrytusożercy występują wśród filtratorów, zbieraczy i rozdrabniaczy.

</doc>
<doc id="436362" url="https://pl.wikipedia.org/wiki?curid=436362" title="Joseph Bernet">
Joseph Bernet

Joseph Bernet (ur. 4 września 1770 w Saint-Flour, zm. 5 lipca 1846 w Aix-en-Provence), francuski duchowny katolicki, arcybiskup Aix, kardynał.
Życiorys.
Studiował w seminarium św. Sulpicjusza w Paryżu, święcenia kapłańskie otrzymał 4 listopada 1795. Był wikariuszem jednej z parafii w Orleanie, proboszczem, pełnił funkcję jałmużnika Domu Królewskiego. W czerwcu 1827 został mianowany biskupem La Rochelle, sakry biskupiej udzielił mu 12 sierpnia 1827 w Paryżu arcybiskup paryski Hyacinthe-Louis de Quélen. W lutym 1836 został promowany na arcybiskupa Aix.
W lipcu 1840 otrzymał tytuł asystenta Tronu Papieskiego, w styczniu 1846 papież Grzegorz XVI wyniósł go do godności kardynała prezbitera. Kardynał Bernet nie brał udziału w konklawe w czerwcu 1846, na którym na papieża wybrano Giovanniego Mastai-Ferretti (Piusa IX); pół miesiąca po tym konklawe zmarł. Został pochowany w katedrze w Aix.

</doc>
<doc id="436363" url="https://pl.wikipedia.org/wiki?curid=436363" title="Przejście graniczne Cieszyn-Chotěbuz">
Przejście graniczne Cieszyn-Chotěbuz

Przejście graniczne Cieszyn-Chotěbuz – polsko-czeskie drogowe przejście graniczne położone w województwie śląskim, w powiecie cieszyńskim, w mieście Cieszyn. Było to największe przejście graniczne pomiędzy Polską a Republiką Czeską, zlikwidowane w 2007 roku.
Opis.
Przejście graniczne Cieszyn-Chotěbuz zostało oficjalnie otwarte 15 maja 1991 roku. Odprawa graniczna odbywała się w obu miejscowościach. Czynne było przez całą dobę. Dopuszczony był ruch pieszych, rowerzystów, motocykli, autokarów, samochodów osobowych i ciężarowych oraz mały ruch graniczny. Kontrolę graniczną osób, towarów i środków transportu wykonywała Graniczna Placówka Kontrolna Straży Granicznej w Cieszynie (GPK SG w Cieszynie), a następnie Placówka Straży Granicznej w Cieszynie (Placówka SG w Cieszynie). Obie przygraniczne miejscowości łączył most graniczny na Olzie.
Do przejścia granicznego po stronie polskiej prowadziła droga ekspresowa S52 (E75/E462), która po stronie czeskiej przechodziła w drogę ekspresową R48 (E75/E462).
21 grudnia 2007 roku na mocy układu z Schengen przejście graniczne zostało zlikwidowane.

</doc>
<doc id="436364" url="https://pl.wikipedia.org/wiki?curid=436364" title="Hymn Portoryka">
Hymn Portoryka

La Borinqueña "(Pieśń o Borinquen)" – hymn państwowy Portoryko. Słowa napisał Manuel Fernández Juncos, (1901).
Historia.
Tytuł hymnu stanowi odniesienie do tradycyjnej, miejscowej nazwy wyspy Boriken. Muzykę do utworu skomponowano po raz pierwszy w 1867 roku, wraz z romantycznym tekstem. Rewolucjoniści oraz poetka Lola Rodríguez de Tió napisali nową warstwę tekstową. Została ona jednak uznana przez rząd za zbyt gwałtowną i wywrotową. W związku z tym, po raz kolejny powstał nowy tekst. Muzykę za oficjalny hymn uznano w 1952 roku, a słowa w 1977 roku.

</doc>
<doc id="436367" url="https://pl.wikipedia.org/wiki?curid=436367" title="Eric Heiden">
Eric Heiden

Eric Arthur Heiden (ur. 14 czerwca 1958 w Madison) – amerykański panczenista i kolarz. Wielokrotny złoty medalista olimpijski i złoty mistrzostw świata.
Kariera.
Pierwszy medal na arenie międzynarodowej Eric Heiden wywalczył w 1977 roku, kiedy zwyciężył w mistrzostwach świata w wieloboju sprinterskim w Alkmaar. Wynik ten powtórzył na MŚ w Lake Placid (1978), MŚ w Inzell (1979) i MŚ w West Allis (1980). Równocześnie trzykrotnie triumfował na mistrzostwach świata w wieloboju: MŚ w Heerenveen (1977), MŚ w Göteborgu (1978) i MŚ w Oslo (1979), a na MŚ w Heerenveen (1980) był drugi. W 1980 roku został pierwszym (i jak dotąd jedynym) panczenistą, który wygrał wszystkie biegi podczas jednych igrzysk olimpijskich (Lake Placid, 1980). W latach 1977-1980 czterokrotnie został uhonorowany Nagrodą Oscara Mathisena, do dziś nikt inny nie zdobył tylu statuetek.
Po zakończeniu kariery łyżwiarskiej, Heiden stał się jednym z pierwszych zawodników grupy kolarskiej 7-Eleven i jednym z czołowych kolarzy amerykańskich. W 1985 roku wygrywając Philadelphia International Championship, zdobył tytuł zawodowego kolarskiego mistrza Stanów Zjednoczonych, a także wziął udział w wyścigu Giro d'Italia, gdzie wygrał kilka premii sprinterskich. W roku 1986 wystartował w wyścigu Tour de France, którego jednak nie ukończył przez upadek. W latach 2002-2014 związany był jako ortopeda sportowy z olimpijską ekipą panczenistów amerykańskich.
Jego siostra, Beth również uprawiała łyżwiarstwo szybkie i kolarstwo.

</doc>
<doc id="436371" url="https://pl.wikipedia.org/wiki?curid=436371" title="Kocobędz">
Kocobędz

Kocobędz (cz. "", niem. "Kotzobendz") – wieś gminna i gmina w kraju morawsko-śląskim, w powiecie Karwina w Czechach. W latach 1974-1997 znajdowała się w granicach administracyjnych Czeskiego Cieszyna.
Na północy sąsiaduje z Karwiną (dzielnica Łąki) i Olbrachcicami, na zachodzie i południu z Czeskim Cieszynem. Wschodnią granicę wyznacza rzeka Olza stanowiąca na tym odcinku również granicę polsko-czeską. Gmina położona jest w historycznym regionie Śląska Cieszyńskiego.
Podział administracyjny.
Gmina składa się czterech obrębów ewidencyjnych i trzech gmin katastralnych. Gminy katastalne to:
W gminie katastralnej Kocobędz znajdują się również "Zadky" stanowiące obręb ewidencyjny.
Ludność.
W 2001 roku 21,3% populacji gminy stanowili Polacy, następnymi pod względem wielkości mniejszościami byli Słowacy (1,7%) i Ślązacy (1,1%). Osoby wierzące stanowiły 77,1% populacji, zaś największą grupą wyznaniową byli katolicy, 59,4% wierzących.
Nazwa.
Nazwa wsi jest nazwą dzierżawczą utworzoną od nazwy osobowej Chociebąd. W polskiej wymowie gwarowej: "kocobync".
"Słownik geograficzny Królestwa Polskiego i innych krajów słowiańskich" podawał (w opisie położenia Olbrachcic) nazwę Chociebądź.
W czasie, kiedy Księstwo Cieszyńskie znajdowało się bezpośrednio pod rządami Habsburgów, w języku niemieckim używano nazwy "Kotzobendz".
Historia.
Kocobędz to jedna z najstarszych miejscowości na Śląsku Cieszyńskim. Miejscowość została po raz pierwszy wzmiankowana w 1229 roku, w bulli papieża Grzegorza IX dla benedyktynów tynieckich, zatwierdzającej ich posiadłości w okolicy Orłowej, w tym właśnie Kocobędz jako "Koczobontz" ("Koczobenz"). W 1268 powstał klasztor Benedyktynów w Orłowej, a Kocobędz stanowił odtąd jego uposażenie. Benedyktyni zbudowali tu drewniany dwór wraz z obwarowaniem.
Wieś politycznie znajdowała się początkowo w granicach piastowskiego (polskiego) księstwa opolsko-raciborskiego. W 1290 w wyniku trwającego od śmierci księcia Władysława opolskiego w 1281/1282 rozdrobnienia feudalnego tegoż księstwa powstało nowe księstwo cieszyńskie, w granicach którego znalazł się również Kocobędz. Od 1327 księstwo cieszyńskie stanowiło lenno Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii). Z czasem wieś przeszła w ręce książąt cieszyńskich. W 1447 Kocobędz wszedł w skład wydzielonego działu księcia Bolka II, pod koniec średniowiecza była już wsią szlachecką.
Po sekularyzacji zakonu i przekazaniu wsi przez księcia Wacława III Adama w 1559 swemu kanclerzowi Wacławowi Rudzkiemu, wybudowano dwór murowany oraz istniejącą do dziś dwunastometrową okrągła wieżę. W 1782 przeprowadzono późnobarokową przebudowę dworu, a w 1840 przekształcono go w myśliwski zameczek. W 1872 w zabudowaniach otwarto Śląską Krajową Szkołę Rolniczą, która działała do 1923. Ostatni większy remont dworu miał miejsce w 1947, a w 1970 został opuszczony i popada w coraz większą ruinę. W 2004 poddano kompleksowej renowacji zabytkową wieżę.
Według austriackiego spisu ludności z 1910 Kotzobendz bez wchodzących w skład gminy Allodial-Ellgoth i Thiergarten miał 592 mieszkańców, z czego 563 (95,1%) było polsko-, 25 (4,2) niemiecko- a 4 (0,7%) czeskojęzycznymi, 262 (44,3%) było katolikami, 327 (55,2%) ewangelikami a 3 (0,5%) było innej jeszcze innej religii lub wyznania niż kalwinizm czy judaizm. Podobora (niem. Theirgarten) miał 172 mieszkańców, z czego 168 (97,7%) było polsko- a 4 (2,3%) niemieckojęzycznymi, 61 (35,5%) było katolikami a 111 (64,5%) ewangelikami, a w Ligocie Alodialnej (cz. Zpupná Lhota, niem. Ullodial-Ellgoth) mieszkało 409 osób, z czego 394 było zameldowanych na stałe, 371 (94,2%) było polsko-, 13 (3,3%) czesko- a 10 (2,5%) niemieckojęzycznymi, 225 (55%) było katolikami, 179 (43,8%) ewangelikami a 5 wyznawcami judaizmu. Łącznie gmina miała 1173 mieszkańców, 95,2% stanowiły osoby polsko-, 3,4% niemiecko- a 1,5% czeskojęzyczne, 46,7% katolicy, 52,6% ewangelicy. 
W 1920 roku dochodzi do podziału Śląska Cieszyńskiego jak również Ligoty Alodialnej i Podobory wzdłuż Olzy, a większa część gminy wraz z całym Kocobędzem znalazła się w granicach Czechosłowacji. W październiku 1938 Kocobędz został zaanektowany wraz z resztą tzw. Zaolzia przez Polskę, zaś podczas II wojny światowej przez nazistowskie Niemcy. Po wojnie przywrócona Czechosłowacji. Do 1960 roku znajdowała się w powiecie Czeski Cieszyn, następnie w powiecie Karwina. 1 stycznia 1975 gmina Kocobędz została przyłączona do Czeskiego Cieszyna, od którego oddzieliła się 1 stycznia 1998 roku.
W latach 1991–2007 na terenie gminy funkcjonowało największe przejście graniczne pomiędzy Czechami a Polską.
Koło PZKO w Kocobędzu.
Koło powstało w 1957 roku, kiedy wyodrębniło się z dużego Koła PZKO Kocobędz-Ligota. Koło nosiło początkowo nazwę Kocobędz II. Koło organizuje coroczne bale dla około 300 osób. We wrześniu 2018 roku, z okazji sześćdziesięciolecia Koła i 20-lecia Domu PZKO odbył się Jubileuszowy Festyn Ogrodowy. Koła organizuje również takie imprezy, jak Jajecznica, Placki i Balik dla dzieci. 
Cieszynisko.
W gminie katastralnej "Podobora" (pl. Zwierzyniec) otwarto 16 listopada 2005 archeopark, gdzie zrekonstruowano słowiańskie grodzisko. W miejscu tym odkryto pozostałości osadnictwa z późnej epoki brązu i okresu halsztackiego, a także późniejsze ślady Słowian z 2 połowy VIII wieku. Kres istnienia grodu (zwanego "Cieszynisko" lub "Stary Cieszyn") nastąpił w XI/XII wieku, kiedy osadnictwo przeniosło się w rejon Góry Zamkowej w Cieszynie.
Ludzie związani z Kocobędzem.
W Kocobędzu urodzili się:

</doc>
<doc id="436379" url="https://pl.wikipedia.org/wiki?curid=436379" title="Międzywręg">
Międzywręg

Międzywręg - wzmocnienie poszycia mające przeciwdziałać działaniu lodu, zwykle powiązane z wzdłużnikami burtowymi. Międzywręgi umiejscawiane są w połowie odstępu wręgowego.

</doc>
<doc id="436382" url="https://pl.wikipedia.org/wiki?curid=436382" title="Viola">
Viola

Miejscowość we Włoszech
Miejscowości w USA:
Gminy w USA:
Postaci:
Instrument muzyczny:
Rodzaj:

</doc>
<doc id="436387" url="https://pl.wikipedia.org/wiki?curid=436387" title="Trinity">
Trinity

Miejscowości w USA:
Gminy w USA:
Hrabstwa w USA:

</doc>
<doc id="436389" url="https://pl.wikipedia.org/wiki?curid=436389" title="Trent">
Trent

Geografia.
Gminy i miejscowości.
W Stanach Zjednoczonych:

</doc>
<doc id="436391" url="https://pl.wikipedia.org/wiki?curid=436391" title="Pierwiosnek maleńki">
Pierwiosnek maleńki

Pierwiosnek maleńki, pierwiosnka maleńka ("Primula minima" L.) – gatunek rośliny z rodziny pierwiosnkowatych. Występuje w górach Europy – w Alpach, Pirenejach, Apeninach, Karpatach oraz w Bośni. W Polsce występuje głównie w Tatrach, gdzie jest dosyć częsty. Oprócz tego spotyka się go jeszcze w Karkonoszach, gdzie został po raz pierwszy rozpoznany jako nowy gatunek przez Josephine Kablick, brak go natomiast na Babiej Górze.
Biologia.
Bylina. Kwiaty wytwarzające nektar, zapylane są przez trzmiele i pszczoły. Są bardzo duże w stosunku do niewielkich rozmiarów pędu – to przystosowanie do zwabienia owadów, które w wysokich górach rzadko latają ze względu na często niesprzyjająca pogodę. Kwitnie w czerwcu i lipcu. Duże korzenie to przystosowanie umożliwiające roślinie przetrwanie w bardzo niesprzyjających warunkach wysokogórskich. Dzięki takiemu systemowi korzeniowemu roślina ta jest odporna na zimno, wysuszający wiatr, a także na długo zalegającą pokrywę śniegową.
Zagrożenia i ochrona.
W Polsce gatunek objęty od 2004 r. ścisłą ochroną gatunkową. Wszystkie jego stanowiska znajdują się na terenie parków narodowych: Karkonoskiego i Tatrzańskiego. Zagrożone są tylko miejsca przy ścieżkach turystycznych, gdzie ulega on wydeptywaniu.

</doc>
<doc id="436394" url="https://pl.wikipedia.org/wiki?curid=436394" title="Eustachy Rylski (pisarz)">
Eustachy Rylski (pisarz)

Eustachy Rylski (ur. 18 listopada 1944 w Nawojowej) – polski prozaik, dramaturg, scenarzysta, debiutował dyptykiem powieściowym "Stankiewicz. Powrót" (1984); laureat Nagrody Literackiej im. Józefa Mackiewicza (2005) i Nagrody Literackiej m.st. Warszawy (2016), nominowany do Śląskiego Wawrzynu Literackiego, Angelusa i Nagrody Nike (2006).
Życiorys.
Urodził się w Nawojowej koło Nowego Sącza, w rodzinie o tradycjach ziemiańskich. Jego przodkowie wywodzili się z Wołynia. Ojciec, inżynier, Eustachy Rylski, żołnierz Armii Krajowej, został rozstrzelany przez Niemców w Młodowie koło Rytra we wrześniu 1944, stryj, Jerzy Rylski porucznik kawalerii, został wywieziony przez Sowietów do Komi, gdzie zmarł w 1941, a stryjenka, Wanda, trafiła do łagru, z którego powróciła na przełomie lat czterdziestych i pięćdziesiątych. Eustachym zajmowali się dziadkowie ze strony ojca.
W wieku 17 lat Eustachy zatrudnił się w bazie samochodowej w Sobieszowie koło Jeleniej Góry. Nie ukończył studiów. Był robotnikiem, urzędnikiem, pracownikiem ośrodka kultury, wychowawcą w szkole budowlanej, w końcu współwłaścicielem firmy remontowo-budowlanej.
Pierwodruk "Stankiewicza", minipowieści opowiadającej o losach syna powstańca styczniowego, będącego jednocześnie oficerem carskiej armii, oraz jego problemach z odkrywaniem własnej tożsamości, ukazał się w 1983 w „Literaturze” i otrzymał nagrodę tygodnika za debiut roku. Za właściwy debiut pisarza uznaje się jednak wydanie "Stankiewicza" w 1984 przez Państwowy Instytut Wydawniczy, wraz z drugą minipowieścią: "Powrót". Teksty 39-letniego wówczas Rylskiego zyskały uznanie zarówno krytyków, jak i czytelników. "Stankiewicza" przetłumaczono na włoski, niemiecki, francuski, rosyjski, węgierski i hiszpański, "Powrót" na rosyjski i francuski. Producenci filmowi kupili prawa do adaptacji obu powieści. Wydanie jego kolejnej książki, zbioru opowiadań "Tylko chłód" (1987), nie licząc wyróżnienia Warszawską Premierą Literacka, przeszło bez większego echa. Na blisko 20 lat Rylski zaprzestał pisania prozy.
Wraz z żoną Lucyną Tempską-Rylską, wszedł w spółkę, z której narodził się magazyn „Twój Styl”. W 1989 Jerzy Koenig zaproponował Rylskiemu pisanie dla Teatru Telewizji. Tak rozpoczęła się jego stała współpraca ze sceną. Jest autorem pięciu sztuk teatralnych, drukowanych również w miesięczniku „Dialog”.
W międzyczasie Rylscy przenieśli się do Chotomowa pod Warszawą. Tam powstała, pierwsza po 20 latach przerwy, powieść: "Człowiek w cieniu" (2004). Książka zdobyła uznanie i przyniosła mu Nagrodę im. Józefa Mackiewicza w 2005. W 2005 ukazała się kolejna powieść pod tytułem "Warunek", za którą Rylski został nominowany w 2006 do Nagrody Nike. W tym samym roku otrzymał nagrodę literacką im. Władysława Reymonta. 
W 2007 Świat Książki wydał zbiór opowiadań "Wyspa". Książkę otwiera zmienione – wydane po raz pierwszy 20 lat wcześniej – opowiadanie "Dziewczynka z hotelu Excelsior". Opowiadanie stało się podstawą filmu Antoniego Krauzego pod tym samym tytułem. Rylski napisał do niego scenariusz.
W 2016 roku otrzymał Nagrodę Literacką m.st. Warszawy w kategorii twórca warszawski.

</doc>
<doc id="436395" url="https://pl.wikipedia.org/wiki?curid=436395" title="Toronto (ujednoznacznienie)">
Toronto (ujednoznacznienie)

Miejscowości w Kanadzie:
Miejscowości w USA:
Gminy w USA:
Inne:
W Wielkiej Brytanii:

</doc>
<doc id="436397" url="https://pl.wikipedia.org/wiki?curid=436397" title="St. Paul (Minnesota)">
St. Paul (Minnesota)



</doc>
<doc id="436398" url="https://pl.wikipedia.org/wiki?curid=436398" title="St. Louis (Missouri)">
St. Louis (Missouri)



</doc>
<doc id="436400" url="https://pl.wikipedia.org/wiki?curid=436400" title="Sparta (ujednoznacznienie)">
Sparta (ujednoznacznienie)



</doc>
<doc id="436412" url="https://pl.wikipedia.org/wiki?curid=436412" title="Jadwiga Dobrowolska">
Jadwiga Dobrowolska



</doc>
<doc id="436413" url="https://pl.wikipedia.org/wiki?curid=436413" title="Jadwiga Rutkowska">
Jadwiga Rutkowska



</doc>
<doc id="436414" url="https://pl.wikipedia.org/wiki?curid=436414" title="Jadwiga Abisiak">
Jadwiga Abisiak

Jadwiga Maria Abisiak, "primo voto" Rutkowska, "secundo voto" Dobrowolska (ur. 2 lutego 1934 w Guzowie, zm. 19 czerwca 2004 w Warszawie) – polska siatkarka, medalistka olimpijska. Wychowanka trenera Jerzego Szewczyka oraz Zygmunta Krzyżanowskiego.
Absolwentka Akademii Wychowania Fizycznego w Warszawie. Reprezentantka klubów: AZS AWF Warszawa i Skra Warszawa.
W latach 1953-1964 126 razy wystąpiła w reprezentacji Polski, z którą wywalczyła: brązowy medal igrzysk olimpijskich (Tokio, 1964) i brązowy medal mistrzostw Europy (1955).
Z drużyną klubową 10-krotnie została mistrzynią Polski, 2-krotnie wicemistrzynią i 2-krotnie wywalczyła brązowy medal. W 1961 i 1963 z AZS AWF zajęła 2. miejsce w finale Pucharu Europy Mistrzów Klubowych.

</doc>
<doc id="436420" url="https://pl.wikipedia.org/wiki?curid=436420" title="Kim Hartman">
Kim Hartman

Kim Hartman (ur. 11 stycznia 1952 w Londynie) – brytyjska aktorka telewizyjna i teatralna. Absolwentka Webber Douglas Academy.
Występowała w teatrach w Kuala Lumpur, Hongkongu, Niemczech, Holandii i USA. Wraz z mężem mają własną wytwórnię filmową – Quinton Arts.
Występowała w roli Helgi w serialu brytyjskim "’Allo ’Allo!".
Aktorka jest żoną Johna Nolana, mają dwoje dzieci – Toma i Mirandę.

</doc>
<doc id="436423" url="https://pl.wikipedia.org/wiki?curid=436423" title="John Franklin">
John Franklin

John Franklin (ur. 16 kwietnia 1786 w Spilsby, zm. 11 czerwca 1847) – brytyjski oficer, żeglarz i badacz Arktyki.
Młodość i wczesne lata służby.
John Franklin, syn Willinghama Franklina i Hannah z d. Weekes urodził się w Spilsby w hrabstwie Lincolnshire w Anglii. Uczył się w szkołach w St Ives i Louth i wcześnie zainteresował życiem żeglarza, co jednak początkowo spotkało się z oporem ojca, kupca. Po rejsie na statku handlowym do Lizbony ojciec zgodził się na wysłanie syna do Royal Navy. W 1800 roku Franklin wstąpił do załogi HMS „Polyphemus” i 2 kwietnia 1801 roku wziął udział w bitwie pod Kopenhagą. Niedługo potem wrócił do Anglii, a rodzice zapewnili mu miejsce w załodze HMS „Investigator”, okrętu hydrograficznego, który pod dowództwem Matthew Flindersa jako pierwszy okrążył Australię. Flinders był skoligacony z rodziną Franklina i uczył młodego midszypmena nawigacji morskiej. „Investigator” pozostał w Sydney, a załoga miała wrócić do Anglii na „Porpoise”, ten jednak osiadł na rafie i Franklin z pozostałymi musiał czekać sześć tygodni, aż Flinders sprowadzi pomoc. Franklin powrócił do ojczyzny przez Kanton latem 1804 roku.
Następnym okrętem, na którym Franklin służył, był HMS „Bellerophon”. W trakcie wojen napoleońskich wziął on udział w blokadzie Brestu i październiku 1805 roku w bitwie pod Trafalgarem, gdzie pełnił funkcję sygnalisty. Następnie został przeniesiony na HMS „Bedford” i 11 lutego 1808 roku został awansowany do stopnia porucznika. Podczas wojny brytyjsko-amerykańskiej wziął udział w ofensywie na Nowy Orlean i został ranny w bitwie na jeziorze Borgne. W maju 1815 wrócił do Anglii. Krótko służył na „Forth”, po czym po zakończeniu wojen został zwolniony ze służby, wraz z wieloma innymi młodymi oficerami.
W 1818 roku admiralicja brytyjska rozpoczęła działania badawcze, w celu znalezienia krótszej drogi na Daleki Wschód przez Arktykę. Franklin został dowódcą brygu „Trent” w wyprawie na Ocean Arktyczny, kierowanej przez Davida Buchana (dowodzącego barkiem „Dorothea”). Na północ od Svalbardu statki zatrzymał pak lodowy, który poważnie uszkodził „Dorotheę” i wyprawa powróciła jedynie z wiadomością, że na północy nie ma otwartego morza.
Ekspedycja Coppermine (1819).
W 1819 roku Franklin dostał trudne zadanie poprowadzenia ekspedycji lądowej dla zbadania wybrzeża kontynentu od Zatoki Hudsona do ujścia rzeki Coppermine, które w 1771 roku odkrył Samuel Hearne. Kompania Zatoki Hudsona i Kompania Północno-Zachodnia obiecały pomoc, ale ich możliwości działania tak daleko na północ były bardzo ograniczone. Wyprawa wyruszyła 23 maja 1819 roku i 30 sierpnia dotarła do York Factory w Manitobie w Kanadzie. Otrzymawszy tylko jedną łódź i załoganta od Kompanii Zatoki Hudsona, Franklin musiał pozostawić dużą część zapasów już na początku wyprawy. Poprzez posterunki Kompanii w Saskatchewan, nad jeziorem Athabaska i nad Wielkim Jeziorem Niewolniczym wyprawa dotarła na skraj nieznanych terytoriów. 20 sierpnia 1820 roku założyła obóz zimowy nazwany Fort Enterprise. Oprócz niedoboru zapasów, pojawiły się problemy z uzyskaniem pomocy indiańskich przewodników i łowców. Po dotarciu do ujścia Coppermine, wbrew nadziejom Franklina nie udało się nawiązać kontaktu z Inuitami. 20 ludzi z dwoma kanadyjkami zbadało tereny położone na wschód od niego po półwysep Kent, po czym zawróciło wzdłuż rzeki Hood. Przez uszkodzenie łodzi podróżnicy byli zmuszeni wędrować głównie pieszo, a wkrótce jedynym dostępnym pokarmem stały się porosty. Dziewięciu ludzi zginęło z głodu lub wychłodzenia, jeden został zamordowany, a jego zabójca, podejrzany o kanibalizm tubylczy przewodnik, został zastrzelony przez chirurga Johna Richardsona. Po dotarciu do Fort Enterprise podróżnicy nie znaleźli obiecanych zapasów; Franklin był bliski śmierci głodowej. Dopiero trzy tygodnie później, 7 listopada 1821 roku, jeden z członków wyprawy, George Back, sprowadził na pomoc Indian. Franklin wrócił do Anglii jesienią 1822 roku. Podróżnicy przebyli ogółem dystans ponad 8000 km. Pomimo że wyprawa przyniosła niewiele odkryć za cenę życia ludzkiego i wielu cierpień, Franklin został okrzyknięty bohaterem, został awansowany i przyjęty do Royal Society. W nawiązaniu do przeżytych trudów nadano mu przezwisko „człowieka, który zjadł własne buty”, a jego książka „Narrative of a Journey to the Shores of the Polar Sea” spotkała się z zainteresowaniem i uznaniem.
Druga ekspedycja arktyczna (1824).
W Anglii Franklin przygotowywał plan drugiej, lepiej zabezpieczonej wyprawy arktycznej, a 19 sierpnia 1823 ożenił się z poetką Eleanor Anne Porden i wkrótce doczekał córki. Admiralicja zaakceptowała plan i 16 lutego 1825 podróżnik wyruszył do Nowego Jorku, wysławszy wcześniej transport zapasów do Kanady. W Stanach otrzymał wiadomość o śmierci żony, chorej na gruźlicę. Franklin ruszył na północ i po wstępnym rekonesansie wzdłuż rzeki Mackenzie spędził zimę nad Wielkim Jeziorem Niedźwiedzim. 4 lipca 1826 dwie grupy badawcze, kierowane przez Franklina i Richardsona wyruszyły od ujścia Mackenzie na zachód i wschód, by skartować nieznane wybrzeże. Richardson dotarł do ujścia Coppermine; Franklin napotkał na trudne warunki i dotarł tylko do Prudhoe Bay na Alasce, nie napotykając łodzi, którą wysłał mu naprzeciw Frederick William Beechey; tym niemniej wyprawa zakończyła się sukcesem. Podróżnicy wrócili do Anglii w 1827 roku. Franklin ponownie wydał swoje dzienniki. Został uhonorowany złotym medalem paryskiego towarzystwa geograficznego, 29 kwietnia 1829 roku otrzymał tytuł kawalera, a w czerwcu Uniwersytet Oksfordzki w czerwcu przyznał mu honorowy tytuł doktora prawa cywilnego (DCL).
Tasmania.
Franklin odnowił znajomość z Jane Griffin, przyjaciółką zmarłej żony, a 5 listopada 1828 roku wziął z nią ślub. Admiralicja zaproponowała mu stworzenie planu dalszych badań, jednak nieoczekiwanie otrzymawszy go zapowiedziała zaprzestanie badań arktycznych. W latach 1830–1833 Franklin dowodził fregatą „Rainbow” na Morzu Śródziemnym, głównie pilnując greckich wybrzeży w trakcie wojny o niepodległość Grecji. Za swoją służbę dyplomatyczną otrzymał grecki Order Zbawiciela i Order Gwelfów. W kwietniu 1836 roku przyjął propozycję objęcia stanowiska gubernatora Ziemi Van Diemena (obecnej Tasmanii), która wciąż jeszcze funkcjonowała jako kolonia karna. Nie mając odpowiedniego doświadczenia, pomimo zasług dla rozwoju dobrobytu zwykłych kolonistów i skazańców oraz ograniczenia korupcji, uwikłał się w konflikt z biurem kolonialnym. Na skutek intryg nieprzyjaznego mu ministra wojny i kolonii lorda Edwarda Stanleya ustąpił w 1843 roku.
Ostatnia ekspedycja arktyczna (1845).
W międzyczasie admiralicja powróciła do planów badań kanadyjskiej Arktyki. Pomimo wątpliwości związanych z jego wiekiem, w lutym 1845 roku Franklin otrzymał dowództwo kolejnej wyprawy, mającej przepłynąć z Morza Baffina na Morza Beringa i tym samym zakończyć poszukiwania Przejścia Północno-Zachodniego. 19 maja 1845 roku specjalnie przygotowane okręty HMS „Erebus” i HMS „Terror” wyruszyły w wyprawę i ostatni raz były widziane (przez wielorybników) w lipcu tego roku.
Po trzech latach, gdy wyprawa nie dała znaku życia, wysłano na poszukiwanie pierwszą, a następnie około 30 innych wypraw „franklinowskich”. Organizowane przez admiralicję, lady Jane Franklin, Kompanię Zatoki Hudsona i innych wyprawy, operujące głównie między 1849 a 1859 rokiem, ostatecznie odkryły szczegóły dalszych losów wyprawy, choć nie znalazły wraków. Franklin spędził zimę 1845–46 na wyspie Bechey w Cieśninie Barrowa, okrążył Wyspę Cornwallisa i nie mogąc podążyć na północ i zachód, zgodnie z rozkazami popłynął na południe, ku zbadanym wcześniej przez siebie wybrzeżom. Okręty uwięzły w lodach w Cieśninie Wiktorii między Wyspą Wiktorii i Wyspą Króla Williama, i nie były w stanie płynąć dalej ani w następnym, ani kolejnym roku. Znaleziona notatka zastępcy dowódcy, kpt. Francisa Croziera, informowała, że Franklin zmarł 11 czerwca 1847 roku, a pozostali przy życiu ludzie planowali opuścić okręty. Na skutek głodu, zimna i chorób wszyscy zginęli w drodze na południe. Okręty Franklina ostatecznie odnaleziono w 2014 i 2016 roku, jednak miejsce pochówku dowódcy pozostaje nieznane.
Upamiętnienie.
Dramatyczne wydarzenia towarzyszące pierwszej arktycznej wyprawie dowodzonej przez Franklina i tajemnica otaczająca ostatnią sprawiły, że stał się on dla dziewiętnastowiecznej opinii publicznej ucieleśnieniem bohaterskiego polarnika. Zaangażowanie lady Jane Franklin w poszukiwania zaginionego męża przez lata podtrzymywało zainteresowanie jego losami.
Oprócz wysiłków poszukiwawczych, wyprawa i jej dowódca zostali upamiętnieni w licznych dziełach malarskich, literackich i muzycznych. Do wyprawy nawiązują m.in. powieści „Podróże i przygody kapitana Hatterasa” (1866) autorstwa Julesa Verne’a, „Solomon Gursky Was Here” (1989) Mordecaia Richlera i „” (2007) Dana Simmonsa, a życiem Franklina inspirowane są „Odkrywanie powolności” (1983) Stena Nadolnego i „Pragnienie” (2009) Richarda Flanagana. Powieść "Terror" została zekranizowana, rolę Franklina zagrał irlandzki aktor Ciarán Hinds.
Poniższe obiekty geograficzne zostały nazwane na cześć Johna Franklina:

</doc>
<doc id="436424" url="https://pl.wikipedia.org/wiki?curid=436424" title="Olave St. Clair Soames">
Olave St. Clair Soames



</doc>
<doc id="436425" url="https://pl.wikipedia.org/wiki?curid=436425" title="Wyciąg orczykowy">
Wyciąg orczykowy

Wyciąg orczykowy (tzw. kotwica) – rodzaj wyciągu narciarskiego służący do wciągania narciarzy lub snowboardzistów do góry wzdłuż stoku. 
Historia.
Wyciąg orczykowy był patentem szwajcarsko-niemieckim z 1934 autorstwa inż. Constama i firmy Bleichert z Lipska. Pierwszy tego rodzaju wyciąg został uruchomiony 24 listopada 1934 w Davos w Szwajcarii.
Pierwszym wyciągiem orczykowym w Polsce był wyciąg firmy G. Müller, zamontowany w 1959 na Hali Kondratowej w Tatrach. W 1968 przeniesiono go na stok Skrzycznego w Szczyrku (nosił nazwę „Doliny II”) – miał 505 metrów długości i przepustowość zaledwie 90 osób na godzinę. Po częściowej modernizacji służył do kwietnia 2015. 1 czerwca 2015 rozpoczęto jego demontaż.
Charakterystyka.
Wyciąg orczykowy składa się ze stalowej liny bez końca, wprawianej w ruch obiegowy przez koło napędzane silnikiem elektrycznym lub spalinowym. Podobne koło, jednak bez napędu, znajduje się na stacji górnej wyciągu. Do liny przyczepione są co pewien odstęp specjalne zaczepy wyposażone w sprężynowy mechanizm zwijający linkę, gdy nie jest ona obciążona, na końcu której zamocowany jest orczyk (uchwyt w kształcie odwróconej litery „T”). Pomiędzy dolnym i górnym kołem rozstawione są specjalne podpory wyposażone w krążki prowadzące linę, tak, aby lina przebiegała nad ziemią na wysokości kilku metrów.
Narciarze chcący skorzystać z wyciągu ustawiają się przy jego dolnej części i oczekują na nadjeżdżający orczyk. Po jego schwytaniu najczęściej umieszczają jedną z końcówek orczyka pod pośladkami i po odczekaniu aż linka rozwinie się z mechanizmu sprężynowego holowani są przez linę bez końca ciągnącą orczyki w górę. Po dojechaniu na górę narciarz wyczepia się (wyjmuje orczyk spod pośladków i puszcza go); orczyk następnie unoszony jest w górę za pomocą mechanizmu sprężynowego linki – zapobiega to wleczeniu orczyka po ziemi, zawraca na kole nawrotowym i powraca na dół, aby zabrać kolejnego narciarza.
Z jednego orczyka mogą korzystać jednocześnie maksymalnie 2 osoby. Orczyki poruszają się zazwyczaj z prędkością do 3,5 m/s, ich długość wynosi od 100 do 2000 metrów, a różnica wzniesień jaką zazwyczaj pokonują tego typu wyciągi sięga 300 metrów.
Bardzo podobny w działaniu jest wyciąg talerzykowy.

</doc>
<doc id="436426" url="https://pl.wikipedia.org/wiki?curid=436426" title="Reprezentacja Polski na Zimowych Igrzyskach Olimpijskich 2006">
Reprezentacja Polski na Zimowych Igrzyskach Olimpijskich 2006



</doc>
<doc id="436429" url="https://pl.wikipedia.org/wiki?curid=436429" title="Wyciąg talerzykowy">
Wyciąg talerzykowy

Wyciąg talerzykowy – rodzaj wyciągu narciarskiego służący do wciągania narciarzy lub snowboardzistów do góry wzdłuż stoku.
Historia.
W 1908, w uzdrowisku Schollach w Niemczech, uruchomiono pierwszy wyciąg narciarski, zbliżony do późniejszych wyciągów talerzykowych.
Wyciąg talerzykowy wynalazł w 1935 Jean Pomagalski – francuski inżynier i mechanik polskiego pochodzenia. Prototyp został zastosowany na stoku l'Eclose w ośrodku narciarskim L’Alpe d’Huez we Francji. Na jego bazie funkcjonuje współczesny system Poma-Lift.
Charakterystyka.
Jest to rodzaj wyciągu orczykowego, w którym zamiast poprzecznej belki, którą zazwyczaj podpiera się para narciarzy, znajduje się plastikowy lub gumowy talerzyk, służący jednej osobie. Narciarz obejmuje talerzyk udami. Zanim zastosowano talerzyki, elementem, który wciągał narciarza, była poprzeczna belka (poprzeczka) o długości 50 cm, przymocowana do krótkiego pręta drewnianego lub metalowego w środku swojej długości wygiętego w kształt łuku (wyciąg orczykowy).
Wyciąg talerzykowy, tak samo jak wyciąg orczykowy, składa się ze stalowej liny bez końca wprawianej w ruch obiegowy przez koło napędzane mechanicznie. Podobne koło, jednak pozbawione napędu, znajduje się na końcu wyciągu.
Rodzaje wyciągów talerzykowych.
Z jednego talerzyka może korzystać jednocześnie tylko 1 osoba. Wyciągi talerzykowe poruszają się zazwyczaj z prędkością do 3,5 m/s, ich długość wynosi od 100 do 2000 metrów, a różnica wzniesień do 300 metrów.

</doc>
<doc id="436430" url="https://pl.wikipedia.org/wiki?curid=436430" title="Władysław Dąbrowski (1891–1927)">
Władysław Dąbrowski (1891–1927)

Władysław Dąbrowski, znany także jako Władysław Dąmbrowski lub Władysław Dombrowski herbu Junosza (ur. 19 kwietnia 1891 w Suwałkach, zm. 21 października 1927) – major kawalerii Wojska Polskiego, „zagończyk”, dowódca oddziału partyzanckiego na Wileńszczyźnie w roku 1919
Życiorys.
Pochodził z rodziny Dąmbrowskich, syn Adolfa, rosyjskiego generała-majora kawalerii, i Leontyny z Kozłowskich. Był młodszym bratem Jerzego Dąbrowskiego.
Kształcił się w Korpusie Kadetów w Petersburgu, potem w kawaleryjskiej szkole w Jelizawetgradzie, którą ukończył 6 lipca 1911 roku w stopniu korneta i został przydzielony do 2 Kurlandzkiego pułku lejb-ułańskiego.
Na I wojnę światową W. Dąbrowski wyruszył jako porucznik lejbułanów. Potem za jego zgodą został przeniesiony do piechoty; dowodził kompanią i batalionem 10 pułku strzelców turkiestańskich, następnie oddziałem motocykli przy 2 Dywizji Kawalerii. Awansował kolejno na: porucznika (10 września 1914), sztabsrotmistrza (4 lutego 1916) i rotmistrza (10 października 1917).
25 listopada 1917 r. porzucił służbę w wojsku rosyjskim i na czele 85 kawalerzystów Polaków przybył do 1 Korpusu Polskiego gen. Józefa Dowbora-Muśnickiego, gdzie brał udział w formowaniu 3 pułku ułanów. 14 lutego 1918 r. został mianowany dowódcą 5 szwadronu tegoż pułku. Będąc w I Korpusie, od 12 grudnia 1917 do 24 czerwca 1918 r. brał udział we wszystkich jego walkach z bolszewikami. Po demobilizacji w 1918 r., przybył do majątku Podolszczyzna w powiecie dziśnieńskim, gdzie mieszkał do jesieni tegoż roku. Samodzielnie formuje obronę powiatu dziśnieńskiego. Broni czynnie powiatu przed bandami bolszewickimi. Rozbija załogi niemieckie, nie pozwala rabować polskiego mienia.
25 listopada 1918 r. rotmistrz Władysław Dąbrowski zgłosił się wraz z bratem Jerzym Dąbrowskim do dowódcy Samoobron kresowych Władysława Wejtko i otrzymał nominację na dowódcę konnego oddziału Samoobrony Ziemi Wileńskiej. 30 listopada 1918 r. stanął na czele formującego się szwadronu, a 25 grudnia został mianowany dowódcą Pułku Ułanów Wileńskich. W czasie wyzwalania Wilna od Niemców i komunistów, z własnej inicjatywy został dowódcą wszystkich oddziałów walczących w tym mieście, następnie nominację tą otrzymał od generała Wejtki, dowodził siłami które zdobyły tzw. „Wronie Gniazdo”, a następnie był dowódcą wschodniego odcinka frontu. W pierwszych dniach stycznia 1919 r. – jako dowódca garnizonu miasta – walczył z nacierającymi wojskami bolszewickimi.
6 stycznia 1919 r. po wycofaniu się oddziałów polskich z Wilna do Waki Białej i Waki Tyszkiewiczowskiej, rotmistrz Władysław Dąbrowski nie zgodził się na przejściowe złożenie broni Niemcom i na czele dwóch szwadronów jazdy (pod dowództwem jego brata) i batalionu strzelców sformowanych w Wileński Oddział Wojsk Polskich, znany ogólnie pod nazwą oddziału majora Dąbrowskiego, (rosyjski rotmistrz to polski major), rozpoczął słynny przemarsz do Brześcia, gdzie 13 lutego 1919 r. nastąpiło połączenie z regularnymi wojskami polskimi. Po drodze walczył z bolszewikami pod Różaną, zajął Prużanę, zdobył fortecę Brześć Litewski, zawrócił, dotarł do Pińska, zdobył Baranowicze, przeszedł koło Nieświeża. Mimo małych sił, poruszał się swobodnie po kraju okupowanym przez wojska bolszewickie, budząc postrach wśród nieprzyjaciół. Marszałek Józef Piłsudski w swoich odczytach o wyprawie wileńskiej (...) podkreślał, że łatwość z jaką dawał sobie radę Dąbrowski z bolszewikami, wywarła na nim chęć rozpoczęcia walki o oswobodzenie kresów. Za przedarcie się na czele oddziału z Wilna do Brześcia otrzymał pochwałę w rozkazie Naczelnego Wodza.
Oddział przyprowadzony przez rotmistrza W. Dąbrowskiego przydzielony został do grupy wojsk gen. Antoniego Listowskiego i przemianowany na grupę operacyjną. 22 lutego 1919 r. (starszeństwo 07-11-1918) W. Dąbrowskiego mianowano majorem i powierzono mu dowództwo nad tą grupą. Dowodząc grupą operacyjną, brał udział w zdobyciu Bytenia, Janowa, Pińska i Baranowicz. W czerwcu 1919 r., podczas odpoczynku i reorganizacji w Lidzie, oddział majora W. Dąbrowskiego stał się jednostką regularną: z kawalerii utworzono 13 pułk ułanów, natomiast piechota dała początek Lidzkiemu pułkowi strzelców (późniejszy 76 pułk piechoty). W. Dąbrowski został 19 czerwca 1919 r. dowódcą 13 pułku ułanów.
Na czele tego pułku, a od lata 1920 r. na czele 211 pułku ułanów, odbył kampanię przeciwbolszewicką, biorąc udział w bitwach m.in.: z 13 pułkiem ułanów walczył pod Mołodecznem, Radoszkiewiczami, Kakowem, Mińskiem, Borysowem, Lepelem, z 211 pułkiem ułanów walczył pod Płockiem, Górą, Chorzelami, w szarży zdobył most na Niemnie i miasteczko Druskieniki, Stołpcami, Kojdanowem. 15 października 1920 r. przeszedł z pułkiem do wojsk Litwy Środkowej i brał udział w bitwach z Litwinami pod Rykontami, Rudziszkami, Lejpunami, Mejszagołą, Szyrwintami. Z dniem 25 października 1921 roku został zdemobilizowany.
13 grudnia 1921 roku został powołany do służby czynnej i mianowany dowódcą 34 baonu celnego. 27 września 1922 roku został komendantem 34 baonu Straży Granicznej, a 20 lipca 1923 roku komendantem 31 baonu Straży Granicznej. 25 października 1923 roku, po likwidacji Straży Granicznej, został przeniesiony do 27 pułku ułanów na stanowisko dowódcy szwadronu zapasowego, a następnie kwatermistrza. 27 października 1925 roku został przeniesiony do 6 pułku strzelców konnych w Żółkwi na stanowisko dowódcy szwadronu zapasowego. 31 maja 1926 roku zwolniony został do rezerwy w stopniu majora. Zmarł 21 października 1927 roku. Został pochowany na cmentarzu żołnierskim na terenie majątku Podolszczyzna koło Hermanowicz, należącym do jego siostry Marii Szyryn.

</doc>
<doc id="436433" url="https://pl.wikipedia.org/wiki?curid=436433" title="Msza h-moll">
Msza h-moll



</doc>
<doc id="436434" url="https://pl.wikipedia.org/wiki?curid=436434" title="BWV 232">
BWV 232



</doc>
<doc id="436436" url="https://pl.wikipedia.org/wiki?curid=436436" title="Rafał Jakub Jarosławski">
Rafał Jakub Jarosławski

Rafał Jakub Jarosławski herbu Leliwa, znany także jako Rafał z Jarosławia (ur. zapewne między 1436 a 1440 rokiem, zm. 22 grudnia 1493 roku) – polski rycerz, pan na dobrach Jarosław-Przeworsk, dyplomata króla Kazimierza Jagiellończyka. Syn Rafała Jarosławskiego z Przeworska, brat Spytka Jarosławskiego. 
Życiorys.
Jego rodzicami byli Rafał Jarosławski z Przeworska (zm. 1441) i Anna z Szamotuł, kasztelanka poznańska. Jego bratem był wojewoda Spytek III Jarosławski. 
Starosta generalny ruski w latach 1465–1478. W 1469 pobił Tatarów zawołżańskich pod Trembowlą. Podkomorzy przemyski w latach 1473–1477. W wojnie z Węgrami w 1475 brał udział w nieudanym oblężeniu Wrocławia. Marszałek Królestwa Polskiego w 1477. W latach 1478–1479 ponownie starosta lwowski. Podskarbi koronny w 1479, a następnie starosta sandomierski od 1480, gdzie rozbudował gotycki zamek. Od 1485 kasztelan sandomierski. W 1487 brał udział w zwycięskiej bitwie z Tatarami pod Kopystrzyniem. Zastępca przewodniczącego Rady Królewskiej od 7 czerwca do 23 września 1492.
Brał udział w wielu misjach dyplomatycznych w Niemczech i na Węgrzech. 
W 1461 ufundował kościół pw. Świętej Barbary w Przeworsku wraz z klasztorem, do którego sprowadził cztery lata później Braci Mniejszych Obserwantów (Bernardynów). 
Mąż Elżbiety z Komorowa, ojciec Barbary, Rafała i Anny.

</doc>
<doc id="436437" url="https://pl.wikipedia.org/wiki?curid=436437" title="DARPA">
DARPA



</doc>
<doc id="436439" url="https://pl.wikipedia.org/wiki?curid=436439" title="KV 626">
KV 626



</doc>
<doc id="436446" url="https://pl.wikipedia.org/wiki?curid=436446" title="Pegaz (program telewizyjny)">
Pegaz (program telewizyjny)

Pegaz – magazyn telewizyjny poświęcony kulturze i sztuce emitowany w TVP w latach 1959–2004, 2009 i od 2016 roku.
Symbolem programu jest pegaz (pierwotnie w projekcie plastycznym Wojciecha Zamecznika), a sygnał dźwiękowy stworzył Stefan Zawarski na podstawie "Wariacji fortepianowych op. 27" Antona Weberna. Nazwę „Pegaz” zaproponował Grzegorzowi Lasocie Jerzy Urban.
Pierwszy program został wyemitowany 5 września 1959 roku. Jego pomysłodawcą i długoletnim autorem (do odejścia w lutym 1968 roku) był Grzegorz Lasota. Program prowadzili potem m.in.: Maciej Wierzyński, Janusz Rolicki, Krzysztof T. Toeplitz, Andrzej Urbański, Tadeusz Pikulski, Tomasz Jastrun, Marcin Król, Rafał Grupiński i Mirosław Spychalski.
Od października 2000 do grudnia 2003 roku prowadzącymi "Pegaza" byli Grzegorz Dyduch i Marcin Świetlicki, później Monika Obuchow i Agnieszka Szydłowska, a od stycznia do marca 2003 roku Kazimiera Szczuka. Od marca do czerwca 2003 roku "Pegaz" był magazynem tworzonym przez zespół (Elżbieta Rottermund, Dominika Affek, Jędrzej Dudkiewicz i Tadeusz Pikulski). 18 września 2003 roku prowadzącym został Piotr Bałtroczyk, zmieniła się też scenografia studia (jej autorką była Ewa Rutowicz). Od 19 września 2004 roku prowadzącym program był Leszek Mazan (reżyseria Iwona Siekierzyńska).
27 grudnia 2004 roku, po 45 latach nieprzerwanej cyklicznej emisji, "Pegaz" decyzją władz TVP zniknął z anteny.
Po nieco ponad 4 latach przerwy w emisji programu, 14 marca 2009 roku, program w odświeżonej formie powrócił na antenę TVP1 jako 20-minutowa audycja nadawana w soboty. Nowym prowadzącym został Filip Łobodziński.
W listopadzie 2009 roku władze TVP postanowiły ponownie zdjąć program z anteny (ostatni odcinek wyemitowano 5 grudnia 2009 roku).
Po kilkuletniej przerwie (ponad 6 lat), 28 stycznia 2016 roku TVP ogłosiła, że „Pegaz” wróci na antenę. Wskrzeszenie programu zapowiedział Minister Kultury i Dziedzictwa Narodowego Piotr Gliński na spotkaniu z przedstawicielami TVP i Polskiego Radia. Minister stwierdził, że zależy mu na wprowadzeniu elementów tzw. kultury wysokiej do masowych środków przekazu. Pierwszy odcinek odświeżonej wersji „Pegaza” wyemitowano w TVP1 2 marca 2016 roku o godz. 22.30. Program na antenie TVP1 był emitowany do końca czerwca 2016, a od jesieni tego roku jest nadawany na antenie TVP Kultura. Prowadzącymi byli Agnieszka Szydłowska i Marek Horodniczy. Program posiada obecnie także odmiany: Scena Alternatywna i Scena Literacka.

</doc>
<doc id="436452" url="https://pl.wikipedia.org/wiki?curid=436452" title="DMB">
DMB



</doc>
<doc id="436455" url="https://pl.wikipedia.org/wiki?curid=436455" title="Waga Cavendisha">
Waga Cavendisha



</doc>
<doc id="436456" url="https://pl.wikipedia.org/wiki?curid=436456" title="Serpentynit">
Serpentynit

Serpentynit – skała metamorficzna utworzona w strefie epi metamorfizmu regionalnego niskiego stopnia, powstała w wyniku metasomatozy hydrotermalnej. Nazwa pochodzi od minerałów serpentynowych, które są głównym składnikiem tej skały. Opisana w 1823 roku przez A. von Humbolta (łac. "serpens" – żmija, wąż – z uwagi na ich częste plamiste zabarwienie, a także żyłkową i falistą budowę).
Skład mineralny.
Głównymi minerałami serpentynitów o znaczeniu skałotwórczym są serpentyny przeważnie reprezentowane przez chryzotyl, antygoryt i lizardyt. Pobocznie mogą występować także magnetyt, garnieryt, tremolit, talk, chromit, tytanit, apatyt, chloryt, dolomit, syderyt, brucyt, grossular, hematyt, oraz pirokseny (diopsyd, hedenbergit, augit) i oliwiny jako relikty protolitu. Mogą zdarzyć się gniazda magnezytu, oraz sieci żyłek utworzonych przez chalcedon, sepiolit i wielu innych minerałów. Zdarza się mineralizacja kruszcowa jak arsenopiryt i lölingit ze Złotego Stoku w Górach Złotych.
Cechy zewnętrzne.
Barwa zielona, niebieskozielona, brunatna, czerwona, żółta, lub czarna. Jest skałą zwięzłą, kruchą, często silnie spękaną poprzecinaną licznymi żyłkami wtórnych minerałów (kwarc, chalcedon, opal, sepiolit, magnetyt i in.). Tworzy duże masywy lub niewielkie ciała w obrębie skał ultrazasadowych.
Struktura wewnętrzna.
Odznacza się strukturą krystaliczną (blastyczną), drobno do gruboziarnistej, często włóknistą, siatkową oraz masywną i teksturą bezładną lub kierunkową (laminowaną, łupkową). Serpentynit z żyłkami azbestu chryzotylowego ułożonego prostopadle do ich powierzchni nosi nazwę żmijowca.
Geneza.
Stanowi produkt metamorfizmu magmowych skał ultrazasadowych ultramaficznych, głównie dunitów, perydotytów (wehrlit, lherzolit, harzburgit), pikrytów, czasami zasadowych gabroidów i lamprofirów, wchodzących w skład kompleksów ofiolitowych. Przeobrażeniu w serpentynity (serpentynizacji) mogą ulec także inne skały metamorficzne jak amfibolity i marmury dolomitowe. Procesy hydrotermalne zachodzą w przedziale temperatur od 200 do 400 °C.
Skały współwystępujące.
Serpentynitom często współtowarzyszą skały grossularowe, wezuwianowe → rodingity, a także łupki talkowe, chlorytowe i aktynolitowe.
Występowanie.
W Polsce: Nasławice, Jordanów Śląski (masyw serpentynitowy Gogołów-Jordanów), Bystrzyca Górna, Klinek – Góry Sowie; Szklary k. Ząbkowic Śląskich (masyw serpentynitowy Szklar), Grochowa, Mikołajów, Brzeźnica k. Ząbkowic Śląskich (masyw serpentynitowy Braszowice-Brzeźnica), Złoty Stok, w Sobótce (masyw serpentynitowy Sobótki).
Zastosowanie.
Zastosowanie podobne do serpentynów. Z masywami serpentynitowymi związane bywają złoża miedzi, żelaza, niklu, azbestu, talku, magnezytu, a także wystąpienia cennych okazów minerałów takich jak chryzopraz, opal, spinel, oraz główne złoża nefrytu i rodingitów.
Serpentynit antygorytowy wykorzystywany jest jako ogrodowy kamień ozdobny oraz kruszywo drogowe i budowlane.
W serpentynitach występuje niekiedy nieznaczna domieszka trójwarstwowych minerałów ilastych z grupy montmorillonitu, np. saponit – Mg3[Si4O10](OH)2.4H2O i wermikulit – (Mg, Fe3+, Al.)3[OH)2/Al1,3Si2,7O10].Mg0,30(H2O)4 oraz chloryty (klinochlor) jako produkty transformacji orto- i metakrzemianów (oliwinów i piroksenów) pierwotnie występujących w skałach ultrazasadowych, z których powstały omawiane serpentynity w wyniku metamorfizmu.  Ich obecność powoduje, że skały te odznaczają się nie tylko zdolnością adsorpcji ale również absorpcji (pochłanianiem). W związku z tym można je również wykorzystywać w charakterze sorbentu np. w akwariach, w których mogą nie tylko oczyszczać wodę ale również je upiększać.

</doc>
<doc id="436461" url="https://pl.wikipedia.org/wiki?curid=436461" title="KTT">
KTT



</doc>
<doc id="436462" url="https://pl.wikipedia.org/wiki?curid=436462" title="Świeszewo (województwo zachodniopomorskie)">
Świeszewo (województwo zachodniopomorskie)

Świeszewo – wieś w Polsce położona w województwie zachodniopomorskim, w powiecie gryfickim, w gminie Gryfice. Według danych Urzędu Miejskiego w Gryficach na dzień 31 grudnia 2009 r. w Świeszewie zamieszkiwało 351 osób.
Jest to typowo rolnicza wieś. Wieś wraz z koloniami o nazwie: trójka, dziewiątka, dwunastka i piętnastka (nazwa kolonii uzależniona od ilości wybudowanych zagród w 1932 r. po parcelacji istniejącego tu majątku ziemskiego) rozciąga się z północnego zachodu na południowy wschód na przestrzeni około 2 km licząca 79 zagród w 1945 r., a obecnie 85 zagród.
Historia.
Już średniowieczne dokumenty wymieniają wieś Świeszewo, której nazwa do marca 1945 roku brzmiała Schwessow. Zaraz po wojnie wieś miała dwie nazwy przejściowe: Smarczewo i Smerczew. Od roku 1947 przyjęto nazwę Świeszewo. Miejscowość wymieniona została na mapie Lubinusa w 1618.
Pierwsi powojenni osadnicy pojawili się w Świeszewie latem 1945. Byli to głównie przesiedleńcy z województw: poznańskiego, łódzkiego, bydgoskiego i lubelskiego. Przez cały prawie rok 1945 w Świeszewie oprócz Polaków przebywała spora grupa Niemców, Austriaków oraz Węgrów, bądź uciekinierów. Obliczano ich wówczas na około 3000 ludzi, przy czym zamieszkiwali po 50 w jednej zagrodzie.
W Świeszewie uznawanym za jedną z najbardziej atrakcyjnych miejscowości nie było problemów z zasiedlaniem. Wyjątkowo szybkie tempo osadnictwa na tym terenie doprowadziło do wyczerpania zasobów mieszkaniowych, tak, że już w 1946 r. zdecydowano o dokwaterowaniu przybywających osadników do mieszkań już zasiedlonych. Wieś malowniczo położona, Nie było tu „śladu” wojny. 
W Świeszewie poległ ostatni żołnierz wyklęty Pomorza Zachodniego Józef Boś ps. "Lot", zastrzelony przez funkcjonariuszy WUBP w Szczecinie 11 września 1952 r.
Oświata.
Szkoła, zorganizowana jesienią 1945 roku przez Mieczysława Tachera (uruchomiona jako druga na ziemi gryfickiej) w ciągu najbliższych lat „pękała w szwach”. Jednak w latach 50. typowa ucieczka młodzieży do miast doprowadziła do stopniowego wyludnienia i zestarzenia Świeszewa. W latach 1945 - 1964 - szkoła funkcjonowała jako siedmioklasowa, od 1964 do 1974 jako szkoła ośmioklasowa. Następnie, w latach 1974 do 1987 roku, szkoła funkcjonowała jako punkt filialny gryfickich szkół, z trzema oddziałami klasowymi. W roku 1987 zawieszono na rok działalność szkoły. Ponowne reaktywowanie szkoły nastąpiło w roku 1988. Ostatecznie szkołę zamknięto po reformie systemu oświaty w 1999 roku.
Wieś położona wśród ciekawego, urozmaiconego krajobrazu moreny dennej „Wysoczyzny Świeszewskiej” otoczonej zalesionymi wzniesieniami należących do najwyższych w gminie Gryfice: Góra Bukowiec 76,4 (najwyższa w powiecie gryfickim), Piaskowa Góra 52,4, Góra Wyżynka 56,8 m n.p.m. oraz obniżeniami (dolinami) również zalesionych lub podmokłych łąk: Bagno Świeszewskie 22,3, Bagno Ościęcińskie 22,5, Jezioro Kołomąckie 21,2, Dolina Wołczanki 18,8 m n.p.m.
Zabytek.
Znajduje się tu kościół parafialny pw. Matki Boskiej Częstochowskiej, ryglowy, zbudowany w 1696 r. Przebudowany w 1842 r. Kościół przeszedł w ostatnich latach renowację, została odnowiona drewniana wieża, dwuczłonowa, dolna część ryglowa, szerokości nawy, górna drewniana o pochyłych ścianach podtrzymująca hełm wiciowy, w której znajdują się dwa dzwony. Jeden z nich pochodzi z 1937 r. drugi zaś z XVII w. Została odnowiona również główna część kościoła, prezbiterium oraz barokowy ołtarz. Wewnątrz znajdują się również renesansowe ołtarze boczne, romańska chrzcielnica i ambona z XVII w. Wkład w remont kościoła miała Fundacja Współpracy Polsko-Niemieckiej. Remont nawy głównej w 2004 roku zrealizowano przy pomocy finansowej Ministerstwa Kultury.
Samorząd.
Gmina Gryfice utworzyła jednostkę pomocniczą – "Sołectwo Świeszewo", które obejmuje jedynie wieś Świeszewo. Organem uchwałodawczym sołectwa jest zebranie wiejskie, na którym mieszkańcy wybierają sołtysa. Działalność sołtysa wspomaga jest rada sołecka, która liczy od 3 do 7 osób – w zależności jak ustali wyborcze zebranie wiejskie.

</doc>
<doc id="436463" url="https://pl.wikipedia.org/wiki?curid=436463" title="Krajobraz z miłosiernym Samarytaninem">
Krajobraz z miłosiernym Samarytaninem

Krajobraz z miłosiernym Samarytaninem znany również jako "Pejzaż z miłosiernym Samarytaninem" – obraz autorstwa Rembrandta z 1638 roku. Jest jednym z sześciu pejzaży olejnych namalowanych przez Rembrandta.
Opis.
Obraz jest ilustracją przypowieści z ewangelii św. Łukasza o miłosiernym Samarytaninie.
W roku 1774 został zakupiony na aukcji w Paryżu przez Jana Piotra Norblina i stąd trafił do Domu Gotyckiego w Puławach do kolekcji Izabeli Czartoryskiej. Po przeniesieniu kolekcji trafił do Krakowa. Stąd w 1939 roku obraz wraz z innymi dziełami został zagrabiony przez Niemców. Po wojnie dzięki staraniom Karola Estreichera rewindykowany wrócił do Krakowa. Obecnie znajduje się w zbiorach krakowskiego Muzeum Książąt Czartoryskich. Obok "Uczonego przy pulpicie" i "Dziewczyny w ramie obrazu" jest jednym z trzech obrazów Rembrandta znajdujących się w Polsce.
W grudniu 2016 Fundacja Książąt Czartoryskich podpisała umowę o przekazaniu Skarbowi Państwa obrazu wraz z całą kolekcją Czartoryskich oraz nieruchomościami w Krakowie za kwotę 100 mln euro.

</doc>
<doc id="436464" url="https://pl.wikipedia.org/wiki?curid=436464" title="Pejzaż z miłosiernym Samarytaninem">
Pejzaż z miłosiernym Samarytaninem



</doc>
<doc id="436469" url="https://pl.wikipedia.org/wiki?curid=436469" title="Piotr Kmita z Wiśnicza">
Piotr Kmita z Wiśnicza

Piotr Kmita z Wiśnicza herbu Szreniawa (ur. 1442, zm. 1505) – wojewoda krakowski w latach 1501-1505, marszałek wielki koronny od 1494 roku, kasztelan sandomierski od 1499 roku, starosta spiski w 1478 roku, starosta sądecki w latach 1501–1505. 
Jego ojcem był Jan Kmita (zm. 1458/60) kasztelan przemyski i lwowski, a jego braćmi byli Andrzej Kmita (zm. 1493/1494) starosta bełski i biecki i Stanisław Kmita (ok. 1450–1511) wojewoda bełski i ruski. Ożenił się z córką Przecława z Dmosic (zm. 1474), starosty spiskiego.
W 1471 jako dworzanin królewski odprowadzał króla czeskiego Władysława Jagiellończyka do Pragi. W 1478 roku otrzymał w zarząd starostwo spiskie. Brał udział w wielu misjach dyplomatycznych, zleconych mu przez króla Jana Olbrachta. Był świadkiem wydania przywileju piotrkowskiego w 1496 roku. Był sygnatariuszem unii piotrkowsko-mielnickiej 1501 roku.
Posiadał 33 wsie w Małopolsce.

</doc>
<doc id="436473" url="https://pl.wikipedia.org/wiki?curid=436473" title="Algieria na Zimowych Igrzyskach Olimpijskich 2006">
Algieria na Zimowych Igrzyskach Olimpijskich 2006

Algierię na Zimowych Igrzyskach Olimpijskich 2006 reprezentowało dwoje zawodników. Chorążym ekipy była Christelle Laura Douibi.
Reprezentanci.
Narciarstwo alpejskie.
Kobiety
Biegi narciarskie.
Mężczyźni

</doc>
<doc id="436475" url="https://pl.wikipedia.org/wiki?curid=436475" title="Biały Orzeł Koźmin Wielkopolski">
Biały Orzeł Koźmin Wielkopolski



</doc>
<doc id="436478" url="https://pl.wikipedia.org/wiki?curid=436478" title="Muzeum Książąt Czartoryskich">
Muzeum Książąt Czartoryskich



</doc>
<doc id="436481" url="https://pl.wikipedia.org/wiki?curid=436481" title="Rave">
Rave

Rave – całonocna impreza, podczas której DJ-e i inni artyści wykonują muzykę elektroniczną. W latach 60. slangowego określenia "rave" pierwotnie używali pochodzący z Karaibów mieszkańcy Londynu jako określenie imprezy. W późnych latach 80. termin ten zaczął funkcjonować jako określenie subkultury, która wyrosła z ruchu acid house w Chicago i Nowym Jorku, po czym rozwinęła się na scenie klubowej w Wielkiej Brytanii.
Dostępność narkotyków (głównie ecstasy) spowodowała, że rave stał się obiektem krytyki zarówno przez wymiar sprawiedliwości, jak i rodziców młodzieży należącej do ruchu.
Etymologia.
Rave to muzyka z charakterystycznym beatem tworzonym przez uderzenia w perkusję w liczbie 115 do 160 uderzeń na minutę (BPM). Na imprezach rave dominują takie gatunki muzyki, jak: techno, house, jungle, dubstep, drum and bass, breakbeat, acid, trance, hardstyle, tribal czy ambient. Muzykę z beatem od innych gatunków odróżnia przede wszystkim fakt, że beat stosowany jest jako narzędzie hipnotyzujące. Część fanów twierdzi, że muzyka ta wprowadza w swoisty rodzaj transu i powoduje przyjemne odczucia.
Przewodni beat powstaje dzięki perkusji, natomiast sprzęt muzyczny (sampler, syntezator, wielośladowy magnetofon cyfrowy) pozwala uzyskać pożądaną głębię brzmienia oraz wielowarstwowy dźwięk. Muzyka jest zmiksowanym połączeniem dowolnych utworów pochodzących z różnych gatunków muzyki – od muzyki poważnej przez jazz, rap po pop. Wykorzystywane są również odgłosy natury, brzmienia industrialne czy etniczne.
Historia.
Główny nurt rave’u zaczął się w latach 80. jako wynik, reakcja i bunt przeciwko trendom w muzyce pop, kulturze nocnych klubów i komercjalizacji radia.
Imprezy rave odbywały się przeważnie w magazynach lub wynajętych halach. Aby kontrolować i ograniczyć imprezy rave, policja i lokalne władze ogłosiły je nielegalnymi, co skutkowało przeniesieniem imprez do klubów nocnych i amfiteatrów. Prawnie zabroniono również pewnych typów mody rave oraz niektórych akcesoriów.
Początkowa organizacją i promocją imprez zajmowało się niewiele firm (Brotherhood of Boom, Mushgroove, Freebass Society, Pure). Promocja odbywała się poprzez rozdawanie ulotek oraz biuletynów.
Prawo wymusiło na agencjach wzrost zainteresowania ravem, a zachowanie w tajemnicy miejsca imprezy decydowało o jej sukcesie. Organizatorzy reklamowali imprezy wyłączenie drogą z ust do ust lub ujawniali datę i miejsce imprezy jedynie subskrybującym listę e-mailową. Niektóre imprezy zaszły tak daleko w konspiracji, że podawane były serie wskazówek lub punktów kontrolnych, które ostatecznie prowadziły do miejsca imprezy.
Lata 80..
We wczesnych latach 80. do rave zaliczano zarówno imprezy w klubach pełnych ecstasy, takie jak NRG, jak też wolne od narkotyków, np. "The Music Institute w Detroit". W połowie lat 80. do klubów wkroczyła muzyka psychodeliczna i inne odmiany muzyki dance: acid house i techno. Początkowe imprezy rave były zwane "The Acid House Summers". Był to główny nurt, który przyciągał uwagę tysięcy ludzi (nawet do 25 000 zamiast 4000 gromadzących się wcześniej w magazynach).
Hałas i zamieszanie jakie powodowały tysiące ludzi pojawiających się na wiejskich terenach wywołały skandal w mediach. W Wielkiej Brytanii politycy wypowiadali się przeciw imprezom rave’owym i podnosili kary za ich organizowanie do 20 000 funtów i 6 miesięcy pozbawienia wolności. To, wraz z ecstasy, zakończyło wczesny rave.
Przykładne traktowanie często nielegalnych imprez sprowadziło rave na obrzeża miast. Słowo "rave" samoczynnie przyjęło się jako opis tych pół-spontanicznych imprez weekendowych, w Londynie na przykład odbywających się w różnych miejscach poza autostradą M25 Orbital (od nazwy tej autostrady wziął swą nazwę zespół Orbital).
Wczesna scena rave’owa przeniknęła również do podziemia w niektórych miastach Kanady i USA jak Montreal, San Francisco czy Los Angeles i tak jak słowo określające tę imprezę, scena rave szybko rozprzestrzeniła się na inne miasta, takie jak San Diego czy Nowy Jork oraz w większych miastach całej Europy.
W kilku książkach opisujących rozwój sceny rave Genesis P-Orridge z Psychic TV jest często nazywany pionierem sceny rave. Psychic TV zrealizowało kilka wczesnych albumów z gatunku acid house.
Lata 90..
Wielka Brytania.
Rave stał się globalnym fenomenem w latach 1989–1992, głównie dzięki ludziom, którzy przybywali z daleka, aby brać udział w imprezach rave, a następnie sami organizowali takie imprezy w swojej okolicy. W połowie lat 90. znaczące firmy sponsorowały imprezy rave i dopasowywały scenę muzyczną i modę do swojej oferty reklamowej, tym samym ją komercjalizując.
W 1994 w Wielkiej Brytanii zaostrzono prawo dając tym samym policji więcej uprawnień w przeciwdziałaniu imprezom typu rave i protestom Odzyskajmy ulice (ang. "Reclaim the Streets"). Policja miała prawo aresztować obywateli przygotowujących imprezę rave (2 lub więcej osób), czekających na rozpoczęcie rave’u (10+) lub uczestniczących w imprezie rave (100+). Dawała również służbom mundurowym prawo zatrzymywania osób podejrzewanych o zmierzanie na rave, w promieniu 5 mil od planowanego miejsca imprezy, i skierowanie ich w innym kierunku; za niesubordynację może być wystawiony mandat w wysokości 1000 funtów.
Europa.
Kultura rave stała się częścią ruchu młodzieżowego. DJ-e i producenci muzyki elektronicznej ogłosili istnienie "kultury rave" a muzykę elektroniczną przedłużeniem rock and rolla co było prawdą. Dziesiątki tysięcy uczestników, czasopisma młodzieżowe i programy telewizyjne dobitnie to potwierdzały. Na scenie rave pojawił się zespół Scooter, który wylansował wiele hitów w stylu rave, min. Hyper Hyper, I'm Raving, Move your ass!, dzięki którym rave stał się popularny wśród szerokiej publiczności. Kolejni znani wykonawcy to RMB, Dune, Raver's Nature, Marusha i wielu innych. Doroczna Parada Miłości w Berlinie w latach 1997–2000 zgromadziła ponad milion osób.
2000.
W roku 2000 nielegalne imprezy nadal istniały, jednak mniejsze, a liczba legalnych wciąż rosła. Kilka stałych na scenie rave, włączając wzmacnianą elektronicznie muzykę dance, bujne życie towarzyskie oparte na etosie hasła PLUR – pokój, miłość, wspólnota i szacunek (ang. "Peace, Love, Unity, and Respect"), miały olbrzymi wpływ na zrównanie muzyki rave i wolności w tańcu z braniem narkotyków takich jak ecstasy, speed, ketamina. Wzrost liczby zażywających kokainę, mającej przewagę nad zanieczyszczonymi tabletkami ekstazy, oraz organizacje przestępcze zostały przypisane kulturze rave pomimo tego, że "czystych" imprez znów było coraz więcej.
Obserwacje z ostatnich lat wskazują, że muzyka rave i subkultura z nią związana przeżywała okres stagnacji począwszy od końca lat 90.
Na początku XXI wieku termin "rave" i "raver" popadł w niełaskę w kręgu ludzi związanych z muzyką elektroniczną, głównie w Europie. Europejczycy powrócili do klubbingu. Stało się niemodne nazywanie imprezy "imprezą rave" być może dlatego, że termin ten został zhańbiony przez skomercjalizowanie muzyki i dotarcie jej do wszystkich dzięki radiu i telewizji co zaprzeczało terminowi subkultura. Niektóre środowiska wolały termin "festiwal", inni zwykłe "impreza". Prawdziwy rave, jak "Mayday", nadal istniał w środkowej Europie; dzięki mniej restrykcyjnemu prawu rave powrócił do Wielkiej Brytanii. Tradycyjne akcesoria związane z ravem, jak maski, smoczki czy rękawiczki nadal są popularne, ale już nie na rave'ach tylko na komercyjnych dyskotekach.
Rząd nadal chce umniejszyć znaczenie rave’u. Na przykład w lipcu 2005 r. policja przypuściła obławę na "CzechTek" (doroczny festiwal muzyki techno), premier Czech powiedział, że uczestnicy festiwalu to "nie tańczące dzieciaki, ale agresywni ludzie", oraz że wielu z nich "to obsesyjni anarchiści", którzy "prowokują masowe demonstracje pełne przemocy, alkoholu i narkotyków, przeciwko spokojnym ludziom". Na szczęście trend ten się odwrócił obecnie nielegalne rave są organizowane w sezonie letnim w każdym prawie zakątku globu.
Tak jak wszystkie trendy, które trwają dłużej niż dekadę, rave ostatnio powraca do dawnych dni, kiedy to imprezy organizowane były w magazynach czy klubach oldschoolowych z muzyką jungle, z DJ-ami i producentami, którzy wypadli z interesu i grają muzykę korzeni rave’u oraz nagrywają nowe płyty z taką muzyką; kluby wracają do dawnych dni również w stylu wnętrz.
Jednak ważniejsze jest to, że scena rave stała się sama dla siebie kulturą, czymś więcej niż imprezą. Życie towarzyskie podobnie myślących indywidualistów zgromadziło się we wspólnocie sceny undergroundowej, aby stworzyć społeczność dzielącą te same poglądy, które zbudowała kultura rave w latach 90.: otwartość, akceptacja i pozytywizm. Przykładem tego jest grupa, która zgromadziła się wokół strony . Strona powstała, aby uczyć i informować ludzi o kulturze i scenie rave. Przestrzeń tancerzy, DJ-ów, producentów, popularyzatorów i fanów zgromadziła ponad 1,400 członków i stała się centrum Nowego Jorku dla sceny rave. Inne przykłady to strona i .
W ten sposób kultura rave pozostaje żywa.
Polska.
Scena rave na dobre rozpowszechniła się w Polsce na początku lat 90. Duże opóźnienie w stosunku do Europy Zachodniej czy USA wynikało głównie z socjalizmu, jaki panował w Polsce, gdy rave rozwijał się i ewoluował w krajach Europy Zachodniej. Pierwsze imprezy odbywały się mniej więcej w tych samych latach w Łodzi (New Alcatraz, Blue Velvet, Węglowa) w Warszawie Horyzonty, Kotły w Krakowie imprezy rave organizowano w Krzysztoforach. Mniej więcej w tym czasie zaczął rozwijać się ruch DJ-ów.
Wraz z falą undergroundowych imprez, Rave zagościł również w Polskim eterze Radiowym. Pierwsza audycja tego typu pojawiła się na falach stacji RMF FM pod nazwą "Technikum Mechanizacji Muzyki". Program ten powstał we współpracy dziennikarzy RMF FM Bogdana Zalewskiego i Pawła Drzyzgi, których do powstania tego formatu zainspirowała jedna z pierwszych imprez Rave w Krakowskim kino-teatrze "Związkowiec". Audycja pojawiła się na falach radiowych w roku 1994 i nadawana była aż do roku 1998, kiedy to RMF zaczął zmieniać format muzyczny stacji a w nowej koncepcji zabrakło miejsca na "klubową elektronikę". W odpowiedzi na brak tego typu muzyki w radiu, odpowiedział sam underground. Niecały rok później w Krakowie powstaje piracka stacja radiowa pod nazwą "Rave Fm" kontynuując misję TMM, nadając w eter przesłanie "Rave Społeczności" pod hasłem "nielegalna impreza w Krakowskim eterze", nawiązując nim do początków Historii Rave w Wielkiej Brytanii. Radio to w swoich programach, promowało scenę underground, DJ'i oraz imprezy. Na audycjach Rave FM pojawiło się mnóstwo DJ'i znanych z Krakowskich klubów takich jak Krzysztofory, Roentgen, Hormon czy Uwaga. Na audycjach gościem bywał sam założyciel TMM Paweł Drzyzga. Radio z krótkimi przerwami w eterze pojawia się do dnia dzisiejszego.
Przemysł muzyczny zaczął rozwijać się na początku XXI w. Pierwsze zespoły nagrywające muzykę elektroniczną kojarzoną z rave to np.: X-rave, Poison, Tektura, Wieloryb, Kaman.
Obecnie scena i kultura rave są już dobrze rozwinięte. W Polsce można już bawić się w wielu dobrych dyskotekach (Blue Velvet (nie ten łódzki), Trend, Krzysztofory, ROENTGEN). Nie brakuje również DJ-ów grających na tych imprezach. Aktywna jest również undergroundowa scena.
Niestety większość a zasadzie wszystkie kluby które dawnymi czasy były świadkami powstawania tej muzyki w Polsce już nie istnieją. Nie przetrwały próby czasu i skomercjalizowania się sceny.
Kultura rave.
Pomimo tego, że w USA rave jest obecny tak długo, jak w innych krajach, tam rozwinął się w takim stopniu, w jakim nie było możliwe w Europie, ze względu na większe zróżnicowanie w stylach muzyki czy kulturze (w związku z tym lista poniżej odnosi się głównie do grup w USA).
Teoretyczne założenia kultury rave to:
Raverzy porównywani są zarówno do hipisów z lat 60. jak i nowej fali lat 80. ponieważ ich założenia to brak przemocy i muzyka. Zasady te wzbogacone o inne pozwalające na bezpieczną zabawę zostały ujęte w : Tekalogue i są wykorzystywane do dziś na rave'ach.
Nowinki techniczne bardzo wpłynęły na rave. Ponieważ głośna muzyka uniemożliwia porozumiewanie się, wirtualne komunikatory stały się bardzo istotne. Dodatkowo dostęp do komputerów pozwolił na manipulowanie muzyką w dowolny sposób.
Symbol smiley.
Historia symbolu "jednego uśmiechu" rozpoczyna się w 1963 roku, a jej twórcą jest amerykański artysta Harvey Ball. W tamtym okresie wiązany jest przeważnie z programami telewizyjnymi dla dzieci. Następnie, firma ubezpieczeniowa z miasta Worcester wykorzystuje ten motyw, aby zachęcić do siebie swoich klientów. W 1970 roku, Bernard i Murray Spain powiązali smiley z bardzo modnym w tamtym okresie wyrażeniem "have a nice day". Smiley wtargnęło szybko do popkultury, jednak jego główna historia rozpoczyna się w późniejszych latach.
Barnzley Armitage pod koniec lat 80. był projektantem mody z firmy Child of the Jago. Wyznawał idee, jakoby wzory na jego koszulkach były pewnego rodzaju kultem. Chcąc zrobić ukłon w stronę hipisowskiego lata miłości z 1967 roku, traktowanego w danym okresie z uśmiechem i optymizmem, posłużył się wzorem smiley i w małym nakładzie wyprodukował pierwsze koszulki z tym logo. W tym samym momencie, małżeństwo – Danny i Jenni Rampling otwierają Shoom, malutki klub w Londynie, będący świątynią muzyki elektronicznej. Klub przeznaczony był dla ludzi, którzy po wakacyjnym pobycie na Ibizie – miejscu kultu nowoczesnej elektroniki, poszukiwali podobnych brzmień we własnym kraju. Ramplingowie zaobserwowali znak smiley u Barnzleya i jako pierwsi wykorzystali go na ulotkach zapraszających do klubu. George Georgiou, twórca ulotek, przedstawił na nich smiley jako tabletki. Wzór tak podziałał na wyobraźnie młodych ludzi, że od tamtej pory, był głównie kojarzony z ruchem rave i konkretną muzyką, ale także zaczął odnosić się do modnego w tamtym okresie narkotyku o nazwie MDMA, czyli po prostu ecstasy, które także było ważną częścią dla tej kultury. Narkotyk działał pozytywnie na ludzi, powodował otwartość i uśmiech na każdej twarzy. Każdy "klubowicz" czuł się jak w domu i miał zaufanie do innych. Stworzyła się więź, której znakiem rozpoznawalnym był ten niepozorny uśmiech.
Kolejnym czynnikiem na rozwój symbolu w kulturze rave był album, wydany przez producenta o pseudonimie Bomb the Bass. Na okładce płyty umieścił on zakrwawione smiley, co zostało zauważone przez brytyjski magazyn muzyczny. Było to wydarzenie przełomowe, po raz pierwszy zainteresowano się twórczością jakiegoś DJ-a. Scena podziemna powoli wzrosła do rangi popularnej, razem ze swoim symbolem. Pierwszy okres wydawał się dość sielankowy i przyciągnął uwagę dziennikarzy brukowców The Sun czy The Mirror. Uzyskał również ich poparcie, jednak nie trwało to długo. Powstawało wiele wydarzeń, grup i organizacji, z których najbardziej znana była Fantazia, stworzona w 1991 roku przez Jamesa Perkinsa, sygnowana logiem smiley. Ich największa impreza o nazwie One Step Beyond, odbyła się rok po założeniu, oraz zrzeszyła 28 tysięcy ludzi. Jest to niesamowita liczba, potwierdzająca popularność tego fenomenu. The Sun sprzedawało koszulki z logiem smiley, pomijając już inne sklepy jak TOP SHOP. Smiley było wszędzie – na koszulkach, bluzach, naszywkach czy nawet narkotykach. Sklepy szybko zaczęły likwidować asortyment, głównie przez The Sun, który szybko zmienił zdanie i zaczął oskarżać członków tej kultury. Na początku stwierdzono, że acid house – główny gatunek muzyczny kultury rave, pochodzi od LSD, jednak spowodowane było to niewiedzą dziennikarzy. Dopiero później wydano artykuł "Evil of Ecstasy", który rozpoczął antynarkotykową wojnę. Policja rozbijała kolejne nielegalne imprezy, a ludzie, którzy stworzyli tę kulturę, przeczuwali jej nieunikniony koniec, spowodowany komercjalizacją.

</doc>
<doc id="436485" url="https://pl.wikipedia.org/wiki?curid=436485" title="Piast Kobylin">
Piast Kobylin



</doc>
<doc id="436486" url="https://pl.wikipedia.org/wiki?curid=436486" title="Trikala">
Trikala

Trikala (gr. Τρίκαλα) – miasto w środkowej Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Trikala, nad rzeką Pinios. Siedziba gminy Triki. W 2011 roku liczyło 61 653 mieszkańców.

</doc>
<doc id="436490" url="https://pl.wikipedia.org/wiki?curid=436490" title="Podróż apostolska Jana Pawła II do Dominikany, na Bahamy i do Meksyku">
Podróż apostolska Jana Pawła II do Dominikany, na Bahamy i do Meksyku

1. podróż apostolska Jana Pawła II odbywała się od 25 stycznia do 1 lutego 1979 roku. Papież odwiedził Dominikanę, Meksyk i Bahamy. Była to pierwsza zagraniczna pielgrzymka Jana Pawła II.
Przebieg pielgrzymki.
Dominikana.
Rozpoczęła się ona 25 stycznia 1979 r. na rzymskim lotnisku Fiumicino. Stamtąd papież odleciał do Santo Domingo (Dominikana). Po wyjściu z samolotu Jan Paweł II ukląkł i pocałował ziemię. Stało się to zwyczajem w czasie wszystkich jego pielgrzymek. Przywitał go ówczesny prezydent Dominikany Antonio Guzmán Fernández. Po przywitaniu papież udał się do katedry zwiastowania Najświętszej Maryi Panny. Głównym punktem dnia była msza na placu Niepodległości w stolicy kraju. Następny dzień Jan Paweł II rozpoczął od mszy w katedrze Zwiastowania NMP dla duchowieństwa i osób zakonnych. Potem papież udał się na spotkanie z mieszkańcami najuboższej dzielnicy Santo Domingo, Los Minas, przed kościołem św. Wincentego. Tego samego dnia udał się do Meksyku.
Meksyk.
Najważniejszym punktem pielgrzymki było otwarcie III Konferencji Episkopatu Ameryki Łacińskiej w miejscowości Puebla. Wypracowano tam stanowisko potępiające „ucisk ze strony liberalnego kapitalizmu”. Głównym celem pobytu Jana Pawła II w Meksyku było zwrócenie uwagi na dramaty życiowe pokrzywdzonych przez społeczne nierówności, również dążenie do apolityczności Kościoła. Poruszone zostały również tematy duszpasterstwa rodzin i kryzysu powołań. Papież spotkał się w Oaxaca i Cuilapan de Guerrero z rdzenną ludnością kraju oraz kilkakrotnie z ludnością ze środowisk robotniczych. Ta pielgrzymka rozpoczęła długoletni spór papieża Polaka z teologią wyzwolenia. Jan Paweł II został w Meksyku przyjęty z entuzjazmem, wierni na trasach przejazdu wołali „Niech żyje Lolek”.
Wyspy Bahama.
Jan Paweł II odwiedził w czasie tej pielgrzymki także Wyspy Bahama. Był to krótki postój techniczny w nocy z 31 stycznia na 1 lutego. Na lotnisku przywitały go tłumy mieszkańców. W nocy odbyła się wspólna modlitwa na stadionie Queen Elizabeth Sports Center. Podczas spotkania papież wygłosił przemówienie, podczas którego nawiązał m.in. do niedawno uzyskanej przez to państwo niepodległości. 1 lutego odleciał do Rzymu.

</doc>
<doc id="436497" url="https://pl.wikipedia.org/wiki?curid=436497" title="Sparta Miejska Górka">
Sparta Miejska Górka



</doc>
<doc id="436501" url="https://pl.wikipedia.org/wiki?curid=436501" title="Piotr Kmita Sobieński">
Piotr Kmita Sobieński

Piotr Kmita Sobieński hrabia na Wiśniczu herbu Szreniawa (łac. "Petrus Kmita de Wisnicze", "Petrus Cmitha in Wissnicze", również, "Kmitha", ukr., "Кміта Петро", słow., węg. "Peter Kmita" z Sobnia, ur. w 1477, zm. 31 października 1553 roku) – marszałek wielki koronny od 1529 roku, marszałek nadworny koronny w latach 1518-1529, wojewoda krakowski w latach 1536-1553, starosta generalny krakowski w latach 1533-1553, starosta spiski (1522–1553), wojewoda sandomierski od 1535 roku, kasztelan sandomierski od 1532 roku, kasztelan wojnicki w latach 1527-1532, starosta kolski od 1524, starosta przemyski od 1511].
Jeden z najbogatszych i najbardziej wpływowych ludzi w ówczesnej Polsce. Właściciel dóbr leskich, które do śmierci dziedziczył wraz ze Stuposianami i innymi miejscowościami w Bieszczadach. Był dziedzicem 28 wsi, min. Wiśnicza i Sobienia oraz wielu majątków królewskich m.in. Lipnicy Murowanej.
Był młodszym synem Stanisława Kmity i Katarzyny z Tarnowskich, mężem Barbary Kmity (odziedziczyła po nim m.in. Lesko, Zagórz), wnukiem Jana Kmity oraz szwagrem Jana Herburta. Wykształcony i gorący zwolennik Erazma z Rotterdamu.
Tytuły łacińskie.
"Petrus Cmitha comes a Vyssnycze, palatinus et capitaneus Cracoviensis, regni Poloniae supremus marsalcus ac Scepusiensis, Premisliensis, Sandecensis et Colensis capitaneus" ("1540").
Życiorys.
Młodość spędził na dworze cesarza Maksymiliana I, gdzie odznaczał się męstwem w jego wojsku i nabrał humanistycznej ogłady. Poseł małopolski na sejm piotrkowski 1503 roku. Walczył z Tatarami w bitwie pod Wiśniowcem i z Rosjanami w bitwie pod Orszą, w 1520 roku brał udział w wojnie z zakonem krzyżackim. W 1518 został marszałkiem nadwornym koronnym, w 1522 roku był posłem Polski na sejm Rzeszy w Norymberdze. W 1524 roku pobił wojska tureckie pod Trembowlą. W 1520 roku otrzymał od króla Zygmunta I prawo pobierania myta w Ustjanowej na utrzymanie drogi w należytym stanie. Był sygnatariuszem aktu traktatu krakowskiego w 1525 roku.
Był jednym z najbardziej zaufanych stronników królowej Bony Sforzy, wspierał jej plany powołania na Węgrzech stronnictwa narodowego przeciwko Habsburgom, potem ze szlachtą walczącą o przywileje, w końcu z Zygmuntem Augustem. Udał się na Węgry by wesprzeć Jana Zapolyę. Wszedł do tzw. triumwiratu przy Bonie, obok Piotra Gamrata i Andrzeja Krzyckiego. W 1532 został dzięki Bonie kasztelanem sandomierskim, w 1533 starostą krakowskim. W 1535 dostał województwo sandomierskie, które w 1536 zamienił na krakowskie. W 1523 otrzymał od cesarza Karola V, tytuł hrabiego na Wiśniczu. W polityce wewnętrznej chociaż był stronnikiem Bony, jednakowoż stał się trybunem średniej szlachty. Toczył spór z Zygmuntem Augustem, sprzeciwiając się poślubieniu przez króla Barbary Radziwiłłówny. Na sejmie w r. 1550 dokonał zasadniczego zwrotu; stając po stronie władcy, a 24 sierpnia, uroczyście podejmował Zygmunta z Barbarą na zamku wiśnickim.
Był mecenasem kultury, jego dwór w Wiśniczu był jednym z najświetniejszych ośrodków polskiego renesansu, gromadząc najwybitniejsze umysły epoki spośród prawników, pisarzy i poetów. Jego sekretarzem był m.in. Stanisław Orzechowski, a dworzaninem Marcin Bielski, Kmita finansował wydawanie wierszy Klemensa Janicjusza. Wzbudzał podziw u współczesnych w całej Europie – Erazm z Rotterdamu dedykował mu swoje dzieła. Był zdecydowanym przeciwnikiem Reformacji, bogato uposażając wiele świątyń katolickich.
Kmita zmarł bezpotomnie na zamku krakowskim 31 października 1553 roku, a pogrzeb odbył się miesiąc później. Pochowany został w nieistniejącej już dziś kaplicy św. Antoniego w katedrze wawelskiej, w rodzinnym mauzoleum.

</doc>
<doc id="436502" url="https://pl.wikipedia.org/wiki?curid=436502" title="Jan Zapolya">
Jan Zapolya



</doc>
<doc id="436504" url="https://pl.wikipedia.org/wiki?curid=436504" title="Doktór Czarnylas">
Doktór Czarnylas



</doc>
<doc id="436505" url="https://pl.wikipedia.org/wiki?curid=436505" title="Fort Worth">
Fort Worth

Fort Worth – miasto w Stanach Zjednoczonych, w stanie Teksas, w regionie metropolitalnym Dallas–Fort Worth, nad rzeką Trinity.
Miasto Fort Worth zostało założone w 1849 roku jako placówka wojskowa na urwisku z widokiem na rzekę Trinity. Historycznie było centrum handlu bydłem rasy Texas Longhorn. Znaleziska ropy spowodowały rozwój przemysłu rafineryjnego w latach dwudziestych XX wieku, a podczas II wojny światowej rozpoczęto produkcję samolotów.
Swoją siedzibę ma tutaj American Airlines, największa linia lotnicza na świecie i największy pracodawca w mieście, zatrudniający w 2019 roku ponad 5,5 tys. osób.
Gospodarka.
W mieście rozwinął się przemysł środków transportu, maszynowy, elektroniczny, spożywczy oraz chemiczny.
Demografia.
Według danych z 2019 roku 64,5% mieszkańców stanowiła ludność biała (37,9% nie licząc Latynosów), 18,8% to Afroamerykanie, 4,9% to Azjaci, 2,7% miało rasę mieszaną, 0,5% to rdzenna ludność Ameryki i 0,07% to Hawajczycy i mieszkańcy innych wysp Pacyfiku. Latynosi stanowili 36,4% ludności miasta.
Do największych grup należą osoby pochodzenia meksykańskiego (30,9%), afroamerykańskiego, niemieckiego (5,6%), irlandzkiego (5,4%), „amerykańskiego” (4,7%) i angielskiego (4,4%). Osoby pochodzenia polskiego stanowiły 0,7% populacji.
Kultura.
Od 1962 odbywa się Międzynarodowy Konkurs Pianistyczny im. Van Cliburna.
Sport.
W mieście rozgrywany jest kobiecy turniej tenisowy, pod nazwą "Fort Worth Women’s Pro Tennis classic", zaliczany do rangi ITF, z pulą nagród 25 000 $.
Transport.
Wraz z Dallas, Fort Worth dało swoją nazwę jednemu z największych i najbardziej ruchliwych lotnisk na świecie, międzynarodowemu lotnisku Dallas-Fort Worth, które znajduje się między tymi dwoma miastami.

</doc>
<doc id="436509" url="https://pl.wikipedia.org/wiki?curid=436509" title="SKP Słupca">
SKP Słupca

SKP Słupca – Słupecki Klub Piłkarski Słupca, drużyna piłkarska występująca w IV lidze (grupa wielkopolska). Jest następcą klubu piłkarskiego Pogoń Słupca. SKP rozgrywa mecze na stadionie miejskim. Do dyspozycji ma także boisko treningowe - "ORLIK", wybudowane w październiku 2008 roku.
Historia.
Klub piłkarski Pogoń Słupca powstał w 1964 w Słupcy w ramach Miejskiego Klubu Sportowego Pogoń Słupca, prowadzącego także sekcje bokserską, koszykarską, tenisową i siatkarską. Klub swoje mecze rozgrywał od początku powstania na Stadionie Miejskim w Słupcy.
W latach 1978-1988 klub nosił nazwę MKS Budowlani. Po tym okresie powrócił do starej nazwy, pod którą funkcjonował aż do 1999, tj. do momentu jego rozwiązania. Następcą Pogoni został klub SKP Słupca.
Największym sukcesem Pogoni Słupca była gra w III lidze. W tym okresie w drużynie rozpoczynał karierę m.in. Damian Augustyniak. Piłkarzami SKP Słupca byli m.in. David Topolski i Michał Goliński (były reprezentant Polski).

</doc>
<doc id="436515" url="https://pl.wikipedia.org/wiki?curid=436515" title="Karabin maszynowy RPK-74">
Karabin maszynowy RPK-74

5,45 mm ręczny karabin maszynowy RPK-74 (ros. Ручной Пулемёт Калашникова 74, РПК-74; trl. Rucznoj Pulemiot Kałasznikowa – 74) – radziecki ręczny karabin maszynowy zasilany nabojem 5,45 × 39 mm, pochodna AK-74.
Historia konstrukcji.
W drugiej połowie lat 70. XX wieku do uzbrojenia Armii Radzieckiej wprowadzono nowy karabin automatyczny AK-74 kalibru 5,45 mm. Jednocześnie do uzbrojenia wprowadzono mający go uzupełniać rkm RPK-74. Była to pochodna AK-74 wyposażona w dłuższą lufę i dwójnóg.
RPK-74 był zasilany z powiększonych 45 nabojowych magazynków łukowych (testowano także magazynek talerzowy, ale z jego produkcji zrezygnowano). Awaryjnie RPK-74 może być zasilany z 30 nabojowych magazynków karabinu AK-74, ale zmniejsza to szybkostrzelność praktyczną.
Karabin maszynowy RPK-74 znajduje się nadal na uzbrojeniu armii państw powstałych po rozpadzie ZSRR. W latach 90. znalazł się też w niewielkich ilościach na uzbrojeniu Wojska Polskiego, także w wersji RPKS-74 i był używany w pododdziałach uzbrojonych w karabiny wz. 88 Tantal, głównie jednostkach powietrznodesantowych i specjalnych. Z uzbrojenia Wojska Polskiego został wycofany na początku XXI wieku wraz z karabinem wz. 88.
Opis.
RPK-74 jest bronią samoczynno-samopowtarzalną. Zasada działania oparta o odprowadzanie części gazów prochowych przez boczny otwór lufy, z długim ruchem tłoka gazowego. RPK-74 strzela z zamka zamkniętego. Zamek ryglowany przez obrót. Mechanizm uderzeniowy kurkowy, mechanizm spustowy z przełącznikiem rodzaju ognia. Dźwignia przełącznika rodzaju ognia pełni jednocześnie rolę bezpiecznika.
RPK-74 jest bronią zasilaną z magazynków 45-nabojowych.
Lufa zakończona szczelinowym tłumikiem płomieni, do lufy zamocowany jest dwójnóg.
RPK-74 wyposażony jest w łoże i chwyt pistoletowy. Kolba stała (w pierwszych seriach kolba i łoże drewniane, w późniejszych z tworzywa sztucznego). Przyrządy celownicze mechaniczne (celownik krzywkowy z muszką). Wersja N posiada boczną szynę na której można zamontować celownik optyczny lub nocny. Wersja RPKS-74 posiada drewnianą składaną na bok kolbę.
Obecnie najnowszą produkowaną w Rosji wersją jest RPK-74M, który posiada szynę boczną do montażu celowników, łoże i kolbę (składaną na bok) z tworzyw sztucznych. Na bazie RPK-74M opracowano eksportową wersję RPK-201 na nabój 5,56 x 45 mm.

</doc>
<doc id="436519" url="https://pl.wikipedia.org/wiki?curid=436519" title="Struktura heterodesmiczna">
Struktura heterodesmiczna

Struktury heterodesmiczne – struktury nadcząsteczkowe, powstające na skutek różnego rodzaju oddziaływań międzycząsteczkowych naraz.
W strukturze heterodesmicznej krystalizuje wiele soli zawierających kompleksowe aniony i kationy, np. siarczany i fosforany. W obrębie anionu kompleksowego przeważają wiązania kowalencyjne, natomiast z kationami wiążą się one jonowo.
Do tworzenia tego rodzaju struktur zdolne są też niektóre związki organiczne, np. DNA, w których występują jednocześnie wiązania kowalencyjne, wodorowe i słabe oddziaływania elektrostatyczne.
Substancje krystalizujące w strukturze heterodesmicznej charakteryzują się zwykle niższą temperaturą temperaturą topnienia niż analogiczne struktury homodesmiczne.

</doc>
<doc id="436522" url="https://pl.wikipedia.org/wiki?curid=436522" title="Victoria Września">
Victoria Września

MKS Victoria Września – polski klub piłkarski z Wrześni.
Historia.
Został założony w 1931 z połączenia 1. Wrzesińskiego Klubu Sportowego (1.Wrzesiński KS), oraz KS Ekawera. Nazwa Victoria zapożyczona została od nazwy browaru, którego właściciel Stefan Golcz zobowiązał się wspierać klub. W 1949 odgórną decyzją reformy stalinowskiej klub został włączony do zrzeszenia sportowego Spójnia i pod tą nazwą jako ZS Spójnia funkcjonował do 1956, kiedy to praktycznie przestał istnieć. W tymże roku doszło do fuzji ZS Spójnia z ZKS Stal istniejącym przy Zakładach Wytwórczych Głośników (późniejszy TONSIL). W wyniku połączenia powstał nowy klub MZKS Zjednoczeni Września. Odrodzenie Victorii nastąpiło w 1979 r., po rozpadzie Zjednoczonych.

</doc>
<doc id="436526" url="https://pl.wikipedia.org/wiki?curid=436526" title="Ostrovia 1909">
Ostrovia 1909

Towarzystwo Piłkarskie Ostrovia 1909 – polski klub sportowy piłki nożnej z Ostrowa Wielkopolskiego, jest jednym z najstarszych klubów piłki nożnej w Polsce.
TP Ostrovia została założona jako jeden z pierwszych polskich klubów piłkarskich w Wielkopolsce (zob. Warta Poznań, KS Posnania).
Od sezonu 2016/2017 występuje w IV lidze wielkopolskiej.
Historia klubu.
Klub Ostrovia powstał 27 maja 1909 roku z inicjatywy polskiej młodzieży robotniczej i rzemieślniczej, która zrzeszona była w Towarzystwie Terminatorów. Był to pierwszy klub w Wielkopolsce, którego członkowie stanowili wyłącznie Polacy. Po raz pierwszy pod zaborem pruskim doszło do sytuacji, iż statut klubu oraz jego pełna nazwa zostały zapisane w języku polskim. Podkreśleniem patriotycznej symboliki klubu było także przyjęcie biało-czerwonych barw klubowych. Od wiosny 1910 roku, kiedy zamówiono pierwszą partię koszulek w biało-czerwone pasy w berlińskiej firmie Steidel, do dziś obowiązuje taka kolorystyka koszulek. 
W piłkę zaczęto grać w Ostrowie już w 1907 roku, kiedy to jedną z pierwszych piłek w Wielkopolsce przywiózł aż z Berlina ówczesny prezes Towarzystwa Terminatorów Stanisław Grzęda. Od tego momentu niemal każde niedzielne zebrania młodzieży polskiej kończono grą w piłkę nożną. Ostrovia na inaugurację swojej działalności jeszcze w tym samym 1909 roku rozegrała trzy zwycięskie mecze z Gimnazjalnym Klubem Sportowym Venetia (tzw. małą Venetią). Pierwszą historyczną jedenastkę klubu tworzyli: Górski, Jung, Plewa, Hadryś, Grzęda, Lisiak, Banach, Sztok, Kmieciak, Marczewski i Prószyński. Rok później Ostrovia grała bez powodzenia z pierwszym zespołem Venetii. Znacznie większym wydarzeniem były mecze rozegrane z miejscową niemiecką drużyną Ostrover Fussball Club "Germania", oba wygrane przez Ostrovię 2:1 i 4:2. Rok 1913 był rokiem przełomowym dla Ostrovii, gdyż stała się ona wraz z Wartą i Posnanią członkiem założycielem Związku Polskich Towarzystw Sportowych. Kluby te postanowiły rozegrać w tym samym roku I Mistrzostwa Wielkopolski, na których zespół Ostrovii zajął drugie miejsce, za Wartą Poznań.
W sezonie 2006/07 rozgrywała mecze na boiskach IV ligi, grupa wielkopolska południowa, jednak po zajęciu 14. pozycji spadła do kaliskiej klasy okręgowej.
W dniu 10 stycznia 2007 Walne Zebranie Członków Klubu podjęło uchwałę o rozszerzeniu nazwy o rok założenia klubu. Ma to nawiązywać do bogatej historii i tradycji klubu.
Sezon 2010/2011 upłynął pod znakiem awansu z Kaliskiej Klasy Okręgowej do IV ligi wielkopolskiej-południe pod opieką trenera, Andrzeja Dziuby.
Sezon 2011/2012 oznaczał kolejny awans do wyższej ligi, do III ligi, czyli IV poziomu rozgrywkowego. Jako beniaminek, zespół Ostrovii prowadzony przez trenera Dziubę wywalczył z Biało-Czerwonymi kolejny awans. 
Sezon 2012/2013 to gra na III ligowym froncie, znów jako beniaminek. Nowym trenerem zostaje Marek Nowicki, w przeszłości trener Piasta Kobylin. Ostrovia występuje w III lidze kujawsko-pomorsko-wielkopolskiej. W ostatniej kolejce sezonu 2012/2013 TP Ostrovia 1909 wywalczyła awans do II ligi, kolejny sezon 2013/2014 grała w roli beniaminka. 

</doc>
<doc id="436531" url="https://pl.wikipedia.org/wiki?curid=436531" title="Kłos Garzyn">
Kłos Garzyn



</doc>
<doc id="436535" url="https://pl.wikipedia.org/wiki?curid=436535" title="Kardynałowie z nominacji Benedykta XVI">
Kardynałowie z nominacji Benedykta XVI

Papież Benedykt XVI (2005–2013) mianował w czasie swojego pontyfikatu 90 kardynałów na pięciu konsystorzach. Było wśród nich 3 Polaków.
Konsystorz z 24 listopada 2007.
Papież ogłosił także, że zamierzał mianować kardynałem zmarłego w przeddzień nominacji ks. biskupa Ignacego Jeża.
Konsystorz z 20 listopada 2010.
Podczas Audiencji Generalnej 20 października papież zapowiedział powołanie nowych kardynałów 20 listopada 2010.
Konsystorz z 18 lutego 2012.
Podczas Audiencji Generalnej 6 stycznia papież zapowiedział powołanie nowych kardynałów 18 lutego 2012.

</doc>
<doc id="436542" url="https://pl.wikipedia.org/wiki?curid=436542" title="Zjednoczeni Rychwał">
Zjednoczeni Rychwał



</doc>
<doc id="436543" url="https://pl.wikipedia.org/wiki?curid=436543" title="Przeliczalność">
Przeliczalność



</doc>
<doc id="436545" url="https://pl.wikipedia.org/wiki?curid=436545" title="Bill Kaulitz">
Bill Kaulitz

Bill Kaulitz, występujący także pod pseudonimem BILLY (ur. 1 września 1989 w Lipsku) – niemiecki muzyk i autor tekstów, wokalista zespołu Tokio Hotel, który tworzy wraz z bratem-bliźniakiem Tomem, oraz Georgiem Listingiem i Gustavem Schäferem.
Życiorys.
Wczesne lata.
Urodził się 1 września 1989 o godzinie 6:30 (świadczy o tym tatuaż na palcach lewej ręki) w Lipsku, będącym wówczas jeszcze Niemiecka Republika Demokratyczna. Jest drugim synem Simone Kaulitz i Jörga W.. Ma brata-bliźniaka Toma Kaulitza, starszego o 10 minut. Ich rodzice rozstali się, gdy mieli sześć lat, a w 2009 jego matka wyszła za mąż za Gordona Trümpera, ówczesnego gitarzystę z niemieckiej grupy rockowej Fatun. Ojczym zainspirował braci Kaulitzów do zajęcia się muzyką.
Jego androgyniczny wygląd, młody wiek i specyficzne fryzury przyniosły mu popularność wśród wielu nastolatek. W sierpniu 2008 został wybrany najbardziej atrakcyjnym artystą na scenie przez czytelników hiszpańskiego magazynu „Hola”. W październiku 2009 znalazł się na 11. miejscu na liście najlepiej ubranych mężczyzn według magazynu „GQ”.
Od dzieciństwa interesuje się również modą, często projektował i szył własne ubrania. Jesienią 2009 Karl Lagerfeld zaprosił go do udziału w sesji z okazji trzydziestolecia niemieckiej edycji „Vogue’a”. 19 stycznia 2010 otworzył i zamknął pokaz kolekcji marki Dsquared2 w Mediolanie. Współpracował wtedy z braćmi Danem i Deanem Caten, co zaowocowało udziałem projektantów w przygotowaniach do trasy koncertowej zespołu "Humanoid City Live". Zdjęcia Kaulitza można było znaleźć m.in. w magazynach „Vogue”, „Harper’s Bazaar” oraz „GQ”.
W 2010 wraz z Alice Cooperem zaangażował się w kampanię reklamową sklepów Saturn. Następnie wraz z Tomem Kaulitzem został twarzą kampanii Audi i organizacji PETA w akcji sprzeciwiającej się wykorzystywaniu dzikich zwierząt w przemyśle rozrywkowym, szczególnie cyrkach. W tym samym roku bracia przeprowadzili się z Hamburga do Los Angeles, tłumacząc decyzję brakiem inspiracji i prywatności oraz atakami stalkerów. Przez prawie cztery kolejne lata wraz z zespołem skupili się na produkowaniu nowej muzyki.
W 2013 wraz z Tomem Kaulitzem zasiadł w jury dziesiątej edycji programu "Deutschland sucht den Superstar", będącego niemiecką wersją formatu "Pop Idol". Gościnnie pojawił się również w roli eksperta w programie "Germany’s Next Topmodel".
Od 2016 działa również solowo, przyjął wówczas pseudonim Billy. 29 kwietnia 2016 wydał swój debiutancki singiel „Love Don't Break Me”, a 20 maja 2016 – pierwszy minialbum, zatytułowany "I'm Not OK".
Jest również aktorem dubbingującym. Podkładał głos tytułowej postaci Artura w niemieckiej wersji filmu "Artur i Minimki" oraz jego sequelu. Ma własną figurę woskową w muzeum Muzeum Figur Woskowych Madame Tussaud w Berlinie, odsłoniętą 30 września 2008. Jest jednym z najmłodszych posiadaczy figur woskowych.

</doc>
<doc id="436547" url="https://pl.wikipedia.org/wiki?curid=436547" title="Zdanie (logika)">
Zdanie (logika)



</doc>
<doc id="436552" url="https://pl.wikipedia.org/wiki?curid=436552" title="Jarosław Klejnocki">
Jarosław Klejnocki

Jarosław Klejnocki (ur. 7 października 1963 w Warszawie) – polski pisarz i poeta, eseista, krytyk literacki oraz nauczyciel akademicki. Od 2010 dyrektor Muzeum Literatury im. Adama Mickiewicza w Warszawie.
Życiorys.
Absolwent XLII Liceum Ogólnokształcącego im. Marii Konopnickiej w Warszawie oraz Polonistyki na Uniwersytecie Warszawskim. Współautor (wraz z Barbarą Łazińską i Dorotą Zdunkiewicz-Jedynak) podręczników do nauki języka polskiego w szkołach ponadgimnazjalnych („Słowa i teksty”). W latach 1988–2008 nauczyciel języka polskiego w stołecznych liceach (XVII LO im. Andrzeja Frycza Modrzewskiego – gdzie przez dwa lata był wicedyrektorem – 42 Niepubliczne Liceum Ogólnokształcące). W latach 1990–1991 także wizytator szkół średnich w warszawskim Kuratorium Oświaty i Wychowania, a w latach 1991–1992 nauczyciel – konsultant w Centralnym Ośrodku Doskonalenia Nauczycieli. Nauczyciel mianowany, egzaminator-weryfikator Okręgowej Komisji Egzaminacyjnej w Warszawie. Jest członkiem Polskiego PEN Clubu, w latach 1997–2015 należał do Stowarzyszenia Pisarzy Polskich. Członek założyciel Stowarzyszenia Unia Literacka.
Związany z Uniwersytetem Warszawskim, gdzie w roku 1988 obronił pracę magisterską („Żywioł autobiografizmu w wybranych utworach Tadeusza Konwickiego po 1956 roku”) oraz doktorat traktujący o poezji Adama Zagajewskiego (w 2001 roku, wydany później w formie książkowej: „Bez utopii? Rzecz o poezji Adama Zagajewskiego”, 2002). Habilitował się na Wydziale Polonistyki UW (na podstawie dorobku naukowego oraz rozprawy pod tytułem „Przez wiersze. Szkice interpretacyjne”) w październiku 2017 roku. Obecnie adiunkt na Wydziale Polonistyki UW (specjalność: metodyka nauczania, polska literatura współczesna, teoria i praktyka interpretacji oraz recepcji). W latach 2005–2007 Kierownik Zakładu Edukacji Literackiej w Instytucie Literatury Polskiej UW, w latach 2007–2008 p.o. zastępcy Dyrektora Instytutu Polonistyki Stosowanej UW. Stypendysta rządu USA (1992) oraz programu Research Support Scheme (RSS) dla naukowców z Europy Środkowo-Wschodniej (1996–1999). Wielokrotnie otrzymywał stypendium naukowe JMR Uniwersytetu Warszawskiego oraz stypendium twórcze Ministra Kultury RP. W roku 2011 uhonorowany Nagrodą Światowego Dnia Poezji, ustanowioną przez UNESCO.
W sierpniu 2009 rozpoczął pracę w Muzeum Literatury im. Adama Mickiewicza w Warszawie, 1 stycznia 2010 został p.o. dyrektora tej instytucji, a od 1 lipca 2010 jest jej dyrektorem. W grudniu 2016 roku, decyzją Ministra Kultury i Dziedzictwa Narodowego, uzyskał tytuł kustosza dyplomowanego.
W latach 2010–2019 roku członek jury Warszawskiej Premiery Literackiej; w latach 2012–2015 członek Społecznej Rady Kultury przy Prezydent Miasta Stołecznego Warszawy, Hannie Gronkiewicz-Waltz.

</doc>
<doc id="436554" url="https://pl.wikipedia.org/wiki?curid=436554" title="Klimat subarktyczny">
Klimat subarktyczny



</doc>
<doc id="436557" url="https://pl.wikipedia.org/wiki?curid=436557" title="Nieprzeliczalność">
Nieprzeliczalność



</doc>
<doc id="436558" url="https://pl.wikipedia.org/wiki?curid=436558" title="Twierdzenie Löwenheima-Skolema">
Twierdzenie Löwenheima-Skolema

Twierdzenie Löwenheima-Skolema – ważne twierdzenie logiki matematycznej dotyczące mocy modeli dla formuł logiki pierwszego rzędu.
Współcześnie nazwa "twierdzenie" (czy wręcz "twierdzenia") "Löwenheima-Skolema" jest używana na określenie serii rezultatów gwarantujących istnienie modeli pewnych mocy. Dwa najczęściej stosowane wyniki noszą nazwy górnego twierdzenia Löwenheima-Skolema i dolnego twierdzenia Löwenheima-Skolema.
Istnienie modelu nieskończonego.
Jedną z postaci twierdzenia Löwenheima-Skolema jest poniższe stwierdzenie:
Jeżeli zdanie formula_1 ma model nieskończony, to dla każdego formula_2 zdanie formula_1 ma model o mocy większej lub równej formula_4
Można również pokazać silniejszą postać twierdzenia (porównaj twierdzenie C poniżej):
Jeżeli dla każdego formula_2 zdanie formula_1 ma model o mocy większej lub równej formula_7 to zdanie formula_1 ma model przeliczalnie nieskończony.
Dowód twierdzenia A.
Poniżej znajduje się dowód prostszej postaci twierdzenia Löwenheima-Skolema. Dowód istnienia przeliczalnie nieskończonego modelu dla zdań spełniających warunek z twierdzenia wynika wprost z konstrukcji z dowodu twierdzenia o zupełności.
Korzystamy z twierdzenia o zwartości:
Dla każdego naturalnego formula_9 oznaczmy przez formula_10 następującą formułę:
Intuicyjnie formula_10 oznacza "Istnieje formula_2 różnych obiektów". Zdanie takie może być spełnione jedynie w modelach o uniwersum mocy większej lub równej "formula_4"
Załóżmy teraz, że formula_1 ma model o mocy co najmniej formula_2 dla każdego formula_4
Rozważmy następujące zbiory zdań
W każdym modelu formula_20 zdania formula_1 o mocy co najmniej formula_22 wszystkie zdania ze zbioru formula_23 są spełnione, czyli formula_24 Zauważmy również, że każdy skończony podzbiór formula_25 zawiera się w zbiorze formula_26 dla pewnego formula_27 stąd wnioskujemy, że każdy skończony podzbiór zbioru formula_28 ma model. Z twierdzenia o zwartości otrzymujemy, że cały zbiór formula_28 ma model formula_30
Ponieważ formula_31 i model formula_32 ma co najmniej formula_2 elementów, dla każdego formula_7 więc formula_32 jest modelem nieskończonym zdania formula_36
Wnioski z twierdzenia.
Ze sformułowanego powyżej twierdzenia Löwenheima-Skolema wynika wiele negatywnych wniosków o niemożności wyrażenia pewnych problemów w logice pierwszego rzędu. Oto przykładowe z nich:
Górne twierdzenie Löwenheima-Skolema.
Niech formula_38 będzie alfabetem pewnego języka pierwszego rzędu formula_39 oraz niech formula_20 będzie modelem nieskończonym dla tego języka, z uniwersum formula_41 Jeśli formula_42 jest liczbą kardynalną spełniającą formula_43 oraz formula_44 to istnieje model formula_32 języka formula_39 z uniwersum formula_47 taki, że
Innymi słowy, i mniej ściśle: Każdy model formula_20 można rozszerzyć elementarnie do modelu formula_32 dowolnej (dużej) mocy (spełniającego formula_54).
Dolne twierdzenie Löwenheima-Skolema.
Niech formula_38 będzie alfabetem pewnego języka pierwszego rzędu formula_39 oraz niech formula_20 będzie nieskończonym modelem dla tego języka. Dla każdego podzbioru formula_62 spełniającego formula_63 istnieje elementarny podmodel formula_32 modelu formula_20 z uniwersum formula_47 spełniającym formula_67 oraz formula_68
Innymi słowy, i mniej ściśle: W każdym modelu formula_20 można znaleźć elementarny podmodel formula_70 dowolnej (małej) mocy.
Specjalny przypadek dolnego twierdzenia.
Wielu autorów używa nazwy "twierdzenie Löwenheima-Skolema" dla określenia następującej konsekwencji dolnego twierdzenia Löwenheima-Skolema (zobacz np. Martin Goldstern i Haim Judah):
Każdy model formula_20 przeliczalnego języka formula_39 zawiera przeliczalny elementarny podmodel formula_73
Równoważność z aksjomatem wyboru.
Przy założeniu ZF (bez aksjomatu wyboru) bardziej naturalną wersją górnego twierdzenia Löwenheima-Skolema (niewspominającą dobrych uporządkowań) jest następujące twierdzenie:
Robert Vaught udowodnił, że i górne i dolne twierdzenie Löwenheima-Skolema są równoważne aksjomatowi wyboru.
Dowód.
Aksjomat wyboru jest równoważne zdaniu
czyli
Zdanie formula_1 ma model przeliczalny, na przykład zbiór formula_98 z górnego twierdzenia LS wnioskujemy, że formula_1 ma model o każdej nieskończonej mocy. Więc „górne LS” ⇒ AC.
Dla każdego zbioru formula_28 można znaleźć zbior formula_101 o mocy większej niż formula_28 spełniający formula_103 na przykład zbiór potęgowy zbioru formula_104
Więc istnieje model formula_106 o mocy formula_107 spełniający zdanie formula_36 Z dolnego twierdzenia LS wnioskujemy, że formula_1 ma model o mocy formula_110 Więc „dolne LS” ⇒ AC.
Uwagi historyczne.
Pierwszy rezultat tego typu, twierdzenie A sformułowane wcześniej, został udowodniony przez niemieckiego matematyka Leopolda Löwenheima w roku 1915. Górne i dolne twierdzenia Löwenheima-Skolema były wzmocnieniami wcześniejszych wyników udowodnionymi przez Alfreda Tarskiego (zobacz Zofia Adamowicz i Paweł Zbierski). Z tego powodu niektórzy autorzy nazywają twierdzenia w wersjach podanych przez nas twierdzeniami Löwenheima-Skolema-Tarskiego (zob. np. Wiktor Marek i Janusz Onyszkiewicz).

</doc>
<doc id="436567" url="https://pl.wikipedia.org/wiki?curid=436567" title="Albert Vanhoye">
Albert Vanhoye

Albert Vanhoye SJ (ur. 24 lipca 1923 w Hazebrouck, zm. 29 lipca 2021 w Rzymie) – francuski duchowny rzymskokatolicki, jezuita, doktor teologii, dziekan Wydziału Biblijnego na Papieskim Instytucie Biblijnym w latach 1969–1990, sekretarz Papieskiej Komisji Biblijnej w latach 1990–2001, kardynał od 2006 (najpierw w stopniu diakona, w 2016 promowany do stopnia prezbitera).
Życiorys.
Wstąpił do zakonu jezuitów 11 września 1941, pierwsze śluby złożył 15 listopada 1944. Kształcił się w kolegium jezuickim w Vals-prés-le-Puy (w 1950 uzyskał licencjat z filozofii scholastycznej) i Enghien (Belgia, w 1955 uzyskał licencjat z teologii). 25 lipca 1954 w Enghien przyjął święcenia kapłańskie. Kontynuował studia w Papieskim Instytucie Biblijnym w Rzymie, gdzie w 1958 obronił licencjat z Pisma Świętego, a w 1963 uzyskał stopień doktora. Niezależnie od studiów wykładał klasyczny język grecki w scholastyce w Yzeure w latach 1946–1947 i 1950–1951, od 1959 był profesorem egzegezy Nowego Testamentu w scholastyce w Chantilly. Po obronie doktoratu od 1963 wykładał ten sam przedmiot w Papieskim Instytucie Biblijnym. W latach 1969–1990 pełnił funkcję dziekana Wydziału Biblijnego tej uczelni.
W 1990 został powołany na konsultora Kongregacji Doktryny Wiary, w latach 1978–1999 był konsultorem Kongregacji Wychowania Katolickiego. Pełnił również funkcję konsultora Papieskiej Rady Promocji Jedności Chrześcijan (1980–1996). W latach 1984–2001 wchodził w skład Papieskiej Komisji Biblijnej, od 1990 jako sekretarz. Należał do wielu towarzystw naukowych zajmujących się problematyką biblijną, opublikował 17 książek oraz szereg artykułów, m.in. w wydawnictwach encyklopedycznych.
22 lutego 2006 papież Benedykt XVI ogłosił nominację kardynalską ks. Vanhoye. Ze względu na wiek (82 lata) nie miał on prawa udziału w konklawe, papież zwolnił go również z obowiązku przyjęcia sakry biskupiej. 24 marca 2006 Vanhoye otrzymał tytuł kardynała diakona Santa Maria della Mercede e Sant’Adriano a Villa Albani.
Od 10 do 16 lutego 2008 głosił rekolekcje wielkopostne dla Benedykta XVI i kurii rzymskiej. 20 czerwca 2016 został promowany na kardynała prezbitera, zachował diakonię Santa Maria della Mercede e Sant’Adriano a Villa Albani w charakterze tytułu prezbiterskiego na zasadzie – "Pro hac vice".
Po śmierci kard. Rogera Etchegaraya 4 września 2019 roku, był najstarszym żyjącym kardynałem.
Zmarł 29 lipca 2021 w Rzymie, po jego śmierci najstarszym żyjącym kardynałem został Jozef Tomko.

</doc>
<doc id="436568" url="https://pl.wikipedia.org/wiki?curid=436568" title="Rojnik górski">
Rojnik górski

Rojnik górski ("Sempervivum montanum" L.) – wysokogórski gatunek roślin z rodziny gruboszowatych. Występuje na Korsyce, w Alpach, Pirenejach i w Karpatach. W Polsce rośnie tylko w Tatrach, w Babiogórskim Parku Narodowym i na pojedynczych stanowiskach w Bieszczadach.
Zagrożenia i ochrona.
Gatunek w Polsce objęty ścisłą ochroną gatunkową. Nie jest zagrożony, wszystkie jego stanowiska bowiem znajdują się na obszarze parków narodowych.

</doc>
<doc id="436570" url="https://pl.wikipedia.org/wiki?curid=436570" title="Nagaoka">
Nagaoka

 – miasto w Japonii, w prefekturze Niigata, w środkowej części wyspy Honsiu ("Honshū"), nad rzeką Shinano (367 km, najdłuższa rzeka w Japonii).
Położenie.
Miasto jest położone w regionie Chūetsu prefektury Niigata. Centralna część miasta znajduje się na aluwialnej równinie utworzonej przez rzekę Shinano. 
Miasto leży w środkowej części prefektury, graniczy z
Historia.
Zamek Nagaoka ("Nagaoka-jō") został zbudowany w 1616 roku przez Naoyoriego Hori (1577–1639) po usunięciu poprzedniego pana, Tadateru Matsudairy (1592–1683), przez Hidetadę Tokugawę (1579–1632) za rzekomo złe zarządzanie podczas letniej kampanii w 1615, związanej z oblężeniem zamku Ōsaka. 
W 1618 roku zamek został przejęty przez Tadanariego Makino (1581–1655), ale przez lata był niszczony przez powodzie. Był zalewany w latach: 1671, 1674, 1781 i 1789. Ponadto dotknęły go dwa duże pożary: w 1728 i 1844. Pechowy zamek został również poważnie uszkodzony podczas trzęsienia ziemi w 1829 roku. W końcu został zniszczony całkowicie podczas wojny boshin w 1868 roku. Na jego miejscu do 1898 roku był park, a następnie teren ten został zagospodarowany i zurbanizowany. W 1926 roku zasypano fosy pod budowę budynków użyteczności publicznej. Zamek został częściowo zrekonstruowany w parku Yūkyūzan poza miastem w 1968 roku i służy jako muzeum lokalnej historii.
Gospodarka.
W mieście rozwinął się przemysł maszynowy, środków transportu, petrochemiczny (wydobycie gazu i ropy), włókienniczy, papierniczy, turystyczny. W pobliżu miasta, na górze Yūkyū, znajdują się popularne ośrodki narciarskie.
Prefektura Niigata jest jednym z wiodących regionów produkujących ryż w Japonii, a Nagaoka była jednym z pierwszych miast, które wykorzystało ten potencjał: stworzono słynną markę ryżu "koshihikari" i 16 wytwórni "sake".
W Nagaoce zapoczątkowano Nagaoka Bio-Economy Concept w celu dostosowania myślenia naukowego do fermentacji. Uważa się, że 99% mikroorganizmów na świecie jest nadal nieznanych ludziom. Trwają badania nad fermentacją, aby zaradzić tej sytuacji i przyczynić się do urzeczywistnienia społeczeństwa zajmującego się recyklingiem zasobów. Prace koncentrują sią na ulepszaniu gleby na polach ryżowych, m.in. poprzez aktywację mikroorganizmów do produkcji nawozów organicznych, które będą alternatywą dla nawozów sztucznych i pestycydów.
Transport.
Nagaoka jest węzłem komunikacyjnym kolejowym i drogowym. 

</doc>
<doc id="436574" url="https://pl.wikipedia.org/wiki?curid=436574" title="Toluca">
Toluca

Toluca – miasto w środkowym Meksyku, na obszarze Mesy Centralnej, na wysokości 2640 metrów, w kotlinie Toluca, stolica stanu Meksyk. Około 747 tys. mieszkańców.

</doc>
<doc id="436578" url="https://pl.wikipedia.org/wiki?curid=436578" title="Disneyland Resort">
Disneyland Resort

Disneyland Resort położony jest w Anaheim (Kalifornia), USA.
Park Disneyland został otwarty 17 lipca 1955 roku. W 1990 zaczęto planować rozbudowę parku. Rozszerzony kompleks został otwarty jako Disneyland Resort w 2001 wraz z otwarciem Downtown Disney w styczniu i California Adventure Disney w lutym.

</doc>
<doc id="436582" url="https://pl.wikipedia.org/wiki?curid=436582" title="Stanisław Cieślewski">
Stanisław Cieślewski

Stanisław Cieślewski ps. „Lipiec” (ur. 21 czerwca 1907 w Bronowie, zm. 27 sierpnia 1952 w Grądach Małych) – technik przemysłu leśnego. Porucznik rezerwy Wojska Polskiego, komendant Obwodu Łomżyńskiego ZWZ–AK, dowódca odtwarzanego w konspiracji 33 Pułku Piechoty AK w stopniu kapitana. Rozkazem z 15 sierpnia 1944 został mianowany do stopnia majora.
Życiorys.
Stanisław Cieślewski był synem Antoniego i Elżbiety z domu Waniewskiej. Ukończył Szkołę Mierniczo-Leśną w Łomży, a następnie I kurs (1929/1930) Szkoły Podchorążych Rezerwy Piechoty w Zambrowie (kompania pionierów). Po kursie, w stopniu kaprala podchorążego rezerwy, został skierowany do macierzystej jednostki – 41 Suwalskiego pułku piechoty w Suwałkach. Po odbyciu ćwiczeń rezerwy, awansowany do stopnia podporucznika rezerwy ze starszeństwem z dniem 1 stycznia 1933 i przydzielony do 42 pułku piechoty w Białymstoku.
Kampania wrześniowa.
W czasie kampanii wrześniowej był oficerem 77 pułku piechoty z Lidy, wchodzącego w skład 19 Dywizji Piechoty Armii „Prusy”. Pułk brał udział w walkach w ramach grupy ppłk. dypl. Augusta Nowosielskiego w obronie linii Lubień – Łęczno w czasie bitwy piotrkowskiej. 19 dywizja dowodzona przez gen. bryg. Józefa Kwaciszewskiego została w czasie tej bitwy rozbita i w lasach koło Brudzewic udało się zebrać zaledwie trzy bataliony z niej pochodzące. Przemieszane resztki Północnego Zgrupowania Armii „Prusy” zostały ostatecznie rozbite 8 września w okolicach Odrzywołu. Stanisławowi Cieślewskiemu udało się uniknąć niewoli.
Działalność konspiracyjna.
Wrócił do Bronowa i już w październiku 1939 organizował podziemie przeciwko okupantom sowieckim. Nawiązał kontakt z ZWZ i od połowy 1940 por. Cieślewski występował jako reprezentant tej organizacji na terenie łomżyńskiego, a od marca 1941 był komendantem Obwodu Łomża ZWZ. Używał wówczas pseudonimów „Wąsik”, następnie zaś „Czarny”, a w końcu „Lipiec”. W połowie 1942 pełnił już dwie funkcje: był komendantem Obwodu Łomżyńskiego ZWZ-AK i zastępcą Inspektora Obwodu III – Łomżyńskiego kpt. Jana Tabortowskiego „Bruzdy”.
22 listopada 1942 „Lipiec” został aresztowany wraz z inspektorem kpt. „Bruzdą” i por. Janem Sokołowskim „Majem” i osadzony w więzieniu w Łomży. Mimo iż Niemcy nie orientowali się kogo aresztowali, umieścili ich na liście osób do rozstrzelania. Dzięki akcji podziemia dowodzonej przez Czesława Lustycha „Profesora” i Zdzisława Wilhelmiego „Powoja” udało się doprowadzić do ich ucieczki w nocy z 12 na 13 stycznia 1943. Razem z nimi uciekło około 10 więźniów.
W czasie ucieczki „Lipiec” złamał nogę i przez okres dwóch miesięcy ukrywał się i leczył w Łomży, zaś kapitan „Bruzda” został skierowany na stanowisko Inspektora Inspektoratu IV – Suwalskiego. Jego miejsce zajął por. Hieronim Łagoda „Lak” – cichociemny zrzucony do kraju 1 września 1942.
Gestapo poszukiwało Stanisława Cieślewskiego, nie zdając sobie sprawy z jego funkcji w podziemiu ani jakim posługiwał się pseudonimem. Poszukiwano go jako „Czarnego Stasia”. „Lipiec” organizował pracę Obwodu, przygotowując jednocześnie akcję „Burza” pod dowództwem kapitana „Laka”. Kapitan „Lak” wpadł w ręce Gestapo w lutym 1944, a na jego miejsce ponownie skierowano kapitana „Bruzdę”
Operacja „Burza”.
Stanisław Cieślewski, awansowany do stopnia kapitana, został wyznaczony na dowódcę odtwarzanego w podziemiu 33 Pułku Piechoty AK. Przygotowywał bazy mające być zapleczem dla przewidzianej mobilizacji. Pierwsza z nich powstała w Olszynie Pniewskiej na bagnach narwiańskich, druga na „Kościółku” w pobliżu wsi Grądy Woniecko, trzecia zaś na uroczysku „Kobielne” nad Biebrzą – miejscu wykorzystywanym przez podziemie od 1939.
Od czerwca 1944 „Lipiec” przebywał w bazie na „Kościółku”, a stan liczebny oddziału doszedł do około 200 żołnierzy. Prowadzane były akcje zaopatrzeniowe – w czasie jednej z nich plut. „Ryba” porwał landrata Millera. Dochodziło do starć z patrolami niemieckimi.
Niemcy postanowili zniszczyć zgrupowanie, „Lipiec” podjął więc decyzję o opuszczeniu bazy, co nastąpiło w pierwszej połowie sierpnia 1944. Opuszczając bazę, plut. „Ryba” zaatakował i zniszczył stojącą w okolicy Grądów Woniecko kolumnę samochodów ciężarowych. Oddział „zapadał” na kilka dni na bagnach w okolicy wsi Ożary Wielkie. Trudna sytuacja spowodowała decyzję o częściowym zwolnieniu żołnierzy do domów.
Doszło do kontaktu z wojskami sowieckimi. Kpt. „Lipiec” przybył na pertraktacje pod osłoną uzbrojonej grupy. Byli w niej między innymi „Szczedroń” Witold Lipiński i „Powój” Zdzisław Wilhelmi. Do pertraktacji nie doszło, ponieważ Sowieci żądali bezwarunkowego poddania się oddziału, próbowali też aresztować grupę przybyłą na rozmowy. „Lipiec” ze swoimi wycofał się pod osłoną odbezpieczonej broni. W tym samym czasie dostał wiadomość o rozbrojeniu i aresztowaniu zgrupowania kapitana „Bruzdy”. Zmienił miejsce postoju oddziału (uczynił to w porę, bo stare miejsce zostało ostrzelane przez artylerię sowiecką), a następnie rozwiązał oddział.
W czasie działalności konspiracyjnej został odznaczony Krzyżem Srebrnym Orderu Wojennego Virtuti Militari, Srebrnym Krzyżem Zasługi z Mieczami i Krzyżem Walecznych.
Działalność powojenna.
W listopadzie 1944 Stanisław Cieślewski posługujący się fałszywym nazwiskiem został w aresztowany przez NKWD i wywieziony do Związku Radzieckiego, przebywał z obozach w Ostaszkowie i Riazaniu.
Wrócił do Polski pod koniec 1946, a w marcu 1947 ujawnił się w Łomży. Podjął pracę w Fabryce Sklejek w Piszu, ale po pobiciu w miejscu publicznym funkcjonariusza UB wyjechał z Pisza. Pod koniec 1948 Stanisław Cieślewski przyjechał do Warszawy, nawiązał kontakt z majorem Janem Tabortowskim „Bruzdą”, wkrótce jednak został zatrzymany przez UB i był przesłuchiwany kilka dni.
Zagrożeni aresztowaniem „Lipiec” i „Bruzda” zeszli ponownie do podziemia w kwietniu 1950. Ukrywali się u dawnych podkomendnych, a latem 1950 wybudowali obóz na bagnach biebrzańskich. Rozpoczęli gromadzenie przechowanej po ujawnieniu broni. Zaopatrzenie i informacje dostarczali im dawni żołnierze. Dołączali się do nich inni ukrywający się, jednak żaden z nich nie pozostał z nimi na stałe. W listopadzie 1950 dwaj funkcjonariusze UB dotarli do obozu „Bruzdy”, ale zostali zlikwidowani. Przez grupę przewinęli się: Tadeusz Wysocki ps. „Zegar”, Mieczysław Zalewski „Tarzan”, Józef Ramotowski „Rawicz”, Antoni Malinowski „Zając” i jego brat Kazimierz i Aleksander Sleszyński „Wicher”. Brak środków do życia spowodował konieczność przeprowadzenia akcji zaopatrzeniowych. Rekwirowano towary i pieniądze w sklepach i spółdzielniach regionu.
W sierpniu 1952 „Lipiec” i „Rawicz” ukrywali się w Przestrzelach u Stanisława Piotrowskiego, a następnie w Grądach Małych w gospodarstwach Jarosława Modzelewskiego i Bronisława Chojnowskiego. 27 sierpnia 1952 rano wieś została otoczona przez KBW. Po wykryciu kryjówki doszło do wymiany ognia. Kapitan „Lipiec” zginął, rozerwany własnym granatem, a „Rawicz” ranny w nogę został ujęty. Zwłoki kapitana Stanisława Cieślewskiego „Lipca” zostały zabrane przez UB i pochowane w nieznanym miejscu.
Bibliografia.
Działalność Stanisława Cieślewskiego „Lipca” została opisana w następujących książkach:

</doc>
<doc id="436587" url="https://pl.wikipedia.org/wiki?curid=436587" title="Peter Poreku Dery">
Peter Poreku Dery

Peter Poreku Dery (ur. 10 maja 1918 w Ko, diecezja Wa, zm. 6 marca 2008 w Tamale), ghański duchowny katolicki, arcybiskup Tamale, kardynał. Sługa Boży Kościoła katolickiego.
Życiorys.
Święcenia kapłańskie przyjął 11 lutego 1951. W marcu 1960 został mianowany biskupem Wa, sakry biskupiej udzielił mu 8 maja 1960 papież Jan XXIII. W listopadzie 1974 został przeniesiony na stolicę biskupią Tamale, a po podniesieniu Tamale do rangi metropolii w maju 1977 otrzymał godność arcybiskupa. Zrezygnował z rządów archidiecezją po osiągnięciu wieku emerytalnego w marcu 1994.
W lutym 2006 znalazł się w gronie piętnastu duchownych, wyniesionych do godności kardynalskiej na pierwszym konsystorzu papieża Benedykta XVI. Arcybiskup Dery był najstarszy w gronie nominowanych i ze względu na wiek (ukończone 80 lat) nie miał nigdy prawa udziału w konklawe; w marcu 2006 otrzymał tytuł kardynała diakona Sant’Elena fuori Porta Prenestina.
Wśród biskupów, którym Dery udzielił sakry biskupiej, jest m.in. jego następca na stolicy arcybiskupiej Tamale (a wcześniej na stolicy biskupiej Wa) Gregory Ebolawola Kpiebaya (1975). Peter Dery był również współkonsekratorem przyszłego kardynała Petera Turksona (1993).
13 lipca 2013 roku został otwarty jego proces beatyfikacyjny.

</doc>
<doc id="436593" url="https://pl.wikipedia.org/wiki?curid=436593" title="Drapieżca">
Drapieżca



</doc>
<doc id="436594" url="https://pl.wikipedia.org/wiki?curid=436594" title="Karabinek AMD-65">
Karabinek AMD-65

AMD-65 () – węgierska modyfikacja AKM przeznaczona dla wojsk powietrznodesantowych.
Historia.
W latach 60 XX w. na Węgrzech rozpoczęto produkcję karabinków automatycznych AK. W 1963 roku rozpoczęto produkcję karabinka AK-63 będącego zmodyfikowanym AK wyposażonym w chwyt przedni. W dwa lata później AK-63 stał się podstawą do opracowania karabinka dla wojsk powietrznodesantowych oznaczonego jako AMD-65. Aby ułatwić spadochroniarzom desantowanie z bronią opracowany dla nich karabinek wyposażono w krótszą lufę i składaną kolbę. Ponieważ uznano, że rosyjska kolba karabinka AKS składana pod spód broni jest zbyt mało sztywna, karabinek spadochroniarzy wyposażono w prętową kolbę składaną na bok broni (jak wykazały późniejsze doświadczenia kolba prętowa jest sztywniejsza, ale okazała się podatna na uszkodzenia). Ponieważ skrócenie lufy zaowocowało znacznym powiększeniem płomienia wylotowego karabinka AMD-65 wyposażono w duży tłumik płomienia.
Opis.
AMD-65 jest bronią samoczynno-samopowtarzalną. Zasada działania oparta o odprowadzanie części gazów prochowych przez boczny otwór lufy, z długim ruchem tłoka gazowego. AMD-65 strzela z zamka zamkniętego. Zamek ryglowany przez obrót. Mechanizm uderzeniowy kurkowy, mechanizm spustowy z przełącznikiem rodzaju ognia. Dźwignia przełącznika rodzaju ognia pełni jednocześnie rolę bezpiecznika.
AMD-65 jest bronią zasilaną z magazynków 30-nabojowych.
Lufa zakończona tłumikiem płomienia.
AMD-65 wyposażony jest w dwa chwyty pistoletowe. Kolba składana na bok broni, prętowa. Przyrządy celownicze mechaniczne (celownik krzywkowy z muszką, nastawy do 800 m).

</doc>
<doc id="436597" url="https://pl.wikipedia.org/wiki?curid=436597" title="Góra Zamkowa w Cieszynie">
Góra Zamkowa w Cieszynie

Góra Zamkowa w Cieszynie (zwana też "Wzgórzem Zamkowym", 298 m n.p.m.) – niewielkie wzniesienie o stromych zboczach, położone na Pogórzu Śląskim w centrum miasta Cieszyna, w widłach rzek Olzy na południu i Bobrówki na północy, tuż przy granicy z Czechami. Na wzgórzu szereg zabytkowych budowli (w tym XI-wieczna rotunda) oraz romantyczny park z wieloma pomnikami przyrody.
Historia.
Ze względu na dobre właściwości obronne wzgórze było zasiedlane już od czasów starożytnych. Stałe osadnictwo pojawiło się na wzgórzu w X wieku, co związane było ze zniszczeniem pobliskiego grodu Gołęszyców zwanego "Starym Cieszynem". Osada na Górze Zamkowej służyła prawdopodobnie jako zaplecze dla odbudowywanego grodziska, jednak wkrótce sama zyskała na znaczeniu, bowiem jeszcze w X wieku przekształciła się w gród obronny. W połowie XI wieku lub około 1180 roku zbudowano tu pierwszy obiekt sakralny – romańską rotundę św. Mikołaja, która przetrwała do dzisiaj i jest jednym z najstarszych zabytków architektury polskiej. Badania archeologiczne wskazują, że gród szybko się rozrastał i w krótkim czasie przejął funkcje grodziska w "Starym Cieszynie", które ostatecznie opustoszało na przełomie XI i XII wieku. Rozrastało się też podgrodzie, a całość została wymieniona w bulli papieża Hadriana IV w 1155 roku jako "Tessin". Można więc stwierdzić, że gród na Górze Zamkowej był bezpośrednim zalążkiem dzisiejszego Cieszyna.
Prawdopodobnie jeszcze w I połowie XII wieku Cieszyn urósł do rangi kasztelanii, a siedzibą kasztelana był drewniany zamek na Górze Zamkowej, później rozbudowywany. Romańska rotunda pełniła funkcję kaplicy zamkowej, a do 1240 roku była też kościołem parafialnym Cieszyna. Około 1290 r., kiedy utworzono Księstwo Cieszyńskie, zamek ten stał się siedzibą książęcą. Około 1374 roku książę cieszyński Przemysław I Noszak rozkazał w miejsce zamku drewnianego zbudować murowany. Z tego też okresu pochodzi zachowana do dzisiaj gotycka wieża, zwana "Wieżą Piastowską". Zamek stale rozbudowywano, a z czasem osiągnął pokaźne rozmiary i zajął on całe wzgórze. Wojna trzydziestoletnia w XVII wieku, podczas której front wielokrotnie przechodził przez Cieszyn, doprowadziła piastowski zamek do ruiny. Zamek niszczał przez kolejne 200 lat, choć nadal pełnił funkcje reprezentacyjne i był oficjalną siedzibą książęcą.
W 1839 roku, na polecenie księcia Karola Habsburga, zamek piastowski ostatecznie rozebrano (z wyjątkiem fundamentów, jednej wieży, części baszty oraz romańskiej rotundy, które jednak przebudowano). W jego miejsce zbudowano klasycystyczny pałac, a na wzgórzu utworzono romantyczny park. U stóp wzgórza w 1846 roku powstał browar książęcy, a przed pałacem zbudowano oranżerię. W tej formie Góra Zamkowa przetrwała do połowy XX wieku, kiedy przywrócono rotundzie i wieży pierwotny wygląd, a oranżerię zburzono. Pałac posłużył zaś jako siedziba szkoły muzycznej. Wzgórze stało się częstym przedmiotem badań archeologicznych. Wiele drzew uzyskało status pomników przyrody.
Na początku XXI wieku przystąpiono do odrestaurowania habsburskiego pałacu, odkryto fragmenty dawnego zamku (w tym XII-wieczną wieżę ostatecznej obrony) oraz zbudowano siedzibę zamku Cieszyn (otwarcie na początku 2005 r.) w miejscu dawnej oranżerii. U stóp wzgórza odbudowano też pomnik legionistów śląskich (pierwotny, zbudowany w 1934 r., został zniszczony przez oddziały niemieckie we wrześniu 1939 r.).

</doc>
<doc id="436600" url="https://pl.wikipedia.org/wiki?curid=436600" title="Stanisław Kazimierz Dąmbski">
Stanisław Kazimierz Dąmbski

Stanisław Kazimierz Dąmbski (lub Dąbski) herbu Godziemba (ur. ok. 1638, zm. 15 grudnia 1700 w Krakowie) – biskup krakowski, kujawski, płocki, łucki i chełmski.
Życiorys.
Syn Adama (zm. 1660), kasztelana słońskiego i Elżbiety Jemielskiej, córki Stanisława, kasztelana kowalskiego. Brat Zygmunta (zm. 1704), wojewody brzeskokujawskiego i Ludwika (zm. 1678), kasztelana konarskiego kujawskiego.
Absolwent Akademii Krakowskiej, sekretarz Michała Korybuta Wiśniowieckiego. W 1672 roku był deputatem duchownym na Trybunał Główny Koronny. Od 1673 biskup chełmski, w 1676 roku mianowany biskupem łuckim, w 1682 roku jest już biskupem płockim, w 1692 roku przeniesiony raz jeszcze tym razem na biskupstwo kujawskie. Wzniósł katedrę w Łucku oraz Pałac Dąmbskich w Toruniu.
Bardzo aktywnie uczestniczy w życiu politycznym kraju. W 1674 roku popiera hetmana Jana Sobieskiego w staraniach o koronę polską stając się jednym z przywódców stronnictwa antyfrancuskiego. Podpisał jego "pacta conventa" w 1674 roku. Po śmierci Jana III opowiada się za kandydaturą jego syna Jakuba Sobieskiego jako króla polskiego. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. Ostatecznie stanął po stronie Augusta II Mocnego, którego był elektorem z województwa poznańskiego i którego "pacta conventa" podpisał. Mimo iż August II nie uzyskał większości głosów Dąbski jako zastępca prymasa Polski zdecydował się dokonać jego koronacji na króla polskiego w katedrze na Wawelu 27 października 1697 roku, zyskując mało chwalebne miano "rajfura korony polskiej".
Niejako w nagrodę August II mianował go biskupem krakowskim 30 marca 1700. Biskupstwa tego jednak nie objął, gdyż zmarł nagle w trakcie przygotowań do ingresu w klasztorze jezuitów w Krakowie. Został pochowany w kościele pw. św. św. Piotra i Pawła w Krakowie.
Wyjątkową hojnością potrafił zjednać sobie ludzi, dla katedry wawelskiej ufundował wspaniałą zachowaną do dziś monstrancję wysadzaną szlachetnymi kamieniami.

</doc>
<doc id="436602" url="https://pl.wikipedia.org/wiki?curid=436602" title="Jōji Katō">
Jōji Katō

 – japoński łyżwiarz, specjalizujący się w sprincie (dystans 500 m), brązowy medalista olimpijski i czterokrotny medalista mistrzostw świata.
Kariera.
W wieku 17 lat jako pierwszy junior w historii osiągnął wynik poniżej 35 sekund na dystansie 500 metrów.
Był rekordzistą świata na dystansie 500 m (34,30 s). Rekordowy wynik ustanowił 19 listopada 2005 w Salt Lake City. 9 listopada 2007 r. osiągnięcie Japończyka poprawił Jeremy Wotherspoon, który na tym samym torze uzyskał czas 34,03 s.
W 2005 roku, mając 20 lat, zdobył złoty medal na dystansie 500 m podczas mistrzostw świata w Inzell. Pokonał wówczas swego rodaka Hiroyasu Shimizu i Kanadyjczyka Jeremy'ego Wotherspoona. Na rozgrywanych rok później igrzyskach olimpijskich w Turynie zajął dopiero 6. miejsce. Podczas igrzysk w Vancouver w 2010 roku zdobył brązowy medal w biegu na 500 m.
Na mistrzostwach świata w Inzell w 2011 roku i rozgrywanych dwa lata później mistrzostwach świata w Soczi zdobył srebrne medale na swym koronnym dystansie, a z mistrzostw świata w Nagano w 2008 roku wrócił z brązowym medalem.

</doc>
<doc id="436605" url="https://pl.wikipedia.org/wiki?curid=436605" title="Krenon">
Krenon

Krenon – zespół organizmów zasiedlających źródła (krenal). W skład krenonu wchodzą wyspecjalizowane krenobionty (np. "Parachiona picicornis, Crunoecia irrorata"), gatunki preferujące źródła (krenofile) (np. "Plectrocnemia conspersa, Potamophylax nigricornis"), jak i gatunki wód podziemnych (stygofauna).

</doc>
<doc id="436606" url="https://pl.wikipedia.org/wiki?curid=436606" title="Karabinek AK-63">
Karabinek AK-63

AK-63 (AMM) – węgierski karabinek automatyczny, powstały na bazie karabinka AKM.
Historia.
W latach 60. w Węgierskiej Republice Ludowej rozpoczęto produkcję karabinków automatycznych AK. W 1963 roku rozpoczęto produkcję karabinka AK-63 będącego zmodyfikowanym AKM wyposażonym w chwyt przedni.
Opis.
AK-63 jest bronią bronią samoczynno-samopowtarzalną. Zasada działania oparta na odprowadzaniu części gazów prochowych przez boczny otwór lufy, z długim ruchem tłoka gazowego. AK-63 strzela z zamka zamkniętego. Zamek ryglowany przez obrót. Mechanizm uderzeniowy kurkowy, mechanizm spustowy z przełącznikiem rodzaju ognia. Dźwignia przełącznika rodzaju ognia pełni jednocześnie rolę bezpiecznika.
AK-63 jest bronią zasilaną z magazynków 30-nabojowych.
AK-63 wyposażony jest w dwa chwyty pistoletowe. Kolba stała. Przyrządy celownicze mechaniczne (celownik krzywkowy z muszką, nastawy do 1000 m).

</doc>
<doc id="436612" url="https://pl.wikipedia.org/wiki?curid=436612" title="Andrea Cordero Lanza di Montezemolo">
Andrea Cordero Lanza di Montezemolo

Andrea Cordero Lanza di Montezemolo (ur. 27 sierpnia 1925 w Turynie, zm. 19 listopada 2017 w Rzymie) – włoski duchowny katolicki, dyplomata watykański, kardynał. Pochodził z rodziny arystokratycznej.
Życiorys.
W czasie II wojny światowej służył ochotniczo w wojsku. Po wojnie dokończył przerwane studia architektoniczne, w 1949 uzyskał doktorat. Prowadził zajęcia z architektury na jednej z uczelni rzymskich, a niezależnie podjął studia teologiczne na Papieskim Uniwersytecie Gregoriańskim w Rzymie, następnie w Collegio Capranica. Święcenia kapłańskie otrzymał 13 marca 1954 w Rzymie. Uzyskał dyplomy licencjackie z filozofii i teologii, na Papieskim Uniwersytecie Laterańskiej obronił doktorat z prawa kanonicznego, odbył także studia w watykańskiej szkole dyplomatycznej (Papieskiej Akademii Duchownej w Rzymie). Pełnił m.in. funkcję wicekapelana Uniwersytetu w Rzymie. Pracę w dyplomacji watykańskiej podjął w 1960 i został wysłany do apostolskiej delegatury w Meksyku jako sekretarz. W czerwcu 1963 otrzymał tytuł nadzwyczajnego tajnego szambelana papieskiego.
Pracę w dyplomacji Stolicy Apostolskiej kontynuował jako sekretarz nuncjatur w Japonii (1964–1966) i w Kenii (1966–1968); był również sekretarzem delegatury apostolskiej w Afryce Wschodniej (1966-1968). Od 1968 pozostawał w dyspozycji Rady Spraw Publicznych Kościoła. W 1972 został mianowany podsekretarzem w Papieskiej Komisji „Iustitia et Pax”, był następnie w tej instytucji prosekretarzem (p.o. sekretarza, 1975–1976) i sekretarzem (1976–1977).
W kwietniu 1977 Paweł VI mianował go arcybiskupem tytularnym Pandosia i pronuncjuszem w Papui-Nowej Gwinei oraz delegatem apostolskim na Wyspach Salomona. Sakry biskupiej ks. Cordero udzielił 4 czerwca 1977 w Watykanie sekretarz stanu, kardynał Jean-Marie Villot (z towarzyszeniem arcybiskupów Bernardina Gantina i Duraisamy Simona Lourdusamy'ego). W listopadzie 1980 Cordero przeszedł na stanowisko nuncjusza w Hondurasie i Nikaragui, w kwietniu 1986 został nuncjuszem w Urugwaju. Od kwietnia 1990 do marca 1998 pełnił funkcję delegata apostolskiego w Jerozolimie i Palestynie. Od maja 1990 był jednocześnie pronuncjuszem na Cyprze, a od czerwca 1994 nuncjuszem w Izraelu. W kwietniu 1991 otrzymał nową stolicę arcybiskupią – Tuscania.
Ostatnie lata na stanowiskach dyplomatycznych spędził jako nuncjusz we Włoszech i San Marino (od 1998). Przeszedł w stan spoczynku w kwietniu 2001. W maju 2005 został mianowany archiprezbiterem pontyfikalnej bazyliki św. Pawła za Murami. Projektował herb papieski Benedykta XVI.
W lutym 2006 został ogłoszony kardynałem na pierwszym konsystorzu Benedykta XVI (z tytułem kardynała diakona Santa Maria in Portico). Ze względu na wiek (ukończone 80 lat) nigdy nie posiadał prawa udziału w konklawe. 20 czerwca 2016 został promowany na kardynała prezbitera, zachował diakonię Santa Maria in Portico w charakterze tytułu prezbiterskiego na zasadzie pro hac vice.

</doc>
<doc id="436620" url="https://pl.wikipedia.org/wiki?curid=436620" title="Joseph Pilates">
Joseph Pilates

Joseph Pilates (ur. 9 grudnia 1883 w pobliżu Mönchengladbach, zm. 9 października 1967 w Nowym Jorku) – niemiecki sportowiec, twórca systemu ćwiczeń Pilates.
Był bardzo chorowitym dzieckiem. Cierpiał z powodu astmy i krzywicy. Nie poddawał się jednak i pokonywał swoje fizyczne ograniczenia uprawiając kulturystykę i gimnastykę. Ćwiczenia, które wykonywał systematycznie, okazały się tak skuteczne, że w wieku 14 lat został modelem do rysunków anatomicznych. Uprawiał wiele sportów, m.in.: narciarstwo, nurkowanie, gimnastykę.
W roku 1912 wyjechał do Londynu. Tam zarabiał na życie jako bokser, artysta cyrkowy, pracował również w szkole policyjnej jako instruktor samoobrony urzędników Scotland Yardu. 
Po wybuchu I wojny światowej został internowany wraz z innymi Niemcami na Wyspę Man. Pracując jako sanitariusz, zetknął się z wieloma pacjentami niepełnosprawnymi ruchowo. Konstruował dla nich specjalny sprzęt oparty na sprężynach mocowanych do łóżek szpitalnych, opracowywał program ćwiczeń i obserwował jak przebiega rehabilitacja.
Po wojnie Joseph wrócił do Niemiec. Jego metoda zyskała przychylność i ogromne zainteresowanie środowiska tancerzy, między innymi Rudolfa von Labana, którego system notacji tańca jest używany do dziś na całym świecie. Znana tancerka Hanya Holm zaadaptowała wiele ćwiczeń do swojego programu i są one do dzisiaj częścią tzw. "techniki Holm".
W roku 1926 Joseph Pilates przyjechał do USA. Podczas podróży do Stanów poznał pielęgniarkę Klarę, z którą później się ożenił. W Nowym Jorku Joseph i Klara założyli swój pierwszy zakład gimnastyki w budynku, w którym mieścił się "New York City Ballet".
Małżonkowie rozwijali metodę aż do śmierci Josepha w 1967 roku. Potem Klara, znana jako wspaniała nauczycielka metody Pilatesa, prowadziła jeszcze studio ćwiczeń przez kolejnych 10 lat, aż do swojej śmierci w 1977 roku. Joseph i Klara wykształcili swoich następców, którzy propagowali metodę w wielu krajach. Do najbardziej znanych należą: Kathy Grant, Lolita San Miguel, Ron Fletcher i Alan Herdmann.
Metoda Pilatesa zdobyła popularność nie tylko w Niemczech czy w USA, obecnie jest już zjawiskiem ogólnoświatowym. Korzystają z niej osteopaci, fizjoterapeuci, chirurdzy i kręgarze. Można ją, odpowiednio dobraną, stosować na wszystkich poziomach sprawności ruchowej.

</doc>
<doc id="436624" url="https://pl.wikipedia.org/wiki?curid=436624" title="Roślinożerność">
Roślinożerność



</doc>
<doc id="436625" url="https://pl.wikipedia.org/wiki?curid=436625" title="Przerost warg sromowych mniejszych">
Przerost warg sromowych mniejszych

Przerost warg sromowych mniejszych, niekiedy również fartuszek hotentocki (ang. "winged labia", "hottentot apron") – mniej typowa budowa warg sromowych mniejszych. Jest to sytuacja, kiedy wargi sromowe mniejsze nie są przykryte przez wargi większe (wargi mniejsze wystają spomiędzy warg sromowych większych).
Opis.
Opisywano przypadki, w których przerośnięta tkanka pogarszała jakość życia, podrażniania podczas chodzenia, siedzenia, menstruacji, defekacji i mikcji, utrudniała również zabiegi higieniczne, a także stosunki płciowe.
Narządy płciowe żeńskie tworzą się od 8 do 10 tygodnia rozwoju wewnątrzmacicznego z fałdu płciowego. Przyczyny, dla których niekiedy osiągają nadmierne rozmiary, zazwyczaj nie są znane. Niekiedy odpowiada za to infestacją pasożytem "Filaria sanguinis hominis", prowadząca do zablokowania naczyń limfatycznych odprowadzających chłonkę, co w efekcie prowadzi do przewlekłego obrzęku. Przerost warg sromowych mniejszych często towarzyszy przewlekłym zapaleniom sromu, np. w przypadku choroby Crohna lub endometriozy. Jednak objawia się to również w przypadkach idiopatycznych, ponieważ w usuniętej tkance widoczne są komórki zapalne. Najprawdopodobniej nie są to przyczyny genetyczne. Niekiedy również zdarzają się celowe zabiegi zmierzające do uzyskania fartuszka hotentockiego. Zabiegi takie mogą obejmować ręczne rozciąganie bądź użycie ciężarka.
Przerost warg sromowych mniejszych, podobnie jak i inne wady zewnętrznych narządów płciowych żeńskich przed okresem dojrzewania, rzadko bywają podane leczeniu. Częściowo z uwagi na bezpodstawną obawę, jakoby wyleczenie miało skłonić małoletnią pacjentkę do ryzykownych zachowań seksualnych. Tymczasem wada taka może wywoływać u dziewczyny stres, zagrażać prawidłowemu rozwojowi emocjonalnemu, może prowadzić do zaburzeń psychicznych i wymagać konsultacji lekarza takiej specjalności.
Jako leczenie proponuje się operację plastyczną z resekcją powiększonych warg.
Klasyfikacja.
Istnieje wiele prób klasyfikacji tego zjawiska. Pierwszą próbą jest klasyfikacja Yhelda Felicio z 1992. Klasyfikacja ta nie bierze pod uwagę jednak odstającej i odsłoniętej tkanki, która jest zwykle przyczyną większości dolegliwości. Klasyfikacja zaproponowana przez Andre Colaneri:
Stopień 0: &lt; 1 cm
Nie mówimy wtedy o przeroście, wargi mniejsze są małe (do 1 cm od podstawy w pobliżu wejścia do pochwy do ich najdalszego brzegu). W przypadkach, w których występuje wysunięcie i odsłonięcie warg sromowych mniejszych, przyczyny należy szukać w zaniku lub małej objętości warg sromowych większych.
Stopień 1: od 1 cm do 3cm
Ten niewielki stopień przerostu umożliwia resekcję 2 cm warg sromowych mniejszych.
Stopień 2: od 3 cm do 5 cm
Duże wargi sromowe mniejsze. W tym stopniu przerostu wskazany jest zabieg resekcji.
Stopień 3: &gt; 5 cm
Znaczny przerost, prawdopodobnie z pogrubionymi wargami sromowymi mniejszymi i szeroką podstawą.

</doc>
<doc id="436628" url="https://pl.wikipedia.org/wiki?curid=436628" title="Karabinek-granatnik AMP-69">
Karabinek-granatnik AMP-69

AMP-69 (węg. "automata, módosított, puskagránátos /karabély/") – węgierski karabinek-granatnik, wersja AMD-65 przystosowana do miotania granatów nasadkowych (zobacz granatnik nasadkowy).
Historia.
Po wprowadzeniu do uzbrojenia ludowego Wojska Polskiego karabinka-granatnika wz. 1960 podobne konstrukcje pojawiły się także w Jugosławii i na Węgrzech.
Węgierski AMP-69 był modyfikacją AK wyposażoną w składaną na bok broni kolbę prętową oraz nasadkę do miotania granatów. Podobnie jak inne wersje AK przystosowane do pełnienia roli granatników AMP-69 został wyposażony w regulator gazowy.
Z AMP-69 można było miotać granaty odłamkowe i przeciwpancerne przy pomocy naboi ślepych.
Opis.
AMP-69 jest bronią samoczynno-samopowtarzalną. Zasada działania oparta o odprowadzanie części gazów prochowych przez boczny otwór lufy, z długim ruchem tłoka gazowego. AMP-69 strzela z zamka zamkniętego. Zamek ryglowany przez obrót. Mechanizm uderzeniowy kurkowy, mechanizm spustowy z przełącznikiem rodzaju ognia. Dźwignia przełącznika rodzaju ognia pełni jednocześnie rolę bezpiecznika.
AMP-69 jest bronią zasilaną z magazynków 30-nabojowych (jeśli jest używany jako karabinek) lub 5-nabojowych (jako granatnik).
Lufa zakończona nasadką do miotania granatów.
AMP-69 wyposażony jest w chwyt pistoletowy i łoże. Kolba składana na bok broni, prętowa. Przyrządy celownicze mechaniczne (celownik krzywkowy z muszką, nastawy do 800 metrów). Celownik używany podczas miotania granatów miał nastawy do 400 metrów.

</doc>
<doc id="436637" url="https://pl.wikipedia.org/wiki?curid=436637" title="Garm (mitologia)">
Garm (mitologia)

Garm (Garmr) – piekielny pies nordyckiej bogini zaświatów Hel, córki Lokiego. Strażnik bram królestwa umarłych. Podczas Ragnaroku Garm miał stoczyć walkę z Tyrem, bogiem wojny i bitwy, w której obaj przeciwnicy mieli pozabijać się nawzajem. Według niektórych opisów Garm ma czworo oczu.

</doc>
<doc id="436638" url="https://pl.wikipedia.org/wiki?curid=436638" title="Isaac Edward Leibowitz">
Isaac Edward Leibowitz



</doc>
<doc id="436639" url="https://pl.wikipedia.org/wiki?curid=436639" title="Leibowitz">
Leibowitz



</doc>
<doc id="436640" url="https://pl.wikipedia.org/wiki?curid=436640" title="Maria Anuncjata Karolina Bonaparte">
Maria Anuncjata Karolina Bonaparte

Maria Anuncjata Karolina Bonaparte (fr. "Marie-Annonciade Caroline, Altesse Impériale et Royale"), znana jako Karolina (ur. 25 marca 1782 w Ajaccio, zm. 18 maja 1839 we Florencji) – siódme, przedostatnie dziecko (trzecia, najmłodsza córka) Karola Marii Buonapartego i Letycji, najmłodsza siostra Napoleona I, żona Joachima Murata, królowa Neapolu 1808–1815.
Życiorys.
W roku 1793 Letycja wraz z trójką najmłodszych dzieci uciekła z Korsyki do Francji. Wkrótce zaczęła się wielka kariera jej syna Napoleona i Letycja mogła przenieść się z Marsylii, gdzie utrzymywała się przyjmując pranie pościeli i bielizny, do Paryża.
Małżeństwo.
W nowej rezydencji Bonapartych – Pałacu Elizejskim – w Paryżu Karolina poznała w roku 1799 Joachima Murata i poślubiła go 20 stycznia 1800 r. Joachim Murat jeszcze przed ślubem z Karoliną zabiegał o względy Bonapartów, włącznie z Józefiną, żoną Napoleona Bonaparte, która wspierała jego zaloty do Karoliny i pozwalała spotykać się Karolinie z nim w swoim domu. Ówczesny pierwszy konsul Napoleon chciał, by jego siostra poślubiła przydatnego politycznie generała, takiego jak Moreau czy Lannes. Poza tym Murat, jak uważał przyszły cesarz, był zbyt niskiego urodzenia. Jego bracia zgodzili się z tym. Próby wyperswadowania Karolinie związku z Muratem również spełzły na niczym.
Ostatecznie przyszła cesarzowa Józefina w nadziei, że zdobędzie sojusznika przekonała męża do wyrażenia zgody. Ślub, ceremonia cywilna, odbył się w Pałacu Luksemburskim w obecności całego rodu Bonapartów. Następnego dnia w Mortefontaine odbyło się przyjęcie. Bracia Karoliny dali jej w posagu 40 000 franków w złocie wraz z wyszukaną wyprawą i biżuterią wartą 12 000 franków.
Od samego początku ich małżeństwa Karolina, która składała częste wizyty w Paryżu, prawdopodobnie dyskretnie była mu niewierna – podobnie jak on jej, ale mniej dyskretnie. W czerwcu 1800 roku Lucjan Bonaparte doniósł swojemu bratu Józefowi w liście, że siostra udawała przed generałem, iż zatrzymała się w domu brata, ale w rzeczywistości mieszkała w stolicy gdzie indziej. Lucjan nie ujawnił nazwiska tajemniczego kochanka siostry. Jednak małżeństwo przetrwało i podczas pobytu w Mediolanie Karolina mieszkała z Muratem jak członek rodziny królewskiej we wspaniałym pałacu. Co więcej, szybko postarali się o dzieci, dwóch chłopców i dziewczynkę, które Karolina często zabierała do ich domu w Paryżu, z wielkimi salonami, wiecznie pełnymi błyskotliwych oficerów kawalerii, przypochlebiających się niskiej żonie swojego dowódcy. W styczniu 1804 roku Murat został mianowany wojskowym gubernatorem Paryża, z odpowiednio większymi poborami, i natychmiast zatrudnił najlepszego kucharza w stolicy. Karolina otrzymała własny portret autorstwa zasłużonej malarki rodziny królewskiej, pani Élisabeth Vigée-Lebrun, która wtedy znowu stała się bardzo modna, którą Karolina doprowadzała do wściekłości. Fryzjerzy i krawcy ciągle przerywali sesję, żeby poprawić wygląd pani Murat, co zdenerwowało artystkę, która, oprócz tej zniewagi, została jeszcze zmuszona do przyjęcia tylko połowy swojego zwykłego honorarium. Przyjaciółka ostatniej królowej Marii Antoniny i Marii Karoliny Neapolitańskiej opowiada w swoich pamiętnikach, że po ostatniej sesji, specjalnie głośno, tak by Karolina usłyszała, pani Vigée-Lebrun powiedziała: „Prawdziwe księżniczki znacznie łatwiej namalować”. Mimo to jej modelka pewnie była zadowolona z bardzo pochlebnego portretu, który maskował krótkie nogi i nadzwyczaj dużą głowę, a ponadto dodawał jej uroczy uśmiech.
Gdy proklamowano cesarstwo bracia Karoliny wraz z żonami otrzymali tytuły książęce i tytuły cesarskich wysokości. Karolina pozostała jednak bez tytułu. Przyszła królowa Neapolu była wściekła. Pani de Rémusat wspomina: „Pani Bacciochi i Murat najwyraźniej oniemiały z powodu tej różnicy między nimi a szwagierkami. Szczególnie pani Murat z ledwością ukrywała swą urazę (...). Podczas obiadu zupełnie nie panowała nad sobą i kiedy kilka razy cesarz zwracał się do „księżnej” Ludwikowej (Hortensji), nie mogła powstrzymać łez. Wypiła kilka wielkich szklanek wody, żeby ochłonąć i próbowała coś zjeść, ale pod koniec szlochała na całego”.
Następnego dnia, jak informuje pani de Rémusat – która była w sąsiednim pokoju – Karolina odbyła w buduarze cesarzowej prywatną rozmowę z Napoleonem. Rozlegały się krzyki i szlochy. Karolina „zażądała wyjaśnień, dlaczego została narażona, ona i jej siostry, na niewytłumaczalną publiczną pogardę, podczas gdy obcych obsypuje się honorami i tytułami”. Cesarz odpowiedział chłodno: „Słuchając tego, można by pomyśleć, że okradłem cię z dziedzictwa naszego ojca króla”. Karolina sięgnęła wtedy po ostateczną broń i zemdlała. Ku wielkiemu zaskoczeniu Napoleon, który był uważany za jednego z najtwardszych mężczyzn świata, ustąpił wobec tej pospolitej sztuczki. Następnego dnia oficjalny dziennik „Monteiur” obwieścił: „Francuscy książęta i księżne otrzymują tytuł Ich Wysokości. Siostry cesarza będą nosiły ten sam tytuł”.
Karolinie i jej mężowi powodziło się bardzo dobrze. Cesarz dał księżnej Karolinie w prezencie noworocznym na 1805 rok 200 000 franków. Kilka tygodni później, kiedy urodziła drugą córkę, mąż ofiarował jej Pałac Elizejski (dziś oficjalna siedziba prezydenta Francji), a następnie przekazał łącznie niemal milion franków, żeby wykupiła dzierżawców i ogrodników, którzy mieszkali tam od rewolucji. Z listy cywilnej otrzymywała rocznie 240 000 franków. Szacowano, że w pierwszym roku cesarstwa całkowity dochód Karoliny i jej męża osiągnął blisko 1,5 mln franków.
Okres cesarstwa.
Po sprzeczkach nad jej tytułem podczas proklamacji cesarstwa Karolina doszła do wniosku, że więcej nie wyciśnie ze swojego sojuszu z bratem Józefem – nie mówiąc o Lucjanie Bonaparte. Dlatego gorliwie starała się zadowolić cesarza. Widząc, że brat pożądliwie obserwuje piękną, młodą damę dworu, panią Duchâtel, zdobyła jej zaufanie i robiła, co mogła, by zdobyć dziewczynę dla brata, podczas gdy Murat udawał miłość do Duchâtel, co miało odsunąć podejrzenia od Napoleona. Ich połączone wysiłki okazały się aż nazbyt udane. Karolina wydawała wystawne przyjęcia dla cesarza i dworu, szczególnie starając się, by ściśle przestrzegać nowej etykiety. Przybierała odpowiednio królewskie pozy, które jej wdzięczny brat opisywał jako „godne królowej”, ale pani de Rémusat nazywała je „sztywnymi”. Pod naciskiem żony Murat przyjmował każde zadanie, od noszenia korony cesarzowej Józefiny podczas koronacji do otwierania senatu. Cesarzowa Józefina zdawała sobie sprawę, że Karolina i jej mąż zaliczają się do jej największych wrogów.
15 marca 1806 roku Karolina i Joachim zostali parą wielkoksiążęcą Kleve i Bergu. Wielką księżnę Karolinę szczególnie ucieszył ten fakt ponieważ w końcu dorównywała swojej siostrze Elizie, wielkiej księżnej Lukki.
Karolina wraz z mężem spędzała czas w Paryżu, gdy tylko mogła, oddając się mniej lub bardziej nagłośnionym romansom, podobnie zresztą jak Joachim. Wielka księżna mimo to, iż w 1805 roku urodziła czwarte dziecko, i pomimo sztywnej etykiety, która panowała w Pałacu Elizejskim, bawiła się dużo lepiej niż małżonek. Jeśli wierzyć Hortensji de Beauharnais, wielka księżna na krótko wzięła sobie kochanka adiutanta Murata, hrabiego de Flahauta, ale zwykle wdawała się w burzliwe romanse z ludźmi mającymi władzę i wpływy. Namiętny związek połączył ją z generałem Junotem zimą z 1806 na 1807 rok. Próżny, bezczelny i arogancki miał opinię bawidamka, a gdy jego żona była w ciąży, stale towarzyszył Karolinie w operze i chadzał z nią na kolejne bale (jako gubernator Paryża byłby użytecznym przyjacielem na wypadek śmierci Napoleona). Po powrocie z walk w Rosji cesarz upomniał Junota z powodu romansu z „tą głupiutką panią Murat” i nie dopuścił do pojedynku, który Junot miał stoczyć z Muratem. Romans wywołał wiele nieszczęść i niechęci, ale ostatecznie wielka księżna je zwalczyła. Junot nazywał ją Messaliną i ostrzegał przed Karoliną swoją żonę.
Następnym kochankiem Karoliny został westfalski szlachcic w wieku około 35 lat, z falującymi blond włosami, rysami sokoła i zaraźliwie wesoły Klemens Lothar von Metternich, austriacki ambasador. Wielka księżna nigdy wcześniej nie miała kochanka interesującego się nauką, filozofią i muzyką, na dodatek był doskonałym tancerzem. Jego swobodne maniery przyjemnie kontrastowały z minami oraz postawami Joachima i Junota. Metternich był także doświadczonym uwodzicielem. Karolina szybko uległa jego urokowi. Ze swej strony ambasador, doskonale świadomy wartości romansu z siostrą Napoleona, wydawał się zaskakująco zaangażowany – nosił bransoletę uplecioną z jej włosów. Kochanka udawała, że dostarcza mu ważnych informacji, chociaż w rzeczywistości nie miały większego znaczenia. W późniejszym czasie Metternich starał się uratować Karolinę przed podzieleniem marnego losu brata. Niewątpliwie uczucie hrabiego dla Karoliny budzi tym większe zdziwienie, że uważał on rewolucję za „monstrualną katastrofę społeczną”. Prywatnie nienawidził nowego francuskiego społeczeństwa i jego przywódców, którzy mieli w nim niebezpiecznego przeciwnika. Murat stawał się coraz wścieklej zazdrosny o arystokratycznego ambasadora i gwałtownie kłócił się z Karoliną, jednak to ona wychodziła z tych awantur zwycięsko – oboje wiedzieli, że bez niej Joachim byłby zaledwie pożytecznym generałem jazdy.
Hortensja, którą z wielką księżną łączyła zarazem miłość i nienawiść, opowiada w swoich wspomnieniach, że Karolina miała „zdolność przyciągania i oczarowywania z kuszącym wdziękiem niewolnicy ze Wschodu. Niekiedy jednak pokazywała pazurki (...). Odważna, zdeterminowana, uczuciowa; urok, który kazał innym jej służyć, nie mógł jednak ukryć jej pragnienia całkowitej dominacji i zazdrości wobec cudzych sukcesów”. Talleyrand uważał, że wielka księżna „miała umysł Cromwella w ciele pięknej kobiety. Urodzona z silnym charakterem, wdzięczna, urocza, niewyobrażalnie pociągająca, nie miała jedynie daru ukrywania swej miłości do władzy”.
Skłonność Metternicha do Karoliny nie przeszkodziła mu w uwiedzeniu swawolnej pani Junot w Paryżu. Romans Karoliny i Metternicha trwał ponad dwa lata, póki wielka księżna nie położyła mu kresu w swoim niepowtarzalnym stylu, gdy ambasador wyjechał do Wiednia. Zamaskowana, zaczepiła Junota na balu i powiedziała mu, że znajdzie w buduarze żony szkatułkę z listami miłosnymi od Metternicha do jego żony – miejsce odkryła dzięki przekupieniu pokojówki pani Junot. Generał wpadł w wściekłość i prawie nie zabił małżonki. Całą tę historię później żona Junota spisała, ale nie może być uznawana za w pełni wiarygodną, ponieważ zażywała wtedy opium. Mimo to brzmi ona prawdziwie i odsłania mściwe okrucieństwo Karoliny.
Gdy okazało się, że cesarzowa Józefina nie może dać cesarzowi potomka, Karolina zaraz zaczęła knuć przeciwko niej. Udało się jej nakłonić Fouchégo, by oznajmił Bonapartemu, że naród francuski domaga się od cesarza dziedzica i że pod jego oknami w Tuillerie można się spodziewać demonstracji. Józefina żyła w ciągłym strachu przed machinacjami Karoliny Murat, pomimo udawanej przez wielką księżną przyjaźni. W marcu 1807 roku Karolina i jej siostra Paulina bawiły cesarzową w święto w Malmaison amatorskim przedstawieniem teatralnym – śpiewały fałszywie, a jedna złośliwie śmiała się z występu drugiej.
Karolina i jej mąż byli nieusatysfakcjonowani, gdy Napoleon zamiast uczynić Joachima królem Polski, ustanowił Księstwo Warszawskie i oddał je sojusznikowi królowi Saksonii. Wówczas Muratowie skupili się na rozszerzeniu własnego wielkiego księstwa, mimo że rzadko je odwiedzali. Joachim i Karolina bezustannie starali się przypochlebiać Napoleonowi i organizowali wspaniałe rozrywki w Pałacu Elizejskim, ich prawdziwym domu w tamtym czasie. Pomimo wzajemnych częstych zdrad ambicja wytworzyła między mężem a żoną niezwykle silną więź.
Gdy wojska napoleońskie wkroczyły do Hiszpanii Muratowie mieli nadzieję na objęcie władzy w tym kraju. Joachim otrzymał list od cesarza, w którym pisał: „Planuję, że król Neapolu [Józef Bonaparte] będzie panował w Madrycie. Nadam ci Królestwo Neapolu lub Portugalii”. Napoleon dorzucił komentarz, który ukazuje jego opinię o zdolnościach Karoliny: „Z taką żoną jak Twoja zawsze możesz wyjechać, gdy wojna każe Ci znajdować się u mego boku; ona jest doskonale przygotowana do sprawowania regencji”. Joachim nie chciał przyjąć korony Portugalii. Potem nastąpiły ciężkie targi, prowadzone przez Karolinę. Nawet ta przebiegła kobieta nie mogła równać się ze swoim cesarskim bratem, który zmusił ją i jej męża do oddania mu Bergu oraz wszystkich francuskich posiadłości i pałaców (wartych 16 000 000 franków). W zamian 1 sierpnia 1808 roku Joachim został ogłoszony królem Obojga Sycylii Joachimem Napoleonem, ze stolicą w Neapolu.
Gdy Napoleon rozwiódł się z Józefiną postanowił się ożenić z arcyksiężniczką austriacką Marią Ludwiką. W drodze do Francji to właśnie Karolina miała towarzyszyć przyszłej cesarzowej. Od razu zraziła Marię Ludwikę do siebie zwalniając jej dawną guwernantkę i austriacką damę dworu. Królowa Neapolu błędnie donosiła mężowi, że arcyksiężniczka nie będzie sprawiać problemów.
W Neapolu królowa Karolina i król Joachim nie byli razem szczęśliwi. Karolina przyjechała trzy tygodnie po mężu do swojego nowego kraju. Królowa wprowadziła pompatyczny ceremoniał z dworu brata. Władcy zaczęli wydawać bale w Portici, neapolitańskim Fontainebleau, oraz w małym pałacu La Favorita nad morzem. Karolinę i Joachima czekało wiele problemów: pusty skarbiec, prowincja pełna partyzantów lojalnych wobec Burbonów, zagrażająca brytyjska flota i koszt utrzymania francuskiej armii okupacyjnej. Napoleona irytowało, że Joachim traktował jego niezwykle zdolną siostrę wyłącznie jako żonę i próbował zepchnąć ją na margines. Laura d’Abrantés mówiła, że „Joachim, jak wszyscy mężowie pantoflarze, głośno deklarował, że nie da się kontrolować żonie i nie stanie się drugim «Bacciochim (mężem Elizy Bonaparte)»”. Dodała, że „on i królowa stali się zaciekłymi wrogami i w pałacu w Neapolu trwał nieustający spór”. Listy Karoliny do cesarza – przejęte przez policję – w których często krytykowała męża, jeszcze bardziej rozdrażniły Murata. Doszło jednak do pojednania Karoliny z mężem co zaowocowało ciążą.
W sierpniu 1810 roku Karolina skarżyła się w liście do męża, że zbyt mało dam przybyło na jej przyjęcie urodzinowe w Palazzo Reale z powodu „biedy dotykającej wszystkie szlachetne rodziny, które nie mają dość pieniędzy, by kupić stosowne suknie, ponieważ ta przeklęta komisja rujnuje codziennie coraz więcej osób”. Królowa mówiła tu o komisji, która miała się zająć zniesieniem przywilejów feudalnych.
Karolina nadal sprzeczała się z mężem. W Neapolu krążyły pogłoski o jej kolejnym związku z otyłym i nieokrzesanym hrabią Hektorem Daure’em, ministrem wojny i marynarki. Powiadano, że król wydał swój dekret dymisjonujący cudzoziemców właśnie z myślą o Daure’em. Karolina gromadziła też wokół siebie bezkompromisowych zwolenników cesarza, którzy tworzyli stronnictwo francuskie w opozycji do partii italskiej. Gdy Joachim wyjechał na front, dochodziły do niego plotki, że Karolina jako regentka rządziła Neapolem z niepokojącą niezależnością i wzięła sobie nowy zastęp kochanków. Joachim wrócił pod fałszywym pretekstem, twierdził, że jego zdrowie nie pozwala mu brać udziału w dalszych walkach. Dwa dni po spotkaniu z Joachimem Karolina otrzymała szorstki list od brata: „Twój mąż, król Neapolu, szesnastego zdezerterował z armii. To odważny człowiek w boju, ale słabszy niż kobieta czy mnich, kiedy wróg nie przebywa w zasięgu wzroku. W ogóle nie ma odwagi moralnej. Pozostawiam tobie uświadomienie mu, jak bardzo jestem niezadowolony z jego zachowania”.
Po przegranej bitwie pod Lipskiem królowa Karolina, pod nieobecność męża, przyjęła na własną odpowiedzialność propozycję Austriaków, aby Muratowie stanęli przeciwko Napoleonowi. Ponadto nakazała przejąć wszystkie francuskie statki w neapolitańskich portach, skonfiskować całą francuską własność i rozpocząć okupację francuskich enklaw Pontecorvo i Benewent. 21 listopada pod jej naciskiem król Joachim poprowadził armię Neapolu na północ, chociaż nie podjął jeszcze decyzji o zaatakowaniu wicekróla Eugeniusza.
Co było do przewidzenia Karolina jako pierwsza opuściła tonący statek jakim był cesarstwo francuskie. Gdy Joachim wyruszył na północ Karolina zawarła sojusz z Austriakami, ponieważ straciła już nadzieję na ocalenie brata. 11 stycznia 1814 roku król Joachim podpisał traktat, który gwarantował królowi i jego dziedzicom wieczyste władanie królestwem w zamian za udostępnienie Austriakom 30 000 żołnierzy i zaatakowanie sił swojego szwagra we Włoszech z kolejnymi 60 000 ludzi. Para królewska wyreżyserowała scenę, która – jak bez wątpienia liczyli – miała się odbyć szerokim echem we Francji. Pani Récamier była z Karoliną w jej apartamentach, kiedy wpadł tak Joachim, zaraz po podpisaniu traktatu, i dramatycznie spytał żonę o zdanie. Karolina odparła: „Jesteś Francuzem, sire. Powinieneś być wierny Francji”. Murat gwałtownie otworzył drzwi wielkiego balkonu wychodzącego na morze i wykrzyknął: „Więc jestem zdrajcą”. Potem rzucił się na sofę, zasłonił twarz rękoma i zalał się łzami. Królowa przyniosła mu szklankę wody pomarańczowej z dodatkiem eteru, błagając, żeby się uspokoił. Do połowy lutego Joachim w sojuszu z Austriakami zajął całe środkowe Włochy i okupował zarówno Rzym, jak i Bolonię. Dokonał tego z całkowitym, choć starannie skrywanym pozwoleniem Karoliny Murat.
Traktat neapolitański zawarty przez męża Karoliny okazał się być nie tak trwałym jak się to im wydawało. Rozwiały się marzenia Muratów o zjednoczeniu Włoch i objęcia przez nich tronu. Padały propozycje, że powinni otrzymać jakieś pomniejsze księstwo, a Neapol oddać Burbonom. Gdy do Neapolu przyjechała matka Karoliny, Letycja, ta otrzymała ostrą reprymendę za zdradę brata. Kiedy argumentowała, że nie miała wpływu na Joachima, jej matka odpowiedziała: „Tylko po twoim trupie mąż miałby prawo uderzyć na twego brata, dobroczyńcę i pana!”. Wkrótce Karolina poinformowała matkę i innych członków rodziny przebywających w Neapolu, że muszą opuścić kraj.
Przyczyną pośpiesznego wyjazdu małżonków z Neapolu, jak i depresji Karoliny, była austriacka inwazja. Joachim wypowiedział wojnę Austrii. Karolina robiła co mogła, żeby podtrzymać morale w Neapolu: wkładała mundur, dokonywała przeglądu wojsk, wydawała fikcyjne komunikaty. W końcu Joachim zbiegł z kraju na Ischię po przegranej bitwie pod Tolentino. Wściekła Karolina czekała w Palazzo Reale, aż wreszcie brytyjski okręt wywiózł ją na wygnanie. Feldmarszałek Adam Albert Neipperg przyjechał do Neapolu i oznajmił jej, że zostanie internowana w Trewirze. 25 maja wsiadła w Gaecie na pokład HMS „Tremendous”, zabierając dzieci i ich angielską guwernantkę. Neipperg poinformował radośnie Wiedeń, że rząd austriacki ma teraz w swojej mocy zakładniczkę, „królową, która była bardziej królem swego państwa niż ten głupiec, jej mąż”.
Życie na wygnaniu i śmierć.
Mąż Karoliny został pojmany i rozstrzelany przez swego rywala, króla Ferdynanda I, 13 października 1815 roku. Wdowa po nim zmieniła nazwisko na Lipony – wariacja słowa Napoli (Neapol) – i osiadła z dziećmi w nędznych warunkach koło Triestu. Karolina nie potrafiła żyć bez dominującego nad nią mężczyzny i potajemnie wyszła za mąż za żołnierza o szkockich korzeniach, generała Francesco Macdonalda, który kiedyś służył w neapolitańskim wojsku. Napoleona na Świętej Helenie zdenerwowały wieści o mezaliansie, ale bez wątpienia dzięki temu małżeństwu jego siostra o wiele szczęśliwiej spędziła resztę życia.
Karolina Murat, uboga w ostatnich latach życia – w 1830 roku pokłóciła się ze swoim bratem Hieronimem o pożyczkę – zdobyła finansowe zabezpieczenie tylko na kilka miesięcy pod koniec życia, kiedy rząd francuski przyznał jej pensję. Generał Macdonald zmarł w 1838 roku, więc otyła, samotna kobieta w średnim wieku szybko rzuciła się w ramiona francuskiego żigolaka Clavela. Podobnie jak wielu innych członków rodziny zabił ją rak żołądka. Zmarła we Florencji wiosną 1839 roku. Była przy niej jedna z córek i Hieronim, z którym się pogodziła.
Jedna z nadziei Karoliny nie spełniła się: jej syn "Napoleon Achilles" nie został następcą tronu Cesarstwa Francuskiego, gdyż Napoleonowi urodził się syn Napoleon Franciszek.
Z jej czworga dzieci tylko "Lucien" (1803-1878) odegrał większą rolę, szczególnie jako polityk za panowania kuzyna Napoleona III.

</doc>
<doc id="436647" url="https://pl.wikipedia.org/wiki?curid=436647" title="Karol XIII">
Karol XIII

Karol XIII, szw. "Karl XIII", norw. "Karl II" (ur. 7 października 1748 w Sztokholmie, zm. 5 lutego 1818 tamże) – król Szwecji od 1809 roku i Norwegii (jako Karol II) od 1814. Ostatni przedstawiciel dynastii Holstein-Gottorp.
W Szwecji panował jako Karol XIII, chociaż faktycznie był on siódmym władcą tego państwa noszącym to imię. Taka numeracja wynikała z tego, że jego poprzedni imiennik – Karol IX Waza (panował 1604–1611) przyjął tę numerację na podstawie pracy XVI-wiecznego historyka, Johannesa Magnusa, który w pracy "Historia de omnibus Gothorum Sveonumque regibus" (Dzieje wszystkich królów Gotów i Szwedów) listę władców Szwecji rozpoczął od wnuka biblijnego Noego, Magoga.
Życiorys.
Dzieciństwo i młodość.
Urodził się w 1748 roku w Sztokholmie jako młodszy syn Adolfa Fryderyka i Ludwiki Ulryki Hohenzollern. Według relacji ówczesnych dworzan Karol nie był mocno przywiązany do swojej matki, która bardziej faworyzowała młodsze rodzeństwo przyszłego króla – Fryderyka Adolfa (1750–1803) i Zofię Albertynę (1753–1829). Uchodził za dobrego tancerza oraz aktora w teatrze dworskim. Był bardzo blisko związany ze swoim starszym bratem – Gustawem III, z którym współpracował m.in. podczas wprowadzania w Szwecji rządów w idei absolutyzmu oświeconego w 1772. W uznaniu za te zasługi otrzymał tytuł księcia sudermańskiego.
Życie osobiste.
Od swoich narodzin Karol stał się w oczach jego matki narzędziem do realizacji polityki dynastycznej poprzez zawieranie korzystnych dla Szwecji małżeństw politycznych. Planowała ona ożenić go początkowo z pruską księżniczką Philippine von Brandenburg-Schwedt, jednak rząd szwedzki odmówił dalszych negocjacji między oboma dworami ze względu na wysokie koszty. Ostatecznie małżeństwo Karola zaaranżował po zamachu stanu z 1772 roku jego brat Gustaw III, który ożenił go z kuzynką, Jadwigą Elżbietą Holstein-Gottorp. Małżonkowie żyli praktycznie oddzielnie i oboje mieli romanse pozamałżeńskie. Kochankami Karola były m.in. Augusta von Fersen, Charlotte Eckerman, Charlotte Slottsberg, które miały bardzo duży wpływ na niego i Mariana Koskull. Pod koniec 1790 roku stan zdrowia Karola pogorszył się na skutek reumatyzmu.
Karol uchodził za człowieka bardzo uległego oraz libertyna. Interesował się mistycyzmem, siłami nadprzyrodzonymi oraz tajnymi stowarzyszeniami. Na dworze mówiono, że często składał wizyty u słynnego szwedzkiego wróżbity – Henrika Gustafa Ulfvenklou. Był również członkiem masonerii. W 1811 ufundował Order Karola XIII przeznaczony dla wolnomularzy oraz nielicznych kawalerów honorowych.
Działalność w latach 1777–1792.
Karol przez cały okres panowania swojego brata otrzymał od niego wiele istotnych zadań do zrealizowania. W 1777 roku podczas pobytu Gustawa III w Rosji pełnił funkcję regenta oraz trzy lata później podczas jego pobytu w Spa. Po wybuchu wojny szwedzko-rosyjskiej w 1788 służył w armii szwedzkiej jako admirał floty, odznaczając się w walkach morskich.
W 1785 otrzymał propozycję, aby zostać księciem Kurlandii, wysuniętą przez tamtejszą szlachtę i przy poparciu Gustawa III, jednak do realizacji planów tych nigdy nie doszło.
Regencja (1792–1796).
W późniejszym okresie współpracował z opozycją szlachecką przeciwko swojemu bratu Gustawowi III, jednak sprawą niewyjaśnioną pozostaje fakt, czy wiedział o planowanym zamachu na życie władcy, który miał miejsce w 1792 roku. Po śmierci Gustawa III objął rządy w Szwecji jako regent, panując w imieniu swojego niepełnoletniego bratanka – Gustawa IV Adolfa do 1796. Jednak faktyczna władza należała do Gustawa Adolfa Reuterholma. Te cztery lata uchodzą za najgorszy okres w dziejach Szwecji, charakteryzujący się despotyzmem.
Po osiągnięciu pełnoletniości przez bratanka wycofał się z życia politycznego i zajął się mistycyzmem. Powrócił do niego ponownie w 1808 podczas pobytu Gustawa IV Adolfa w Finlandii, kiedy sprawował władzę w jego zastępstwie.
Panowanie (1809–1814).
Po obaleniu Gustawa IV Adolfa 13 marca 1809 roku w wyniku spisku wojskowego został ponownie mianowany regentem do czasu wyboru nowego władcy. Ostatecznie w tym samym roku przedstawiciele stanów zasiadających w Riksdagu wybrali go królem Szwecji.
Przed intronizacją został zmuszony do zatwierdzenia nowej konstytucji, która przywróciła władzę parlamentu. Wobec braku naturalnego potomstwa króla projektowano ogłoszenie następcą tronu księcia duńskiego, ale ostatecznie, po nagłej śmierci owego księcia, wygrała przeforsowana przez Francję i Rosję kandydatura napoleońskiego marszałka, Jeana Baptiste Bernadotte. Został on adoptowany przez Karola XIII w 1810 roku po przybyciu do Szwecji i przyjął imię Karola Jana oraz został ogłoszony następcą tronu z prawem dziedziczenia. Wobec choroby Karola XIII już w 1811 przejął faktyczne rządy w państwie i kierował polityką Szwecji w końcowym okresie wojen napoleońskich oraz podczas kongresu wiedeńskiego.
Na mocy decyzji tego kongresu została ogłoszona unia personalna pomiędzy Szwecją a Norwegią, oderwaną od sprzymierzonej z Napoleonem I Danii. Karol XIII zasiadł 4 listopada 1814 roku na tronie norweskim jako Karol II. Cztery lata później zmarł.
Rodzina.
7 lipca 1774 poślubił swoją kuzynkę Jadwigę Elżbietę Holstein-Gottorp (1759–1818). Mieli oni dwoje dzieci, ale zmarły one w dzieciństwie:
Ze swoją kochanką, Augustą Fersen, miał syna Karola Löwenhielma (1772–1861).

</doc>
<doc id="436648" url="https://pl.wikipedia.org/wiki?curid=436648" title="W kamiennym kręgu">
W kamiennym kręgu

W kamiennym kręgu (port. "Ciranda de Pedra") – brazylijska telenowela emitowana od 18 maja do 14 listopada 1981 roku przez stację telewizyjną Rede Globo. Została nakręcona na podstawie wydanej w 1953 roku pod tym samym tytułem powieści autorstwa brazylijskiej pisarki Lygii Fagundes Telles. Powstało 155 odcinków trwających po 30 minut. .
Fabuła.
Akcja serialu rozgrywa się w latach 40. XX wieku i przedstawia środowisko brazylijskich wyższych sfer zamieszkujących w São Paulo. Główną bohaterką jest Virginia (w tej roli znana z telenoweli "Niewolnica Isaura" Lucelia Santos), która po wielu latach życia ze swoją matką zmuszona jest z powodu jej choroby zamieszkać u swego ojca, bogatego mecenasa Prado. Młoda dziewczyna musi stawić czoła upokorzeniom, jakich doznaje ze strony swojego ojca, sióstr oraz głównej gospodyni domu, sympatyzującej z nazistami Frau Herty. Virginia ostatecznie znajduje ukojenie w miłości, ale wcześniej odkrywa mroczne tajemnice swojego dzieciństwa.

</doc>
<doc id="436658" url="https://pl.wikipedia.org/wiki?curid=436658" title="TTAPS">
TTAPS



</doc>
<doc id="436661" url="https://pl.wikipedia.org/wiki?curid=436661" title="Anarchy Online">
Anarchy Online

Anarchy Online – gra sci-fi MMORPG, wydana przez Funcom w 2001 roku. Akcja gry toczy się po roku 29475, głównie na fikcyjnej surowej pustynnej planecie Rubi-Ka oraz na jej bliźniaku z innego wymiaru, Shadowlands.
Fabuła.
Fabuła gry osadzona jest wokół konfliktu pomiędzy megakorporacją (Omni-Tek) a zbuntowanymi pracownikami zorganizowanymi w klanach (The Clans). Te dwie frakcje toczą pomiędzy sobą walkę o dominację na planecie. Prócz nich jest też grupa zdecydowana nie brać udziału w konflikcie – neutralni (The Neutrals).
Konflikt pomiędzy korporacją a klanami toczy się – z większym bądź mniejszym natężeniem – od wielu lat. W historii Rubi-Ka miały również miejsce konflikty pomiędzy Omni-Tek a innymi korporacjami, pragnącymi uzyskać kontrolę nad planetą.
Źródłem problemów jest notum – minerał unikatowy w skali całego wszechświata, dostępny wyłącznie na Rubi-Ka. Początkowo Omni-Tek miał przyznane wyłączne prawa do eksploracji planety, dzięki czemu czerpał krociowe zyski, gdy okazało się, że minerał ma kluczowe znaczenie dla rozwoju nanotechnologii.
Odkrycie właściwości notum otworzyło drogę do rozwoju technologii niewiele różniących się od magii. Programy, wynikiem których jest lód, ogień, uszkodzenia ciała, tarcze chroniące przed obrażeniami, zmiana wyglądu, a nawet odtworzenie ciała po zabiciu. Notum również ma swój udział w inżynierii genetycznej przy tworzeniu nowych ras człowieka.
Dzięki nieograniczonej kontroli OmniTek nad Rubi-Ka korporacja mogła robić co chciała zarówno z kolonistami jak i z planetą. O ile początkowo Omni-Tek traktował swoich pracowników bardzo dobrze, otrzymując za to pochwały, o tyle wraz z upływem czasu standardy pracy oferowane przez korporację ulegały obniżeniu. Po około 500 latach od zasiedlenia planety znacząca liczba źle traktowanych kolonistów zbuntowała się i potajemnie sprzedawała notum konkurencyjnym firmom. Doprowadziło to do serii wojen zarówno pomiędzy Omni-Tek a kolonistami jak i pomiędzy Omni-Tek a konkurencyjnymi korporacjami.
Rozgrywka.
Zawartość na żądanie.
Anarchy Online początkowo chciała odróżniać się od konkurencji eliminując uciążliwe zjawiska takie jak kampowanie poprzez wprowadzenie mechanizmu „zawartość na żądanie” (ang. "content on demand"). W rzeczywistości, Anarchy Online jest znana jako pierwsza gra, która wykorzystała mechanizm instancjonowania lokacji. Dla pierwszego gracza wchodzącego na dany obszar generowana jest mapa wraz z bohaterami niezależnymi. Dla każdego następnego gracza, który próbuje wejść w dane miejsce sprawdzany jest limit miejsca. Jeśli jego postać nie spowoduje przekroczenia tego limitu, to wchodzi on do istniejącej już instancji. W przeciwnym wypadku tworzona jest dla niego nowa kopia.
Instancjonowana jest tylko część świata. Większość powierzchni planety (miasta, osady, obszary niezamieszkane) występuje tylko w jednej kopii. Typowymi lokacjami instancjonowanymi są sklepy (ze stosunkowo niskim limitem przebywających postaci), podziemia, jaskinie itp. Dlatego też w przypadku umawiania się z innym graczem w konkretnym miejscu należy wybierać tereny na zewnątrz. Próba spotkania np. w sklepie może skończyć się fiaskiem.
Mechanizm „zawartość na żądanie” został później wykorzystany w innych grach on-line.
Zajęcia.
Typowe zajęcia graczy obejmują:
Oprócz wyżej wymienionych zajęć gracze mogą również:
Tworząc postać gracz ma do wyboru cztery rasy: Solitus, Opifex, Atrox, Nanomage. Może wybrać jedną z czternastu profesji.
Dodatki.
Do tej pory ukazało się 5 dodatków do Anarchy Online:
Od końca 2004 istnieje możliwość grania za darmo w podstawową wersję "Anarchy Online".

</doc>
<doc id="436663" url="https://pl.wikipedia.org/wiki?curid=436663" title="Defekty sieci krystalicznej">
Defekty sieci krystalicznej

Defekty sieci krystalicznej, defekty struktury krystalicznej – niedoskonałości kryształów polegające na punktowym lub warstwowym zerwaniu regularności ich sieci przestrzennej. Defekty występują praktycznie we wszystkich rzeczywistych kryształach, gdyż wynikają z natury procesu krystalizacji. Najczęściej stosowany jest podział defektów wg charakteru ich wymiaru:
Doskonałość kryształu.
Miarą doskonałości kryształu jest jego stopień zdefektowania mierzony liczbą defektów w stosunku do teoretycznej liczby atomów, jaką powinna zawierać sieć. Zazwyczaj zdefektowanie sieci rośnie wraz ze wzrostem temperatury. Defekty sieci krystalicznej odpowiadają za różne właściwości kryształów, między innymi półprzewodnictwo typu n lub p, barwę, luminescencję.

</doc>
<doc id="436665" url="https://pl.wikipedia.org/wiki?curid=436665" title="Studnia Trzech Braci">
Studnia Trzech Braci

Studnia Trzech Braci – istniejąca prawdopodobnie od średniowiecza studnia miejska w Cieszynie. Obecnie zabezpieczona żeliwną, neogotycką altaną z 1868 roku, mającą stanowić pamiątkę legendarnego spotkania przy studni trzech braci – założycieli Cieszyna. Jeden z symboli miasta Cieszyna.
Podanie o założeniu Cieszyna.
Tekst (jego łacińska wersja jest chronostychem) znajdujący się na altanie Studni Trzech Braci głosi:
Nie jest znany okres, w jakim powstało podanie o założeniu Cieszyna, wielu historyków wskazuje jednak, że mogło ono powstać w połowie XIX wieku, po okresie Wiosny Ludów, w środowisku polskich działaczy narodowych na Śląsku Cieszyńskim. Podanie to miało wskazywać, że nazwa miasta wywodzi się od polskiego słowa „cieszyć”. 
Współcześni naukowcy są zgodni, że zarówno samo podanie, jak i ten sposób wywodzenia nazwy Cieszyna są mało prawdopodobne. Mimo tego za symboliczną datę powstania miasta, zgodnie z powyższym podaniem, przyjmuje się rok 810. W rzeczywistości data powstania miasta trudna jest do ustalenia, bowiem najstarsze znane wzmianki pisemne o Cieszynie pochodzą z roku 1155, a badania archeologiczne wskazują na znacznie starsze ślady osadnictwa na terenie dzisiejszego miasta. Ponadto niektórzy za początek istnienia Cieszyna uważają założenie przez plemię Gołęszyców grodu zwanego "Starym Cieszynem" bądź "Cieszyniskiem", który znajdował się kilka kilometrów na północ od dzisiejszego centrum miasta.
Historia studni.
Studnia służyła już prawdopodobnie w średniowieczu i zaopatrywała mieszkańców i pobliski browar mieszczański w wodę. Trudno stwierdzić, od kiedy kojarzono ją z podaniem o założeniu Cieszyna i od kiedy nosi imię Trzech Braci. Jednak już w połowie XIX wieku z inicjatywy Pawła Stalmacha studnia została odnowiona, a w 1868 roku zabezpieczona żeliwną altaną, specjalnie w tym celu odlaną w hucie w Trzyńcu. Altana zbudowana została w formie wysokiego na ok. 3 metry graniastosłupa o podstawie sześciokątnej i częściowo ażurowych ścianach bocznych. Została nakryta blaszanym, ostrosłupowym daszkiem. Trzy ściany są zamknięte, pozostałe otwarte, wsparte na żeliwnych filarach. Wewnątrz umieszczono tablice z tekstem podania w językach polskim, łacińskim i niemieckim. Obecnie pozostały tylko napisy polski i łaciński, zaś środkową ścianę zajmuje okolicznościowa płaskorzeźba, dzieło cieszyńskiego rzeźbiarza Jana Raszki. Od czasu zbudowania altany Studnia Trzech Braci stała się jednym z symboli miasta i jest chętnie odwiedzana przez zwiedzających Cieszyn turystów. Studnia znajduje się przy stromej, brukowanej kocimi łbami uliczce Trzech Braci (pomiędzy ulicami Śrutarską i Sejmową), naprzeciwko najwyższego budynku starego miasta. Tradycja nakazuje wrzucać monety do studni, aby kiedyś móc znów się tu znaleźć.

</doc>
<doc id="436669" url="https://pl.wikipedia.org/wiki?curid=436669" title="Medium Atomic Demolition Munition">
Medium Atomic Demolition Munition

Medium Atomic Demolition Munition (MADM) – mina jądrowa, taktyczna broń nuklearna skonstruowana przez USA w czasie zimnej wojny. Została zaprojektowana do zastosowań taktycznych – do niszczenia infrastruktury oraz opóźniania poruszania się wojsk nieprzyjaciela. Miała relatywnie niską siłę rażenia (moc od 1 do 15 kt). Trzeba jednak zaznaczyć, że nadal pozostaje bardzo potężną bronią w porównaniu z konwencjonalnymi materiałami wybuchowymi. Waga każdego urządzenia typu MADM waha się w okolicach 181 kg. Miny te były produkowane w latach 1965-1986.

</doc>
<doc id="436670" url="https://pl.wikipedia.org/wiki?curid=436670" title="Owręże">
Owręże

Owręże, owręż – przekrój poprzeczny kadłuba jednostki pływającej. Jest jednym z elementów rysunku teoretycznego kadłuba statku wykreślanego przez konstruktora (szkutnika) na etapie projektowania kadłuba. 
Oznaczany jest na rysunku technicznym jako koło z wpisanymi w nie dwiema literami "C" (z czego jedna jest odwrócona) stykającymi się na środku koła.
Owrężem nazywa się również krzywą powstałą przez przecięcie powierzchni kadłuba statku w środku jego długości płaszczyzną poprzeczną nazywaną płaszczyzną owręża. Owręże dzieli kadłub na część dziobową oraz rufową. Dla statków jednokadłubowych poprzeczne przekroje kadłuba są zwykle symetryczne, więc na rysunku konstrukcyjnym zwykle przedstawia się wrężnice dziobowe po prawej stronie oraz wrężnice rufowe po lewej.

</doc>
<doc id="436671" url="https://pl.wikipedia.org/wiki?curid=436671" title="Damdin Suche Bator">
Damdin Suche Bator

Damdin Suche Bator (; ur. 2 lutego 1893 w Urdze, zm. 20 lutego 1923 tamże) – mongolski dowódca wojskowy i rewolucjonista, znany z umiejętności jeździeckich. Główny dowódca sił mongolskich podczas rewolucji z 1921. Bohater narodowy Mongolii.
Życiorys.
Urodził się w Urdze, gdzie uczęszczał do jednej z rosyjskich szkół. W 1911 wstąpił do wojska, z którego został później wydalony za nieposłuszeństwo. W 1917 ponownie wstąpił do armii.
W czasach komunizmu w Mongolii uznawany przez propagandę za głównego bohatera rewolucji. Przypisywano mu także poprowadzenie wojsk Mongolskiej Ludowej Armii Rewolucyjnej do zwycięstwa w wojnie mongolsko-chińskiej i uzyskanie ostatecznej niepodległości Mongolii. Po powstaniu mongolskiego rządu rewolucyjnego został w nim ministrem wojny, będąc też naczelnym dowódcą armii i szefem jej sztabu. W praktyce był również przywódcą partii i kraju, choć nie objął funkcji premiera ani sekretarza generalnego komitetu centralnego. W początkach istnienia partii w marcu 1921 nie był nawet w komitecie centralnym, który jednak miał wówczas dość niską rangę (sekretarz generalny komitetu centralnego był podległy dowódcy armii, czyli Suche Batorowi).
Jesienią 1921 Suche Bator dowodził mongolskimi oddziałami rewolucyjnymi, pomagając Armii Czerwonej rozbić oddziały białogwardzistów i Mongołów generała barona Romana von Ungern-Sternberga. Zmarł prawdopodobnie na złośliwą formę żółtaczki, choć nie wykluczano także otrucia.

</doc>
<doc id="436673" url="https://pl.wikipedia.org/wiki?curid=436673" title="ŁSSE">
ŁSSE



</doc>
<doc id="436675" url="https://pl.wikipedia.org/wiki?curid=436675" title="Beijnes 3G">
Beijnes 3G

Beĳnes 3G (pol. pot. "Holender") – typ tramwaju produkowanego od roku 1959 do roku 1961 przez holenderską firmę Beijnes. Wagony typu 3G występują w jednakowej wersji. Jest to kontynuacja produkcji pojazdów 1G, oraz 2G powiększonych o środkowy człon w celu zwiększenia możliwości przewozowych dla GVB Amsterdam (Gemeentevervoerbedrijf Amsterdam)
Historia.
W 1957 dostarczono do Amsterdamu pierwsze dwuczłonowe wagony 1G. W kolejnych latach konstrukcję unowocześniano, oznaczając kolejne wagony symbolem 2G. W związku z niewystarczającą pojemnością wagonów serii 1G i 2G, zdecydowano się, podobnie jak w wagonach Düwag GT6, na dołożenie środkowego członu, dzięki czemu tramwaj stał się dłuższy. Jako prototyp wykorzystano wagon "#551" serii 1G, któremu nadano numer "#601". Konstrukcja była na tyle udana, że GVB Amsterdam zdecydowało się zamówić 33 takie pojazdy, które były produkowane od 1959 do 1961 roku. Wagony otrzymały numerację z zakresu "#602 – #634". Po 44 latach użytkowania zdecydowano o wycofaniu serii 3G z eksploatacji. Na początku 2004 roku wagon o numerze "#629" wyjechał po raz ostatni na linię numer 25. Po tym wydarzeniu wagon "#609" został oddany straży pożarnej do symulowania pożaru tramwaju, a wagon "#602" trafił do muzeum. Resztę wagonów, które nie zostały skasowane, postanowiono przekazać jednemu ze wschodnioeuropejskich miast. Początkowo próbowano sprzedać je Pradze. Brak zainteresowania ze strony Czechów spowodował, że trafiły do Poznania, uzupełniając tym samym braki taborowe. Przetransportowano wagony: "#605, #610, #613, #615, #619, #621, #622, #623, #624, #626, #627" i "#630". Wagony "#624" i "#630" były sprowadzone tylko w celu pozyskania części zamiennych. 4 czerwca 2011 roku MPK Poznań zdecydowało się na wycofanie serii 3G z eksploatacji, dzięki temu można było ściągnąć do muzeum w Amsterdamie wagon "#615" (w Poznaniu numer "#800"), który pozostanie w barwach zakładowych MPK Poznań.
Konstrukcja.
Beijnes 3G to jednokierunkowy, jednostronny, trójczłonowy tramwaj wyposażony w sześcioro pojedynczych drzwi dwuskrzydłowych. W drzwiach zastosowano ostatni stopień ruchomy, który w momencie, gdy nikt nie wsiadał/wysiadał, zamykał się po ok. 4 s. Jest osadzony na czterech wózkach skrętnych, z których dwa są napędowe, a dwa toczne. Pojazd wyposażono w hamulec elektromagnetyczny szynowy, tarczowy elektryczny (postojowy). Charakterystyczny wygląd zewnętrzny zawdzięcza umieszczonej na dachu nad kabiną motorniczego nieproporcjonalnie dużej tablicy z numerem linii i kierunkiem oraz obłym kształtom. Ciekawą pozostałością jest system graficznego przedstawiania kierunku linii, wykorzystujący różne kombinacje kolorów, stosowany w związku z tym, iż w Amsterdamie był duży odsetek osób z analfabetyzmem, dlatego właśnie zdecydowano się na połączenie numeru linii i kolorem. Wewnątrz wagonu jest ciasno ze względu na dominujące podwójne siedzenia. Przedział motorniczego, podobnie jak w niemieckich wagonach GT8 i GT6, fabrycznie nie był oddzielony od przedziału pasażerskiego; w Polsce konieczne było oddzielenie go plastikową kabiną. Tramwaje ze względu na bardzo niewydolną wentylację i bardzo wąskie uchylne okna, których było zdecydowanie za mało, w okresie letnim stawały się utrapieniem dla pasażerów ze względu na panującą w środku pojazdu wysoką temperaturę. Również drzwi tramwaju są bardzo wąskie (skrzydła obracają się na pionowej osi zlokalizowanej za środkową częścią każdego skrzydła), przez co osoby podróżujące z dzieckiem w wózku nie miały możliwości wejścia do pojazdu.
Beijnes 3G w Poznaniu.
Borykające się z niedoborem taborowym MPK Poznań w latach 1991 – 1995 otrzymało w darze wagony 1G i 2G. Łącznie sprowadzono 20 sztuk, z czego do służby liniowej trafiło 17. W 2003 dokupiono 12 wagonów 3G zastępując nimi wyeksploatowane 1G oraz 2G. Obsługiwały głównie linie 3, 7, 9, 11 i 18.
Tramwaje do 28 grudnia 2010 stacjonowały w zajezdni przy ul. Gajowej na Jeżycach, a w momencie zamknięcia tej zajezdni przeniesiono je do zajezdni tramwajowej przy ulicy Madalińskiego, w której stacjonowały także poznańskie Düwagi GT6 oraz Düwagi GT8. 4 czerwca 2011 roku Poznań oficjalnie pożegnał Beijnesy. Wysłużone tramwaje zostaną zastąpione przez nowocześniejszy tabor (Moderus Beta). W Poznaniu pozostał jeden egzemplarz Beijnes 3G o numerze #805, który w dniu 29 stycznia 2013 roku został przekwalifikowany na tramwaj zabytkowy. Od 22 listopada 2012 roku nie kursuje z powodu niesprawnych hamulców. 

</doc>
<doc id="436692" url="https://pl.wikipedia.org/wiki?curid=436692" title="Test pierwszości">
Test pierwszości

Test pierwszości – algorytm określający, czy dana liczba jest pierwsza, czy złożona. Nie jest to równoważne znalezieniu jej rozkładu na czynniki pierwsze. W obecnej chwili (2011 rok) nie są znane efektywne algorytmy rozkładu na czynniki pierwsze, natomiast testy pierwszości można przeprowadzać bardzo szybko.
Metoda naiwna.
Najprostszy test pierwszości wygląda następująco: dla danej liczby formula_1 należy sprawdzić, czy dzieli się ona kolejno przez 2, 3, aż do formula_2 Jeśli przez żadną z nich się nie dzieli, oznacza to, że jest pierwsza.
Zamiast testować wszystkie liczby do formula_3 wystarczy sprawdzić podzielność formula_1 przez liczby mniejsze lub równe formula_5
Dowód. Załóżmy, że formula_1 jest złożona. Wtedy istnieją liczby formula_7 takie, że formula_8 oraz formula_9 Po przemnożeniu nierówności stronami przez formula_10 otrzymujemy formula_11 Ale formula_12 więc formula_13 Stąd formula_14
Kolejne udoskonalenie polega na sprawdzaniu podzielności formula_1 jedynie przez liczby pierwsze mniejsze lub równe formula_5 Ich listę łatwo możemy uzyskać metodą sita Eratostenesa. Metoda ta wciąż wymaga wykonania dużej liczby formula_17 dzieleń, co oznacza, że już dla 50-cyfrowych liczb pierwszych jest niewykonalna na współczesnych komputerach.
Testy probabilistyczne.
Obecnie najbardziej efektywne i najczęściej stosowane są testy probabilistyczne. Korzysta się w nich z losowo wygenerowanych liczb z ustalonego przedziału – pewien dobór tych wartości może dać błędny wynik testu, ale przy wybraniu wystarczająco wielu z nich prawdopodobieństwo takiego zdarzenia jest znikome.
Przebieg testu probabilistycznego wygląda następująco:
Jeśli w wystarczająco wielu próbach nie uda się stwierdzić złożoności formula_22 test zwraca odpowiedź: "n" jest prawdopodobnie pierwsza.
Najbardziej znanymi testami pierwszości są:
Szybkie testy deterministyczne.
Istnieje deterministyczny test pierwszości oparty o krzywe eliptyczne, działający w czasie formula_23. Jego działanie opiera się jednak na pewnych dotychczas nieudowodnionych twierdzeniach z teorii liczb. Jest skomplikowany w implementacji, ale prawdopodobnie jest to najczęściej używany deterministyczny test pierwszości.
Jeśli uogólniona hipoteza Riemanna jest prawdziwa, test Millera-Rabina można przekształcić w test deterministyczny, działający w czasie formula_24. W praktyce jest on jednak wolniejszy od poprzedniego.
W 2002 roku Manindra Agrawal, Nitin Saxena i Neeraj Kayal opublikowali pierwszy deterministyczny wielomianowy test, nie opierający się na żadnych niedowiedzionych założeniach, zwany testem pierwszości AKS. Test ten w oryginalnej wersji działa w czasie formula_25 choć w praktyce jest wolniejszy od metod probabilistycznych.
Złożoność.
W teorii złożoności formalnie opisuje się język liczb pierwszych jako PRIMES. Można pokazać, że PRIMES należy do klasy coNP: jego dopełnienie COMPOSITES należy do NP, gdyż można łatwo niedeterministycznie stwierdzić, że jakaś liczba jest złożona – zgadując jej dzielniki.
W 1975 roku, Vaughan Ronald Pratt pokazał, że istnieją certyfikaty pierwszości: sprawdzalne w czasie wielomianowym dowody, że dana liczba jest pierwsza. Tym samym udowodnił, że język PRIMES należy też do klasy NP, a więc należy do przecięcia NP ∩ coNP.
Kolejne algorytmy Solovay-Strassena i Millera-Rabina umieściły język PRIMES w klasie coRP (jego dopełnienie należy do RP, czyli klasy problemów, dla których istnieje probabilistyczna maszyna Turinga działająca w czasie wielomianowym, która zwraca „nie” zawsze, kiedy prawidłową odpowiedzią jest „nie”, i zwraca „tak” (z prawdopodobieństwem, które dla żadnych danych nie spada poniżej pewnej wartości) lub „nie”, kiedy prawidłową odpowiedzią jest „tak”). W 1992 roku algorytm Adlemana-Huanga zmniejszył złożoność problemu do ZPP = RP ∩ coRP, poprawiając wynik Pratta.
Ostatecznie w 2002 r. opracowanie algorytmu AKS pokazało, że PRIMES leży w klasie P. Nie wiadomo jednak czy PRIMES jest P zupełne, czy należy do zawartych w P klas L (problemy wymagające logarytmicznego rozmiaru pamięci) lub NC (złożoność czasowa formula_26 na komputerze z wielomianową liczbą procesorów równolegle wykonujących obliczenia).

</doc>
<doc id="436713" url="https://pl.wikipedia.org/wiki?curid=436713" title="Edme Mac-Mahon">
Edme Mac-Mahon



</doc>
<doc id="436723" url="https://pl.wikipedia.org/wiki?curid=436723" title="Wola Mała (województwo lubelskie)">
Wola Mała (województwo lubelskie)

Wola Mała – wieś w Polsce położona w województwie lubelskim, w powiecie biłgorajskim, w gminie Biłgoraj.
Wola Mała leży przy drodze powiatowej nr 2922L (Biłgoraj – Wolaniny). Przez miejscowość przebiega także lokalna droga asfaltowa, wiodąca do sąsiedniej wsi Wola Duża. 
Wieś jest otoczona lasami Puszczy Solskiej i znajduje się na wschodnich obrzeżach Biłgoraja, około 1km od dzielnicy Rapy. 
Wola Mała była częścią miejscowości Woli. Zlokalizowany był tutaj młyn i tartak, wchodzące w skład folwarku Teodorów. We wsi znajduje się drewniana gajówka z 1890 wieku oraz kapliczka domkowa. Stoi tu także pomnik przyrody: dąb szypułkowy o obwodzie 460 cm i wysokości 22 m. Przez wieś wiedzie szlak turystyczny pieszy "Roztoczański" i rowerowy "Pogranicze Regionów Wzgórze Polak".
W latach 1975–1998 miejscowość należała administracyjnie do województwa zamojskiego.

</doc>
<doc id="436724" url="https://pl.wikipedia.org/wiki?curid=436724" title="Campinas">
Campinas

Campinas (wym. []) – miasto w południowo-wschodniej Brazylii, we wschodniej części stanu São Paulo, położone 100 km na północ od São Paulo. Według spisu ludności z 2010 r. Populacja miasta wynosi 1 080 999, co czyni go czternastym najbardziej zaludnionym miastem Brazylii i trzecią pod względem liczby ludności gminą w stanie São Paulo. Obszar metropolitalny miasta, Metropolitan Region of Campinas, obejmuje dwadzieścia gmin o łącznej liczbie 3665363 osób.
Historia.
Miasto zostało założone 14 lipca 1774 r. Przez Barreto Leme. Początkowo była to prosta placówka w drodze do Minas Gerais i Goiás, służąca „Bandeirantes”, którzy szukali cennych minerałów i indiańskich niewolników. W pierwszej połowie XIX wieku Campinas stało się rosnącym ośrodkiem ludności z licznymi gospodarstwami z kawą, bawełną i trzciną cukrową.
Do rozwoju miasta przyczyniła się budowa w 1867 roku linii kolejowej łączącej São Paulo z portem morskim Santos. W drugiej połowie XIX wieku, wraz ze zniesieniem niewolnictwa, rolnictwo i uprzemysłowienie przyciągnęły wielu zagranicznych imigrantów, głównie z Włoch, którzy zastąpili utraconą siłę roboczą.
Kawa stała się ważnym towarem eksportowym, dzięki czemu miasto  bogaciło się. W konsekwencji rozrósł się sektor usług dla zwiększającej się populacji. W pierwszych dekadach XX wieku Campinas mogło już poszczycić się: operą, teatrami, bankami, kinami, stacjami radiowymi, orkiestrą filharmoniczną, dwiema gazetami („Correio Popular” i „Diário do Povo”), dobrym systemem edukacji publicznej (z Escola Normal de Campinas i Colégio Culto à Ciência), a także szpitalami, takimi jak Santa Casa de Misericórdia (organizacja charytatywna dla ubogich) oraz
Casa de Saúde de Campinas (dla społeczności włoskiej, wcześniej znanej jako Circolo Italiani Uniti) i najważniejszym brazylijskim centrum badań w dziedzinie nauk rolniczych, Instituto Agronômico de Campinas, założonym przez cesarza Pedro II. Punktem zwrotnym dla rozwoju miasta w integracji z resztą stanu była budowa w 1938 roku pierwszej brazylijskiej autostrady – Anhanguera –  między Campinas a São Paulo.
Campinas było miejscem narodzin kompozytora operowego Carlosa Gomesa (1836–1896) i prezydenta Republiki Camposa Sallesa (1841–1913). Przez 49 lat był domem Hérculesa Florence, uważanego za jednego z pierwszych wynalazców fotografii, kserokopii i mimeografu.
Gospodarka.
W mieście rozwinął się przemysł spożywczy, gumowy, skórzany, maszynowy.

</doc>
<doc id="436728" url="https://pl.wikipedia.org/wiki?curid=436728" title="Serpentyny">
Serpentyny

Serpentyny – grupa minerałów z gromady krzemianów warstwowych. Główne serpentyny to antygoryt o strukturze blaszkowej i chryzotyl o strukturze włóknistej.
Nazwa pochodzi od łac. "serpens" wąż (żmija) oraz "serpentinus" wężowy i nawiązuje do częstego, plamistego zabarwienia minerałów i „żyłkowej”, falistej budowy.
Właściwości.
(gdzie N przedstawia – Mg,Fe,Al lub Ni).
Występowanie.
Są to minerały wtórne powstałe w wyniku hydrotermalnych przeobrażeń piroksenów rombowych, oliwinów lub rzadziej innych minerałów magnezowych. Są głównym składnikiem serpentynitów.
Miejsca występowania: W Polsce: na Dolnym Śląsku.

</doc>
<doc id="436734" url="https://pl.wikipedia.org/wiki?curid=436734" title="Wiwerowate">
Wiwerowate

Wiwerowate, łaszowate, łasze (Viverridae) – rodzina ssaków z podrzędu kotokształtnych (Feliformia) w rzędzie drapieżnych (Carnivora), występująca głównie w leśnych ekosystemach południowej i południowo-wschodniej Azji, w Afryce i w południowo-zachodniej Europie, głównie poprzez lasy tropikalne, aż do RPA. Żeneta serwalowata ("Genetta servalina") zamieszkuje wyspę Zanzibar. Spokrewnione z łaszowatymi gatunki z rodziny Eupleridae występują na Madagaskarze, a Nandiniidae w Afryce. Łaszowate są blisko spokrewnione z hienowatymi (Hyaenidae), mangustowatymi (Herpestidae) i kotowatymi (Felidae).
Wiwerowate charakteryzują się wydłużonym ciałem z relatywnie krótkimi kończynami. Cechą wyróżniającą od innych Carnivora jest proporcja pomiędzy kośćmi puszki bębenkowej – "tympanicum" jest wyraźnie mniejsza od "entotympanicum". Osiągają długość od 33 cm do 1 m przy wadze od 650 g do 25 kg. Prowadzą głównie nocny tryb życia. Ich pożywienie stanowią drobne zwierzęta, niekiedy jaja i rośliny.
W Polsce zwierzęta z tej rodziny nie występują w stanie dzikim.
Systematyka.
Klasyfikacja Viverridae zmieniała się wielokrotnie. Gatunki, rodzaje i podrodziny zaliczane do Viverridae były klasyfikowane i dyskutowane przez różnych autorów bez ogólnej akceptacji. Rodzina jest uważana za jedną z najbardziej problematycznych rodzin wśród ssaków drapieżnych (Carnivora). Na podstawie badań genetycznych przyjmuje się obecnie podział na podrodziny:
Do rodziny Viverridae należy również kilka wymarłych rodzajów nie zgrupowanych w żadnej z podrodzin:

</doc>
<doc id="436736" url="https://pl.wikipedia.org/wiki?curid=436736" title="Dżalalabad (Afganistan)">
Dżalalabad (Afganistan)

Dżalalabad (paszto/pers. جلال اباد) − miasto we wschodnim Afganistanie, nad południowym brzegiem rzeki Kabul, przy drodze Kabul-Peszawar (Pakistan), ośrodek administracyjny prowincji Nangarhar. Zamieszkuje je prawie 281 tys. osób. 
Na południowy wschód od miasta znajduje się Port lotniczy Dżalalabad, który obecnie jest używany wyłącznie do celów wojskowych głównie przez United States Air Force oraz Afgańskie Siły Powietrzne a wcześniej również przez Międzynarodowe Siły Wsparcia Bezpieczeństwa (ang. ISAF) w czasie ich działań w Afganistanie.
W Dżalalabadzie działa drugi pod względem wielkości uniwersytet afgański, Uniwersytet Nangarharski − założony w 1963 r.
Bardzo łagodne zimy sprawiają, że miasto jest zachęcające dla Afgańczyków z całego kraju. Rozkład ulic został rozplanowany w systemie hippodamejskim (siatka).
Historia.
Założenie miasta.
Babur, założyciel państwa Wielkich Mogołów, stworzył na terenie niziny Dżalalabad ogrody, które były używane jako tymczasowa rezydencja w czasie zimy ze względu na dobrą pogodę. Zapoczątkowało to długą tradycję spędzania okresu zimowego w Dżalalabadzie przez władców oraz polityków. Dopiero w 1560 roku, jego wnuk, Akbar Dżalaluddin przekształcił ogrody w miasto, które nazwał na swoją cześć, Dżalalabad. Ze względu na swoje położenie, miasto szybko nabrało znaczenia ekonomicznego i militarnego.
Wojny brytyjsko-afgańskie.
Podczas I wojny brytyjsko-afgańskiej, w 1842 roku Dżalalabad było celem odwrotu wojsk brytyjskich pod wodzą generała Williama Elphinstone’a. Z ekspedycji liczącej około 16 tysięcy osób przeżyło zaledwie kilka osób. Popularna legenda głosi, że jedynym ocalałym był brytyjski lekarz William Brydon, ale prócz niego przeżyło jeszcze kilku innych żołnierzy jak i cywilów, którzy w czasie wędrówki wpadli w niewolę. Dżalalabad stało się głównym garnizonem dla Brytyjczyków, szczególnie podczas ataków na Kabul.
Podczas III wojny brytyjsko-afgańskiej Brytyjczycy użyli w Afganistanie nowego typu broni dla tego regionu, bombardowania. Pierwsze bomby spadły na Kabul oraz Dżalalabad powodując liczne zniszczenia. 
Rebelia Shinwari w 1928 roku.
Shinwari, plemię Pasztunów wywołało brutalną rebelię w 1928 roku w Dżalalabadzie. Byli oni niezadowoleni z progresywnych reform społecznych ówczesnego emira Amanullaha Chana. Spalono między innymi zimową rezydencję Habibullaha Chana wybudowaną w 1910 roku oraz brytyjski konsulat. 
Demokratyczna Republika Afganistanu.
Dżalalabad było jednym z ważniejszych miast w których stacjonowały sowieckie wojska. Dochodziło do częstych sporów pomiędzy osobami religijnymi a lokalnymi komunistami. Wraz ze wzrostem aktywności Mudżahedinów region stał się bardzo niestabilny. Kobiety z ZSRR były instruowane, żeby nie wychodzić samemu z domu. Po kilku zabójstwach w 1986 zabroniono im wychodzić bez eskorty nawet do centrów miast. 
Wycofanie wojsk radzieckich i oblężenie Dżalalabadu w 1989 roku.
Dżalalabad był jednym z pierwszym miast Afganistanu z którego wyszły wojska radzieckie w 1989 roku. Wielu mieszkańców miasta wyszło na ulice, aby pożegnać odjeżdżających żołnierzy. Kilka dni później, 6 marca rozpoczęło się trwające 4 miesiące oblężenie Dżalalabadu przez mudżahedinów. Liczyli oni na szybkie przejęcie miasta i przygotowanie do ataku na Kabul. Mieli wsparcie pakistańskiej agencji Inter-Services Intelligence oraz arabskich dżihadystów z Al-Ka’idy. Atakujący byli zaskoczeni walecznością armii afgańskiej, po kilku miesiącach krwawych walk Mudżahedini ogłosili porażkę i wycofali się z oblężenia.
Taliban.
Po upadku DRA miasto było rządzone przez mudżahedinów, którzy dołączyli do Wschodniej Shury, sojuszu lokalnych wodzów. Kilka lat później, w 1996 roku miasto zostało bezkrwawo przejęte przez Talibów. Niedługo później przyleciał do Dżalalabadu Usama ibn Ladin dla którego miasto jak i cała prowincja szybko stała się główną bazą operacyjną W regionie posiadał dwie swoje kryjówki oraz kilka ośrodków treningowych dla bojowników.
Inwazja na Afganistan.
Lokalni mudżahedini szybko dostrzegli potencjał gospodarczy regionu i zajęli się masową kultywacją opium, które dzięki bliskości granic był łatwo transportowany do Pakistanu. Inwazja na Afganistan (2001–2002) rozwiązała ten problem.
Atrakcje turystyczne.
Ogród Seraj-ul Emorat.
W tym ogrodzie w 1910 roku została wybudowana zimowa rezydencja Habibullaha Chana, ale po rebelii Shinwari pozostał tylko ogród. Po drugiej stronie ulicy mieści się mauzoleum Habibullaha Chana i jego żony, które stworzono na terenie pola golfowego po jego śmierci.

</doc>
<doc id="436741" url="https://pl.wikipedia.org/wiki?curid=436741" title="Karolina Anuncjata Bonaparte">
Karolina Anuncjata Bonaparte



</doc>
<doc id="436742" url="https://pl.wikipedia.org/wiki?curid=436742" title="Karolina Bonaparte">
Karolina Bonaparte



</doc>
<doc id="436743" url="https://pl.wikipedia.org/wiki?curid=436743" title="Cavite">
Cavite

Cavite – filipińskie miasto na wyspie Luzon, nad Zatoką Manilską niedaleko Manili. W 2010 roku jego populacja liczyła 101 120 mieszkańców.
Historia.
Powstało w XIII wieku, założone przez Chińczyków jako baza morska i stacja handlowa. W latach 1571–1898 pod panowaniem hiszpańskim. W roku 1872 wybuch powstania antyhiszpańskiego. Do roku 1941 znajdowała się tutaj baza amerykańskiej marynarki wojennej i stacja paliwowa. W latach 1942–1945 pod okupacją Japonii. Baza amerykańska funkcjonowała do roku 1992.
Gospodarka.
W Cavite znajdują się stocznie remontowe, rafineria i baza wojskowa filipińskiej armii.

</doc>
<doc id="436748" url="https://pl.wikipedia.org/wiki?curid=436748" title="Carlo Caffarra">
Carlo Caffarra

Carlo Caffarra (ur. 1 czerwca 1938 w Samboseto di Busseto, zm. 6 września 2017 w Bolonii) – włoski duchowny katolicki, arcybiskup Ferrary (1995–2003), arcybiskup metropolita Bolonii (2004–2015), kardynał.
Życiorys.
Studiował w seminarium w Fidenza, święcenia kapłańskie otrzymał 2 lipca 1961. Kontynuował studia na Papieskim Uniwersytecie Gregoriańskim w Rzymie (obronił doktorat z prawa kanonicznego) oraz na Akademii Alfonsjańskiej w Rzymie (uzyskał dyplom z teologii moralności). Wykładał na kilku uczelniach katolickich, zajmując się m.in. problematyką etyki medycznej. W latach 1974–1984 wchodził w skład Międzynarodowej Komisji Teologicznej, był też konsultorem Kongregacji Doktryny Wiary. W 1980 został mianowany rektorem Papieskiego Instytutu Jana Pawła II dla Studiów nad Małżeństwem i Rodziną. Powołał do życia filie tego instytutu w Hiszpanii, USA i Meksyku. Działał w ruchu Comunione e Liberazione.
We wrześniu 1995 został powołany na arcybiskupa Ferrary-Comacchio. Sakry biskupiej udzielił mu 21 października 1995 w katedrze w Fidenza kardynał Giacomo Biffi (arcybiskup Bolonii), z towarzyszeniem arcybiskupa Giovanniego Battisty Re i biskupa Carlo Poggiego. Wchodził w skład kierownictwa Papieskiej Rady ds. Rodziny oraz Papieskiej Akademii Życia. W grudniu 2003 zastąpił kardynała Biffiego na stolicy arcybiskupiej Bolonii.
W lutym 2006 papież Benedykt XVI ogłosił jego nominację kardynalską. Na konsystorzu w marcu 2006 Caffarra otrzymał tytuł kardynała prezbitera San Giovanni Battista dei Fiorentini.
Brał udział w konklawe 2013, które wybrało papieża Franciszka. 27 października 2015 papież Franciszek przyjął jego rezygnację z pełnionego urzędu złożoną ze względu na wiek.
Zmarł 6 września 2017.

</doc>
<doc id="436751" url="https://pl.wikipedia.org/wiki?curid=436751" title="Pedro Delgado">
Pedro Delgado

Pedro Delgado Robledo znany też jako Perico (ur. 15 kwietnia 1960 w Segowii) hiszpański kolarz szosowy. Okres jego zawodowej kariery sportowej przypada na lata 1982 - 1994.
Jednym z pierwszych dużych sukcesów było zwycięstwo w 1. edycji wyścigu Vuelta a Murcia w 1981 roku. Następnie Delgado wygrał w latach 1985 i 1989 wyścig Vuelta a España oraz w roku 1988 Tour de France. Na jego zwycięstwie w Tourze leży jednak cień afery dopingowej: dowiedziono mu już jako posiadaczowi żółtej koszulki branie środka wspomagającego, będącego jednocześnie lekiem przeciwreumatycznym, o nazwie Probenecyd, który maskuje używanie anabolików. Sam kolarz przyznał się do jego stosowania, z uwagi na jego właściwości oczyszczające organizm i wspomagające nerki w wydalaniu kwasu moczowego. Ponieważ jednak środek ten widniał tylko na liście zabronionych środków MKOlu, a na liście UCI jeszcze nie, Delgado mógł ukończyć wyścig, nie został zdyskwalifikowany i był dzięki temu pierwszym hiszpańskim kolarzem na najwyższym podium TdF od czasów Luisa Ocany (1973). Ponadto, ponowny test nie wykazał obecności żadnych zakazanych substancji. Probenecid został wciągnięty na listę zakazanych środków przez UCI osiem dni po tych wydarzeniach. Przypadek Delgado sprawił też, że zaostrzono przepisy antydopingowe we francuskim wyścigu.
Rok później (1989), podczas prologu w Luksemburgu Delgado spóźnił się na start o ponad dwie i pół minuty. Po trzech tygodniach, na koniec wyścigu był mimo to trzeci w klasyfikacji generalnej zaraz za Gregiem LeMondem i Laurentem Fignonem, między którymi różnica wynosiła zaledwie 8 sekund. W kolejnych latach również zajmował czołowe miejsca w tym wyścigu - był 4. (1990), 9. (1991), 6. (1992) i ponownie 9. (1993). Łącznie wygrał 4 etapy w Tour de France i 5 we Vuelta a Espana.
Aktualnie zajmuje się między innymi komentowaniem dużych imprez kolarskich dla hiszpańskiej telewizji.

</doc>
<doc id="436753" url="https://pl.wikipedia.org/wiki?curid=436753" title="Skrótowce">
Skrótowce



</doc>
<doc id="436755" url="https://pl.wikipedia.org/wiki?curid=436755" title="Tiumeń">
Tiumeń

Tiumeń () – miasto obwodowe w Rosji, port nad Turą (dorzecze Obu). Ośrodek przemysłu stoczniowego, maszynowego, metalowego, elektrotechnicznego, drzewnego, chemicznego, włókienniczego i skórzano-obuwniczego.
Historia.
Tiumeń została założona w 1586 roku na miejscu tatarskiego miasta Czyngis-Tura jako pierwsze rosyjskie miasto na Syberii. W mieście działają Tiumeńska Wyższa Szkoła Dowódcza Inżynierii Wojskowej i Tiumeński Państwowy Uniwersytet Medyczny.
W 2022 r. Ministerstwo Budownictwa opublikowało zaktualizowaną ocenę nowego wskaźnika cyfryzacji miast. Tiumeń wszedł do pierwszej trójki miast z populacją od 250 tysięcy do miliona osób
Transport.
W mieście znajduje się stacja kolejowa Tiumeń oraz port lotniczy Tiumeń.

</doc>
<doc id="436758" url="https://pl.wikipedia.org/wiki?curid=436758" title="Stanisław Groński">
Stanisław Groński

Stanisław Groński, ur. jako Stanisław Wróbel, ps. Mojżesz (ur. 7 września 1907 w Drohobyczu, zm. w sierpniu 1957 w Alpach w pobliżu Chamonix) – polski alpinista.
Pochodził z rodziny góralskiej spod Zakopanego. Jego ojciec Józef był juhasem i pasł owce na halach. Dzięki wytrwałemu wysiłkowi skończył szkołę średnią, a następnie studia wyższe, po których objął posadę w szkolnictwie w Drohobyczu.
Młody Stanisław wychowywał się w domu rodzinnym w szacunku i miłości dla gór. Już w wieku 7 lat chodził na odległe wycieczki górskie, a nawet uczestniczył we wspinaczkach. Do szkoły średniej uczęszczał Drohobyczu, a następnie studiował we Lwowie, gdzie ukończył dwa fakultety: prawo i handel zagraniczny w Wyższej Szkole Handlu Zagranicznego.
Jako dorosły mężczyzna zmienił swoje rodowe nazwisko Wróbel na nazwisko Groński, przyjęte od nazwy wsi Groń, z której pochodziła jego rodzina.
Po studiach w 1932 rozpoczął pracę w kolejnictwie.
Zarówno w okresie studiów, jak i w późniejszych latach przedwojennych Stanisław Groński stale interesował się problematyką gór: był aktywnym członkiem Polskiego Towarzystwa Tatrzańskiego i jako jeden z czołowych polskich alpinistów brał udział w latach 1932, 1936 i 1937 oraz w 1957 w wyprawach w Alpy, a w 1934 w góry Atlas w Afryce. Obdarzony wielkim wzrostem, koleżeński, zawsze chętny do pomocy zyskał wśród przyjaciół przydomek "Mojżesz". Nadano mu go właśnie po wyprawie w góry Atlas, gdzie wśród skał znalazł źródełko wody. Wśród polskich taterników był autorytetem ze względu na liczne trudne przejścia w Tatrach oraz przetarcie nowych szlaków w wielu niebezpiecznych partiach gór.
W okresie wojny brał udział w walkach Polski Podziemnej. Doskonała znajomość gór i trudnych przejść przydawała się polskim partyzantom, którzy chętnie korzystali z jego umiejętności.
Po wojnie osiedlił się wraz ze swoją rodziną w Szczecinie i tutaj nadal pracował w PKP, nie zapomniał jednak o górach i pracy społecznej. Zgromadził wokół siebie grupę pasjonatów zainteresowanych turystyką górską. W Szczecinie stał się równocześnie krajoznawcą i znawcą problematyki pomorskiej, jedynym z najwybitniejszych w skali powojennej. Na początku pracował w PTT i w PTK. Później związał się bardzo ściśle z całym miejscowym ruchem krajoznawczym, będąc jego inicjatorem i jednym z jego twórców.
W PTK i późniejszym PTTK pełnił wiele funkcji: był członkiem zarządu okręgu PTTK i członkiem zarządu oddziału szczecińskiego, a przez pewien czas także jego prezesem.
Wspólnie z Wincentym Zającem założył Szczeciński Klub Wysokogórski. Pracował aktywnie przez wiele lat w komisji komunikacji WRN. Razem z Bolesławem Czwójdzińskim organizował pierwsze na Pomorzu Zachodnim schronisko w Szczecinie. Był wieloletnim członkiem Okręgowej Komisji Turystyki Górskiej Komisji Krajoznawczej.
Stanisław Groński znał doskonale Szczecin i jego zabytki, pomniki przyrody i miejsce historyczne. Oprowadzał po mieście wycieczki, a później szkolił kadry nowych przewodników i organizował piesze wycieczki w okolice Szczecina. Turystów najchętniej prowadził w podszczecińskie Wzgórza Bukowe, gdzie rozpoczął również akcję znakowania szlaków turystycznych. Łącznie pozostawił tam około 300 km znakowanych szlaków oraz napisał pierwszy polski przewodnik po Wzgórzach Bukowych pt. "Knieja Bukowa".
Tu też prowadził szkolenia adeptów taternictwa, szczególnie na ścianach sztucznej groty w Zdrojach. Znał Pomorze Zachodnie, a szczególnie Przyodrze Dolne, znakował też trasy turystyczne na wyspie Wolin i w Puszczy nad Drawą.
Odkrył wiele miejscowości o dużym znaczeniu krajoznawczym. Był też doskonałym gawędziarzem. Miał liczne pogawędki radiowe oraz spotkania z młodzieżą i z dorosłymi. Po Szczecinie i okolicy oprowadził tysiące ludzi z całej Polski.
Co roku jeździł w góry, głównie w Tatry. Razem z kolegami przygotował również polskie wyprawy w góry świata. W 1957 uczestniczył w wyprawie Klubu Wysokogórskiego w Alpy jako kierownik jednej z jej pięciu grup, obozującej w Praz de Chamonix. 7 sierpnia wyruszył wraz z dwoma jugosłowiańskimi alpinistami, Draganem Tekičem i Draganem Stanicevičem, z zamiarem osiągnięcia Mont Blanc drogą poprzez Mont Blanc du Tacul i Mont Maudit. 8 sierpnia wpinacze widziani byli w schronisku na Col du Midi, które mieli opuścić następnego dnia - i od tej pory ślad po nich zaginął. Do 11 sierpnia, kiedy po południu nastąpiło załamanie pogody, nie dotarli na Mont Blanc, ani nie byli widziani na trasie, nie słyszano też wezwania pomocy. Ekipa ratunkowa, która wyruszyła w góry 13 sierpnia nie natrafiła na żadne ślady grupy Grońskiego, nie pojawiła się też ona w żadnym z okolicznych schronisk. Członkowie polskiej wyprawy wysunęli przypuszczenie, że podczas trawersowania Mont Blanc, prawdopodobnie na lodowych stokach na Mont Maudit, jeden ze wspinaczy potknął się, na skutek niezbyt solidnej asekuracji pociągnął za sobą pozostałych i wszyscy wpadli do jednej z licznych lodowych szczelin, gdzie zginęli. Pomimo oficjalnego zakończenia poszukiwań w dniu 17 sierpnia, jeszcze wieczorem tego dnia w góry wyruszyła polsko-francuska grupa z zamiarem przejścia grani Mont Blanc. W czasie tej wyprawy zginął następnego dnia rano przyjaciel Grońskiego, Wawrzyniec Żuławski (prezes Klubu Wysokogórskiego), zasypany lawiną, a towarzyszący mu Stanisław Biel odniósł ciężkie obrażenia wewnętrzne. Pomimo poszukiwań nie odnaleziono ciała Mojżesza.
Po śmierci Groński został mianowany członkiem honorowym Klubu Wysokogórskiego. Symbolicznymi tablicami uczczono pamięć o nim w Alpach Julijskich, Wzgórzach Bukowych pod Szczecinem, na Tatrzańskim Cmentarzu Symbolicznym pod Osterwą i na cmentarzu w Chamonix.
Na pamiątkowej tablicy na Głazie Grońskiego w Puszczy Bukowej widnieje napis: "Pamięci Stanisława Grońskiego, czołowego taternika polskiego, pioniera turystyki Ziemi Szczecińskiej. Zginął w masywie Mont Blanc w sierpniu 1957 roku".

</doc>
<doc id="436763" url="https://pl.wikipedia.org/wiki?curid=436763" title="Morsowate">
Morsowate

Morsowate (Odobenidae) – rodzina dużych, drapieżnych ssaków morskich, zaliczanych wraz z uchatkami i fokami do parvordo płetwonogich (Pinnipedia) w obrębie rzędu drapieżnych (Carnivora).
Występowanie.
W przeszłości była to rodzina szeroko rozprzestrzeniona i liczna w gatunki. Ze środkowego miocenu Ameryki (ok. 14 mln lat temu) znane są szczątki kopalne około 30 gatunków i podgatunków ssaków podobnych do morsa ("Odobenus rosmarus") – jedynego przedstawiciela rodzaju "Odobenus" i jedynego współcześnie żyjącego reprezentanta rodziny. Mors spotykany jest w okołobiegunowych morzach Arktyki. Wymarłe gatunki amerykańskie zaliczane są do kilku (od dwóch do czterech – w zależności od autora) podrodzin. Najczęściej wymieniane są Imagotariinae, Dusignathinae i Odobeninae. Z Hokkaido opisano "Pseudotaria muramotoi"
Cechy charakterystyczne.
Jak wszystkie płetwonogie, również morsowate mają giętkie, opływowe ciało chronione przed zimnem grubą warstwą tłuszczu. Wszystkie kończyny są przekształcone w płetwy, ogon zredukowany, górne kły tworzą potężne ciosy, szczególnie duże u samców. Zęby policzkowe o uproszczonej budowie, tępe.
Podobnie jak u fok, u morsowatych nie występują małżowiny uszne, a jądra znajdują się pod skórą brzucha. Natomiast w odróżnieniu od fok, a podobnie jak u uchatek, tylne kończyny morsowatych mogą zginać się pod tułów, co umożliwia im poruszanie się na lądzie.
Wyniki badań molekularnych sugerują, że morsy są bliżej spokrewnione z uchatkami, niż z fokami.
Podział systematyczny.
Do rodziny morsowatych należy jeden współcześnie występujący rodzaj:
Opisano również szereg rodzajów wymarłych:

</doc>
<doc id="436767" url="https://pl.wikipedia.org/wiki?curid=436767" title="CV/Gate">
CV/Gate

CV/Gate - jeden z najszerzej stosowanych metod synchronizacji syntezatorów i sekwencerów zanim jego miejsce zajął popularny dziś standard MIDI. CV/Gate to kombinacja dwóch składowych komponentów niezbędnych do funkcjonowania tej metody. CV służy do przesyłania informacji o danej nucie, która ma być zagrana; Gate natomiast informuje czy dany odpowiadający informacji CV klawisz został wciśnięty czy też zwolniony.
CV/Gate jest całkowicie analogowym systemem komunikacji. CV (Control Voltage) czyli napięcie sterujące na wyjściu urządzenia kontrolującego pracę syntezatora zmienia się w zależności od wysokości dźwięku, który ma być zagrany. Gate natomiast w rzeczywistości jest złączem transportującym impulsy elektryczne gdy wciskany bądź zwalniany jest klawisz.
Rodzaje.
Występuje kilka rodzajów synchronizacji CV/Gate. Jedną z najpopularniejszych jest metoda opracowana przez firmę Roland. Firma ta za standard przyjęła, iż napięcie CV wzrasta o 1V na oktawę. Gate w specyfikacji Roland to napięcie +5V gdy wciskany jest klawisz. Przeglądając specyfikacje CV/Gate firmy roland możemy natrafić na nazwę v-trigger, która jest niczym innym jak właśnie inaczej nazwanym złączem Gate transmitującym +5V. Instrumenty Rolanda z serii SH (z wyjątkiem SH-3), Roland TB-303, Roland MC-202 oraz MC-4 wyposażone były w ten system synchronizacji. Zastosowała go też firma Oberheim w swoim kultowym instrumencie Xpander (Xpander wyposażono także w system MIDI). CV/Gate stosowano także w instrumentach marki Korg, takich jak Mono/Poly. System napięciowy stosowano także w instrumentach Sequential oraz Arp.
Istniał także wariant CV/Gate który zakładał wzrost napięcia CV o 1,2 V na oktawę w połączeniu z +5V jako Gate (v-trigger). Ten sposób synchronizacji wykorzystuje instrument EML-101. Kolejną wariacją CV/Gate jest ta zastosowana (po ówczesnej modyfikacji urządzenia gdyż standardowo nie posiada on złącz CV/Gate) w Rolandzie SH-3 gdzie napięcie CV rośnie o około 1,2 V na oktawę a wartość Gate wynosi -5V.
Historia.
Syntezatory Moog także miały implementowane złącza CV/Gate z tą różnicą jednak, że sygnał Gate zwany tutaj sygnałem s-trigger odpowiadał wartości -5V gdy wciśnięty był klawisz. System Mooga stał się najpopularniejszy. Firma ta do połączeń jako pierwsza zastosowała złącza phone jack, czyli typowe i stosowane w wielu dziedzinach 1/4 i 1/8 calowe wtyki typu jack. Wcześniej do połączenia CV/Gate każda firma stosowała inne standardy złącz co sprawiało, że urządzenia mimo stosowania tego samego standardu komunikacji były niekompatybilne.
W związku z niemalejącą popularnością syntezatorów analogowych system CV/Gate jest wciąż bardzo popularny. Aby stare instrumenty muzyczne mogły współpracować z nowoczesnym wyposażeniem studia nagraniowego na rynku dostępne są przetworniki CV/Gate – MIDI tłumaczące instrukcje cyfrowe na napięciowe zrozumiałe dla dawnych urządzeń muzycznych.

</doc>
<doc id="436778" url="https://pl.wikipedia.org/wiki?curid=436778" title="Nirnaeth Arnoediad">
Nirnaeth Arnoediad

Nirnaeth Arnoediad – bitwa ze stworzonej przez J.R.R. Tolkiena mitologii Śródziemia.
Bitwa ta jest jedną sześciu wielkich batalii, stoczonych pomiędzy siłami elfów, ludzi i krasnoludów a armiami Władcy Ciemności, Morgotha. Jej przebieg opisano w jednym z rozdziałów "Silmarillionu". Wspomina się o niej również w "Niedokończonych opowieściach" i "Dzieciach Húrina".
Plan bitwy przedstawiła na jednej z map Karen Wynn Fonstad w swoim "Atlasie Śródziemia".
Bitwa w "Silmarillionie".
Nirnaeth Arnoediad – piąta z wielkich Bitew o Beleriand, stoczona w 473 roku Pierwszej Ery.
Maedhros, po części zachęcony czynami Berena i Lúthien, uznał, że państwa elfów prędzej czy później upadną, jeżeli ci nie połączą się i nie zniszczą potęgi Morgotha. Zaczął więc tworzyć Ligę Maedhrosa.
Jej wojska przygotowywały się do zaatakowania Thangorodrimu z dwóch stron: z zachodu i wschodu.
Na zachodzie, wzdłuż Ered Wethrin, stanęły wojska Fingona, Najwyższego Króla Ñoldorów. Były to oddziały wszystkich elfów z Hithlumu, jak i Edainów z Dor-lóminu (pod wodzą braci Húrina i Huora). Wspierali ich Haladinowie Haldira z Brethilu, elfowie Círdana z Falas, mały oddział Gwindora z Nargothrondu oraz Mablung i Beleg – jedyni wojownicy przybyli z Doriath.
Na wschodzie, w okolicach wzgórza Himring, zajął pozycję Maedhros. Pod swoją komendą miał wszystkie siły elfów, które zebrał on i pozostali synowie Fëanora, jak i oddziały sojuszników – Easterlingów pod dowództwem synów Bóra i synów Ulfanga oraz krasnoludów z Belegostu (pod wodzą Azaghâla) i Nogrodu.
Wedle pierwotnego planu, pierwszy do ataku miał ruszyć Maedhros. Gdy wojska Władcy Ciemności uderzyłyby na niego, wtedy Fingon zaatakowałby z zachodu i wróg, wzięty w kleszcze, zostałby zniszczony. Sygnałem dla Fingona miało być wielkie ognisko rozpalone w Dorthonionie. Tymczasem Morgoth, świadomy zamiarów elfów, miał dość czasu na zebranie potężnej armii, jak również jego poplecznicy znajdowali się wśród wojsk Maedhrosa.
W dzień przesilenia letniego, wojska Ligi zajęły wyznaczone pozycje. Jednak atak nie nastąpił – zdrajca Uldor fałszywymi radami opóźniał natarcie synów Fëanora, zaś Fingon cały czas czekał na znak od nich. Wtem do wojsk Hithlumu nieoczekiwanie dołączył jego brat Turgon, król Gondolinu, na czele 10 000 wojowników. Tymczasem Morgoth wysłał swoją pierwszą armię, która pomaszerowała w stronę sił Fingona. Jej zadaniem było wywabić przeciwnika z zajmowanych pozycji. Orkowie podeszli bardzo blisko linii elfów i ludzi, lecz król (zgodnie z radą Húrina) nie zaatakował. Dopiero gdy żołdacy Morgotha zamordowali na oczach sprzymierzeńców elfa Gelmira (jednego z jeńców), ogarnięci gniewem wojownicy Fingona uderzyli na wroga. Całkowicie roznieśli armię orków i ruszyli na Thangorodrim. Na ich czele pędził Gwindor (brat Gelmira), wraz ze swym oddziałem. Udało im się nawet wedrzeć przez główne wrota do siedziby Władcy Ciemności. Wszyscy jednak, poza Gwindorem, zginęli osaczeni. Fingon wraz z resztą armii, został odepchnięty spod Angbandu przez główne siły Morgotha, które dopiero teraz weszły do walki.
Najwyższy Król musiał rozpocząć odwrót w stronę Hithlumu przez równinę Anfauglith, ścigany przez wrogie armie. Orkowie rozbili jego straż tylną złożoną z Haladinów – zginął Haldir oraz większość wojowników (po bitwie do Brethilu wróciło tylko trzech ludzi). W końcu hufiec Fingona został otoczony. Desperacko walczył on w okrążeniu, dopóki nie nadciągnął Turgon, bowiem król Gondolinu powstrzymał swoich podkomendnych od przedwczesnego ataku i teraz szedł bratu z odsieczą. Gondolindrimom udało się przebić przez pierścień orków i połączyć się z wojskiem Fingona.
Wkrótce potem nadciągnęły (spóźnione o pięć dni) wojska Maedhrosa. Ich przednie straże natarły na nieprzyjacielskich żołnierzy, którzy zaczęli cofać się w nieładzie. Eldarowie byli wtedy blisko zwycięstwa, lecz Morgoth rzucił do walki swoje ostatnie rezerwy "tak że Angband opustoszał". Do ataku ruszył Glaurung, wraz z resztą smoków oraz Balrogowie pod wodzą Gothmoga. Siły te rozdzieliły armie Fingona i Maedhrosa. Wówczas to Uldor i jego bracia otwarcie wystąpili przeciw synom Fëanora i zaatakowali ich od tyłu, wraz z jeszcze innymi Eastelingami, ukrytymi wcześniej pośród wzgórz. Otoczony z trzech stron hufiec Maedhrosa został rozbity, lecz w toku walki "Maglor zabił przeklętego Uldora, przywódcę zdrajców, a synowie Bora usiekli Ulfasta i Ulwartha, zanim sami polegli". Synowie Fëanora, wszyscy ranni, zebrawszy jeszcze garść wojowników, przebili się przez pierścień wrogów i uciekli do Ossiriandu. W tym odwrocie pomogli im krasnoludowie z Belegostu, którzy najdłużej wytrwali w polu. Udało im się powstrzymać i otoczyć Glaurunga. Podczas walki smok powalił Azaghâla, lecz ten umierając zdołał nożem zranić bestię tak poważnie, że Glaurung uciekł z pola bitwy, a wraz z nim reszta smoków. Krasnoludowie, zabrawszy ciało swego wodza, wycofali się w porządku, "nikt wszakże nie ośmielił się zastąpić im drogi".
Na zachodnim skrzydle Fingon i Turgon musieli teraz stawić czoło całej armii Władcy Ciemności. Natarcie Gothmoga rozdzieliło wojska obu braci. Większa część hufca z Hithlumu została otoczona. Fingon poległ z ręki Wodza Balrogów, wybici też zostali jego żołnierze. Tymczasem Turgon wraz z ludźmi z Dor-lóminu, został zepchnięty ku moczarom Serech. Húrin i Huor przekonali monarchę, by wycofał się do Gondolinu, dzięki czemu ocali tajemnicę położenia królestwa. Turgon zebrał więc swój hufiec oraz niedobitków spod sztandaru swego brata i rozpoczął odwrót, strzeżony na flankach przez Ectheliona i Glorfindela. Manewr ten się udał i król powrócił do swej twierdzy. Natomiast Húrin i Huor zebrali niedobitków i pozostali z tyłu, by osłonić odwrót Turgona. Wzdłuż moczarów Serech sformowali żywy mur i "dalej już nie ustępowali ani kroku". Bohatersko walczyli do końca, aż wszyscy zginęli, oprócz Húrina, który zadał wrogom 70 ciosów, za każdym razem krzycząc "Aure Entulava"! W końcu jednak został wzięty do niewoli.
Nirnaeth Arnoediad, zwana też Bitwą Nieprzeliczonych Łez, zakończyła się straszliwą klęską Eldarów i Edainów, a Morgoth odniósł pełny triumf. Państwo Fingona przestało istnieć i Hithlum został zajęty przez Easterlingów. Synowie Fëanora "błąkali się po dzikich puszczach u stóp Ered Lindon, wśród Elfów Zielonych z Ossiriandu, odarci z dawnej mocy i chwały". Himring i ich dawne księstwa zostały podbite, podobnie jak większość północnego Beleriandu. Orkowie mogli teraz zapuszczać się w głąb całej, rozległej krainy, niszcząc ziemie aż do Nan-tathren i Ossiriandu. Elfowie, ku zadowoleniu Morgotha, zaczęli nieufnie odnosić się do innych niż Edainowie ludzi, pamiętając ciągle o zdradzie Uldora. Po bitwie przetrwały tylko królestwa Nargothrondu, Gondolinu, Doriathu, Haladinowie w Brethilu, Nogrod, Belegost, Elfy Zielone oraz marynarze z wybrzeża Falas, którzy w rok później wraz z Cirdanem i Gil-galadem przenieśli się na wyspę Balar.
Miano Nirnaeth Arnoediad (sind. "Łzy nieprzeliczone") bitwa ta otrzymała, bowiem "żadna opowieść ani pieśń nie była zdolna wysłowić ogromu poniesionych w niej strat".
Bitwa w "Księdze zaginionych opowieści".
Pomysł wielkiej Bitwy Nieprzeliczonych Łez pojawia się już w "Księdze zaginionych opowieści", najwcześniejszych pracach mitologicznych Tolkiena. Mowa o niej w "Opowieści Gifanona" (tom 1 "Księgi zaginionych opowieści"). Nie ma jednak na temat tej bitwy pełnego, ukończonego tekstu, tylko różne szkice, które w komentarzu do "Opowieści Gifanona" Christopher Tolkien porównuje z treścią opublikowanego "Silmarillionu".
Wedle wcześniejszych szkiców informacje dotyczące bitwy przedstawiają się następująco: batalia ma miejsce w niedługim czasie po przybyciu Noldolich (wcześniejsza forma miana Ñoldorowie) do Wielkich Krain (późniejsze Śródziemie). Zbierają oni wielką armię, zawierając sojusz z ludźmi i Ilkorinami (elfami nie mieszkającymi nigdy w Valinorze; późniejsi Úmanyarowie). Pod wodzą Fingolma Nólemëgo (późniejszy Finwë) szykują się do walki w Dolinie Fontann, nazwana później Doliną Łkającej Wody. Jednak Melko (wcześniejsza forma imienia Melkor) potajemnie dostaje się do obozu sojuszników i niektórych ludzi nakłania do zdrady. Gdy następuje atak głównych sił Melka zdrajcy ci buntują się i opuszczają elfów.
Dochodzi do wielkiej Bitwy Nieprzeliczonych Łez. Spośród ludzi tylko dzieci (czy też synowie) Úrina (późniejszy Húrin) walczą do końca i giną. Turgon, syn Nólemëgo, na czele swego oddziału zdołał zebrać niedobitków i wraz z kobietami i dziećmi, ucieka. Osłaniając ten odwrót ginie Ilkorin Mablon (późniejszy Mablung). Ostatecznie reszta Noldolich (poza synami Fëanora) zostaje otoczona i staje się niewolnikami Melka.
Z kolei w późniejszych szkicach obraz bitwy przedstawia się następująco: siły Noldolich (również wkrótce po przybyciu do Wielkich Krain), wzmocnione zastępami Ilkorinów i ludzi przygotowują się do walki. Wysyłają poselstwa z prośba o pomoc, lecz Tinwelint (późniejszy Thingol) odmawia wsparcia. Tymczasem wojska Melka cofają się przed sojusznikami, dowodzonymi przez Nólemëgo. Ten zaś rozbija obóz w Dolinie Fontann (Gorfalong), nazwana później Doliną Łkającej Wody. Jednak pewne grupa ludzi podległych Melkowi dostaje się do obozowiska. Zaczynają tam siać zamęt, gdy tylko wczesnym świtem uderzają orkowie. Tak rozpoczyna się Bitwa Nieprzeliczonych Łez. Nólemë zostaje wkrótce odcięty od swoich podkomendnych i zabity przez orków, którzy wyrywają mu serce. Jednak Turgon ratuje zarówno ojcowskie ciało, jak i serce, które uczynił później swoim herbem. w trakcie krwawej walki zginęła ponad połowa elfów i ludzi. Reszta tych ostatnich ucieka, tylko synowie Úrina walczą do końca. Ich ojciec dostaje się do niewole, zaś Turgon ze swoim oddziałem przebija się wzdłuż Sirionu i ucieka w tajemne miejsce. Ilkorin Mablon ginie osłaniając ten odwrót, a znaczna część Noldoich staje się niewolnikami Melka. Już po bitwie synowie Fëanora (którzy wcześniej odłączyli się od hufca Nólemëgo) przybywają spóźnieni. Mogą tylko pogrzebać zabitych, usypując nad nimi najwyższy na świecie kurhan, zwany Wielkim Kurhanem (późniejszy Haudh-en-Ndengin).

</doc>
<doc id="436783" url="https://pl.wikipedia.org/wiki?curid=436783" title="Medyk Konin">
Medyk Konin

Koniński Klub Piłkarstwa Kobiecego Medyk – kobiecy polski klub piłkarski z Konina, obecnie występujący w rozgrywkach Ekstraligi. Zespół powstał w 1985 roku. Czterokrotny Mistrz Polski i dziewięciokrotny zdobywca Pucharu Polski. Czterokrotnie klub wygrywał turniej kwalifikacyjny UEFA Women's Champions League i uczestniczył w 1/16 rozgrywek. Wielokrotny medalista - trzynaście razy drużyna stawała na podium mistrzostw Polski, dziewięciokrotnie zdobywając srebrny medal oraz pięciokrotnie brązowy medal.
Występy w europejskich pucharach.
W swoim pierwszym występie w Lidze Mistrzów drużyna przebrnęła fazę wstępną zwyciężając swoją grupę, pokonując wszystkie trzy przeciwne ekipy. W 1/16 finału rozgrywek, drużyna zagrała ze szkockim Glasgow City. Pierwszy mecz rozegrany został w Koninie. Gospodynie zwyciężyły dwiema bramkami, nie tracąc przy tym żadnej. W rewanżu w Szkocji Koninianki przegrały po dogrywce i odpadły z dalszej rywalizacji.
W kolejnym sezonie zawodniczki Medyka bez problemów pokonały swoje rywalki w fazie wstępnej i awansowały do 1/16 finału rozgrywek. Tam zmierzyły się z francuskim Olympique Lyon. Różnica klas była zauważalna, w pierwszym meczu zawodniczki przegrały aż 0:6. W rewanżu zaprezentowały się lepiej, jednak także przegrały, tym razem 0:3.
W sezonie 2016/2017 zawodniczki po raz kolejny błyskawicznie przebrnęły przez fazę wstępną. W 1/16 finału rozgrywek Medyk mierzył się z włoską Brescią. Pomimo zwycięstwa w pierwszym meczu na swoim stadionie 4:3,"Medyczki" przegrały w rewanżu 2:3 i nie uzyskały historycznego awansu do 1/8 finału rozgrywek. 

</doc>
<doc id="436784" url="https://pl.wikipedia.org/wiki?curid=436784" title="Antonio Cañizares Llovera">
Antonio Cañizares Llovera

Antonio Cañizares Llovera (ur. 15 października 1945 w Utiel) – hiszpański duchowny rzymskokatolicki, doktor teologii, biskup diecezjalny Ávila w latach 1992–1996, arcybiskup metropolita Grenady w latach 1996–2002, administrator apostolski Kartageny w 1998, arcybiskup metropolita Toledo i tym samym prymas Hiszpanii w latach 2002–2008, kardynał prezbiter od 2006, prefekt Kongregacji Kultu Bożego i Dyscypliny Sakramentów w latach 2008–2014, arcybiskup metropolita Walencji w latach 2014-2022, zastępca przewodniczącego Konferencji Episkopatu Hiszpanii od 2017.
Życiorys.
Studiował w seminarium w Walencji, święcenia kapłańskie otrzymał 21 czerwca 1970 z rąk arcybiskupa Walencji José María García Lahiguera. Na uniwersytecie w Salamance obronił doktorat z teologii. Pracował w archidiecezji Walencja, następnie w archidiecezji Madrytu. Wykładał teologię na uniwersytecie w Salamance i w seminarium w Madrycie, kierował Instytutem Badań Religijnych i Katechezy Św. Damazego w Madrycie. Wchodził w skład kilku komisji episkopatu Hiszpanii. Był w gronie założycieli Asociación Española de Catequistas oraz pierwszym przewodniczącym tej organizacji. Kierował pismem "Teología y Catequésis".
6 marca 1992 został mianowany biskupem diecezjalnym Ávila. Sakrę biskupią otrzymał w katedrze Chrystusa Zbawiciela w Ávila 25 kwietnia 1992 z rąk abpa Mario Tagliaferriego – nuncjusz apostolski w Hiszpanii, któremu towarzyszyli hiszpańscy kardynałowie – Ángel Suquía Goicoechea i Marcelo González Martín.
10 grudnia 1996 został przeniesiony na stolicę arcybiskupią Grenady, w tym samym roku powołano go w skład Kongregacji Nauki Wiary. Od stycznia do października 1998 pełnił funkcję administratora diecezji Kartagena. W 1999 stanął na czele Komisji Edukacji i Katechezy Konferencji Episkopatu Hiszpanii.
24 października 2002 przeszedł na stolicę arcybiskupią Toledo, który jest jednocześnie Prymasem Hiszpanii. Ingres natomiast odbył się 15 grudnia 2002.
W latach 2005–2008 był wiceprzewodniczącym Konferencji Episkopatu Hiszpanii. 14 marca 2017 ponownie wybrany wiceprzewodniczącym Konferencji Episkopatu Hiszpanii.
22 lutego 2006 papież Benedykt XVI ogłosił nominację kardynalską arcybiskupa Cañizaresa Llovery, miesiąc później na uroczystości konsystorza nadając mu tytuł prezbitera Bazyliki św. Pankracego za Murami.
9 grudnia 2008 ten sam papież powołał go na stanowisko prefekta Kongregacji Kultu Bożego i Dyscypliny Sakramentów. Jego następcą, jako arcybiskup Toledo został nominowany abp Braulio Rodríguez Plaza.
28 sierpnia 2014 papież Franciszek mianował go arcybiskupem metropolitą Walencji. Ingres miał miejsce 4 października 2014.
Brał udział w konklawe 2013, które wybrało papieża Franciszka.
Jest jednym z kardynałów otwarcie popierających i praktykujących celebrowanie Eucharystii także według nadzwyczajnej formy rytu rzymskiego (łac. Forma extraordinaria, pot. Msza trydencka).
10 października 2022 papież Franciszek przyjął jego rezygnację z obowiązków arcybiskupa metropolity Walencji.

</doc>
<doc id="436785" url="https://pl.wikipedia.org/wiki?curid=436785" title="Skarbimierz (województwo opolskie)">
Skarbimierz (województwo opolskie)

Skarbimierz () (po 1945 nosiła nazwę Hermanowice, później zmienioną na Skarbimierz) – wieś w Polsce położona w województwie opolskim, w powiecie brzeskim, w gminie Skarbimierz.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="436787" url="https://pl.wikipedia.org/wiki?curid=436787" title="Karol Lambert">
Karol Lambert

Karol Karłowicz Lambert (ros. Карл Карлович Ламберт, ur. 1815, zm. 1 sierpnia 1865) – rosyjski generał kawalerii, pełniący obowiązki namiestnika Królestwa Polskiego od sierpnia do października 1861, hrabia.
Od 1833 służył w armii, w 1836 został porucznikiem. W latach 1840-1844 kilkakrotnie wysyłany na Kaukaz, uczestniczył w tłumieniu powstania Czeczenów. W 1848 mianowany szefem sztabu II Korpusu Rezerwowego Kawalerii, wziął udział w poskramianiu powstania węgierskiego. W 1849 mianowany generałem-majorem, od 1855 generał-adiutant, w 1857 mianowany generałem-lejtnantem. 6 sierpnia 1861 podniesiony do rangi generała kawalerii, mianowany namiestnikiem Królestwa Polskiego i dowódcą 1. Armii. 12 sierpnia wszedł w skład Rady Państwa.
14 października 1861 na polecenie Petersburga wprowadził stan wojenny.
Był katolikiem. Został odznaczony Orderem Orła Białego (1859), Orderem Świętego Włodzimierza II klasy (1852), Orderem Świętej Anny I, II i IV klasy, Orderem Świętego Stanisława III klasy (1841).

</doc>
<doc id="436792" url="https://pl.wikipedia.org/wiki?curid=436792" title="Halizna">
Halizna



</doc>
<doc id="436799" url="https://pl.wikipedia.org/wiki?curid=436799" title="Augustyn Zaraza">
Augustyn Zaraza

Augustyn Zaraza (ur. 28 lipca 1879 w Bredynkach na Warmii, zm. 27 grudnia 1956 w Szczawnie-Zdroju) – ksiądz katolicki, jeden z pierwszych polskich pallotynów.
Ksiądz Augustyn Zaraza urodził się w 1879 w Bredynkach w diecezji warmińskiej. Do pallotynów wstąpił w roku 1899 w Masio we Włoszech.
Święcenia kapłańskie przyjął 17 czerwca 1905 w Rzymie.
Był misjonarzem w Montevideo w Urugwaju oraz w Brazylii. Dowiedziawszy się o założeniu placówki pallotynów w Polsce przybył do Wadowic.
Był prefektem i rektorem szkoły Collegium Marianum w Wadowicach, rektorem domu w Nakle nad Notecią, Sucharach, Chełmnie.
Podczas II wojny światowej pełnił tę posługę w Ołtarzewie.
Po wojnie był kapelanem sióstr pallotynek w Lidzbarku Warmińskim, Częstochowie i Sucharach. Ostatnie miesiące życia spędził w Wałbrzychu.
Zmarł w wieku 77 lat w Szczawnie-Zdroju. Został pochowany w Wadowicach na Kopcu.

</doc>
<doc id="436804" url="https://pl.wikipedia.org/wiki?curid=436804" title="Płazowina">
Płazowina

Płazowina – powierzchnia leśna z rzadkimi drzewami, pozostałymi po drzewostanie, który z różnych powodów uległ nadmiernemu przerzedzeniu. Zgodnie z Instrukcją Urządzania Lasu jest to drzewostan II klasy wieku o zadrzewieniu do 0,3 włącznie, albo drzewostan III i wyższych klas wieku o zadrzewieniu do 0,2 włącznie. Płazowina jest zjawiskiem niepożądanym w gospodarce leśnej.

</doc>
<doc id="436837" url="https://pl.wikipedia.org/wiki?curid=436837" title="Defekt Frenkla">
Defekt Frenkla

Defekt Frenkla – defekt jonowej sieci krystalicznej polegający na tym, że jon znajduje się w teoretycznie zabronionej pozycji międzywęzłowej, zwykle w sąsiedztwie utworzonej luki węzłowej (wakansu).

</doc>
<doc id="436843" url="https://pl.wikipedia.org/wiki?curid=436843" title="Shirō Ishii">
Shirō Ishii

 – japoński lekarz-mikrobiolog, zbrodniarz wojenny, dowódca Jednostki 731 Cesarskiej Armii Japońskiej podczas wojny chińsko-japońskiej.
Życiorys.
Urodzony w wiosce Chiyoda w powiecie Sanbu, w prefekturze Chiba. Studiował medycynę na Cesarskim Uniwersytecie w Kioto. Był przypisany do pierwszego szpitala wojskowego i Wojskowej Szkoły Medycznej w Tokio w 1922. Za swoje osiągnięcia w pracy został skierowany na podyplomowe studia na Cesarskim Uniwersytecie w Kioto w 1924.
W 1928 Ishii rozpoczął swoją dwuletnią podróż po świecie zachodnim. Podczas swych podróży interesował się efektami działania broni biologicznej i chemicznej oraz ich rozwojem podczas I wojny światowej i w późniejszym okresie. Wyniki jego badań pozwoliły mu na zdobycie poparcia ministra wojny Sadao Arakiego.
W 1932 rozpoczął wstępne eksperymenty.
W 1935 została sformowana Jednostka 731, zajmująca się bronią biologiczną pod przykryciem jednostki uzdatniającej wodę. Generał Ishii nadzorował budowę dużego kompleksu dla jednostki – ponad 150 budynków na 6 km² niedaleko miasta Harbin w Mandżukuo.
W 1942 Ishii rozpoczął testy z bronią biologiczną i konwencjonalną na chińskich żołnierzach i cywilach. Dziesiątki tysięcy ofiar zmarło na dżumę, cholerę, z powodu wąglika i innych chorób. Jego oddział przeprowadzał również eksperymenty paramedyczne, takie jak wiwisekcje, aborcje oraz wywoływanie udarów i zawałów serca.
W 1945 japońscy żołnierze wysadzili siedzibę Jednostki 731 w ostatnich dniach wojny. Ishii wydał rozkaz zamordowania pozostających przy życiu więźniów, aby zatrzeć ślady eksterminacji.
W wyniku działań Jednostki 731 zmarło od trzech do dziesięciu tysięcy ofiar.
W 1946 dowództwo armii Stanów Zjednoczonych zawarło układ z dowódcami Jednostki 731 gwarantujący im nietykalność, w zamian za wyniki badań nad zastosowaniem broni biologicznej i chemicznej.
Zmarł 9 października 1959 w Tokio na nowotwór złośliwy.
Prawda wyszła na jaw w 1989, gdy podczas prac budowlanych w Japonii odkryto ciała więźniów.
W 2011 roku zakończyło się szukanie lokali zastępczych dla osób mieszkających w budynku stojącym na miejscu dawnej Akademii Medycznej w Tokio, gdzie po kapitulacji pochowano ofiary eksperymentów Jednostki 731. Umożliwiło to rozpoczęcie prac archeologicznych.

</doc>
<doc id="436844" url="https://pl.wikipedia.org/wiki?curid=436844" title="Samuraj (film 1967)">
Samuraj (film 1967)

Samuraj (fr. "Le Samouraï") – film kryminalny neo-noir produkcji francusko-włoskiej z 1967 roku, w reżyserii Jean-Pierre Melville’a.
Opis fabuły.
Jef Costello jest płatnym zabójcą. Przeprowadza kolejny zamach: zapewniwszy sobie wiarygodne alibi, zabija wskazaną ofiarę. Zostaje zatrzymany jako podejrzany, ale udaje mu się odsunąć od siebie podejrzenia policji. Jednak zleceniodawcy, zamiast mu zapłacić, próbują go zabić, a policja zaczyna go osaczać. Kluczem do rozwiązania problemów Costella jest odpowiedź na pytanie, dlaczego osoba, która mogła go zdemaskować przed policją, wybrała milczenie.
"Samuraj" to sztandarowy przykład francuskiego filmu kryminalnego lat 60. i 70. ubiegłego stulecia. Wyróżnia się nie tylko aktorstwem i trzymającą w napięciu fabułą. Jego cechą jest przeniesienie ciężaru fabuły z kryminalnej rozgrywki na starcie charakterologiczne postaci.
Film Melville’a rozgrywa się w trójkącie: płatny zabójca, któremu z czasem kibicuje widz – policjant, który stoi na straży prawa, ale w walce z przestępcami musi stosować metody brutalne, przez co staje się postacią antypatyczną i – "femme fatale", czyli enigmatyczna pianistka z nocnego klubu, która dziwi się wypraniu z emocji Costella, ale nie ma skrupułów, by z niej korzystać.
Sposób interpretacji filmu sugerować może motto, zaczerpnięte z bushidō, kodeksu etycznego japońskich samurajów: „Nie ma większej samotności, niż samotność samuraja, chyba że ta tygrysa w dżungli”. "Samuraj" miałby więc być nie tylko kryminałem, ale i przewrotną opowieścią o samotności w dorosłym życiu, które polega na odpowiedzialności za swoje czyny i ponoszeniu ich konsekwencji.

</doc>
<doc id="436849" url="https://pl.wikipedia.org/wiki?curid=436849" title="Szkoła presławska">
Szkoła presławska



</doc>
<doc id="436850" url="https://pl.wikipedia.org/wiki?curid=436850" title="Szkoła ochrydzka">
Szkoła ochrydzka



</doc>
<doc id="436855" url="https://pl.wikipedia.org/wiki?curid=436855" title="Nicholas Cheong Jin-suk">
Nicholas Cheong Jin-suk

Nicholas Cheong Jin-suk (ur. 7 grudnia 1931 w Seulu, zm. 27 kwietnia 2021 tamże) – koreański duchowny katolicki, arcybiskup Seulu w latach 1998–2012, kardynał.
Życiorys.
Urodzony w rodzinie katolickiej ze strony obojga rodziców. W młodości był ministrantem. W 1950 rozpoczął studia inżynierskie na Narodowym Uniwersytecie Seulskim, ale musiał je przerwać z powodu wybuchu wojny koreańskiej. Podczas tego konfliktu służył w wojsku południowokoreańskim w stopniu porucznika, będąc tłumaczem przy armii amerykańskiej.
Po zawieszeniu broni w lipcu 1953 przyszły kardynał wstąpił do seminarium w Seulu. W 1954 uzyskał bakalaureat z teologii. Święcenia kapłańskie otrzymał 18 marca 1961 w Seulu. Studia uzupełniał w Hongkongu (socjologię) i w Rzymie na Papieskim Uniwersytecie Urbaniana (prawo kanoniczne). W archidiecezji seulskiej był m.in. sekretarzem biskupa, notariuszem i kanclerzem kurii metropolitalnej oraz wykładał w niższym seminarium. W latach 1964–1965 był podsekretarzem episkopatu Korei.
W czerwcu 1970 został mianowany biskupem w Cheongju. Sakrę biskupią otrzymał 3 października 1970 z rąk emerytowanego arcybiskupa Seulu Paula Ro Kinama. W maju 1998 został promowany na stolicę arcybiskupią Seul, zastępując kardynała Stephena Kim Sou-hwana. Od czerwca 1998 pełni również funkcję administratora apostolskiego "ad nutum Sanctae Sedis" w Pjongjangu, gdzie nominalnym ordynariuszem pozostawał do roku 2013 zaginiony od lat 60. Francis Hong Yong-ho. W latach 1996–1999 był przewodniczącym episkopatu Korei.
W lutym 2006 papież Benedykt XVI ogłosił jego nominację kardynalską. Na uroczystości konsystorza w marcu t.r. papież nadał mu tytuł kardynała prezbitera Santa Maria Immacolata di Lourdes a Boccea.
7 grudnia 2011 stracił prawo wyboru papieża w konklawe z powodu ukończenia 80 roku życia. 10 maja 2012 papież Benedykt XVI przyjął jego rezygnację z urzędu złożoną ze względu na wiek. Jego następcą został dotychczasowy biskup pomocniczy Andrew Yeom Soo-jung.

</doc>
<doc id="436864" url="https://pl.wikipedia.org/wiki?curid=436864" title="Kuririn">
Kuririn



</doc>
<doc id="436865" url="https://pl.wikipedia.org/wiki?curid=436865" title="Averno">
Averno

Jezioro Averno (wł. "Lago d'Averno", "Avernus") – jezioro wulkaniczne w Prowincji Neapol (Włochy) o okrągłym kształcie.
Obwód ponad 3 km, głębokość – 60 m.
Jezioro Averno miało duże znaczenie dla starożytnych Rzymian, było uważane za wejście do Hadesu. Jego nazwa pochodzi od greckiego słowa „aornos” – „bez ptaków” (starożytni wierzyli, że jezioro emituje trujące substancje, które zabijają przelatujące ptaki).

</doc>
<doc id="436867" url="https://pl.wikipedia.org/wiki?curid=436867" title="Parki w Łodzi">
Parki w Łodzi

Na obszarze Łodzi istnieje duży zespół zieleni miejskiej. Oprócz kilku lasów (w tym jednego z największych europejskich lasów miejskich – łagiewnickiego – o powierzchni 1205 ha), skwerów i wielu ogrodów działkowych, szczególne znaczenie dla mieszkańców mają parki, będące miejscem codziennego wypoczynku i rekreacji. 
Jedenaście publicznych parków w Łodzi uznano za zabytki kultury. Wiele z nich pamięta jeszcze czasy Łodzi przemysłowej w XIX wieku. Były to wówczas parki prywatne, tworzone tuż obok rezydencji fabrykantów. Ale obok nich, począwszy od parku Źródliska – utworzonego w 1840 roku, przemysłowcy dostrzegli również potrzebę budowania publicznych miejsc odpoczynku dla swoich pracowników.
Największe łódzkie parki – Piłsudskiego, Poniatowskiego, Mickiewicza, Źródliska i 3 Maja – tworzone były w oparciu o istniejące lasy. Śladem tego procesu są drzewa, znacznie przekraczające wiekiem czas ich założenia.
Bałuty.
im. Andrzeja Struga.
Opis parku
Szarych Szeregów.
Opis parku
Mickiewicza.
Opis parku Opis parku 2
Helenów.
Dawniej Park im. 19 Stycznia
Opis parku
Opis parku 2
Andersa.
Opis parku
Staromiejski.
Opis parku
Park Ocalałych.
Opis parku
Park im. Stefana Rogowicza – Zielona Ostoja.
Park utworzony w miejscu dawnej szkółki ogrodniczej. Nazwa parku ma upamiętniać osobę Stefana Rogowicza, który był naczelnikiem wydziału plantacji miejskich i twórcą wielu łódzkich parków.
Górna.
Dąbrowskiego.
Opis parku
Opis parku 2
Skwer Dubaniewicza.
Zwany „Parkiem Młodości"
Opis parku
Sielanka.
Opis parku
Opis parku 2
Słowackiego.
Zwany „Wenecją" – miejsce pierwszego objawienia św.Faustyny Kowalskiej
Opis parku
Opis parku 2
1 Maja, Stawy Stefańskiego, OSiR.
Opis parku
Opis parku 2
Reymonta.
Opis parku
Legionów.
Dawniej „Park Hibnera"
Opis parku
Opis parku 2
przy ulicy Leczniczej.
Opis parku
Opis parku 2
Borek Lissnera.
Niewielki skwer imienia łódzkiego fabrykanta Józefa Lissnera. Park położony jest w sąsiedztwie zakładów chemicznych Organika S.A. z 1889 roku. Właścicielem był wtedy Józef Lissner.
im. Tadeusza Rejtana.
Opis parku
Opis parku 2
Stawy Jana, OSiR.
Opis parku
Polesie.
Piłsudskiego.
Zwany „Zdrowiem”, dawniej „Park Ludowy”
Opis parku
Opis parku 2
Park Poniatowskiego.
Opis parku
Opis parku 2
Klepacza.
Dawniej „Park Worcella"
Opis parku
Śródmieście.
Staszica.
Opis parku
Sienkiewicza.
Dawniej „Park Mikołajewski"
Opis parku Opis parku 2
Matejki.
Opis parku
Opis parku 2
Moniuszki.
Dawniej „Kolejowy"
Opis parku
Pasaż Abramowskiego.
Niewielki skwer łączący ulice: Henryka Sienkiewicza i Jana Kilińskiego. Nazwę swą wziął od biegnącej równolegle do niego ulicy Edwarda Abramowskiego (pasaż od ulicy dzieli zabudowa mieszkalna). Powstał on na dawnym terenie ogrodu Barcińskich. Jest miejscem odpoczynku i relaksu okolicznych mieszkańców i nie tylko. Zachętą do odwiedzania tego skweru jest duża ilość ławek oraz drzewostanu. Pomiędzy pasażem a zabudową ulicy Abramowskiego znajdują się katakumby. Powstały na początku lat 50. po wyburzeniu budynków gospodarczych. Na długości około 400 m wykopano głęboki rów, w którym wybudowano komórki i śmietniki dla pobliskich mieszkańców. Górę komórek ukryto pod warstwą zieleni, otaczając ceglanymi „płotkami". Miejsce to robi wrażenie i z tego powodu często było wykorzystywane do kręcenia filmów (teledysk zespołu Maanam - "Kreon").
Skwer Studentów 1981 roku.
Niewielki, nowy skwer będący miejscem upamiętnienia początku strajku łódzkich studentów w 1981 roku. Początkowo skwer miał nosić nazwę Ziemi Obiecanej. Na wschód od skweru Studentów ma powstać skwer Bodo, a na południe skwer Gehliga. Wszystkie obszary zieleni miejskiej są elementami Nowego Centrum Łodzi.
Skwer Studentów ma kształt wycinka koła. Pośrodku zasadzono drzewa, na obrzeżach trawy.
Widzew.
3 Maja.
Opis parku
Opis parku 2
Widzewski.
Opis parku
Źródliska.
Opis parku
Nad Jasieniem.
Opis parku
Opis parku 2
Podolski.
Opis parku
Gen. Zaruskiego.
Dawniej „Krasickiego" lub „Na Stokach"
Opis parku
Górka Widzewska.
Jeden z najmłodszych łódzkich parków.
Opis parku
Baden-Powella.
Dawniej Park Rozrywkowy (nazwa zmieniona w lipcu 2007)
Jeden z najmłodszych łódzkich parków (utworzony w 1970), przyległy do Parku 3 Maja.
Źródła Olechówki.
Park utworzony w 2010 roku. Powierzchnia 16,93 ha.

</doc>
<doc id="436875" url="https://pl.wikipedia.org/wiki?curid=436875" title="Dekompensacja nerwicowa">
Dekompensacja nerwicowa

Dekompensacja nerwicowa - załamanie się adaptacyjnych mechanizmów jednostki w obliczu przeciążenia trudnymi sytuacjami, problemami i zadaniami, przy czym w jej ocenie prawdopodobieństwo poradzenia sobie z nimi jest dość nikłe. 
Przejawami dekompensacji są zaburzone reakcje i zachowania, objawy psychopatologiczne i niesprawne odgrywanie ról społecznych.

</doc>
<doc id="436877" url="https://pl.wikipedia.org/wiki?curid=436877" title="Hikaru Utada">
Hikaru Utada

, znana wcześniej jako Cubic U, Hikki, Utada – wokalistka J-pop japońskiego i amerykańskiego pochodzenia, jedna z najpopularniejszych gwiazd muzyki pop w Azji.
Życiorys.
Urodziła się 19 stycznia 1983 w Nowym Jorku. Jej ojciec, Teruzane Utada, był producentem muzycznym w Japonii, zaś jej matka, Junko Utada, była piosenkarką "enka" (pod pseudonimem Keiko Fuji). W 1998 nagrała swój pierwszy album, "Precious", pod pseudonimem Cubic U. W 1999 nagrała japońskojęzyczny debiut "First Love", który stał się komercyjnym sukcesem w Japonii. W pierwszym tygodniu sprzedał się w dwóch milionach kopii, przez 6 tygodni był na szczycie listy przebojów "Oricon" i do końca 1999 sprzedał 6 milionów więcej kopii. "First Love" ostatecznie stało się najlepiej sprzedającym się albumem wszech czasów w Japonii.
Na scenie międzynarodowej Utada jest znana przede wszystkim z piosenek stworzonych dla serii gier wideo Square Enix i Disneya "Kingdom Hearts": "Simple and Clean", "Sanctuary", "Don't Think Twice" oraz "Face My Fears".
W latach 2002-2007 była w małżeństwie z Kazuakim Kiriyą, japońskim reżyserem i producentem. Wyreżyserował kilka jej wideo klipów: "Final Distance", "Traveling", "Hikari", "Sakura Drops", "Deep River", "Dareka no Negai ga Kanau Koro", "You Make Me Want to Be a Man", "Be My Last" i "Passion". Kiriya i Utada rozwiedli się w 2007 roku po czterech i pół latach małżeństwa. W latach 2014-2018 jej mężem był Włoch Francesco Calianno. W 2015 roku para doczekała się syna, w 2018 nastąpił rozwód. W 2021 podczas livestreamu Utada dokonała coming outu jako osoba niebinarna, preferująca neutralne formy językowe (jak anglojęzyczny prefiks ).

</doc>
<doc id="436879" url="https://pl.wikipedia.org/wiki?curid=436879" title="Osiedle Piastów (Kraków)">
Osiedle Piastów (Kraków)

Osiedle Piastów – osiedle w Krakowie wchodzące w skład Dzielnicy XV Mistrzejowice, niestanowiące jednostki pomocniczej niższego rzędu w ramach dzielnicy.
Historia.
Osiedle Piastów stanowi część założenia architektoniczno-urbanistycznego Mistrzejowic, które w zamierzeniu miało stanowić rozbudowę ówczesnej dzielnicy Nowa Huta. Tereny te zostały przyłączone do Krakowa w większości w 1951 roku. Zespół Mistrzejowic powstał na drodze konkursu architektonicznego, rozstrzygniętego w 1963 roku. Zwyciężył projekt przygotowany przez zespół prof. Witolda Cęckiewicza, z którym współpracowali Maria Czerwińska - autorka szczegółowych projektów urbanistycznych, Jerzy Gardulski i Maria Rekaszys. Projekty poszczególnych budynków opracowali Maria i Jerzy Chronowscy, z którymi współpracowali Tadeusz Bagiński, Stefan Golonka, Ewa Podolak i Olgierd Krajewski. Całe założenie było projektowane dla ok. 40 tys. mieszkańców. Zespół urbanistyczny Mistrzejowic powstawał niejako w odpowiedzi na krytykę projektu realizowanych wówczas już od jakiegoś czasu Bieńczyc Nowych, które charakteryzowały się dominującymi w pejzażu dzielnicy, podłużnymi, dziesięciopiętrowymi wieżowcami, a przez to monumentalną skalą i koszarową kompozycją zabudowy. Projekt dla Mistrzejowic zakładał mniejszą skalę zabudowy, która miała wpisywać się w naturalne, pagórkowate ukształtowanie terenu, gdzie wysokość terenu rośnie w kierunku północnym. Podstawę koncepcji urbanistycznej założenia miało stanowić drzewo, gdzie z jednego pnia, czyli głównej, szerokiej ulicy Srebrnych Orłów, wyrastają dwie główne gałęzie, czyli ulice ks. Jancarza oraz Piasta Kołodzieja - wzdłuż tych ulic poprowadzone zostały ciągi komunikacji tramwajowej w dzielnicy do pętli „Mistrzejowice” oraz „Os. Piastów”. Z kolei z tych ulic „gałęzi” wyrastają następne w formie już osiedlowych ulic wewnątrz rozplanowanych między głównymi ulicami, czterech osobnych podzespołów mieszkaniowych, późniejszych osiedli. W dolnych częściach każdego z tych podzespołów rozplanowano tarasowo, równolegle do siebie ułożone, podłużne, czteropiętrowe bloki o południowej ekspozycji elewacji, które w koncepcji drzewa mają symbolizować liście. Powyżej zaplanowano mniejsze powierzchniowo bloki: czteropiętrowe „puchatki” oraz dziesięcio- i jedenastopiętrowe m.in. „punktowce”, mające symbolizować owoce. Uzupełnieniem całości zespołu miały być pawilony handlowo-usługowe. Pierwotnie czterem podzespołom mieszkaniowym Mistrzejowic planowano nadać nazwy nawiązujące do czterech pór roku, czyli Osiedle Wiosenne, Letnie, Jesienne i Zimowe. Ostatecznie otrzymały one nazwy kolejno: Tysiąclecia, Złotego Wieku, Bohaterów Września i Piastów. Realizacja zespołu urbanistycznego Mistrzejowic odbyła się w latach 1968-1982.
Usytuowanie i rozplanowanie.
Osiedle Piastów wraz z sąsiednim Osiedlem Bohaterów Września należą do później powstałej części założenia Mistrzejowic, których realizacja przypadła na lata 1975-1982. Osiedle składa się w zabudowie pierwotnie zaplanowanej z dwudziestu czterech czteropiętrowych, podłużnych bloków, ulokowanych w południowej i środkowej części osiedla, usytuowanych w sześciu rzędach. Powyżej tego układu znajduje się zespół piętnastu jedenastopiętrowych, jedno lub dwuklatkowych wieżowców. Zespół trzech dziesięciopiętrowych wieżowców mieści się jeszcze w południowej części osiedla, w sąsiedztwie ulicy gen. Okulickiego. Całość uzupełnia liczba dziewięciu czteropiętrowych, jednoklatkowych bloków tzw. „puchatków” rozlokowanych w południowo-zachodniej i północno-wschodniej części osiedla. Od czasu zakończenia budowy pierwotnie zaplanowanego osiedla, liczba budynków mieszkalnych wzrosła, z uwagi na rozbudowę, głównie po stronie południowej (od ulicy Okulickiego), zachodniej (od ulicy Piasta Kołodzieja) i północnej.
Na obszarze osiedla znajduje się Fort 48a „Mistrzejowice” – fort, będący częścią „Twierdzy Kraków”, austro-węgierskiego pierścienia fortyfikacji wokół Krakowa z 2. połowy XIX wieku. Dzisiaj zadbane otoczenie fortu stanowi główne założenie parkowe dla osiedla.
Na osiedlu znajduje się plenerowa rzeźba „Macierzyństwo” o strukturze betonowej. Rzeźba nieznanego autorstwa, powstała w latach 70. XX wieku, w czasach budowy osiedla.
Osiedle Piastów graniczy z dwoma innymi mistrzejowickimi osiedlami: Bohaterów Września i Mistrzejowicami Nowymi. Od strony południowej ponadto graniczy z bieńczyckim osiedlem Złotej Jesieni.
Oświata.
Lista placówek oświatowych znajdujących się na osiedlu:
Usytuowanie i komunikacja.
Osiedle skomunikowane z innymi częściami miasta jest za pomocą linii tramwajowych:
oraz autobusowych:
Przez osiedle biegną także trasy linii autobusowych:
Ponadto na pobliskim Rondzie Piastowskim istnieje możliwość przesiadki na inne linie.
Pętla tramwajowa „Osiedle Piastów” została oddana do użytku 8 stycznia 1976 roku. W 1980 roku została wybudowana pętla autobusowa.

</doc>
<doc id="436898" url="https://pl.wikipedia.org/wiki?curid=436898" title="Stok (rzeka)">
Stok (rzeka)

Stok (Zielona, Źródełkowa) – potok w województwie lubelskim płynąca przez wieś Wola Duża i Wola Mała, mająca swe źródła w Puszczy Solskiej, pomiędzy Cyncynopolem i Hedwiżynem. Stok łączy się z Braszczką, tworząc w ten sposób Próchnicę, płynącą dalej przez Biłgoraj do Czarnej Łady.

</doc>
<doc id="436900" url="https://pl.wikipedia.org/wiki?curid=436900" title="Trzy słowa do ojca prowadzącego">
Trzy słowa do ojca prowadzącego

Trzy słowa do ojca prowadzącego – nieoficjalna nazwa nagrania w postaci cyfrowej, które rozpowszechniło się wśród polskiej społeczności internetowej po 1996 roku. Nagranie przedstawia wulgarną wypowiedź telefoniczną anonimowej osoby, która pojawiła się w audycji na żywo w Radiu Maryja.
Transkrypcja nagrania.
Czas nagrania: 14 sekund
Historia.
Wypowiedź padła w 1996 roku, w trakcie audycji „Rozmowy niedokończone”. Jej nagranie początkowo rozpowszechniło się poprzez wymianę plików między prywatnymi osobami oraz poprzez BBS-y, jako że liczba użytkowników internetu w Polsce była wówczas relatywnie mała. Wzmianki na temat kontrowersyjnych słów pojawiły się w Usenecie w styczniu 1998. Wraz z dalszym rozwojem Internetu, nagranie pojawiło się na witrynach internetowych i zostało dojrzane przez media.
W czasie trwania audycji, podczas której padła wypowiedź dzwoniącego, na wyposażeniu studia Radio Maryja najprawdopodobniej nie było jeszcze tzw. linii opóźniającej, urządzenia stosowanego przez niektóre rozgłośnie do wyciszenia niepożądanych przez prowadzącego lub niezgodnych z linią programową treści. Od czasu tego zdarzenia, dzięki systemowi pozwalającemu na generowanie opóźnienia wynoszącego 7 sekund, podobne przypadki nie miały miejsca.
Inne wykorzystanie nagrania.
Fragmenty nagrania wykorzystano m.in. w utworze hip-hopowego zespołu Paktofonika pt. „Jestem Bogiem” z płyty "Kinematografia" wydanej w 2000, tytułowego utworu minialbumu "Jestem Bogiem". Zostało użyte ostatnie zdanie wypowiadane przez ojca prowadzącego na zakończenie piosenki. Aluzja do zwrotu pojawia się również w nagranej przez zespół Video piosence „Oglądaj TV” („Każdy prawdziwy Polak dla ojca dyrektora trzy słowa przygotował…”).
Odwołanie do słynnych trzech słów wykorzystała również Grupa Rafała Kmity w skeczu pt. „Zawsze dziewica”, parafrazując ostatnie zdanie wypowiedziane przez ojca prowadzącego:No, to pięknie się pan nam przedstawił przed milionami widzów...

</doc>
<doc id="436901" url="https://pl.wikipedia.org/wiki?curid=436901" title="Ciałko podstawowe">
Ciałko podstawowe



</doc>
<doc id="436903" url="https://pl.wikipedia.org/wiki?curid=436903" title="Boeing CH-46 Sea Knight">
Boeing CH-46 Sea Knight

Boeing CH-46 Sea Knight (oznakowanie cywilne Boeing Vertol 107) – amerykański wojskowy i cywilny śmigłowiec transportowy, pasażerski i ratunkowy. Zastąpiony przez Boeing CH-47 Chinook.
Historia.
W 1956 roku w wytwórni " Vertol Aircraft Corporation" należącej do koncernu Boeing rozpoczęto opracowywanie nowych śmigłowców transportowych opartych na nowej koncepcji konstruktora Franka Piaseckiego. Miały to być dwusilnikowe śmigłowce z kadłubem zbliżonym do samolotu, bez wirnika ogonowego.
Tak opracowany projekt otrzymał fabryczne oznaczenie "Model 107". Pierwszy prototyp śmigłowca został zbudowany w dniu 12 sierpnia 1958 roku i był wyposażony w dwa silniki turbinowe "Lycoming T53". Śmigłowcem tym zainteresowała się armia Stanów Zjednoczonych, które zamówiła 10 śmigłowców tego typu z mocniejszymi silnikami "General Electric YT58" i powiększoną o 0,6 m średnicą wirnika. Tak opracowany śmigłowiec otrzymał oznaczenie wojskowe oznaczenie "YHC-1A".
Pierwszy śmigłowiec "YHC-1A" został oblatany 27 sierpnia 1959, lecz dowództwo armii po wstępnych testach stwierdziło, że jest zbyt mały i zamówiło następnych 5 prototypów powiększonych w stosunku do poprzedniej wersji, które miały spełniać rolę taktycznych śmigłowców transportowych. Tak opracowana wersja otrzymała oznaczenie wojskowe "YHC-1Bs" i stała się początkiem nowego śmigłowca Boeing CH-47 Chinook. Natomiast wersja "YHC-1A" stała się pierwowzorem cywilnego śmigłowca "Boeing Vertol 107".
W czasie gdy lotnictwo armii USA zrezygnowało z tego śmigłowca, dowództwo lotnictwa marynarki wojennej Stanów Zjednoczonych ogłosiło konkurs na opracowanie śmigłowca transportowego dla marynarki wojennej oraz Korpusu Marines. Na konkurs ten firma Boeinga zgłosiła śmigłowiec "Model 107M", który był zmodyfikowaną wersją śmigłowca "Model 107". W 1960 roku konkurs został rozstrzygnięty i dowództwo marynarki zamówiło 50 śmigłowców "Model 107M". Pierwsze z nich zostały skierowane do jednostek lotniczych marynarki w październiku 1962 roku i otrzymały wtedy oznaczenie "Boeing CH-46A Sea Knight".
Śmigłowce te skierowano do Wietnamu, gdzie niektóre z nich zostały uzbrojone w 2 karabiny maszynowe kal. 7,62 mm strzelające przez otwarte drzwi.
Produkowane wersje śmigłowca Boeing CH-46:
Śmigłowcem tym zainteresowała się również Japonia i firma "Kawasaki" zakupiła licencję na budowę śmigłowca "Model 107" dla potrzeb lotnictwa cywilnego i wojskowego.
Wersje produkowane w Japonii:
Produkcję śmigłowców "Boeing CH-46" została ostatecznie zakończona lutym 1971 roku i łącznie zbudowano około 740 śmigłowców (w tym 140 w Japonii) wszystkich wersji.
Służba w lotnictwie.
Pierwsze seryjne śmigłowce "Boeing CH-46" trafiły do lotnictwa korpusu piechoty morskiej USA w 1962 roku. Od razu też skierowano je do działań bojowych w Wietnamie, gdzie przeszły chrzest bojowy.
W miarę dostaw z czasem śmigłowiec "Boeing CH-46" stał się podstawowym średnim śmigłowcem transportowym lotnictwa marynarki wojennej USA i korpusu piechoty morskiej USA. Śmigłowce te uczestniczyły we wszystkich operacjach wojskowych USA do chwili obecnej. Od września 2004 roku zaczęto je wycofywać z użycia, zastępując je nowymi śmigłowcami. Ostatecznie mają zostać wycofane w 2014 roku.
Oprócz lotnictwa amerykańskiego użytkowane są również w lotnictwie kanadyjskim, szwedzkim, japońskim.
Wersja cywilna tego śmigłowca używana jest w lotnictwie Tajlandii oraz w amerykańskich liniach lotniczych "Airways".
Opis konstrukcji.
"Boeing CH-46" to dwusilnikowy śmigłowiec transportowy o konstrukcji metalowej. Podwozie stałe, trójpodporowe. Wirniki trójłopatowe. Napęd stanowią dwa silniki turbinowe.

</doc>
<doc id="436906" url="https://pl.wikipedia.org/wiki?curid=436906" title="Plamka oczna">
Plamka oczna

Plamka oczna, stigma – organellum występujące u wielu wiciowców (Flagellata) oraz w zoosporach, pełniące funkcję filtru zasłaniającego fotoreceptor. W niejasny wciąż sposób pozwala to na ustalenie kierunku padania światła, umożliwiając komórkom kierowanie się ku światłu (fototaksja). Swoją barwę stigma zawdzięcza karotenoidowi – astaksantynie. Podobnie jak w chromatoforach, mogą występować w niej ziarna skrobi.
U euglenin (Euglenida) stigma składa się ze złożonej struktury, uformowanej przez błoniaste rurki ułożone spiralnie, przyczepionej do wici. U zawłotni (Chlamydomonas) stanowi ona natomiast część chloroplastu. Proteom stigmy u zawłotni zbudowany jest z około 200 różnych białek, głównie fotoreceptorowych (flawoproteiny i rodopsyny), ale także strukturalnych, metabolicznych oraz sygnałowych.

</doc>
<doc id="436907" url="https://pl.wikipedia.org/wiki?curid=436907" title="SDB">
SDB



</doc>
<doc id="436908" url="https://pl.wikipedia.org/wiki?curid=436908" title="Kunduz (miasto)">
Kunduz (miasto)

Kunduz (; , starożytna Drapsaka) – miasto w Afganistanie, nad rzeką Kunduz. Znajduje się w północno-wschodniej części kraju, liczy prawie 375 tys. mieszkańców. To siódme co do wielkości miasto Afganistanu jest stolicą prowincji Kunduz.
Historia.
W starożytności jako miasto położone w Baktrii nosiło grecką nazwę Drapsaka i było pierwszym miastem zdobytym przez Aleksandra Wielkiego po przekroczeniu Hindukuszu wczesną wiosną 329 p.n.e. Wymienia je Strabon jako "Darapsa" lub "Arapsa", Ptolemeusz jako "Drepsa" oraz Ammianus Marcellinus jako "Drepsa".
8 sierpnia 2021 miasto zdobyli Talibowie.
Edukacja.
W mieście znajdują się dwa kampusy. Jeden należy Uniwersytetu Kunduz, utworzonego w 1994 jako uczelnia wyższa (wcześniej, od 1967, jako centrum szkolenia nauczycieli). Drugi do prywatnego Uniwersytetu Salam (główny kampus znajduje się w Kabulu), założonego w 2009 ze statusem wyższej uczelni, a od 2013 ze statusem uniwersyteckim.
Komunikacja.
Niedaleko miasta, 8 km na południowy wschód, położony jest port lotniczy, używany do celów wojskowych i humanitarnych.

</doc>
<doc id="436909" url="https://pl.wikipedia.org/wiki?curid=436909" title="SJ">
SJ

 

</doc>
<doc id="436912" url="https://pl.wikipedia.org/wiki?curid=436912" title="CH-46 Sea Knight">
CH-46 Sea Knight



</doc>
<doc id="436915" url="https://pl.wikipedia.org/wiki?curid=436915" title="OSB">
OSB



</doc>
<doc id="436916" url="https://pl.wikipedia.org/wiki?curid=436916" title="Ted Fujita">
Ted Fujita

Tetsuya Theodore "Ted" Fujita (jap. 藤田哲也 Fujita Tetsuya, ur. 23 października 1920 w Kitakyūshū, zm. 19 listopada 1998 w Chicago) – amerykański meteorolog japońskiego pochodzenia zajmujący się dynamiką sztormów, tornad, i huraganów. Był nazywany "Mr. Tornado" (Pan Tornado).
Z jego nazwiskiem związana jest skala intensywności tornad Fujity. Odkrył zjawisko prądów spadających (ang. "downburst") związanych z intruzją (wdarciem się) suchego powietrza i odróżnił je od procesów związanych z tornadami. Opracował techniki fotometrycznej oceny skutków zniszczeń wywołanych przez tornada i opracował techniki (m.in. radarowe) pozwalające zrozumieć dynamiczną strukturę wiatru wokół tornad. Był pionierem działu meteorologii intensywnych zjawisk w małych skalach (mezometeorologia). Opracował koncept wielu wirów obracających się wokół chmury macierzystej i sposobu ich intensyfikacji.

</doc>
<doc id="436919" url="https://pl.wikipedia.org/wiki?curid=436919" title="Dermatoskopia">
Dermatoskopia

Dermatoskopia – metoda diagnostyczna stosowana do oceny zmian skórnych.
Pozwala ona w gabinecie lekarza bez pobierania wycinków tkankowych stwierdzić, czy dana zmiana barwnikowa jest groźna, czy nie. Ma szczególne znaczenie w diagnostyce różnicowej czerniaka złośliwego.
Urządzeniem używanym przez lekarza jest dermatoskop, czyli połączenie lupy o powiększeniu 10–20× z wystandaryzowanym źródłem światła, co pozwala uzyskiwać wystandaryzowane obrazy, które następnie mogą być obiektywnie ocenione przez lekarza.
Duża zaletą dermatoskopii jest to, iż jest ona metodą nieinwazyjną, tanią, a samo badanie trwa kilka minut.

</doc>
<doc id="436924" url="https://pl.wikipedia.org/wiki?curid=436924" title="Leopold Mozart">
Leopold Mozart

Johann Georg Leopold Mozart (ur. 14 listopada 1719 w Augsburgu, zm. 28 maja 1787 w Salzburgu) – niemiecki skrzypek i kompozytor. Ojciec Wolfganga Amadeusa Mozarta i Marii Anny ‘Nannerl’ Mozart.
Życiorys.
Leopold Mozart urodził się w Augsburgu, w rodzinie rzemieślniczej. Jego rodzicami byli Johann Georg Mozart (1679–1736), z zawodu introligator, i Anna Maria Sulzer (1696–1766). Leopold kształcił się w Augsburgu w gimnazjum i liceum jezuitów, gdzie otrzymał także podstawowe wykształcenie muzyczne. W 1737 przeniósł się do Salzburga, gdzie studiował filozofię na Uniwersytecie Salzburskim – uczelni o europejskiej renomie, zarządzanej przez benedyktynów. Jednakże po dwóch latach zaniedbał naukę i musiał opuścić uczelnię. Otrzymał natomiast pracę jako służący i muzyk (skrzypek) u salzburskiego arystokraty hrabiego Thurn-Valsassina und Taxis. W 1743 rozpoczął pracę jako skrzypek w orkiestrze arcybiskupa salzburskiego Leopolda Antona Firmiana. Awansując powoli w orkiestrze arcybiskupiej, w 1763 osiągnął pozycję wicekapelmistrza; pozycji kapelmistrza jednak nie udało mu się nigdy otrzymać, chociaż dążył do tego przez całe życie.
W 1747 roku, po długim okresie narzeczeństwa (o czym wspominał w jednym z późniejszych listów) ożenił się z pochodzącą z St. Gilgen koło Salzburga Anną Marią Pertl, z którą miał siedmioro dzieci. Pięcioro z nich zmarło w dzieciństwie, pozostała dwójka to córka Maria Anna (czwarte dziecko) i syn, późniejszy słynny kompozytor Wolfgang Amadeus Mozart (siódme dziecko). Oboje przejawiali uzdolnienia muzyczne już we wczesnym dzieciństwie, toteż Leopold Mozart intensywnie uczył oboje gry na klawesynie i śpiewu, a swego syna także gry na skrzypcach i wkrótce kompozycji. Razem z dwójką swoich cudownych dzieci Leopold i jego żona odbyli kilka podróży po Europie: najpierw do Wiednia (1762), potem na wielkie tournée przez Niemcy, Francję, Anglię, Holandię i Szwajcarię (1763–1766), a następnie jeszcze raz do Wiednia (1767–1769). W latach 1769–1773 Leopold pojechał z synem do Włoch (trzykrotnie), a w 1773 roku jeszcze raz do Wiednia.
Do obowiązków Leopolda Mozarta na dworze arcybiskupa salzburskiego należało, oprócz gry na skrzypcach w orkiestrze, także nauczanie muzyki. Lekcji muzyki udzielał także prywatnie, co było dodatkowym źródłem jego zarobków. Jako pedagog gry na skrzypcach był znany w całej Europie dzięki podręcznikowi "Versuch einer gründlichen Violinschule", opublikowanemu w wydawnictwie Lottera w Augsburgu w 1756, a później przetłumaczonemu także na język niderlandzki i francuski.
Jako kompozytor Leopold Mozart pisał muzykę wokalną (msze, litanie, ofertoria i inne utwory religijne i świeckie) oraz instrumentalną (symfonie, serenady, koncerty, utwory kameralne i klawesynowe). Wiele jego utworów instrumentalnych ma charakter popularnej muzyki programowej. Większość jego utworów nie była nigdy wydana, a ich rękopisy zaginęły. Szacuje się, że „z ogromnej liczby kompozycji Leopolda Mozarta zachowała się tylko jedna trzecia”. Szczególnie popularne były jego utwory o charakterze programowym: "Jagdsinfonie" (Polowanie), "Musikalische Schlittenfahrt" (Muzyczna podróż saniami), "Bauernhochzeit" (Wiejskie wesele).
Leopold Mozart zmarł w maju 1787 roku w Salzburgu i został pochowany na cmentarzu św. Sebastiana.
W rodzinnym mieście kompozytora, Augsburgu w 1951 roku powstało Niemieckie Towarzystwo Mozartowskie poświęcone zarówno jemu, ale przede wszystkim jego synowi Wolfgangowi A. Mozartowi.

</doc>
<doc id="436926" url="https://pl.wikipedia.org/wiki?curid=436926" title="Reforma katolicka">
Reforma katolicka



</doc>
<doc id="436930" url="https://pl.wikipedia.org/wiki?curid=436930" title="InterNetNews">
InterNetNews

InterNetNews (INN) – serwer grup dyskusyjnych Usenet. Jest pierwszym tego typu oprogramowaniem obsługującym protokół NNTP. Zaprezentowany został w 1991 roku na konferencji zorganizowanej przez USENIX w San Antonio w Teksasie.

</doc>
<doc id="436936" url="https://pl.wikipedia.org/wiki?curid=436936" title="Seán O’Malley">
Seán O’Malley

Seán Patrick O’Malley OFMCap. (ur. 29 czerwca 1944 w Lakewood) – amerykański duchowny rzymskokatolicki, kapucyn, biskup koadiutor diecezji Saint Thomas w latach 1984–1985, biskup diecezjalny Saint Thomas w latach 1985–1992, biskup diecezjalny Fall River w latach 1992–2002, biskup diecezjalny Palm Beach w latach 2002–2003, arcybiskup metropolita bostoński od 2003, kardynał prezbiter od 2006, członek Rady Kardynałów od 2013, przewodniczący Papieskiej Komisji ds. Ochrony Osób Małoletnich od 2014, szef zarządu Fundacji Papieskiej od 2018.
Życiorys.
Syn Theodore’a i Mary Louise z domu Reidy.
Wstąpił do zakonu kapucynów – śluby zakonne złożył 14 lipca 1965. Kształcił się w St. Fidelis Seminary w Butler, kolegium zakonnym w Waszyngtonie oraz na Katolickim Uniwersytecie Ameryki w Waszyngtonie. Uzyskał stopień doktora z literatury hiszpańskiej i portugalskiej. Święcenia kapłańskie przyjął 29 sierpnia 1970 z rąk Johna McDowella, biskupa pomocniczego diecezji Pittsburgh.
W latach 1969–1973 wykładał na Katolickim Uniwersytecie Ameryki. Pracował następnie w archidiecezji waszyngtońskiej jako duszpasterz osób pochodzenia hiszpańskiego, portugalskiego i haitańskiego. W czerwcu 1984 został mianowany biskupem koadiutorem diecezji Saint Thomas na Wyspach Dziewiczych. Sakry biskupiej udzielił mu 2 sierpnia 1984, w katedrze Świętych Piotra i Pawła w Charlotte Amalie, Edward John Harper, biskup tej diecezji (z towarzyszeniem Jamesa Hickeya, arcybiskupa waszyngtońskiego oraz Eugene Marino, biskupa pomocniczego waszyngtońskiego). W październiku 1985 objął rządy w diecezji po przejściu biskupa Harpera na emeryturę. W czerwcu 1992 przeszedł na stolicę biskupią Fall River, a we wrześniu 2002 na stolicę biskupią Palm Beach. Na specjalne papieskie zaproszenie uczestniczył w Sesji Specjalnej Światowego Synodu Biskupów ds. Oceanii w Watykanie jesienią 1998. Był również wizytatorem seminariów duchownych w Ameryce Środkowej i na Karaibach.
W lipcu 2003 zastąpił kardynała Bernarda Law na czele archidiecezji bostońskiej. W lutym 2006 papież Benedykt XVI ogłosił jego nominację kardynalską, w marcu 2006 na uroczystości konsystorza O’Malley otrzymał tytuł kardynała prezbitera Santa Maria della Vittoria. Od września 2006 jako jeden z nielicznych kardynałów na świecie rozpoczął prowadzenie bloga, w którym raz na tydzień komentuje bieżące wydarzenia z życia Kościoła lokalnego i powszechnego, w których brał osobisty udział.
Uczestniczył w konklawe 2013, na którym wybrano papieża Franciszka.
Decyzją papieża Franciszka od 13 kwietnia 2013 jest członkiem grupy dziewięciu kardynałów doradców (Rada Kardynałów), którzy służą radą papieżowi w zarządzaniu Kościołem i w sprawach reformy Kurii Rzymskiej.
Od 22 marca 2014 jest przewodniczącym nowo powołanej Papieskiej Komisji Ochrony Małoletnich.
30 października 2018 został wybrany szefem zarządu Fundacji Papieskiej, zastępując na tym stanowisku kard. Donalda Wuerla.

</doc>
<doc id="436940" url="https://pl.wikipedia.org/wiki?curid=436940" title="Gocławek">
Gocławek

Gocławek – osiedle i obszar MSI w dzielnicy Praga-Południe w Warszawie.
Historia.
Kolonia i folwark Gocławek należały w latach 1867–1939 do gminy Wawer w powiecie warszawskim. W 1921 roku liczyły 216 mieszkańców. 
20 października 1933 utworzono gromadę Gocławek w granicach gminy Wawer, składającą się ze wsi Gocławek i wsi Wygoda.
9 grudnia 1933 część osady Gocławek (położoną po prawej, południowo-wschodniej, stronie szosy Warszawa-Mińsk Mazowiecki) włączono do gminy Zagóźdź. 25 marca 1938 w gminie Zagóźdź utworzono gromadę Nowy Wawer z miejscowości Nowy Wawer, Gocławek i kolonii Zastów, wyłączonych z gromady Zastów w gminie Zagóźdź. 1 kwietnia 1939 w związku ze zniesieniem gminy Zagóźdź, gromadę Nowy Wawer włączono do gminy Wawer w tymże powiecie.
Podczas II wojny światowej w Generalnym Gubernatorstwie, w dystrykcie warszawskim. W 1943 gromada Gocławek liczyła 3062 mieszkańców a gromada Nowy Wawer 3104 mieszkańców.
15 maja 1951 w związku ze zniesieniem gminy Wawer, gromady Gocławek i Nowy Wawer włączono do Warszawy.
Opis.
Zabudowa Gocławka jest typowa dla przedmieścia wielkiego miasta, najstarsze budynki pochodzą z okresu powstania listopadowego.
Gocławek znajduje się w północno-wschodniej części Pragi-Południe – jego północną granicę stanowi otwocka linia kolejowa, wschodnią ul. Korkowa, południową ul. Płowiecka i Grochowska. Zachodnia granica Gocławka tradycyjnie biegła przedwojenną granicą Warszawy – ulicami Biskupią, Zawierciańską, Czechowicką i Pabianicką, jednak obecnie znajduje się wzdłuż ulic Olszynki Grochowskiej i Jubilerskiej. Część Gocławka leżąca na terenie dzielnicy Praga-Południe znajduje się w granicach jednostki pomocniczej niższego rzędu „Osiedle Grochów Północny”.
Obszar „Gocławek” Miejskiego Systemu Informacji obejmuje tereny ograniczone ulicami Chłopickiego, Zamieniecką, Ostrobramską, Marsa oraz linią kolejową. Tak wyznaczony Obszar „Gocławek” obejmuje poza Gocławkiem również część Grochowa oraz cały Witolin (i jego integralną część Osiedle Ostrobramska), pomija natomiast wawerską część Gocławka.
Pomniki, parki i zabytki.
Park im. płk. Jana Szypowskiego „Leśnika”.
Od końca lat 50. XX w. park nosił nazwę 13 września 1944 roku. W 2005 r. na wniosek Rady Dzielnicy park nazwano imieniem Jana Szypowskiego „Leśnika”.
Jerzy Wierzbicki tak opisywał park: "W starym parku otaczającym dworek subtelne i wyczulone ucho jest jeszcze zdolne usłyszeć śpiew tamtych dni i rżenie koni, a badawcze oko wyłowi z porannej mgły wyłaniające się, pochylone szeregi bohaterskiego 4 Pułku Piechoty."
Na terenie zieleńca znajduje się ośrodek sportowy TKKF, Ognisko Pracy Pozaszkolnej Nr 1 „Jordanek” oraz plac zabaw. 
Dworek Grochowski (ul. Grochowska 64).
Według legendy dworek został wybudowany z inicjatywy prymasa Michała Poniatowskiego, podczas bitwy grochowskiej był kwaterą Józefa Chłopickiego. Historycy jednak wskazują datę powstania dworka na lata 1835–1840, więc po powstaniu listopadowym. W 1915 r. w dworku działała polska szkoła, w której uczyła się i pisała wiersze Pola Gojawiczyńska. W 1918 r. powstał w nim sierociniec, który prowadzili Metodyści. W 1924 r. dworek kupił Andrzej Wierzbicki, wyremontował on gruntownie budynek. Dziś w dworku działa Państwowa Szkoła Muzyczna 1 st. nr 3.
Transport.
4 stycznia 1901 wzdłuż całej długości ulicy Grochowskiej – centralnej ulicy Gocławka uruchomiono Warszawską Kolej Dojazdową Jabłonowską, parową kolej wąskotorową o rozstawie torów 800 mm, łączącą Jabłonnę z Wawrem, wtedy to otwarto dwie stacje przy Grochowskiej: Rogatki Moskiewskie i Grochów. W 1925 r. po uruchomieniu wzdłuż ulicy linii tramwajowej, zaczęto podejmować kroki ku likwidacji kolejki. 7 września 1939 r. linie kolejki z powodu działań wojennych zawieszono, a następnie reaktywowano miesiąc później. W 1942 r. otrzymała ona nową nazwę: Warschauer Eisenbahnen Ost. Powstanie warszawskie ponownie uniemożliwiło kursowanie linii. Kolej Jabłonowska jako przedsiębiorstwo państwowe odrodziła się w 1945 r. Ostatni raz Kolej Jabłonowska wyjechała na tory przy Grochowskiej: 31 stycznia 1956.
Od 1925 r. wzdłuż ulicy Grochowskiej na kraniec Gocławka biegnie trasa tramwajowa, kursują nią tramwaje linii: 3, 6, 9 i 24. Ulicą kursuje też wiele linii autobusowych, łączących Pragę ze Śródmieściem, Wolą, Rembertowem i Wawrem.

</doc>
<doc id="436941" url="https://pl.wikipedia.org/wiki?curid=436941" title="From first to last">
From first to last



</doc>
<doc id="436950" url="https://pl.wikipedia.org/wiki?curid=436950" title="Wielokropek">
Wielokropek

Wielokropek – znak interpunkcyjny w postaci trzech umieszczonych obok siebie kropek (…) używany przeważnie na końcu zdania, dla zaznaczenia fragmentów pominiętych.
Przykłady.
W powyższych przypadkach po znaku wielokropka należy umieścić spację, jednak nigdy nie umieszcza się jej przed znakiem.
Często jest zastępowany trzema kropkami (...), jednak nie jest to typograficznie poprawne, gdyż wielokropek jest jednym znakiem; kropki nie powinny być rozdzielane znakiem nowej linii, a odstępy między nimi są zazwyczaj różne niż odstępy między literami (zależnie od kroju pisma).
Dostępność wielokropka w systemach informatycznych.
Wielokropek znajdziemy w standardzie Unicode na pozycji U+2026 "„Horizontal ellipsis”" (poziomy wielokropek). Ponieważ standard ASCII nie zawierał wielokropka, czasem ten znak jest przedstawiany niepoprawnie w postaci 3 następujących po sobie kropek kończących zdanie (...). W języku HTML znak ten jest kodowany następująco:
W systemie Windows nie ma prostego skrótu, jednak wielokropek dostępny jest za pomocą kombinacji + (kody Alt).
W dystrybucjach Linuxa należy wcisnąć +.
W systemie operacyjnym Mac OS można uzyskać go za pomocą +, (przy polskim układzie klawiszy +).
W systemie składu tekstu TeX wielokropek możemy uzyskać poleceniem codice_1. Przykład:
Inne wielokropki.
Standard Unicode definiuje jeszcze inne wielokropki używane głównie przy składaniu wyrażeń matematycznych, np. w macierzach:
Poza tym w różnych alfabetach spotyka się inne znaki o tej funkcji:

</doc>
<doc id="436951" url="https://pl.wikipedia.org/wiki?curid=436951" title="Pieprzyca siewna">
Pieprzyca siewna

Pieprzyca siewna (pot. rzeżucha, rzeżucha ogrodowa lub rzeżucha siewna; "Lepidium sativum" L.) – gatunek rośliny jednorocznej z rodziny kapustowatych ("Brassicaceae"). Pochodzi z południowo-zachodniej Azji (na południe i zachód od Turcji, Iranu i Pakistanu) oraz z północno-wschodniej Afryki (Etiopii i Egiptu). Uprawiana i dziczejąca z upraw na całym świecie.
Roślina znana jest w Polsce też pod zwyczajową nazwą „rzeżucha”, „rzeżucha siewna” lub „rzeżucha ogrodowa”, co jest o tyle mylące, że nazwa rzeżucha odnosi się do odrębnego rodzaju roślin.
Zastosowanie.
Uprawiana od najdawniejszych czasów jako warzywo. Spożywana najczęściej w stanie pełnego rozwoju liścieni. Używana do przyprawiania zup, sosów, surówek, sałatek i serów. Powszechnie uprawiana przed Wielkanocą jako tradycyjna ozdoba oraz bogate źródło witamin.
Roślina zawiera witaminę C, B1, K. Nasiona zawierają 22–23% oleju, pozyskiwanego kiedyś do celów spożywczych i technicznych.

</doc>
<doc id="436953" url="https://pl.wikipedia.org/wiki?curid=436953" title="Francisco Jiménez de Cisneros">
Francisco Jiménez de Cisneros

Francisco Jiménez (Ximénes) de Cisneros (ur. 1436 w Torrelaguna (prowincja toledańska), zm. 8 listopada 1517 w Roa) – hiszpański kardynał, arcybiskup Toledo, franciszkanin.
Życiorys.
Studiował w Alcalá de Henares, Salamance i Rzymie. W 1484 wstąpił do klasztoru de los Reyes zakonu franciszkanów w Toledo, a następnie za zezwoleniem przełożonych, do Castannar, gdzie w lesie wybudował sobie pustelnię. Został spowiednikiem królowej Izabeli Kastylijskiej, był też prowincjałem franciszkanów. Zasłynął wówczas z ascetycznego trybu życia, pieszo wizytując podległe mu klasztory. W 1495 został arcybiskupem Toledo i rozpoczął dzieło reformy Kościoła katolickiego w Hiszpanii.
W 1500 założył uniwersytet w Alcalá de Henares, zreformował zakony. Dziełem jego życia było jednak wydanie tzw. Poligloty kompluteńskiej ("Biblia polyglotta Complutensia"), przekładu Pisma Świętego z języków historycznych. W 1502 zgromadził wokół siebie uczonych greckich, żydowskich i hiszpańskich, z Niemiec sprowadził najlepszych drukarzy, papież Leon X przysłał mu wielkiej wartości rękopisy watykańskie. Nowy Testament ukazał się w 1514, Stary Testament w 1517. Pięcioksiąg wydrukowany został w językach hebrajskim, chaldejskim, greckim z trzema różnymi przekładami w języku łacińskim.
Zajął się także popularyzacją – kazał drukować żywoty świętych, popularne traktaty o rolnictwie, książki pouczające o treści moralnej. Jego staraniom należy przypisać zachowanie liturgii gockiej (mozarabskiej) w katedrze toledańskiej. Założył też cztery szpitale, zbudował osiem klasztorów i dwanaście kościołów. Z jego też inicjatywy Hiszpania podbiła północne wybrzeża Afryki. Własnym kosztem urządził wyprawę i sam nią dowodząc, zdobył wiosną 1509 Oran. W 1507 papież mianował go kardynałem i wielkim inkwizytorem Kastylii. Po śmierci króla Ferdynanda został regentem Kastylii.
W 1512 roku zadekretował zaostrzenie przepisów dotyczących służby więziennej w więzieniach inkwizycyjnych. Wprowadził m.in. karę śmierci dla strażników składających więźniom niemoralne propozycje.
W ramach reformy Kościoła katolickiego w Hiszpanii, jako Prymas Kastylii potępił i czynnie zwalczał nadużycia w handlu odpustami, które udało mu się praktycznie wytępić.
Jako regent Kastylii Ximénes znalazł się w trudnym położeniu po zgonie króla Ferdynanda. Dzięki niemu Karol V został w 1516 obwołany królem jako Karol I. W 1516 odparł napad francuski na Nawarrę.
Gdy na jesieni 1517 r. Karol przybył po raz pierwszy do swojego królestwa, na jego spotkanie wyruszył regent Cisneros, jednak zmarł podczas podróży. Nie obyło się bez podejrzeń o otrucie.

</doc>
<doc id="436954" url="https://pl.wikipedia.org/wiki?curid=436954" title="Grupa docelowa">
Grupa docelowa

Grupa docelowa (ang. "target group") – grupa, do której głównie skierowany jest komunikat, reklama lub produkt.
Szczególnie w reklamie ważne jest dobre określenie grupy docelowej.
Tradycyjnym sposobem definiowania grupy docelowej jest wybór osób spełniających określone kryteria społeczno-demograficzne. Mogą to być: wiek, płeć, wykształcenie, miejsce zamieszkania, liczba dzieci, dochód, stan posiadania.
Przykłady grup docelowych w mediach: kobiety 25-45, mężczyźni 15-24, wszyscy 15+ (całe społeczeństwo powyżej 15. roku życia), matki z dziećmi do lat 5, rodziny o dochodach powyżej 1000 PLN miesięcznie, mieszkańcy miast powyżej 100 tys. mieszkańców.
Ostatnio w odpowiedzi na rosnące zapotrzebowanie ze strony reklamodawców rośnie popularność psychograficznego określania grupy celowej. 
Psychograficzne określenie grupy docelowej opiera się na wyodrębnieniu grupy na podstawie jej zachowania i stylu życia, a nie cech demograficznych. Przykładami grup psychograficznych są: posiadacze kotów, osoby pijące Coca-Colę light, ateiści, itp.

</doc>
<doc id="436958" url="https://pl.wikipedia.org/wiki?curid=436958" title="VPS">
VPS



</doc>
<doc id="436959" url="https://pl.wikipedia.org/wiki?curid=436959" title="Jean-Pierre Ricard">
Jean-Pierre Ricard

Jean-Pierre Bernard Ricard (ur. 25 września 1944 w Marsylii) – francuski duchowny katolicki, arcybiskup Bordeaux w latach 2001–2019, kardynał.
Życiorys.
W 1962 rozpoczął studia w seminarium w Marsylii; rok spędził w Bamako w Mali, następnie kontynuował naukę w seminarium Des Carmes w Paryżu. Święcenia kapłańskie otrzymał 5 października 1968 w Marsylii z rąk miejscowego arcybiskupa Georges’a Jacquota. W czasie dalszych studiów obronił licencjat z teologii w Institut Catholique w Paryżu, uzyskał także dyplom w Institut Superieur de Pastoral Catichétique. W archidiecezji Marsylia pracował m.in. jako wikariusz i proboszcz jednej z parafii oraz diecezjalny delegat ds. seminariów. W latach 1988-1991 był sekretarzem generalnym Synodu Diecezjalnego, od 1988 także wikariuszem generalnym arcybiskupa Marsylii, kardynała Roberta Coffy'ego.
W kwietniu 1993 został mianowany biskupem pomocniczym Grenoble, ze stolicą tytularną Pulcheriopolis. Sakrę biskupią otrzymał 6 czerwca 1993 w Marsylii z rąk kardynała Coffy'ego. W lipcu 1996 został mianowany koadiutorem Montpellier, dwa miesiące później stanął na czele tej diecezji (po przejściu biskupa Louisa Boffeta w stan spoczynku). W listopadzie 1999 został wybrany na wiceprzewodniczącego Konferencji Biskupów Francji, w listopadzie 2001 został jej przewodniczącym. We wrześniu i październiku 2001 brał udział w X Sesji Zwykłej Światowego Synodu Biskupów w Watykanie.
W grudniu 2001 został arcybiskupem Bordeaux, zastępując zmarłego kardynała Pierre Étienne Louis Eyt. W latach 2006-2011 był wiceprzewodniczącym Rady Konferencji Episkopatów Europy.
1 października 2019 przeszedł na emeryturę.
W lutym 2006 papież Benedykt XVI ogłosił jego nominację kardynalską, a 24 marca 2006 kreował go kardynałem prezbiterem Sant’Agostino. Brał udział w konklawe 2013, które wybrało papieża Franciszka.
7 listopada 2022 kardynał przyznał się do wykorzystania seksualnego 14-letniej dziewczynki, do którego miało dojść 35 lat wcześniej.

</doc>
<doc id="436960" url="https://pl.wikipedia.org/wiki?curid=436960" title="Jean-Pierre Bernard Ricard">
Jean-Pierre Bernard Ricard



</doc>
<doc id="436968" url="https://pl.wikipedia.org/wiki?curid=436968" title="Prodikos z Keos">
Prodikos z Keos

Prodikos z Keos (V w. p.n.e.) – filozof starogrecki, obok Protagorasa i Gorgiasza jeden z najwybitniejszych sofistów, twórca sławnej przypowieści o Heraklesie na rozdrożu.
Badacze przypuszczają, że urodził się na Keos między 470 a 460. Prawdopodobnie był uczniem Protagorasa. Prowadził życie zawodowego sofisty, nauczał za pieniądze w wielu miastach przede wszystkim w centrum greckiej kultury, Atenach. W Atenach wielokrotnie reprezentował interesy swojej polis, na której pełnił jakieś funkcje publiczne. Jego działalność przypada na czasy wojny peloponeskiej - znamy go także z mniej lub bardziej prześmiewczych wątków z dzieł Arystofanesa i Platona. Nie wiemy kiedy umarł, żył jeszcze w 399. Wśród jego uczniów mieli być Sokrates, Eurypides, Teramenes i Izokrates.
Myśl.
Wartość wymowy i wynalezienie synonimiki.
Fakt, że Prodikos był zawodowym nauczycielem wymowy wpłynął na postać jego filozofii. Naukę wymowy opierał na umiejętności odróżniania znaczeń wyrazów. Przekonanie, że z każdego słowa da się wydobyć nieskończoną ilość odcieni znaczeniowych skłoniło go to do sądu o najwyższej wartości wymowy: jako że dzięki istnieniu nieskończonej ilości odcieni znaczeniowych za pomocą wymowy można nakłonić do każdego działania. Wymowa jest więc największą istniejącą siłą. Przez wprowadzenie rozważań o wieloznaczności słów Prodikos stał się wynalazcą synonimiki.
Etyka przypowieści o Heraklesie na rozdrożu.
Prodikos jest autorem słynnej przypowieści o Heraklesie na rozstaju dróg. Najbardziej znaną wersję przekazuje Ksenofont we "Wspomnieniach o Sokratesie" (II, 1, 23-25). Opowiada, że Herakles w wieku młodzieńczym udał się w odosobnienie; ukazały mu się wtedy dwie kobiety - Areté (cnota) i Kakia (występek), oznaczające dwie drogi które Herakles może obrać w życiu. Kakia przedstawia Heraklesowi wizję życia pozbawionego wszelkich trudów, za to pełnego rozkoszy, Arete życia pełnego trudów, ale obfitującego w "piękne i chwalebne czyny". Przez wiele stuleci opowieść Prodikosa uznawano za pochwałę trudu samego dla siebie, za pochwałę bezinteresownej aktywności. Dziś uznaje się ją nie za pochwałę bezinteresowności, ale za wyraz utylitaryzmu, jako że wszystkie opierają się na schemacie osiągania dokładnie określonych "korzyści" z określonych czynów (np. "jeśli chcesz mieć obfite plony, musisz uprawiać ziemię", "jeśli chcesz cieszyć się poważaniem, musisz być pożyteczny") - w ten sposób Prodikos przekształca dawne rozumienie cnoty, utożsamiając ją ze szczęściem i umiarkowaną przyjemnością, przy czym uznaje, że osiągnąć je można tylko przez działania pożyteczne. 

</doc>
<doc id="436969" url="https://pl.wikipedia.org/wiki?curid=436969" title="Medal Leeuwenhoeka">
Medal Leeuwenhoeka

Medal Leeuwenhoeka (nl. Leeuwenhoekmedaille) – odznaczenie przyznawane od 1877 przez Holenderską Akademię Sztuk i Nauk (nl. Koninklijke Nederlandse Akademie van Wetenschappen, KNAW) za wybitny wkład w rozwój mikrobiologii.
Nazwany na cześć wynalazcy mikroskopu optycznego, holenderskiego przyrodnika Antoniego van Leeuwenhoeka.

</doc>
<doc id="436970" url="https://pl.wikipedia.org/wiki?curid=436970" title="Luksemburg na Zimowych Igrzyskach Olimpijskich 2006">
Luksemburg na Zimowych Igrzyskach Olimpijskich 2006

Luksemburg na Zimowych Igrzyskach Olimpijskich 2006 reprezentowała jedna zawodniczka – Fleur Maxwell, która była również chorążym ekipy.

</doc>
<doc id="436973" url="https://pl.wikipedia.org/wiki?curid=436973" title="Akishino">
Akishino

 – książę japoński, następca tronu, syn cesarza Akihito i cesarzowej Michiko, młodszy brat cesarza Naruhito. 
Życiorys.
Akishino urodził się 30 listopada 1965 w Tokio. Jego imieniem własnym jest Fumihito, a formalnym imieniem/tytułem Akishino-no-miya. Rodzice zaczerpnęli je od nazwy świątyni w Nara właśnie o nazwie Akishino. W dzieciństwie był nazywany „Aya”.
Podstawowe, średnie i wyższe wykształcenie otrzymał w zespole szkół i uczelni wyższej Gakushūin, gdzie uczył się także jego ojciec. Studiował prawo i biologię. Studia ukończył w kwietniu 1984 roku. W latach 1988–1990, studiował taksonomię na Uniwersytecie Oksfordzkim w Anglii. W 1996 roku obronił doktorat z ornitologii.
Po śmierci swojego dziadka, cesarza Hirohito (Shōwa), w 1989 roku, stał się drugim w kolejce do tronu japońskiego, po starszym bracie księciu Naruhito, a po abdykacji ojca, cesarza Akihito i wstąpieniu na tron brata, 1 maja 2019 stał się następcą tronu.
29 czerwca 1990 poślubił Kiko Kawashimę, córkę Tatsuhiko Kawashimy, profesora ekonomii na Uniwersytecie Gakushūin. Ma z nią dwie córki: Mako (ur. 1991) i Kako (ur. 1994). W dniu 6 września 2006 r. księżna Kiko urodziła syna, który otrzymał imię Hisahito (jest to pierwsze dziecko płci męskiej w rodzinie cesarskiej od ponad 40 lat). Jeżeli zasady dziedziczenia tronu nie zostaną zmienione, Hisahito jest drugi w kolejce do tronu.
Obecnie Akishino pełni funkcje: przewodniczącego Instytutu Ornitologii Yamashina, Japońskiego Stowarzyszenia Ogrodów Zoologicznych, a także honorowego przewodniczącego Japońskiego Stowarzyszenia Tenisa.
Ceremonia proklamacji księcia Akishino „cesarskim dziedzicem pierwszym w sukcesji do tronu” (皇嗣, "kōshi"), przewidziana była na dzień 19 kwietnia 2020 roku. Przyznanie mu tego tytułu zamiast „następcy tronu” (皇太子, "kōtaishi") wynika z tego, iż jest on bratem, a nie synem Naruhito.
Z powodu pandemii COVID-19 publiczne ogłoszenie księcia Akishino następcą tronu nie nastąpiło 19 kwietnia 2020 roku. Główna ceremonia o charakterze ograniczonym miała miejsce w sali Matsu-no-Ma w dniu 8 listopada 2020 roku.

</doc>
<doc id="436974" url="https://pl.wikipedia.org/wiki?curid=436974" title="Mozarabowie">
Mozarabowie

Mozarabowie (ar. "musta`rib", مستعرب "zarabizowany", hiszp. "mozárabes", port. "moçárabes") – chrześcijanie żyjący na Półwyspie Iberyjskim pod dominacją Arabów. Częściowo zarabizowani – przyjęli język i kulturę. Aż do rozwoju rekonkwisty w XI wieku mieli sporą swobodę wyznania.
Według Francisco Simoneta nazwa pochodzi od arabskiego "musta‘rab" („zarabizowany”), obecnie wywodzi się ją od łacińskiego "mixti arabes" używanego w chrześcijańskich państwach z północy Półwyspu Iberyskiego.
Wkrótce po muzułmańskim podboju państwa wizygockiego podpisany został traktat między przedstawicielami kalifa i wizygockim możnowładcą Teodomirem, w którym zagwarantowano chrześcijanom zachowanie dotychczasowych praw przy nałożeniu dodatkowych podatków. W pierwszych latach po muzułmańskim podboju do Hiszpanii napłynęło kilkadziesiąt tysięcy muzułmanów, ale prowadzona przez nich polityka religijna spowodowała do X wieku zmiany w strukturze społecznej. Za sprawą napływu muzułmańskich migrantów, masowych konwersji, małżeństw chrześcijanek z muzułmanami i wyższego poziomu cywilizacyjnego najeźdźców chrześcijanie znaleźli się w mniejszości.
Spadek odsetka chrześcijan w populacji i wzmacnianie się chrześcijańskich państw, znajdujących się na północy półwyspu, spowodowały, że mozarabowie zaczęli od ok. 850 roku wszczynać bunty przeciwko muzułmańskim władcom. Podczas jednego z powstań (za rządów Muhammada I) po stronie mozarabów interweniował król Asturii, Ordoño I. W latach 850−859 łącznie 48 chrześcijan zginęło w nim śmiercią męczeńską, w większości dobrowolnie. Ludzie ci dokonywali publicznych aktów bluźnierstwa względem islamu lub też dokonywali konwersji z islamu i publicznie się do niej przyznawali, co w prawie muzułmańskim karane jest śmiercią. Pierwszym męczennikiem z tej grupy był św. Perfectus, a ostatnim św. Eulogiusz. Biskupi muzułmańskiej Hiszpanii potępili ruch w 852 roku, uznając dobrowolne męczeństwa za formę samobójstwa.
Po wygaśnięciu ruchu męczenników doszło do konfliktów na tle zwiększonego ucisku podatkowego, które trwały około 50 lat. W wystąpieniach brali udział zarówno chrześcijanie i muzułmanie, a ludność chrześcijańska próbowała wykorzystywać osłabienie władzy arabskiej do przejmowania kontroli nad niektórymi regionami. Ruch został stłumiony do 927 roku, a chrześcijanie byli za udział w nim karani surowiej niż muzułmanie.
W połowie X wieku ludność mozarabska zaczęła liczniej emigrować na północ, w kierunku rzeki Duero, gdzie zasiedlała niezamieszkane tereny znajdujące się pod władzą chrześcijańskich królów. Ludność ta przyniosła na północ wiele arabskich zwyczajów i zajęła ważną pozycję wśród elity intelektualnej państw chrześcijańskich. Mozarabowie pozostali na ziemiach muzułmańskich natomiast silniej zintegrowali się z muzułmańskim społeczeństwem, karierę dworską wybrało m.in. kilku biskupów. Mozarabowie odegrali również kluczową rolę jako ogniwo łączące świat chrześcijański i arabski, pełniąc funkcję tłumaczy i ambasadorów kultury i wiedzy arabskiej.
Mozarabowie korzystali z pierwotnej liturgii hiszpańskiej (która jest sprawowana do czasów współczesnych, m.in. w kaplicy mozarabskiej w katedrze w Toledo) na zasadzie przywileju, ponieważ od końca XI wieku została zastąpiona rytem rzymskim. Była to liturgia określana również terminem "wizygocka", "toledańska", "mozarabska", a po reformie rytu w 1992 roku przyjmuje się nazwę "hiszpańsko-mozarabska". Choć wykazuje wiele podobieństw do liturgii gallikańskiej, to do dzisiaj nie ustalono który z rytów jest wcześniejszy i wpływał na drugi. Liturgia mozarabska w odróżnieniu od innych rodzin liturgicznych, w których istnieją dwie lub trzy anafory (modlitwy eucharystyczne) posługuje się przynajmniej jedną na tydzień, co sprawia, że posiada ich ponad dwieście. Wpływ na powstanie tekstów liturgicznych miały zwłaszcza trzy ośrodki: Tarragona, Sewilla i Toledo, a także wybitne postacie kościoła hiszpańskiego: św. Leander z Sewilli, św. Ildefons z Toledo, Jan z Saragossy, św. Izydor z Sewilli.
Sztuka mozarabska zaczęła się wyodrębniać w IX wieku. Powstała z połączenia elementów chrześcijańskich (tematyka) i arabskich (dekoracyjność, ornamentyka, tęczowe barwy). Szczególnym jej przejawem pozostają miniatury z tzw. beatos, komentarzy kantabryjskiego mnicha Beato z Liebany do księgi Apokalipsy św. Jana.

</doc>
<doc id="436977" url="https://pl.wikipedia.org/wiki?curid=436977" title="Białoruskie Radio Racja">
Białoruskie Radio Racja

Białoruskie Radio Racja – niepubliczna stacja z Białegostoku, nadająca programy w języku białoruskim.
Historia.
Plany stworzenia białoruskiej stacji w Polsce powstały w połowie lat 90. Ostatecznie udało się to w 1999 roku. Najpierw 3 listopada 1999 uruchomiony został nadajnik pracujący na falach średnich, następnie 29 grudnia 1999 o godzinie 16:00 – na falach UKF. Radio docierało do mieszkańców Białegostoku i okolic.
Program Radia Racja adresowany był do mieszkańców Białorusi oraz do mniejszości białoruskiej mieszkającej w Polsce. Na antenie w języku białoruskim pojawiały się informacje, publicystyka, wiadomości społeczno-kulturalne i muzyka. Stacja nadawała w Białymstoku na częstotliwości 105,5 MHz oraz przez kilka godzin dziennie na falach krótkich i średnich. Zaraz po uruchomieniu rozgłośni planowano zwiększenie zasięgu stacji na UKF poprzez uruchomienie sieci pokrywającej swym zasięgiem Podlasie.
Radio Racja, przestało nadawać w październiku 2002 roku, z powodu braku środków finansowych na dalszą działalność.
Zostało reaktywowane przez część byłych dziennikarzy radia i ponownie zaczęło nadawać 22 lutego 2006 roku. Jest finansowane ze środków polskiego Ministerstwa Spraw Zagranicznych. Inna część byłych dziennikarzy jest włączona w projekt Europejskie Radio dla Białorusi. 
Nadaje na falach ultrakrótkich (dla mieszkańców przygranicznych obszarów Białorusi i dla mniejszości białoruskiej w Polsce) oraz przez internet i aplikacja mobilna.
W listopadzie 2009 Radio Racja rozpoczęło nadawanie z Białej Podlaskiej. Objęło w ten sposób swoim zasięgiem Brześć.
Dostęp do strony internetowej rozgłośni radiowej na Białorusi jest zablokowany od września 2021 roku.

</doc>
<doc id="436979" url="https://pl.wikipedia.org/wiki?curid=436979" title="Prodikos">
Prodikos



</doc>
<doc id="436986" url="https://pl.wikipedia.org/wiki?curid=436986" title="Męczennica">
Męczennica

Męczennica ("Passiflora" L.) – rodzaj roślin z rodziny męczennicowatych ("Passifloraceae" Juss. ex Kunth in Humb.). Obejmuje co najmniej 513–567 gatunków. Występują one głównie w strefach międzyzwrotnikowej i podzwrotnikowej obu Ameryk, 24 gatunki rosną poza tym także w Azji Południowo-Wschodniej, w północnej Australii i na wyspach Oceanu Spokojnego. Centrum zróżnicowania rodzaju znajduje się w tropikach Ameryki Południowej – tylko w Kolumbii rośnie ponad 100 gatunków reprezentujących niemal wszystkie sekcje rodzaju. W USA rośnie 18 gatunków.
Liczne gatunki uprawiane są w ciepłych regionach całego świata (w strefie międzyzwrotnikowej rosną też zdziczałe poza zasięgiem rodzaju – zwłaszcza w Afryce, niektóre gatunki są inwazyjne także w Nowej Zelandii i na Hawajach). Wykorzystywane są jako rośliny ozdobne i jadalne. Uprawiane są także w kolekcjach i oranżeriach. Męczennica, a dokładnie męczennica błękitna "P. caerulea", do Europy została sprowadzona w XVIII wieku. 
Systematyka.
"Anthactinia " Bory ex M. Roem., "Asephananthes" Bory, "Baldwinia" Raf., "Ceratosepalum" Oerst., Cieca Medik., "Decaloba" M. Roem., "Disemma" Labill., "Granadilla" Mill., "Hollrungia" K. Schum., "Monactineirma" Bory. "Murucuja" Medik., "Pentaria" M. Roem., "Poggendorffia" H. Karst., "Tacsonia" Juss., "Tetrapathea" (DC.) Rchb., "Tetrastylis" Barb. Rodr.
Rodzaj należy do podrodziny "Passifloroideae", rodziny męczennicowatych.
W obrębie rodzaju ponad pół tysiąca zaliczanych tu gatunków dzielonych jest na cztery podrodzaje i kilkadziesiąt sekcji i nadsekcji (w niektórych ujęciach 22 podrodzaje). Podrodzaj "Astrophea" obejmuje ok. 57 gatunków występujących w Ameryce Południowej (dwa sięgają także do Ameryki Centralnej). Należą tu drewniejące liany i niewielkie drzewa o liściach niepodzielonych i z pierzastym żyłkowaniem, z drobnymi przylistkami i przysadkami. Podrodzaj "Deidamioides" obejmuje 13 gatunków. Są to pnącza, w tym drewniejące występujące w Ameryce Południowej i Centralnej. Przylistki i przysadki są drobne. Kwiaty są białe, zielonkawe do żółtych. Podrodzaj "Decaloba" obejmuje ponad 200 gatunków występujących w całym zasięgu rodzaju (także poza kontynentami amerykańskimi). Są to pnącza o drobnych kwiatach i owocach, o liściach zwykle dwuklapowych. Podrodzaj "Passiflora" obejmuje ok. 250 gatunków występujących na obu kontynentach amerykańskich. Należą tu pnącza o okazałych kwiatach, liściach zwykle trójklapowych.
Biologia i ekologia.
Większość przedstawicieli rodzaju to rośliny wieloletnie. Do rocznych należą tylko "P. gracilis" i "P. tenella", ale też jest wiele gatunków zimujących tylko w postaci korzeni – ich pędy nadziemne są roczne. Męczennice rozprzestrzeniają się za pomocą nasion, jednak w niektórych przypadkach rozrastają się także za pomocą kłączy i odrostów korzeniowych. Kwiaty zapylane są przez owady, ptaki (kolibry) i nietoperze. Nasiona rozsiewane są przez żywiące się owocami ptaki i ssaki, w tym nietoperze.
Męczennice rozwijają się w lasach, zwykle na ich skrajach, wspinając się na inne rośliny i drzewa, czasem też rosną na terenach skalistych.
Męczennica jest rośliną pokarmową motyli z rodzaju "Heliconius", a relacja między tymi rodzajami jest przykładem koewolucji. Presją roślinożernych gąsienic motyli tłumaczona jest ogromna zmienność kształtów liści, która interpretowana jest jako próba zmylenia owadów szukających pożywienia na podstawie rozpoznawalnych wzorców kształtów liści. Liście męczennic zawierają też toksyczne glikozydy cyjanogenne, które aczkolwiek trujące dla wielu roślinożerców – nie działają toksycznie na gąsienice "Heliconius", zawierające enzymy rozkładające te glikozydy i przetwarzające je w inne toksyny chroniące z kolei jaskrawo zabarwione gąsienice przed spożyciem przez drapieżniki. Inny mechanizm obronny męczennic to wytwarzanie na różnych częściach roślin miodników pozakwiatowych, wabiących mrówki, które są naturalnym wrogiem gąsienic. Niektóre męczennice ("P. auriculata" i "P. retipetala") tworzą żółtopomarańczowe wyrostki na przylistkach i ogonkach wyglądające jak jaja motyli, zniechęcające motyle jako wyglądające na już „zajęte”. W końcu niektóre gatunki męczennic (np. "P. adenopoda" i "P. lobata") chronione są przez sztywne i haczykowate włoski, utrudniające przemieszczanie się gąsienic, czasem raniące i zabijające je.
Zastosowanie.
Około 60 gatunków ma jadalne owoce, z czego 5 jest często uprawianych w różnych rejonach świata. Do popularnych gatunków jadalnych należy męczennica jadalna "P. edulis" o owocach długości do 9 cm, o miąższu żółtej barwy, aromatycznym i kwaskowatym. Z osiągających 4 kg owoców "P. macrocarpa" sporządza się lemoniadę. Uprawiane są dla owoców także: "P. ligularis" i "P. mollissima". W przypadku męczennicy olbrzymiej "P. quadrangularis", poza owocami osiągającymi 30 cm długości, jadalne są także bulwy. Liczne gatunki są uprawiane jako rośliny ozdobne. Do najpopularniejszych należy męczennica błękitna "P. coerulea". Wyhodowano bardzo liczne odmiany uprawne wielu gatunków, w tym do początków XXI uzyskano ok. 400 mieszańców.
Liście wielu gatunków mają właściwości przeciwskurczowe i uspokajające. Jednak wegetatywne części licznych gatunków oraz ich młode owoce zawierają duże stężenie glikozydów cyjanogennych, które mogą powodować śmiertelne zatrucia. Alkaloidy męczennicy cielistej "P. incarnata" wykorzystywane są leczniczo. 
Jako rośliny żywicielskie motyli męczennice uprawiane bywają także w motylarniach – pawilonach, w których eksponowane są te owady.
Etymologia i znaczenie w kulturze.
Rośliny z rodzaju męczennica były użytkowane i uprawiane jako owocowe przez Indian i przez Europejczyków opisywane były początkowo jako rośliny owocowe – "granadilla" (pierwszą wzmiankę w „Historii Peru” zamieścił w 1553 Pedro Cieza de León). W 1609 dominikański mnich Simone Parlasca z Bolonii przedstawił kwiat opisując jego budowę jako odzwierciedlającą symbole związane z Męką Pańską ("Fiore della Granadiglia overo della passione di nostro Signore Giesu Christo" – kwiat granadilli lub Męki Pańskiej Jezusa Chrystusa). Szybko to zostało podchwycone i rozpowszechnione w rycinach i utworach, ze szczegółową interpretacją budowy kwiatu i całego pędu opisaną przez Giacomo Bosio w 1610. W ikonografii chrześcijańskiej męczennica stała się bardzo popularna. Trzy podkwiatki symbolizować miały Trójcę Świętą, pięć działek i pięć podobnych do nich płatków symbolizowało 10 apostołów (bez Judasza i Piotra), postrzępiony przykoronek to korona cierniowa (według tradycji z 72 cierniami), androgynofor miał być kolumną, przy której Chrystusa biczowano, pylniki symbolizowały bicz, a pięć czerwonych plamek we wnętrzu kwiatu – rany Chrystusa, trzy znamiona słupka symbolizowały gwoździe, którymi przybito Chrystusa do krzyża. Dodatkowo w trójdzielnych liściach widziano nawiązanie do zaostrzonych lancy, a jasne gruczołki na dolnej stronie liści symbolizować miały judaszowe srebrniki. Doszukiwano się także kolejnych lub innych interpretacji. Spowodowały one wielką popularność męczennicy w XVII wieku w Europie, która jednak przygasła wraz z oświeceniem. Kolejna fala popularności męczennicy rozwinęła się w XIX wieku wraz z rosnącą popularnością ogrodów botanicznych i szklarni.
W związku z interpretacją budowy rośliny nazwana została ona w nawiązaniu do Męki Pańskiej zarówno w wielu językach zwyczajowo jak i w nazwie naukowej, utworzonej z łacińskiego "passio" – męka, pasja i "flos" – kwiat.

</doc>
<doc id="436987" url="https://pl.wikipedia.org/wiki?curid=436987" title="Stigma">
Stigma



</doc>
<doc id="436988" url="https://pl.wikipedia.org/wiki?curid=436988" title="Sybilla Trelawney">
Sybilla Trelawney



</doc>
<doc id="436992" url="https://pl.wikipedia.org/wiki?curid=436992" title="Kajetan z Thieny">
Kajetan z Thieny

Kajetan z Thieny (ur. 1480 w Vicenzy, zm. 7 sierpnia 1547 w Neapolu) – włoski duchowny katolicki, założyciel i członek zakonu teatynów ("kleryków regularnych"), święty katolicki.
Życiorys.
Kajetan urodził się we włoskim mieście Vicenza w 1480 roku. Jego rodzicami byli Kasper i Maria Porto, a ponieważ ojciec Kajetana pochodził z Thieny, świętego często też nazywa się Kajetanem z Thieny. Matka Kajetana, po narodzeniu syna ofiarowała go Najświętszej Maryi Pannie z intencją, aby Matka Boża doprowadziła go do zbawienia.
Kajetan w 1504 roku uzyskał w Padwie doktorat z prawa rzymskiego i kościelnego. W 1506 roku przeniósł się do Rzymu, gdzie na dworze papieskim pełnił funkcję protonotariusza papieskiego. Dwa lata później został mianowany proboszczem w parafiach Malo i Bressanvido. W tym czasie był taki zwyczaj, że proboszczem mógł być mianowany człowiek świecki, żeby mieć źródło utrzymania, ale oczywiście obowiązki duszpasterskie wypełniali kapłani. Kajetan odwiedzał szpitale i przytułki dla ubogich, które starał się w miarę możliwości wspierać. Dopiero w wieku 36 lat Kajetan zdecydował się przyjąć święcenia kapłańskie.
W 1520 roku Kajetan powrócił do Vicenzy. Bardzo dużo pracował z ludźmi: głosił kazania, spowiadał, prowadził katechizację dzieci i młodzieży, a także odwiedzał chorych i ubogich w szpitalach i przytułkach. Wokół niego zaczęli się gromadzić uczniowie, którzy wspomagali go w jego pracy.
Wystąpienie Marcina Lutra w 1517 roku, a następnie reformacja były przyczyną ogromnych strat zakonów, szczególnie benedyktynów i augustianów. W wielu krajach Europy życie zakonne ustało (Anglia, Skandynawia, większość państw niemieckich). Niedostosowanie do zmieniającej się rzeczywistości, bogactwo i upadek moralny starych zakonów były szczególnie atakowane przez zwolenników reformacji. W poł. XVI wieku, jako odpowiedź Kościoła, powstał nowy typ zakonów – klerycy regularni, których członkowie kładli nacisk głównie na indywidualną, wewnętrzną religijność kapłanów i wiernych, pracę duszpasterską – kazania, spowiedź, ćwiczenia duchowne, a także edukacyjną. Najważniejszym zakonami kleryckim stali się jezuici, założeni w 1534 roku przez św. Ignacego Loyolę, a także pijarzy, teatyni i kamilianie (kanonicy regularni posługujący chorym). Dążenia do odnowy przejawiały się również wśród mendykantów – zakonów żebrzących (karmelici bosi, franciszkanie obserwanci, franciszkanie reformaci) i zakonów mniszych (cystersów-trapistów).
W 1523 roku Kajetan powrócił do Rzymu, a w rok później papież zatwierdził powstanie nowego zgromadzenia zakonnego, założonego przez św. Kajetana. Zakon nazwano Kanonikami Regularnymi, ale od imienia założyciela nazywano go również kajetanami; używano również nazwy teatyni. Wśród pierwszych braci tego zakonu znalazł się także późniejszy papież Paweł IV.
W 1527 roku cesarz Niemiec i król Hiszpanii Karol V Habsburg, chcąc zemścić się na papieżu Klemensie VII, najechał Rzym i splądrował miasto. Św. Kajetan był przez pewien czas więziony.
Kajetan szczególne nabożeństwo miał do Dzieciątka Jezus. Do dnia dzisiejszego figurka Dzieciątka Jezus św. Kajetana słynie jako cudowna.
W 1547 roku w Neapolu wybuchła wojna domowa. Święty Kajetan miał prosić Pana Boga, by przyjął ofiarę jego życia dla zahamowania rozlewu krwi. Pan Bóg miał przyjąć ofiarę, ponieważ 7 sierpnia tego roku Kajetan zmarł.
Kult.
Relikwie św. Kajetana złożono w grobowcu w kościele San Paolo Maggiore w Neapolu, gdzie spoczywają do dzisiaj.
Beatyfikacji Kajetana dokonał papież Urban VIII w 1629 roku. Kanonizował go w 1671 roku papież Klemens X.
Wspomnienie liturgiczne w Kościele katolickim obchodzone jest 7 sierpnia.

</doc>
<doc id="436993" url="https://pl.wikipedia.org/wiki?curid=436993" title="Gruzja na Zimowych Igrzyskach Olimpijskich 2006">
Gruzja na Zimowych Igrzyskach Olimpijskich 2006

Gruzję na Zimowych Igrzyskach Olimpijskich 2006 reprezentowało 4 zawodników. Chorążym niosącym flagę podczas ceremonii otwarcia był łyżwiarz figurowy Wachtang Murwanidze.

</doc>
<doc id="436998" url="https://pl.wikipedia.org/wiki?curid=436998" title="Edward Nowak (inżynier)">
Edward Nowak (inżynier)

Edward Edmund Nowak (ur. 16 listopada 1950 w Krakowie) – polski inżynier, działacz opozycji demokratycznej w PRL, menedżer, urzędnik państwowy i polityk.
Od sierpnia 1980 członek NSZZ „Solidarność”. Uczestnik strajków w Hucie im. Lenina. Aresztowany po wprowadzeniu stanu wojennego i skazany przez sąd wojskowy na karę trzech lat i sześciu miesięcy pozbawienia wolności. Zwolniony na mocy amnestii w 1983. Później inwigilowany przez funkcjonariuszy Służby Bezpieczeństwa, niejednokrotnie zatrzymywany i przesłuchiwany. Poseł na Sejm X kadencji. W latach 1990–1991 wiceprezydent Krakowa, w latach 1992–1993 oraz 1993–1995 podsekretarz stanu w Ministerstwie Przemysłu i Handlu, w latach 2000–2001 podsekretarz stanu w Ministerstwie Gospodarki. Inicjator reaktywowania Izby Przemysłowo-Handlowej w Krakowie; w latach 1989–1994 jej prezydent.
Życiorys.
Okres PRL.
W 1979 ukończył studia w zakresie elektroenergetyki na Wydziale Elektrotechniki, Automatyki i Elektroniki Akademii Górniczo-Hutniczej.
W latach 1969–1985 był zatrudniony w Hucie im. Lenina. W latach 1971–1981 był członkiem Polskiej Zjednoczonej Partii Robotniczej.
W sierpniu 1980 wstąpił do Niezależnego Samorządnego Związku Zawodowego „Solidarność”. Był członkiem komitetu strajkowego na wydziale walcowni w swoim zakładzie pracy, a we wrześniu współzałożycielem struktur „Solidarności” w kombinacie. Został członkiem Komitetu Robotniczego Hutników. Od 17 marca 1981 był przedstawicielem Huty im. Lenina w Sieci Organizacji Zakładowych „Solidarności”. Brał udział w pracach nad programem gospodarczym kraju dla „Solidarności” oraz nad projektem tzw. przedsiębiorstwa społecznego, mającego stanowić alternatywę wobec rządowych projektów zarządzania przedsiębiorstwami. W 1981 wraz z Mirosławem Dzielskim był współtwórcą spółdzielni mieszkaniowej organizowanej przez Komitet Robotniczy Hutników, a także inicjatywy oświatowej pod nazwą Uniwersytet Demokracji. W tym samym roku został przewodniczącym komitetu założycielskiego samorządu pracowniczego huty. W lipcu 1981 był delegatem na I Walnym Zgromadzeniu Delegatów Regionu Małopolska w Tarnowie. Następnie brał udział w I Krajowym Zjeździe Delegatów NSZZ „Solidarność” w Gdańsku.
Od 13 do 16 grudnia 1981, po wprowadzeniu stanu wojennego, był członkiem Komitetu Strajkowego Huty im. Lenina. Po pacyfikacji strajku pozostawał w ukryciu. 13 stycznia 1982 Edward Nowak został zatrzymany i następnie tymczasowo aresztowany. 25 lutego 1982 za organizację strajku został skazany w trybie doraźnym przez sąd wojskowy w Warszawie na karę trzech lat i sześciu miesięcy pozbawienia wolności, orzeczono też dwuletni okres pozbawienia praw publicznych. Utracił wówczas zatrudnienie w hucie. Więziony początkowo w areszcie śledczym w Krakowie, następnie m.in. w zakładzie karnym w Raciborzu. Został zwolniony 8 sierpnia 1983 na mocy amnestii. W sierpniu 1983 został z powrotem przyjęty do pracy w Hucie im. Lenina, otrzymując gorsze niż poprzednio warunki zatrudnienia.
Był doradcą Tajnej Komisji Robotniczej Hutników. W marcu 1984 współtworzył Towarzystwo Pomocy Więzionym, a w listopadzie tegoż roku Inicjatywę Obywatelską w Obronie Praw Człowieka Przeciw Przemocy. 3 maja 1985 został zatrzymany i następnie ponownie aresztowany za udział w uroczystościach rocznicy uchwalenia Konstytucji 3 maja w Krakowie. Został wówczas ponownie zwolniony z pracy. Uzyskał zwolnienie z aresztu 3 lipca 1985. Do końca lat 80. był inwigilowany przez funkcjonariuszy Służby Bezpieczeństwa, zatrzymywany i przesłuchiwany.
W latach 1985–1986 pracował jako starszy specjalista w Przedsiębiorstwie Realizacji Inwestycji Przemysłu Ceramiki Budowlanej CERPRI. W latach 1986–1988 był kierownikiem zakładu w Przedsiębiorstwie Zagranicznym ARTCO w Brzeziu. Od października 1986 należał do jawnej Komisji Robotniczej Hutników, w tym samym roku był jednym z rzeczników prasowych strajku w Hucie im. Lenina.
Okres III RP.
W 1989 podjął działalność w krakowskim Komitecie Obywatelskim „Solidarność”. W tym samym roku w pierwszych częściowo wolnych wyborach parlamentarnych został wybrany do Sejmu X kadencji z ramienia Komitetu Obywatelskiego w okręgu nowohuckim. W trakcie kadencji należał do Obywatelskiego Klubu Parlamentarnego, pełnił funkcję zastępcy przewodniczącego Komisji Nadzwyczajnej do rozpatrzenia niektórych inicjatyw ustawodawczych, a także był członkiem Komisji Nadzwyczajnej do rozpatrzenia projektów ustaw związanych ze stabilizacją gospodarczą oraz zmianami systemowymi i Komisji Stosunków Gospodarczych z Zagranicą i Gospodarki Morskiej.
W 1989 był współtwórcą Krakowskiej Fundacji Komunikacji Społecznej i został członkiem Krakowskiego Towarzystwa Przemysłowego. W tym samym roku był inicjatorem reaktywowania Izby Przemysłowo-Handlowej w Krakowie. Był jej prezydentem w latach 1989–1994. Od 1990 do 1991 był wiceprezydentem Krakowa.
Od 8 stycznia 1992 do 2 lutego 1993 pełnił funkcję podsekretarza stanu w Ministerstwie Przemysłu i Handlu. Opracował założenia polityki przemysłowej Polski, zajmował się opracowywaniem programów sektorowych, w tym dotyczących przemysłu stoczniowego, farmacji, ciężkiej chemii. Negocjował m.in. inwestycje koncernu General Motors i Volkswagen w Polsce. Był przewodniczącym rządowej komisji ds. Kopalni Soli w Wieliczce. Od 18 listopada 1993 do 10 kwietnia 1995 ponownie był podsekretarzem stanu w Ministerstwie Przemysłu i Handlu. Wówczas opracował koncepcję tworzenia w Polsce parków przemysłowych, a także projekt ustawy o specjalnych strefach ekonomicznych. W latach 2000–2001 był podsekretarzem stanu w Ministerstwie Gospodarki. Zajmował się programem restrukturyzacji hutnictwa, w tym konsolidacją hut w koncern Polskie Huty Stali.
Był prezesem i dyrektorem przedsiębiorstw, m.in. Mielec Centrum (1995–1996), Jelcz (1996–1998), Zasada (1998–1999), a także wiceprezesem zarządu ds. strategii i rozwoju w Hucie im. Tadeusza Sendzimira w Krakowie (2001–2002). W 2006 był członkiem zarządu Agencji Rozwoju Przemysłu. Pełnił też funkcję przewodniczącego rady nadzorczej Kompanii Węglowej. W kwietniu 2008 objął stanowisko prezesa holdingu Bumar. Został odwołany z tej funkcji w marcu 2012.
Po wyborach parlamentarnych w 2015 zaangażował się w działania Komitetu Obrony Demokracji, krytykując rządy Prawa i Sprawiedliwości.
Inicjator powstania Stowarzyszenia Sieć Solidarności, zajmującego się upowszechnianiem ideałów „Solidarności” oraz wspieraniem znajdujących się w trudnej sytuacji życiowej działaczy opozycji antykomunistycznej. W 2021 r. Sąd Apelacyjny w Krakowie przyznał Edwardowi Nowakowi odszkodowanie i zadośćuczynienie za represje z okresu komunistycznego w łącznej wysokości 442 tys. zł.

</doc>
<doc id="437003" url="https://pl.wikipedia.org/wiki?curid=437003" title="Krzysztof Misiak">
Krzysztof Misiak

Krzysztof Misiak (ur. 20 lutego 1966 w Gostyninie) – polski gitarzysta, kompozytor, producent muzyczny, edukator, dziennikarz.
Karierę muzyczną rozpoczął w roku 1983 w zespole Rybie Łości. Następnie współpracował z grupami S.O.S. i Medusa. W latach 2003-2006 był gitarzystą formacji Chylińska. Aktualnie jest liderem zespołu „3 Jazz Soldiers” (jazz-rock). Misiak pisał artykuły dla magazynu muzycznego Gitara i Bas, obecnie prowadzi kolumnę recenzencką w „Gazecie na Mazowszu” – dodatku do Gazety Wyborczej.
Był wielokrotnie wykładowcą w klasie gitary elektrycznej podczas warsztatów w Gdyni, Bolesławcu (Festiwal Blues nad Bobrem), Jaworznie (Jawor Rock) i Darmstadt (Jazz Conceptions) (Niemcy). Jest współorganizatorem festiwalu muzycznego Rockowe Ogródki w Płocku.
W 1999 roku Misiak został uhonorowany statuetką za udział w nagraniu gitarowej Płyty Roku 1999 – "12 Sprawiedliwych" Mietka Jureckiego. Laureat pierwszego miejsca w kategorii „Najlepszy Gitarzysta Rock” w plebiscycie czytelników magazynu Gitara i Bas + Bębny w 2004 roku.
Krzysztof Misiak jest Członkiem Akademii Fonograficznej ZPAV.
Dyskografia.
Opracowano na podstawie materiału źródłowego:

</doc>
<doc id="437005" url="https://pl.wikipedia.org/wiki?curid=437005" title="Franc Rodé">
Franc Rodé

Franc Rodé CM (ur. 23 września 1934 w Rodicy) – słoweński duchowny rzymskokatolicki, członek Zgromadzenia Księży Misjonarzy, doktor teologii, sekretarz sekretariatu ds. niewierzących w latach 1987–1993, sekretarz Papieskiej Rady ds. Kultury w latach 1993–1997, arcybiskup metropolita Ljubljany w latach 1997–2004, prefekt Kongregacji ds. Instytutów Życia Konsekrowanego i Stowarzyszeń Życia Apostolskiego w latach 2004–2011, kardynał diakon w latach 2006–2016, kardynał prezbiter od 2016.
Życiorys.
W 1945 wyjechał wraz z rodziną do Austrii, a następnie do Argentyny. W 1952 w Buenos Aires wstąpił do Zgromadzenia Księży Misjonarzy (lazarystów). Studiował na Papieskim Uniwersytecie Gregoriańskim w Rzymie oraz w Institute Catholique w Paryżu (gdzie obronił doktorat z teologii). 29 czerwca 1960 otrzymał święcenia kapłańskie. W 1965 na polecenie przełożonych zakonnych powrócił do Jugosławii i prowadził tam działalność duszpasterską. Wykładał na wydziale teologicznym w Lublanie.
Od 1978 pracował w Kurii Rzymskiej. Był konsultorem Sekretariatu ds. Niewierzących, od 1982 podsekretarzem tej instytucji, a po jej połączeniu z Papieską Radą Kultury został sekretarzem nowej dykasterii (także pod nazwą Papieska Rada Kultury, od 1993). W marcu 1997 został mianowany arcybiskupem Lublany; sakry biskupiej udzielił mu 6 kwietnia 1997 w Lublanie ustępujący metropolita Alojzij Šuštar, z towarzyszeniem Franca Perko (arcybiskupa Belgradu) i Aloysiusa Ambrozica (arcybiskupa Toronto). W lutym 2004 powrócił do pracy w Kurii Rzymskiej, obejmując funkcję prefekta Kongregacji Instytutów Życia Konsekrowanego i Stowarzyszeń Życia Apostolskiego (w miejsce kardynała Eduardo Martíneza Somalo).
W lutym 2006 papież Benedykt XVI ogłosił jego nominację kardynalską; na konsystorzu w marcu 2006 arcybiskup Rodé otrzymał tytuł kardynała diakona z kościołem tytularnym św. Franciszka Ksawerego w Rzymie-Garbatelli.
4 stycznia 2011 papież Benedykt XVI przyjął jego rezygnację ze stanowiska prefekta Kongregacji ds. Instytutów Życia Konsekrowanego i Stowarzyszeń Życia Apostolskiego złożoną ze względu na osiągnięcie wieku emerytalnego. Jego następcą został brazylijski duchowny João Bráz de Aviz.
Brał udział w konklawe 2013, które wybrało papieża Franciszka.
23 września 2014 w związku z ukończeniem 80 lat utracił prawo do czynnego udziału w przyszłych konklawe.
20 czerwca 2016 został promowany na kardynała prezbitera, zachował diakonię Santo Francesco Saverio alla Garbatella w charakterze tytułu prezbiterskiego na zasadzie pro hac vice.

</doc>
<doc id="437018" url="https://pl.wikipedia.org/wiki?curid=437018" title="DomainKeys">
DomainKeys



</doc>
<doc id="437020" url="https://pl.wikipedia.org/wiki?curid=437020" title="Pleszów">
Pleszów

Pleszów – dawna wieś, od 1951 część Krakowa obecnie wchodząca w skład Dzielnicy XVIII Nowa Huta.
Historia.
Najstarszą wzmiankę o Pleszowie odnaleziono w dokumencie z 1313, w 1315 wieś była lokowana na podstawie przywileju księcia Władysława Łokietka na prawie średzkim. W 1326 wzmiankowany jest miejscowy kościół św. Wincentego jako siedziba dekanatu – a zatem najprawdopodobniej sięgający swoimi korzeniami znacznie wcześniej. Badania archeologiczne także wskazują, na istnienie osadnictwa wcześniej, m.in. w 1961 odkryto na terenie Pleszowa wyjątkowo bogaty skarb srebrny zawierający liczne monety z X i XI w.
Wieś stanowiła własność szlachecką i wielokrotnie zmieniała właścicieli, np. w 1595 była własnością wojewody kijowskiego Konstantego Wasyla Ostrogskiego. Znajdowała się tu szkoła (budynek zniszczono w 1768), drewniany dwór (wspominany przez Długosza, zburzony w XIX w. i zastąpiony murowanym pałacem), folwark, karczma, szpital dla ubogich. W XVIII w. pojawia się w źródłach przysiółek Kujawy. Na początku XIX w. na miejscu wcześniejszej świątyni wzniesiono nowy, klasycystyczny kościół. W XIX w. właścicielami wsi byli Kirchmayerowie, staraniem których wzniesiono nowy murowany dwór oraz założono park ze stawami rybnymi.
W 1949 na terenach należących do wsi Pleszów rozpoczęto wznoszenie kombinatu metalurgicznego Huty im. Lenina, a w zachodniej części wzniesiono osiedle baraków (tzw. Meksyk), przeznaczone dla zatrudnionych przy budowie robotników. W 1951 Pleszów przyłączono do Krakowa.

</doc>
<doc id="437023" url="https://pl.wikipedia.org/wiki?curid=437023" title="Branice (Kraków)">
Branice (Kraków)

Branice – część Krakowa wchodząca w skład Dzielnicy XVIII Nowa Huta, dawna wieś.
Historia.
Nazwa miejscowości pochodzi najprawdopodobniej od słowa "brana", staropolskiej nazwy częstokołów. Pierwsza wzmianka o Branicach w dokumentach pochodzi z 1250 r. Właścicielami ówczesnej wsi byli najpierw potężni Świebodzice-Gryfici, których potomkowie wywodzący się od Wierzbięty z Branic przyjęli nazwisko Branickich. Braniccy byli właścicielami wsi aż do wygaśnięcia rodu w końcu XVIII w. – stanowiła ona centrum ich klucza rodowego obejmującego okoliczne wsie. W 1360 r. przeniesiono wieś na prawo średzkie. W XV w. na krótko właścicielami części wsi stali się mieszczanie krakowscy Wierzynkowie. W XIX w. Branice należały do Badenich, do Branic należały wówczas przysiółki: Stryjów, Chałupki, Holendry i Wola Rusiecka.
W okresie II wojny światowej w pałacu w Branicach ukrywała się polska pianistka Halina Czerny-Stefańska. W latach 1949–1954 w północno-wschodniej części Branic zlokalizowano kombinat metalurgiczny Huty im. Lenina. W 1951 Branice zostały włączone w granice miasta Krakowa. Obecnie w północnej części Branic znajduje się jedna z podstref specjalnej strefy ekonomicznej Krakowski Park Technologiczny.

</doc>
<doc id="437024" url="https://pl.wikipedia.org/wiki?curid=437024" title="Miesięcznik (roślina)">
Miesięcznik (roślina)

Miesięcznik ("Menispermum" L.) – rodzaj pnączy należący do rodziny miesięcznikowatych. Obejmuje dwa gatunki – miesięcznik kanadyjski "M. canadense" rośnie w Ameryce Północnej od Manitoby na północy po północno-wschodni Meksyk i na wschód do wybrzeży Atlantyku, a miesięcznik dahurski "M. dauricum" we wschodniej Azji od południowych Chin po Syberię, Rosyjski Daleki Wschód i Japonię. Rośliny te rosną w lasach, często w dolinach strumieni. Bywają uprawiane jako pnącza ozdobne ze względu na atrakcyjne ulistnienie. Ich korzenie wykorzystywane są leczniczo.
Systematyka.
Rodzaj należy do rodziny miesięcznikowatych ("Menispermaceae") zaliczanej do jaskrowców ("Ranunculales"). W obrębie rodziny klasyfikowany jest do plemienia "Menispermeae". Czasem wyróżniane są w obrębie rodzaju 3 lub 4 gatunki, ale baza taksonomiczna "Plants of the World online" uznaje dodatkowe nazwy za synonimy niżej wymienionych gatunków.

</doc>
<doc id="437028" url="https://pl.wikipedia.org/wiki?curid=437028" title="Łuczanowice">
Łuczanowice

Łuczanowice – obszar Krakowa wchodzący w skład Dzielnicy XVII Wzgórza Krzesławickie. Leżą w północno-wschodniej części miasta i od północy graniczą z Dojazdowem, od południowego wschodu z Wadowem, od zachodu z Luboczą, a od wschodu z Krzysztoforzycami. Łucjanowice to wcześniejsza nazwa wsi. Nazwa ma charakter patronimiczny, co może oznaczać, iż właścicielem wsi był pierwotnie syn mężczyzny o imieniu Lucjan/Łucjan.
Historia.
Wieś miała układ sakowy – trójkątny plac był otoczony zagrodami u zbiegu dróg. W 1381 należała do Piotra zw. Głazem z Łuczanowic. Należała do parafii w Ruszczy. W 1509 A. Kurozwęcki przekazał je w darze lekarzowi królewskiemu, Patavinie (z wyjątkiem części czynszu zapisanego Collegium Maius). Od XVI do XIX wieku wieś należała do rodziny Żeleńskich z Żelanki, którzy najpierw przystali do braci polskich, a potem zmienili wyznanie na kalwinizm i mocno propagowali nowo przyjętą wiarę. Od 1591 we dworze łuczanowickim odbywały się nabożeństwa protestanckie. Pamiątką tego jest istniejąca do dziś kaplica (wybudowana w 1636) i kopiec na cmentarzu dysydenckim (gdzie pochowani są protoplaści rodu). W 1636 odbył się zjazd dysydentów religijnych wyznania augsburskiego i kalwińskiego, na którym zawarto unię. Gminę w Łuczanowicach zamknięto wyrokiem trybunalskim w 1687, jednak nabożeństwa dalej się odbywały, lecz nieoficjalnie. W 1787 M. Żeleński zbudował nowy dwór i postawił cmentarz gdzie pochował szczątki swoich przodków (istnieje do dziś). Zabytkowy dwór z XVIII w. zawalił się po reformie rolnej i zostało tylko neogotyckie skrzydło, zaprojektowane przez Tadeusza Stryjeńskiego i wystawione w 1902 przez hr. Władysława Mycielskiego, które połączone zostało z kaplicą. Od 1858 wieś należała kolejno do hr. Rzewuskiego, hr. Gaetano, hr. Mycielskich, licząc ponad 300 morgów roli, 130 morgów lasu, 50 – łąk i pastwisk. 
Łuczanowice włączono do Krakowa 1 stycznia 1973 jako osiedle dzielnicy Nowa Huta. Od 1991 osiedle jest częścią Dzielnicy XVII.
Obecnie na terenie osiedla znajdują się: 2 sklepy spożywczo-przemysłowe, piekarnia, Ośrodek Kultury, zakład blacharski, kilka zakładów samochodowych, zakład instalacji wodnych i kanalizacyjnych oraz park. Mieści się tu także plac zabaw, boisko i kort. Znajduje się tu kaplica rzymskokatolicka parafii św. Grzegorza w Ruszczy oraz Dwór Mycielskich.
Cmentarz kalwiński.
Znajduje się w zachodnim krańcu wsi, na wzgórzu, w kępie drzew. Jego środkową część stanowi tzw. Kopiec Lutrów, wysoki na ok. 4 m, kryjący komorę grobową Żeleńskich, założony przez pułkownika Marcjana Żeleńskiego w 1787. Na kopcu stoi pięciometrowej wysokości obelisk, wykonany z kamienia ciosowego, na którego szczycie umieszczona jest również kamienna urna. Wokół kopca zachowało się kilka nagrobków: klasycystyczny sarkofag Ludwika Dębickiego (syna), oficera wojsk polskich, postument z kolumną, na której umieszczona jest urna-grób Ludwika Dębickiego (syna), autora książki o powstaniu listopadowym, zmarłego w 1843, groby Joanny Aramowej i Karoliny Kempińskiej. Kilka cennych nagrobków nie posiada napisów, na jednym z nich umieszczony jest drewniany, rzeźbiony krzyż, wsparty na drewnianej kolumnie. Kilka lat temu cmentarzyk został odrestaurowany (m.in. z powrotem ustawiono na kopcu obelisk, który się przewrócił w 1972).

</doc>
<doc id="437029" url="https://pl.wikipedia.org/wiki?curid=437029" title="Gaudencio Rosales">
Gaudencio Rosales

Gaudencio Borbón Rosales (ur. 10 sierpnia 1932 w Batangas) – filipiński duchowny rzymskokatolicki, biskup pomocniczy Manili w latach 1974–1982, biskup koadiutor Malaybalay w latach 1982–1984, biskup diecezjalny Malaybalay w latach 1984–1992, arcybiskup metropolita Lipy w latach 1992–2003, zastępca przewodniczącego Konferencji Episkopatu Filipin w latach 1997–1999, arcybiskup metropolita Manili i prymas Filipin w latach 2003–2011, kardynał prezbiter od 2006, od 2011 arcybiskup senior archidiecezji Manili.
Życiorys.
Jest trzecim z siedmiorga dzieci Godofredo D. Rosalesa i Remedios Borbon. Uczęszczał do seminarium w Manili, gdzie studiował filozofię i teologię. 23 marca 1958 przyjął w Manili święcenia kapłańskie (z rąk Alejandro Olalii, biskupa diecezji Lipa). Pracował jako prefekt dyscypliny i rektor niższego seminarium Św. Franciszka Salezego w Lipa, był profesorem i dyrektorem duchowym wyższego seminarium tamże. W latach 1970–1975 prowadził działalność duszpasterską w rodzinnym Batangas.
W sierpniu 1974 został mianowany biskupem pomocniczym Manili, ze stolicą tytularną "Oescus"; sakrę biskupią otrzymał 28 października 1974 w rodzinnym mieście z rąk arcybiskupa Bruno Torpiglianiego, nuncjusza na Filipinach, któremu towarzyszyli przyszli kardynałowie, arcybiskupi Jaime Sin i Ricardo Vidal. Zajmował się m.in. działalnością misyjną i charytatywną Kościoła katolickiego na Filipinach, w latach 1980–1982 pełnił funkcję rektora seminarium św. Karola w Manili. W czerwcu 1982 został biskupem-koadiutorem Malaybalay, po rezygnacji Francisco Clavera we wrześniu 1984 został ordynariuszem Malaybalay. W latach 1984–1999 pełnił funkcję wizytatora apostolskiego seminariów filipińskich.
W grudniu 1992 został arcybiskupem Lipa, zastępując Mariano Gaviolę. W latach 1997–1999 pełnił funkcję wiceprzewodniczącego Konferencji Episkopatu Filipin, uczestniczył w X Sesji Zwykłej Światowego Synodu Biskupów w Watykanie we wrześniu i październiku 2001. 15 września 2003 przeszedł na stolicę arcybiskupią Manili (w miejsce kardynała Sina), jednocześnie do maja 2004 pozostał administratorem apostolskim Lipa (do chwili powołania następcy, Ramona Cabrery Argüellesa).
W lutym 2006 papież Benedykt XVI ogłosił nominację kardynalską dla arcybiskupa Rosalesa. Na konsystorzu w marcu 2006 filipiński duchowny otrzymał tytuł kardynała prezbitera "Santissimo Nome di Maria a Via Latina".
13 października 2011 papież przyjął jego rezygnację złożoną ze względu na wiek. Jego następcą został ogłoszony bp Luis Antonio Tagle.
10 sierpnia 2012 w związku z ukończeniem 80. roku życia utracił prawo do czynnego uczestniczenia w przyszłych konklawe.

</doc>
<doc id="437030" url="https://pl.wikipedia.org/wiki?curid=437030" title="Kantorowice (Kraków)">
Kantorowice (Kraków)

Kantorowice – obszar Krakowa wchodzący w skład Dzielnicy XVII Wzgórza Krzesławickie, dawna niewielka osada folwarczna położona 13 km na północny wschód od centrum Krakowa.
Wieś duchowna, własność Opactwa Cystersów w Mogile, położona była w drugiej połowie XVI wieku w powiecie proszowskim województwa krakowskiego. Do 1951 r. podkrakowska osada wiejska. W 1951 roku Kantorowice zostały włączone do Krakowa jako LVII dzielnica katastralna, która stanowiła część dzielnicy administracyjnej Nowej Huty.
Etymologia nazwy.
Nazwa patronimiczna osady folwarcznej Kantorowice wywodzi się bezpośrednio od imienia swojego patrona lub zasadźcy, Kantora i jego rodowitych potomków, którym nadano obszar ziemi lennej przez zakon bożogrobców z Miechowa – według relacji zakonnika cysterskiego Alberyka z Trois-Fontaines we Francji. Niemieckie zapisy kronikarskie odnotowują około roku 1240 pierwotną nazwę Kantorowic jako „Kantersdorf”, wówczas społeczność zakonną cystersów z Miechowa tworzyli głównie Czesi i Niemcy. Od roku 1288 datuje się spolszczoną nazwę „Kantorowice”, którą przywrócono za panowania Henryk IV Prawy.
Historia.
Wieś Kantorowice po raz pierwszy jest wzmiankowana w 1288 roku, od tego czasu należała do zakonu bożogrobców w Miechowie i podlegała parafii w Raciborowicach, jako własność zakonu.
W XIV w. w Kantorowicach kilkakrotnie zmieniali się właściciele. Na początku wieku przejęła je rodzina Bogoriów, kolejnym właścicielem został Paszek z Barućwierdzy, a w 1395 r. odsprzedał wieś Hankowi z Chełmu, którego synowie sprzedali ją zakonowi cystersów w Mogile.
W 1373 r. Elżbieta Łokietkówna przeniosła wieś z prawa polskiego na średzkie. W XV w. na terenie Kantorowic znajdowała się karczma, a w XVIII dwór szlachecki i młyn.
W latach 1815–1846 Rzeczypospolitej Krakowskiej wieś Kantorowice przynależała do gminy Mogiła. W roku 1832 Komisja Włościańska oczynszowała miejscowość Kantorowice wraz z innymi wsiami należącymi do opactwa cystersów w Mogile.
Demografia.
Historyczna zabudowa Kantorowic zamyka się w obecnych ulicach: Kantorowicka i Zakole.
Kantorowice pod koniec XVIII w. liczyły 27 domów i ok. 200 mieszkańców, w połowie XIX wieku – nieco ponad 30 domów, a w latach 30. XX w. – 25 domów.
Nazwiska typowe dla Kantorowic: Kantorowski, Kaczmarek, Młynarczyk (do XVIII w.).
Środowisko.
Kantorowice, jak i okoliczne osady wiejskie, miały charakter rolniczy, czemu sprzyjały żyzne gleby Wzgórz Krzesławickich (tereny lessowe Płaskowyżu Proszowickiego). Pomiędzy wsiami Kantorowice a Zesławice, przy korycie potoku Luborzyckiego, zwanego obecnie Baranówka znajdował się zabytkowy młyn.
Kościół parafialny.
W latach 1985–1986 w Kantorowicach wzniesiono kościół pod wezwaniem św. Stanisława, Biskupa i Męczennika. Projekt architektoniczny opracował inż. arch. Roman Łomnicki, plany budowli uległy uproszczeniom i modyfikacjom.
Wnętrze kościoła parafialnego charakteryzuje się układem quasi-trójnawowym (pseudo-bazylikowym). W ołtarzu głównym znajduje się obraz „Apoteoza św. Stanisława”, namalowany przez Piotra Moskala. Centralne okno nad chórem kościelnym wypełnia witraż przedstawiający św. Jadwigę Królową Polski. W zbiorach kościelnych znajdują się także zabytki barokowe, a mianowicie XVII-wieczny krucyfiks oraz figury dwóch aniołów, umieszczone po bokach tabernakulum na czołowej ścianie prezbiterium.

</doc>
<doc id="437031" url="https://pl.wikipedia.org/wiki?curid=437031" title="Solbus">
Solbus

Fabryka Autobusów Solbus Sp. z o.o. – polski producent autobusów miejskich, międzymiastowych i turystycznych produkowanych pod marką Solbus założony w październiku 2001 roku w Solcu Kujawskim w powiecie bydgoskim. 7 lipca 2010 Sąd Gospodarczy w Bydgoszczy ogłosił upadłość fabryki autobusów Solbus. 9 marca 2012 firma zawarła układ z wierzycielami dający jej 4 lata na spłatę zadłużenia. W styczniu 2015 roku bydgoski Sąd Gospodarczy przychylił się do wniosku Solbusa o zaprzestanie realizacji układu.
Historia.
Geneza.
Firma Solbus powstała w październiku 2001 roku na bazie Kujawskich Zakładów Naprawy Samochodów w Solcu Kujawskim (KZNS Solec Kujawski) w powiecie bydgoskim. Początkowo była to spółka pracownicza dzierżawiąca majątek KZNS.
W 2003 roku z uwagi na kłopoty finansowe zakłady zbankrutowały. Ich majątek został wykupiony w lipcu 2003 roku przez firmę leasingową Blue Line kierowaną przez Antoniego Śliżaka, założyciela sieci sklepów i hurtowni Multifarb oraz przedsiębiorcę specjalizującego się w usługach przewozowych, m.in. jako współwłaściciela kilku przedsiębiorstw PKS.
Nowy właściciel zreorganizował przedsiębiorstwo, wznowił produkcję i sprzedaż autobusów marki Solbus PKS-om oraz prywatnym przewoźnikom. Dzięki temu szybko zwiększył sprzedaż, osiągnął znaczącą pozycję na rynku i stał się trzecim polskim producentem w tej branży motoryzacyjnej.
Produkcja licencyjna.
Pierwsze modele autobusów pod marką Solbus były produkowane na podstawie licencji czeskiej firmy SOR Libchavy. Licencja obejmowała prawo do produkcji i sprzedaży na terenie Polski trzech modeli: miejskiego Solbus B9,5 (od września 2003 roku), oraz międzymiastowych Solbus C 9,5 (od lipca 2002 roku), i Solbus C 10,5 (od czerwca 2004 roku). Firma SOR Libchavy była również dostawcą wielu kluczowych elementów do produkcji licencyjnych modeli (np. silniki Iveco, tylne zawieszenia z mostami napędowymi ArvinMeritor).
Rozwój własnych konstrukcji.
W 2004 roku zdecydowano się na rozwój całkowicie własnych modeli, które spełniają normę emisji spalin Euro 4. W ten sposób w latach 2005–2007 powstały modele: miejskie niskowejściowe Solbus Solcity 11M (w fazie prototypu i na początku produkcji zwany również Solcity SN11M), Solbus Solcity 11L (w fazie prototypu i na początku produkcji zwany również Solcity SN11L), turystyczne i międzymiastowe Solbus Soltour ST10, Solbus Soltour ST11, oraz międzymiastowe Solbus Solway SL10, Solbus Solway SL11. Solcity był stylizowany przez firmę Nc.Art z Sękocina, natomiast Soltour powstał we współpracy z firmami RTC i Teum ze Słowenii. Własne modele umożliwiły firmie planowany rozwój eksportu. Krokiem w tym kierunku był udział fabryki w targach motoryzacyjnych w Hanowerze (2006), Kortrijk (2007) i Birmingham (2007). W Solbusach montuje się silniki firm Iveco i Cummins. Od października 2005 roku w ofercie siostrzanej firmy Busmarket znajdowały się zabudowy małych autobusów, zwłaszcza na bazie Mercedesa-Benza Sprintera 416. W latach 2005–2006 sprzedano ich 16 sztuk.
W czerwcu 2008 roku zadebiutował prototyp Solbus Solcity SM 12 o długości 12 metrów. Na przełomie lat 2008–2009 rozpoczęła się produkcja seryjna modelu Solcity 12. We wrześniu 2009 podczas targów Transexpo w Kielcach zadebiutował przegubowy model Solbus Solcity SM 18. Pierwsze 15 sztuk tego modelu w wersji zasilanej LNG trafi na przełomie lat 2009–2010 do PTS Kraków. Powstanie jeszcze model Solbus Solcity serii SM o długości 10,5 metra. Rodzina SM jest stylizowana przez zewnętrzną firmę. Przewidziano w niej duży wybór silników firm Cummins i Iveco zasilanych olejem napędowym (diesel), gazem CNG lub LNG (na skroplony gaz ziemny). Autobusy zasilane LNG będą jednymi z pierwszych pojazdów z tego typu napędem, które pojawią się w Europie. Będą zasilane amerykańskimi silnikami Cummins ISLGeEV. Modele z rodziny SM dzięki specjalnym rozwiązaniom konstrukcyjnym mają być lżejsze od pojazdów konkurencji o około 1000 kg (dla modelu 12-metrowego). Zmniejszenie masy własnej pozwoli zmniejszyć zużycie paliwa i zwiększyć maksymalną liczbę przewożonych pasażerów.
Jesienią 2009 roku powstanie prototyp modelu Solbus Solcity SubUrban 10 na bazie skróconego o metr modelu Solbus Solcity 11L. Na targach Transexpo 2009 zaprezentowano jego szkielet (kod fabryczny SC10) dostosowany do normy określającej odporność na przewrócenie na bok. Nieco później powstanie również model Solbus Solcity SubUrban 11 (kod fabryczny SC11). Oba nowe modele będą miały taki sam wygląd zewnętrzny jak autobusy serii SN11 ze względu na zastosowanie tych samych laminatów ścian zewnętrznych.
Solbus w Wielkiej Brytanii.
Realizując plany eksportu firma utworzyła filię handlową w Wielkiej Brytanii – Solbus UK Ltd. Wzięła ona udział w targach Bus&amp;Coach Live 2007 w Birmingham. Zaprezentowano tam pierwszy model w wersji dostosowanej do ruchu lewostronnego Solbus Soltour ST10 RHD. Aby zwiększyć sprzedaż zastosowano podzespoły znanych firm (m.in. silnik Cummins ISBe4 300) oraz szeroką promocję w czasopismach branżowych. Model ekspozycyjny został sprzedany przed rozpoczęciem targów. W sprzedaży były dostępne autobusy modele Soltour i Solcity.
Spór prawny z SOR Libchavy.
W oparciu o artykuł 515 czeskiego kodeksu handlowego 15 marca 2006 r. firma SOR Libchavy wypowiedziała Solbusowi umowę licencyjną. Wypowiedzenie weszło w życie 31 marca 2007 roku. Dlatego Solbus nie produkuje już licencyjnych modeli: Solbus B9,5, Solbus C 9,5, Solbus C 10,5, oraz modeli Solbus LH 9,5 i Solbus C 10,5/1. Wprowadził zamiast nich rodzinę autobusów własnej konstrukcji. Były licencjodawca SOR Libchavy zarzuca Solbusowi bezprawne wykorzystanie bez zezwolenia rozwiązań technicznych tej firmy w nowych, własnych modelach Solbusa, jednak sprawa nie doczekała się jeszcze rozstrzygnięcia sądowego.
Problemy firmy w 2010.
Od 28 czerwca 2010 r. kujawska fabryka jest w upadłości układowej. Powodem tego stanu były wydarzenia z 2009 r., gdy nastąpiło załamanie się sprzedaży autobusów Solbus w segmencie autobusów międzymiastowych.
Wypadki i pożary autobusów Solbus.
Podczas przeprowadzanej próby drogowej 23 kwietnia 2010 w autobusie Solbus Solcity napędzanym gazem ziemnym (LNG) doszło do pożaru, w którym w czasie 10 minut spaleniu uległ cały autobus. W zdarzeniu brało udział 16 osób. Po wypadku komisja producenta ustaliła, iż przyczyną pożaru było uszkodzenie węża hydraulicznego napędu wentylatora. Olej hydrauliczny zapalił się w wyniku kontaktu z gorącym kolektorem wydechowym silnika, następnie pożar objął całą komorę silnika i mimo natychmiastowego użycia gaśnic przez obsługę nie udało się ugasić pożaru.
28 kwietnia 2017 autobus przegubowy o napędzie hybrydowym w Częstochowie (numer inwentarzowy 210), doszczętnie spłonął na ul. Legionów w trakcie obsługi linii nr 11. Nikt z pasażerów nie ucierpiał. 
Charakterystyka przedsiębiorstwa.
Zarząd spółki.
Solbus jest firmą rodzinną. Według bazy danych Krajowego Rejestru Sądowego Prezesem Zarządu spółki jest znowu Antoni Śliżak, który był nim od 2003 roku do końca 2005 roku. Od początku 2006 r. Prezesem Zarządu był Jakub Śliżak, a Antoni Śliżak w tym czasie sprawował funkcję przewodniczącego rady nadzorczej spółki. Stanowisko wiceprezesa pełni Andrzej Arczyński. W firmie zaangażowani są także Michał Śliżak – na stanowisku Dyrektora ds. Marketingu – oraz Katarzyna Śliżak – na stanowisku Dyrektora Finansowego.
Zatrudnienie.
Zatrudnienie w 2004 r. wynosiło 126 osób, w 2005 r. 196 osób. W 2008 r. zwiększyło się do 250 pracowników, w tym około 50 inżynierów.
Biuro konstrukcyjne.
Firma dysponuje własnym, rozbudowanym od czasu podjęcia decyzji o usamodzielnieniu konstrukcyjnym, biurem projektowym wyposażonym o oprogramowanie CAD. Przy opracowywaniu nowych modeli współpracuje również z zewnętrznymi firmami stylistycznymi i konstrukcyjnymi. Projekt techniczny autobusów serii SM opracowywano we współpracy z "Grupą inżynierską DOT3D" z Czerwonaka.
Zdolności produkcyjne.
Na początku 2007 r. firma Solbus w ramach rozbudowy zakupiła kolejne hale, w których uruchomiono nową lakiernię oraz magazyn główny. Obecna maksymalna zdolność produkcyjna wynosi około 150-180 autobusów rocznie. Po wprowadzeniu do produkcji rodziny SM sięgnie 1 sztukę dziennie, czyli około 250 sztuk rocznie.
Sprzedaż.
Sprzedaż w Polsce autobusów firmy Solbus według firmy analitycznej JMK z Wrocławia przedstawiała się następująco: w roku 2001 – 4 szt., 2002 – 16 szt., 2003 – 35 szt., 2004 – 123 szt., 2005 – 149 szt., 2006 – 139 szt., 2007 – 106 szt., 2008 – 89 szt., 2009 – 69 szt., 2010 – 12 sztuk. Na przełomie lat 2007–2008 rozpoczął się eksport, który w 2008 roku wyniósł 7 sztuk dla Wielkiej Brytanii. W 2009 roku eksport do Szwecji wyniósł 4 sztuki.
Według innych danych, podanych przez firmę Solbus, jej sprzedaż przedstawiała się następująco: w roku 2001 – 2 szt., 2002 – 12 szt., 2003 – 33 szt., 2004 – 118 szt., 2005 – 146 szt., 2006 – 139 sztuk. Najpopularniejsze, w tym czasie, modele firmy to autobusy międzymiastowe Solbus C 9,5 – 165 szt., Solbus C 10,5 – 152 szt., bazujące na nich modele turystyczne Solbus C 10,5/1 – 30 (lub 40) szt., Solbus LH 9,5 – 13 szt., oraz miejski Solbus B9,5 – 62 sztuk. Z nowych modeli własnej konstrukcji najpopularniejszy jest miejski Solbus Solcity 11M – 11 szt. oraz podmiejski Solbus Solcity 11L – 1 sztuka. Sprzedano również jeden egzemplarz modelu turystycznego Solbus Soltour ST11.
Według miesięcznika Forbes sprzedaż w 2012 wyniosła 68 szt., a w kwietniu 2013 r. firma miała podpisane kontrakty na ponad 50 szt. W 2013 roku firma dostała kontrakt na budowę 47 nowych autobusów za 62 mln złotych dla m.st. Warszawy, gdzie Krajowa Izba Odwoławcza uwzględniła skargę Lider Trading na odrzucenie oferty z powodu nie dopisania przecinka i zera do oferty w punkcie spalanie (podano 51 l/100km, a spalanie miało być podane do jednej cyfry po przecinku, co zgodnie z zasadami matematycznymi jest równoznaczne 51,0 l/100km).
Produkty.
Autobusy miejskie i lokalne:
Autobusy międzymiastowe:
Autobusy turystyczne:
Modele produkowane w przeszłości:
Logotyp.
W momencie założenia marki Solbus pierwsze logo miało napis „Solbus” z wydłużoną pierwszą literą. W połowie I dziesięciolecia logo zostało zmienione, które składało się z trzech części w kształcie litery S na niebieskim tle. We wrześniu 2015 roku wprowadzono nowe logo, które jest narysowane lekko i szybko syntezę sześcianu, który kojarzy się z przestrzenią, metrem sześciennym w ruchu, pikselem miasta w pigułce. Znak jest prostszy i bardziej czytelny od poprzedniego. Wyrazista, prosta forma zawiera w sobie oba składniki nazwy – litery S i B. Sześciokątna grafika przypomina dwuelementowe liternictwo miast solidnych rzemiosłem i technologią: klucz, herb. Jednocześnie logo jest nowoczesne i daje efekt trójwymiaru.

</doc>
<doc id="437034" url="https://pl.wikipedia.org/wiki?curid=437034" title="Bronowice Wielkie">
Bronowice Wielkie

Bronowice Wielkie – obszar Krakowa wchodzący w skład Dzielnicy IV Prądnik Biały, dawna podkrakowska wieś. Nie stanowi jednostki pomocniczej niższego rzędu w ramach dzielnicy.
W roku 2006 ta część miasta liczyła około 3400 mieszkańców.
Położenie.
Bronowice Wielkie od północy graniczą z Toniami (granica biegnie potokiem Sudół), od wschodu z Krowodrzą (granica biegnie dzisiejszą ul. Stachiewicza), od południa z Łobzowem i Bronowicami Małymi (granica biegnie dzisiejszą ul. Radzikowskiego), od zachodu z Modlniczką.
Główne ulice: ul. Ojcowska, ul. Chełmońskiego, ul. Na Polach, ul. Stawowa.
Historia.
Założone na Wróżnej Górze na północny zachód od centrum Krakowa. Bronowice Wielkie to dawna wieś przy drodze przez Zabierzów na Śląsk, która pierwotnie należała do klasztoru benedyktynów w Tyńcu. W 1274 opat tyniecki Kosma za zgodą Bolesława V Wstydliwego zezwolił mieszczanom krakowskim Henrykowi i Gerardowi lokować wieś na prawie średzkim oraz nadał ją kościołowi św. Jerzego na Wawelu. Pierwszymi sołtysami Bronowic byli mieszczanie krakowscy Dietmar i Krystian. W latach 1464-72 sołtysem był Jerzy Kesling, wójt sądu najwyższego prawa niemieckiego na Zamku Królewskim w Krakowie, za sprawą którego król Kazimierz IV Jagiellończyk przeniósł wieś na prawo magdeburskie.
Wieś kapituły kolegiaty św. Jerzego w Krakowie w powiecie proszowickim województwa krakowskiego w końcu XVI wieku. W 1561 dokonano podziału pomiędzy Bronowicami Dużymi a Bronowicami Małymi, natomiast król Zygmunt August w 1562 r. potwierdził dokonany przez opata tynieckiego Jana Łowczowskiego przekaz kanonii bronowickiej w kolegiacie św. Jerzego na rzecz Akademii Krakowskiej, do której wieś należała przez dwieście lat. Wieś w XVIII w. liczyła sobie ponad 300 mieszkańców oraz około 55 domów, dwór, młyn oraz 2 karczmy. W wyniku reformy uczelni dokonanej w latach 1777–1786 przez Hugona Kołłątaja zniesiono we wsi pańszczyznę, grunty zaś wydzierżawiono miejscowym chłopom. W konsekwencji III zaboru Bronowice Wielkie znalazły się pod panowaniem austriackim, a w 1815 roku weszły w skład Rzeczypospolitej Krakowskiej i wchodziły w jej skład aż do 1846 roku, gdy po upadku Powstania krakowskiego Cesarstwo Austriackie wcieliło Rzeczpospolitą Krakowską. W 1878 roku w Bronowicach powstała szkoła. W 1882 r. posiadłość dworską kupił Jan Władysław Fischer, który wybudował eklektyczny pałac oraz prywatną kaplicę, obecnie stanowiącą prezbiterium kościoła parafialnego pod wezwaniem Stygmatów św. Franciszka z Asyżu, którego początki sięgają 1895 r. Erygowaną w 1909 r. parafię powierzono reformatom; kościół zbudowano na bazie kaplicy Fischerów. W tym samym roku co parafia został poświęcony cmentarz na Wróżnej Górze (Pasterniku).
Bronowice Wielkie przyłączono do Krakowa 19 października 1910 jako XXXVI dzielnicę katastralną. Kościół rozbudowano w latach 1976–1980 (proj. Antoni Mazur). W pobliżu kościoła w 1989 r. powstało Wyższe Seminarium Duchowne Zakonu Braci Mniejszych Franciszkanów. W 1954 r. w urbanizujących się Bronowicach zlokalizowano Zakład Farmakologii PAN, a w latach 1955–1957 wzniesiono zespół budynków Instytutu Fizyki Jądrowej.
Etymologia nazwy.
Nazwa Bronowice pochodzi o imienia niemieckiego rycerza Bruno lub od imienia opata tynieckiego z XII wieku.
Oprócz nazwy Bronowice pojawiały się takie nazwy jak: Bronowicze, Brunowicze Theutonicalis – użyta podczas procesu przeprowadzonego na Zamku Królewskim na Wawelu w 1415 roku, Wronyewicze. Bronowice Wielkie były również określane jako Bronowice Duże, Bronowice Wyższe lub Bronowice Górne.
Zabytki.
Na skraju poligonu wojskowego, przy drodze krajowej nr 79, jeszcze kilka lat temu stała figura dwóch postaci stojących tyłem do siebie. Pierwszą z nich jest Matka Boża w pofałdowanej szacie, z żelaznym mieczem boleści w piersi, a drugą nagi Chrystus, w koronie cierniowej na głowie, z żelazną trzciną w ręku (w typie Ecce Homo). Nieznany jest dokładny rok powstania, ale szacuje się, że powstała w XVIII wieku. Figurę tę opisywali etnograf Oskar Kolberg w 1871 roku oraz historyk sztuki Stanisław Tomkowicz w dziele „Raciborowice” w 1906 roku i w „Tece Grona Konserwatorów Galicyi Zachodniej” w 1909 roku.
Odnowioną rzeźbę w 2014 roku przeniesiono do Nadwiślańskiego Parku Etnograficznegow w Wygiełzowie. Znajduje się ona na terenie skansenu przy zabytkowym kościele z Ryczowa pw. Podniesienia Krzyża Świętego.
Dziś.
Bronowice Wielkie.
Historyczna część znajduje się w obszarze ograniczonym ulicami Jasnogórską i Radzikowskiego oraz poligonem wojskowym Pasternik. Od kilku lat systematycznie rozbudowująca się (nowe ulice: Hoża, Dzielna, Pejzażowa, Waleczna) ze względu na atrakcyjne położenie: bliski dojazd do centrum, Nowej Huty, obok dróg do Katowic, Wrocławia, Olkusza, Bytomia oraz na lotnisko w Balicach, łatwy dojazd do centrów handlowych (Galeria Bronowice), sklepów wielkopowierzchniowych (Castorama, Ikea, Makro, Obi, Witek`s, Leroy Merlin), jak również ze względu na takie walory jak bezpieczeństwo, cisza i duży obszar terenów zielonych (Tenczyński Park Krajobrazowy).
Bronowice Wielkie Wschód.
Nowe osiedle powstałe na początku lat 90. XX wieku w obszarze ulic Conrada, Jasnogórska, Stelmachów. W ostatnim czasie szybko rozbudowujące się wzdłuż ulic Chełmońskiego, Stelmachów i Piaskowej.
Pasternik.
Osiedle budowane przy ulicy Pasternik, w okolicy poligonu wojskowego Pasternik. W ciągu sześciu lat na obszarze ponad 7 ha ma powstać 40 dwu- i trzykondygnacyjnych budynków, w których w sumie będzie 670 mieszkań o powierzchni od 46 do 90 m kw..
Komunikacja.
Do Bronowic Wielkich można dojechać obsługiwanymi przez MPK Kraków autobusami linii nr 114, 120, 168, 210, 230, 238, 248, 258, 268, 278, 501, 611.
Wzdłuż granicy osiedla przebiega droga krajowa do Katowic i Wrocławia (autostrada A4). Ponadto, pomiędzy Bronowicami Wielkimi a Bronowicami Wielkimi Wschód, przechodzi droga krajowa nr 94 w kierunku Olkusza.
Sport.
Bronowicki Klub Sportowy – klub powstały w 1946 roku z inicjatywy Jana Filipowskiego, Jana Stachnika, Antoniego Sikory, Jana Kozynackiego i Jana Kiełkowicza jako Robotniczy Klub Sportowy (RKS) Bronowicki w krakowskich Bronowicach Wielkich. W klubie obok dwóch sekcji sportowych: piłkarskiej i tenisa stołowego (bez udziału w rozgrywkach) istniała, długo i prężnie działająca sekcja teatralna. Poza tym klub zajmował się również organizacją festynów, odbywających się okazjonalnie w lasku Benisa przy ulicy Smętnej. Siedziba klubu znajduje się przy ul. Ojcowskiej, a boisko przy ul.Jasnogórskiej. Obecnie w klubie działa sekcja piłkarska w krakowskiej C-klasie, grupie 2.

</doc>
<doc id="437040" url="https://pl.wikipedia.org/wiki?curid=437040" title="Dziekanowice (Kraków)">
Dziekanowice (Kraków)

Dziekanowice – obszar Krakowa wchodzący w skład Dzielnicy XV Mistrzejowice. Stanowią przyłączony do miasta w 1986 r. fragment wsi Dziekanowice.

</doc>
<doc id="437045" url="https://pl.wikipedia.org/wiki?curid=437045" title="Herb Pyrzyc">
Herb Pyrzyc

Herb Pyrzyc – jeden z symboli miasta Pyrzyce i gminy Pyrzyce w postaci herbu.
Wygląd i symbolika.
Herb przedstawia na białej tarczy dwie wieże w kolorze niebieskim z dwiema blankami i trzema blendami (po dwie górą, jedna dołem) połączone bramą wjazdową w kolorze niebieskim z dwiema blendami w rzędzie z podniesioną kratą metalową w kolorze czarnym mostu zwodzonego. Pod bramą znajduje się pięciolistkowa róża w kolorze czerwonym, a nad wieżami i bramą kroczący gryf w kolorze czerwonym, dwiema łapami opierający się o wieże – jedną łapą o bramę, prawa przednia łapa uniesiona w górę.
Historia.
Wizerunek herbowy widnieje na szeregach pieczęci miejskich od XVI wieku.

</doc>
<doc id="437047" url="https://pl.wikipedia.org/wiki?curid=437047" title="Jorge Liberato Urosa Savino">
Jorge Liberato Urosa Savino

Jorge Liberato Urosa Savino (ur. 28 sierpnia 1942 w Caracas, zm. 23 września 2021 w Caracas) – wenezuelski duchowny katolicki, w latach 2005-2018 arcybiskup Caracas, kardynał.
Życiorys.
Studiował w seminarium w Caracas (filozofię) i seminarium św. Augustyna w Toronto (teologię). W 1965 podjął studia na Papieskim Uniwersytecie Gregoriańskim w Rzymie, uwieńczone doktoratem z teologii dogmatycznej (1971). Wcześniej 15 sierpnia 1967 w Caracas przyjął święcenia kapłańskie, których udzielił mu kardynał José Humberto Quintero (arcybiskup Caracas). Studia uzupełniał w Papieskim Kolegium Latynoamerykańskim w Rzymie. Po powrocie do Wenezueli był m.in. profesorem i rektorem seminariów w Caracas oraz prezesem Organizacji Seminariów Latynoamerykańskich. W archidiecezji Caracas pełnił funkcję wikariusza generalnego.
W lipcu 1982 został mianowany biskupem pomocniczym Caracas, ze stolicą tytularną "Vegesela in Byzacena"; sakry biskupiej udzielił mu 22 września 1982 José Lebrún Moratinos, arcybiskup Caracas. W marcu 1990 został przeniesiony na stolicę arcybiskupią Valencia (en Venezuela), we wrześniu 2005 objął po zmarłym kardynale Ignacio Velasco stolicę arcybiskupią Caracas. W styczniu 2006 został wybrany na wiceprezydenta Konferencji Biskupów Wenezueli.
W lutym 2006 papież Benedykt XVI ogłosił nominację kardynalską arcybiskupa Urosy Savino. Na uroczystości konsystorza w marcu t.r. otrzymał on tytuł kardynała prezbitera Santa Maria ai Monti.
Brał udział w konklawe 2013, które wybrało papieża Franciszka.
Papież Franciszek przyjął jego rezygnację z funkcji arcybiskupa Caracas 9 lipca 2018.
Zmarł 23 września 2021 w Poliklinice Caracas, gdzie był hospitalizowany w związku z zakażeniem koronawirusem SARS-CoV-2 i ciężkim przebiegiem choroby.

</doc>
<doc id="437049" url="https://pl.wikipedia.org/wiki?curid=437049" title="Komórka elementarna kryształu">
Komórka elementarna kryształu



</doc>
<doc id="437056" url="https://pl.wikipedia.org/wiki?curid=437056" title="Agostino Vallini">
Agostino Vallini

Agostino Vallini (ur. 17 kwietnia 1940 w Poli) – włoski duchowny rzymskokatolicki, doktor obojga praw, biskup pomocniczy Neapolu w latach 1989–1999, biskup Albano w latach 1999–2004, prefekt Trybunału Sygnatury Apostolskiej w latach 2004–2008, kardynał od 2006 (najpierw w stopniu diakona, w 2009 promowany do stopnia prezbitera), wikariusz generalny Rzymu i tym samym archiprezbiter bazyliki św. Jana na Lateranie w latach 2008–2017, legat papieski ds. bazyliki św. Franciszka i bazyliki Najświętszej Marii Panny od Aniołów w Asyżu od 2017.
Życiorys.
Studiował w seminarium archidiecezjalnym w Neapolu, na Wydziale Teologicznym w Neapolu (obronił licencjat z teologii) oraz na Papieskim Uniwersytecie Laterańskim w Rzymie (obronił doktorat z prawa cywilnego i kanonicznego). Święcenia kapłańskie otrzymał 19 lipca 1964 w Neapolu z rąk kardynała Alfonso Castaldo. Wykładał prawo kanoniczne na Wydziale Teologicznym w Neapolu (był tam również dziekanem), następnie na Papieskim Uniwersytecie Laterańskim. Działał w Federacji Włoskich Uniwersytetów Katolickich. Był rektorem seminarium archidiecezjalnego w Neapolu oraz regionalnym radcą Akcji Katolickiej.
23 marca 1989 został mianowany biskupem pomocniczym Neapolu, ze stolicą tytularną Tortibulum. Sakrę biskupią otrzymał 13 maja 1989 w Neapolu z rąk miejscowego metropolity, kardynała Michele Giordano. 19 listopada 1999 został biskupem diecezji Albano (będącej jednocześnie tradycyjną diecezją kardynalską). 27 maja 2004 przeszedł do pracy w Kurii Rzymskiej; został prefektem Trybunału Sygnatury Apostolskiej, jednocześnie otrzymał promocję na arcybiskupa tytularnego.
22 lutego 2006 znalazł się w gronie piętnastu duchownych, których nominacje kardynalskie zapowiedział papież Benedykt XVI, a na uroczystości konsystorza 24 marca 2006 otrzymał tytuł kardynała diakona San Pier Damiani ai Monti di San Paolo.
27 czerwca 2008 papież Benedykt XVI mianował kard. Agostino Valliniego wikariuszem generalnym Rzymu i archiprezbiterem bazyliki laterańskiej. Na dotychczasowym stanowisku zastąpił go arcybiskup Saint Louis Raymond Leo Burke.
24 lutego 2009 promowany przez papieża do rangi kardynała prezbitera.
Jako wikariusz generalny Rzymu prosił papieża Benedykta XVI o włączenie Jana Pawła II w poczet błogosławionych 1 maja 2011.
Brał udział w konklawe 2013, które wybrało papieża Franciszka. 17 kwietnia 2020 skończył 80 lat i stracił prawo do udziału w konklawe.
26 maja 2017 kard. Vallini przeszedł na emeryturę, zaś jego następcą na urzędzie wikariusza diecezji rzymskiej został dotychczasowy biskup pomocniczy tejże diecezji, bp Angelo De Donatis. 4 listopada 2017 Ojciec Święty Franciszek mianował go papieskim legatem ds. bazyliki św. Franciszka oraz bazyliki Najświętszej Marii Panny od Aniołów w Asyżu. Rolą papieskiego legata dla obydwu bazylik jest krzewienie więzi między miejscami świętymi związanymi z osobą Biedaczyny z Asyżu a Stolicą Apostolską. Nie dysponuje on żadną specjalną jurysdykcją. Został on w tej funkcji następcą zmarłego 22 kwietnia 2017 kard. Attilio Nicory.

</doc>
<doc id="437060" url="https://pl.wikipedia.org/wiki?curid=437060" title="Peja Lindholm">
Peja Lindholm

Peter "Peja" Lindholm (ur. 2 czerwca 1970 w Östersund), szwedzki curler, olimpijczyk, 3-krotny mistrz świata.
W curling zaczął grać w roku 1981, w wieku 11 lat; do klubu Österdund Curling Klub należał do 1982. W 2006 Lindholma opuścili członkowie drużyny, którzy chcieli zająć się pracą zawodową i rodziną. Następnie Lindholm stworzył nową drużynę, z którą nie odniósł znaczących sukcesów na arenie międzynarodowej. W styczniu 2008 postanowił zakończyć karierę sportową. Podczas Mistrzostw Świata Kobiet 2010 był trenerem reprezentacji, którą dowodziła Cecilia Östlund. We wrześniu 2010 przyjął ofertę Szwedzkiego Związku Curlingu na stanowisko trenera kadry narodowej, będzie pełnił tę funkcję przez 4 lata.
Z zawodu jest informatykiem.

</doc>
<doc id="437063" url="https://pl.wikipedia.org/wiki?curid=437063" title="Ankesenamon">
Ankesenamon



</doc>
<doc id="437067" url="https://pl.wikipedia.org/wiki?curid=437067" title="Gniazdownik">
Gniazdownik



</doc>
<doc id="437068" url="https://pl.wikipedia.org/wiki?curid=437068" title="Joseph Zen Ze-kiun">
Joseph Zen Ze-kiun

Joseph Zen Ze-kiun (chin. trad. 陳日君, chin. upr. 陈日君, pinyin "Chén Rìjūn"; ur. 13 stycznia 1932 w Szanghaju) – chiński duchowny katolicki, salezjanin, w latach 2002–2009 biskup Hongkongu, kardynał.
Życiorys.
Wstąpił do zakonu salezjańskiego, odbył nowicjat w Hongkongu i kształcił się w szkole zakonnej w Turynie, a następnie studiował na Papieskim Uniwersytecie Salezjańskim w Rzymie, gdzie uzyskał licencjat z teologii i doktorat z filozofii. Święcenia kapłańskie otrzymał 11 lutego 1961 w Turynie z rąk kardynała Maurilio Fossatiego. Po powrocie do Hongkongu pełnił funkcje kierownicze w regionalnych władzach zakonnych. Wykładał w kilku seminariach w Chinach kontynentalnych. 
We wrześniu 1996 został mianowany biskupem-koadiutorem Hongkongu, sakrę biskupią otrzymał 9 grudnia 1996 w Hongkongu z rąk kardynała Johna Wu Cheng-chunga (któremu towarzyszyli kardynał Peter Seiichi Shirayanagi, arcybiskup Tokio oraz Charles Asa Schleck, wysoki urzędnik Kongregacji Ewangelizowania Narodów). We wrześniu 2002 zmarł kardynał Wu Cheng-chung i ks. Zen Ze-kiun objął rządy w diecezji Hongkong. 
W lutym 2006 papież Benedykt XVI ogłosił nominację kardynalską biskupa Zen Ze-kiuna; w marcu 2006 otrzymał on insygnia i tytuł kardynała prezbitera Santa Maria Madre del Redentore a Tor Bella Monaca.
15 kwietnia 2009 papież Benedykt XVI przyjął jego rezygnację z urzędu biskupa Hongkongu ze względu na zaawansowany wiek. Następcą został dotychczasowy koadiutor bp John Tong Hon.
13 stycznia 2012 stracił prawo wyboru papieża w konklawe z powodu ukończenia 80 roku życia.
W maju 2022 roku policja Hongkongu aresztowała kardynała w związku z działalnością w Fundacji 612, która pomagała uczestnikom manifestacji prodemokratycznych w 2019 roku.

</doc>
<doc id="437071" url="https://pl.wikipedia.org/wiki?curid=437071" title="Obwojnik">
Obwojnik

Obwojnik ("Periploca") – rodzaj należący do rodziny toinowatych ("Apocynaceae"). Należy do niego 12 gatunków występujących w południowej Europie, Azji Wschodniej i Afryce Północnej i tropikalnej. Kilka gatunków ma własności lecznicze (zwłaszcza "P. aphylla"), niektóre są uprawiane jako rośliny ozdobne (zwłaszcza obwojnik grecki), poza tym wykorzystywane są jako źródło drewna opałowego, włókien, służą jako pasza i do wyrobu barwników.
Morfologia.
Krzewy, często o pnących się pędach lub pnącza. Liście pojedyncze, ciemnozielone, o kształcie od jajowatego do lancetowatego. Kwiaty drobne, gwiazdkowate, z zewnątrz żółtozielone, od środka w odcieniach czerwieni (od ciemnopurpurowego do kasztanowatego koloru). Owocem jest mieszek. 
Systematyka.
"Campelepis" Falc., "Cyprinia" Browicz, "Parquetina" Baill., "Socotora" Balf. f.
Należy do podrodziny "Periplocoideae" Endlicher, rodziny toinowatych ("Apocynaceae "), która jest jednym z kladów w obrębie rzędu goryczkowców ("Gentianales") z grupy astrowych spośród roślin okrytonasiennych
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa" Rosopsida" Batsch, podklasa jasnotowe ("Lamiidae" Takht. ex Reveal), nadrząd "Gentiananae" Thorne ex Reveal, rząd toinowce ("Apocynales" Bromhead), rodzina toinowate ("Apocynaceae" Juss.), podrodzina "Periplocoideae" Kostel., plemię "Periploceae" Bartl., rodzaj "Periploca" L.

</doc>
<doc id="437078" url="https://pl.wikipedia.org/wiki?curid=437078" title="Antonio Canizares Llovera">
Antonio Canizares Llovera



</doc>
<doc id="437079" url="https://pl.wikipedia.org/wiki?curid=437079" title="Licea pedagogiczne">
Licea pedagogiczne



</doc>
<doc id="437080" url="https://pl.wikipedia.org/wiki?curid=437080" title="In the Shadow of the Sun">
In the Shadow of the Sun



</doc>
<doc id="437081" url="https://pl.wikipedia.org/wiki?curid=437081" title="Franc Rode">
Franc Rode



</doc>
<doc id="437085" url="https://pl.wikipedia.org/wiki?curid=437085" title="Paradoks Skolema">
Paradoks Skolema

Paradoks Skolema – pozorna sprzeczność dotycząca teorii mnogości wynikająca z twierdzenia Löwenheima-Skolema. Jego autorem jest norweski logik Thoralf Skolem.
Paradoks Skolema.
Zgodnie z twierdzeniem Löwenheima-Skolema każdy system aksjomatyczny zbudowany w oparciu o logikę pierwszego rzędu posiadający modele nieskończone ma modele przeliczalne. Teoria mnogości Zermela-Fraenkla jest przykładem takiego właśnie systemu. Jednakże zgodnie z dającym się w tym systemie udowodnić twierdzeniem Cantora istnieją zbiory nieprzeliczalne.
Brak rzeczywistej sprzeczności.
Paradoks Skolema nie jest rzeczywistą sprzecznością, gdyż przeliczalność modelu teorii mnogości nie implikuje przeliczalności wszystkich elementów uniwersum tego modelu.
Zbiory nieprzeliczalne w przeliczalnym modelu, którego istnienie gwarantuje twierdzenie Löwenheima-Skolema są obiektami, dla których nie istnieje (w rozpatrywanym modelu) bijekcja ze zbiorem liczb naturalnych. Brak takiej bijekcji w danym modelu nie oznacza, że nie ma jej w innym.
Wnioski.
Paradoks Skolema wskazuje na fakt, że systemy aksjomatyczne mogą mieć (i faktycznie mają) wiele różnych modeli spełniających aksjomaty.

</doc>
<doc id="437093" url="https://pl.wikipedia.org/wiki?curid=437093" title="Dolina Pięciu Stawów Spiskich">
Dolina Pięciu Stawów Spiskich

Dolina Pięciu Stawów Spiskich (słow. "kotlina Piatich Spišských plies", niem. "Fünfseenkessel", "Kessel der Fünf Seen", węg. "Öt-tavi-katlan", "Öt-tó-katlan") – dolina położona w słowackich Tatrach Wysokich, wznosząca się nad Doliną Małej Zimnej Wody ("Malá Studená dolina") i oddzielona od niej ścianą stawiarską.
Opis doliny.
Dolina Pięciu Stawów Spiskich jest typowym kotłem polodowcowym. Dno doliny zbudowane jest z wypukło-wklęsłych, obłych głazów polodowcowych, zwanych mutonami. Są one silnie ogładzone przez lodowiec i są to największe w całych Tatrach tego typu ogładzenia. Znajdują się tu też stawy polodowcowe, będące najwyżej usytuowanymi jeziorami w Tatrach.
Głównymi zbiornikami wodnymi doliny jest Pięć Stawów Spiskich, od których wzięła ona nazwę. Najwyżej położony z nich jest Zadni Staw Spiski (2022 m n.p.m.), największy zaś Wielki Staw Spiski. Pozostałe jeziora to Pośredni, Niżni i Mały Staw Spiski. Oprócz tych pięciu stawów w jej górnych partiach znajduje się okresowy Barani Stawek u stóp masywu Baranich Rogów, będący najwyżej położonym stawem w Tatrach (2207 m), a w sąsiedniej Dolince Lodowej – Lodowy Stawek.
Znajduje się tu Schronisko Téryego (2015 m). Przez dolinę prowadzą szlaki turystyczne na Lodową Przełęcz ("Sedielko") i Czerwoną Ławkę ("Priečne sedlo"). Nad doliną górują wierzchołki:
Klasyczny próg lodowcowy, którym podcięta jest Dolina Pięciu Stawów Spiskich, jest nachylony pod kątem średnio 45° i zwany Złotymi Spadami. Z dużej płyty skalnej spada tutaj wodospad – Złota Siklawa, o którym Marian Łomnicki pisał w 1865 r.: "„Prześliczny widok! Z ogromnej, więcej może niż stosążniowej wysokości, spływa miejscami w kilkoro rozdzierzgniona wstęga, bielsza od najbielszego śniegu”". Powyżej progu, po jego wschodniej stronie znajduje się bardzo stroma Żółta Ściana z drogami wspinaczkowymi o dużej skali trudności.
Historia.
Pierwszymi potwierdzonymi osobami, które dotarły do Doliny Pięciu Stawów Spiskich, byli angielski podróżnik Robert Townson i jego przewodnik ze Starej Leśnej (15 sierpnia 1793 r.), już wcześniej jednak zwiedzano dolinę. W zimie pierwsi byli tu Theodor Wundt i przewodnik Jakob Horvay 28 grudnia 1891 r.

</doc>
<doc id="437099" url="https://pl.wikipedia.org/wiki?curid=437099" title="Bank internetowy">
Bank internetowy



</doc>
<doc id="437101" url="https://pl.wikipedia.org/wiki?curid=437101" title="Pieprzyca">
Pieprzyca

Pieprzyca ("Lepidium" L.) – rodzaj roślin z rodziny kapustowatych, liczy w zależności od ujęcia od około 140 do ponad 260 gatunków. Przedstawiciele występują przeważnie w umiarkowanych i ciepłych strefach obydwu półkul. Rośliny z tego rodzaju rosną na siedliskach synantropijnych, na nieużytkach, w miejscach piaszczystych, liczni przedstawiciele związani są z siedliskami nadmorskimi, z solniskami. Kwiaty są owadopylne, ale częsta jest tu też samopylność. To wraz z łatwo rozprzestrzeniającymi się nasionami, śluzowaciejącymi pod wpływem wilgoci i stosunkowo niewielkim zróżnicowaniem genetycznym między gatunkami z różnych kontynentów świadczy o gwałtownej radiacji w obrębie tego rodzaju w pliocenie i plejstocenie. Uprawianymi jako warzywo dodawane do sałatek są dwa gatunki – pieprzyca siewna (spożywane są siewki zwane „rzeżuchą”) i pieprzyca szerokolistna.
Rozmieszczenie geograficzne.
Rośliny z tego rodzaju rozprzestrzenione są szeroko na świecie, głównie w strefie klimatu umiarkowanego. W Europie występuje 21 gatunków, w Ameryce Północnej 42. Rosną poza tym w Ameryce Środkowej i Południowej, w Azji i Australii oraz w północnej i południowej Afryce. 
W Polsce zawleczone i zadomowione są 4 gatunki, 3 pojawiają się zawlekane przejściowo, kilka dalszych jest uprawianych.
W szerokim ujęciu systematycznym rodzaju do flory polskiej należą także wronóg grzebieniasty "Lepidium coronopus" (syn. "Coronopus squamatus") i pieprzycznik przydrożny "Lepidium draba" (syn. "Cardaria draba").
Systematyka.
Należy do rodziny kapustowatych ("Brassicaceae"), rzędu kapustowców ("Brassicales"), kladu różowych (rosids) w obrębie okrytonasiennych ("Magnoliophyta").
W obrębie rodziny rodzaj należy do plemienia "Lepidieae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Capparanae" Reveal, rząd kaparowce ("Capparales" Hutch.), podrząd "Capparineae" Engl., rodzina kapustowate ("Brassicaceae" Burnett), podrodzina "Lepidioideae" Leurss., plemię "Lepidieae" DC., podplemię "Lepidiinae" Sond. in Harv. &amp; Sond., rodzaj pieprzyca ("Lepidium" L.).

</doc>
<doc id="437105" url="https://pl.wikipedia.org/wiki?curid=437105" title="Lucien Aimar">
Lucien Aimar

Lucien Aimar (ur. 28 kwietnia 1941 w Hyères) – francuski kolarz szosowy.
Aimar wygrał niespodziewanie Tour de France w 1966. U podstaw tego sukcesu leżała jego obecność w grupie uciekinierów na 10. etapie. W górach bronił żółtej koszulki, nie wygrywając jednak żadnego etapu. Poza tytułem mistrza Francji w 1968 i zwycięstwem w Quatre jours de Dunkerque w 1967, nie umiał nawiązać do swojego wielkiego sukcesu z roku 1966.
Bardzo dobrze zjeżdżał. Podobno podczas jednego z wjazdów na szczyt Col di Torini miał na górze 8 minut straty do Eddy'ego Merckxa, a już na dole jechał tuż za nim. Poza tym, na zjeździe z Mont Ventoux osiągnął rzekomo prędkość 140 km/h.
Aktualnie jest organizatorem francuskiego wyścigu Tour Méditerranéen.

</doc>
<doc id="437106" url="https://pl.wikipedia.org/wiki?curid=437106" title="Drozd obrożny">
Drozd obrożny

Drozd obrożny ("Turdus torquatus") – gatunek średniego ptaka wędrownego z rodziny drozdowatych (Turdidae).
Występowanie.
Zamieszkuje górskie rejony całej Europy aż po Ural. To ptak wędrowny opuszczający tereny o surowym klimacie. Zimuje w rejonie Morza Śródziemnego, na Bliskim Wschodzie i w północnej Afryce. Ze strefy klimatu umiarkowanego tylko część ptaków migruje, reszta pozostaje na terenach lęgowych lub schodzi na pogórze. Ze względu na specyficzne wymagania środowiska zasięg występowania tego drozda jest silnie porozrywany. Areał jest bardziej zwarty tylko w północno-zachodniej Europie, na Wyspach Brytyjskich i w Skandynawii.
Podgatunki.
Wyróżnia się 3 podgatunki:
Zarówno samic, jak i plamistych młodych, u podgatunków "torquatus" i "alpestris" nie da się zidentyfikować na podstawie upierzenia. Dominuje u nich ciemny brąz uzupełniany jaśniejszymi plamkami.
Charakterystyka.
Wygląd zewnętrzny.
Wielkością, ciemnym ubarwieniem i sylwetką zbliżony do kosa – jest z nim spokrewniony, choć drozd obrożny jest północnym gatunkiem górskim, bardziej smuklejszym i o dłuższej szyi. Upierzenie czarne, pióra na skrzydłach i spodzie ciała mają jasne brzegi. Widoczny jest dymorfizm płciowy. U czarno ubarwionego samca w szacie godowej na piersi kontrastowa, wyraźna, duża, biała obroża w kształcie półksiężyca, w szacie spoczynkowej brudnobiała. Oprócz tego jego brzegi piór na skrzydłach i spodzie ciała są rozjaśnione. Samica ma ubarwienie szaro-brunatne z wyraźniejszym łuskowanym (ułożonym z jaśniejszych brzegów piór) rysunkiem upierzenia i słabiej zaznaczoną, ciemniejszą (bardziej matową) niż u samca półobrożą. Widać to zwłaszcza jesienią, kiedy u samicy nowe pióra mają wyraźniejsze ciemniejsze pręgi, które później ulegają częściowemu wytarciu. Nogi ciemne, dziób żółty z czarnym końcem. W locie skrzydła u obu płci wydają się jasne. Nie ma białej obrączki ocznej. Młode zamiast półksiężycowej obroży mają jedynie małą, białą plamkę pod dziobem i są silniej łuskowane.
Masa ciała.
ok. 95–140 g
Głos.
Ostrzega ostrym, skrzypiącym „tjuk”. Śpiew głośny, urywany, szczebiotliwy, z powtarzanymi krótkimi fletowymi motywami, nieco podobny do melodii drozda śpiewaka, ale jest bardziej szorstki. Samce śpiewają siedząc na skałach.
Zachowanie.
Płochliwy dużo bardziej niż kos, zaniepokojony kryje się wśród kamieni. Nie jest to ptak rzadki, ale przez skryty tryb życia rzadko widywany. Gdy jednak się go zobaczy, łatwo go zidentyfikować po białej obroży. Wędrowny, przeloty w III–IV i IX–XI. Poza okresem lęgowym skupia się w grupy, a w czasie migracji drozda obrożnego spotkać można w stadach z innymi gatunkami drozdów.
Po ziemi skacze, a lata szybko, choć na krótkie dystanse.
Środowisko.
Górskie lasy regla górnego, piętro kosodrzewiny przy górnej granicy lasu, górskie mokradła, skandynawskie płaskowyże. Nie ma dużego znaczenia skład gatunkowy kompleksu leśnego, choć najchętniej zamieszkuje górskie bory iglaste (w Polsce świerkowe) i krajobrazy mozaikowe poprzecinane trawiastymi obszarami, gdzie szuka pokarmu. W Bieszczadach zasiedla lasy jodłowe, oprócz tego w Polsce lasy bukowe z domieszką jodły i świerka ulokowane w pobliżu wody lub strumienia. Wybiera więc zacienione, wilgotne siedliska w bogate w drzewa lasach górskich, a na północy areału zamieszkuje też wrzosowiska, torfowiska i tundrę.
Pierwotnie gatunek występował w północnych lasach iglastych. W okresie zlodowaceń zasiedlał też niższe szerokości geograficzne Europy Zachodniej i Środkowej. Gdy w okresie polodowcowym klimat się ocieplił, południowe populacje stopniowo zaczęły się przemieszczać w wyższe tereny górskie od Półwyspu Pirenejskiego po Kaukaz. Częściowo migrowały w kierunku północnym. Obecnie to gatunek górski, występujący ponad 700 m n.p.m.
Pożywienie.
Owady i ich poczwarki, larwy, pająki oraz inne bezkręgowce jak dżdżownice wchodzą w skład pokarmu jedzonego wiosną i latem, a zwłaszcza w okresie lęgowym, podobnie jak ma to miejsce u innych drozdowatych. Małymi bezkręgowcami karmi też młode. Jesienią i zimą zbiera głównie mięsiste jagody, które zrywa często z końca gałęzi podczas lotu.
Okres lęgowy.
W ciągu roku wyprowadza jeden lub dwa lęgi, od drugiej połowy kwietnia do czerwca. Tworzone pary są monogamiczne.
Gniazdo.
Koszyczkowate gniazdo jest umieszczone w kosodrzewinie lub nisko (na wysokości 1–3 metrów) na młodym świerku czy jodle lub gęstych krzewach iglastych, zwykle przy pniu. Bywa też ukryte w szczelinie skalnej. Podstawa gniazda zbudowana jest z cienkich gałązek, liści i traw. Zewnętrzna warstwa jest wykonana z liści, źdźbeł traw i mchu, a wewnętrzna jest wylepiona masą, wykonaną z próchna i piasku zmieszanych z wydzieliną ślinową, która po zastygnięciu tworzy gładką wykładzinę gniazda, przypominającą tekturę. Wnętrze gniazda wyścielone suchą trawą i mchem. Lęgowisko budują oboje partnerzy.
Jaja.
Samica składa 4–5 zielonkawych, rdzawo, czerwonofioletowo lub fioletowo-szaro nakrapianych jaj.
Wysiadywanie.
Jaja wysiadywane są przez okres 12–15 dni tylko przez samicę.
Pisklęta.
Pisklęta, gniazdowniki, opuszczają gniazdo po 14–16 dniach, a stają się samodzielne po około 2 tygodniach. Do tego czasu karmią je oboje rodzice.
Status i ochrona.
Międzynarodowa Unia Ochrony Przyrody (IUCN) uznaje drozda obrożnego za gatunek najmniejszej troski (LC – "least concern") nieprzerwanie od 1988 roku. Liczebność światowej populacji szacuje się na 0,6–1,2 milionów dorosłych osobników. Trend liczebności populacji uznawany jest za stabilny. Wymieniony w Dyrektywie Ptasiej.
W Polsce objęty ścisłą ochroną gatunkową. Na "Czerwonej liście ptaków Polski" uznany za gatunek najmniejszej troski (LC).
Drozd obrożny negatywnie znosi zmiany, jakie dokonują się w jego siedlisku i nie potrafi przystosować się do życia w innych warunkach niż w tych, które dotąd zajmował. Nasilenie turystyki w górach, rozbudowywanie urządzeń rekreacyjnych i sportowych, wycinanie górskich lasów to główne czynniki, które szkodzą zachowaniu populacji tego ptaka. Również niekorzystnie wypada w konfrontacji z naturalnymi konkurentami. Kos, paszkot i kwiczoł zwykle wygrywają z nim w walce o pokarm i miejsca lęgowe. Ze względu na ciągle ocieplanie się klimatu drozd obrożny dostosowany do chłodnego klimatu gór i północnych wybrzeży Atlantyku może być jedną z pierwszych ofiar w europejskiej awifaunie na skutek działania tych globalnych zmian.

</doc>
<doc id="437112" url="https://pl.wikipedia.org/wiki?curid=437112" title="Obligacje Brady’ego">
Obligacje Brady’ego

Obligacje Brady’ego – długoterminowe instrumenty, na które zamienione zostało zadłużenie kilkunastu krajów (Meksyku, Filipin, Kostaryki, Jordanii, Bułgarii, Brazylii, Argentyny, Dominikany, Ekwadoru, Urugwaju, Wenezueli i Polski) wobec wierzycieli zrzeszonych w Klubie Londyńskim. Ich nazwa pochodzi od nazwiska amerykańskiego sekretarza Skarbu z administracji G. Busha, który zaproponował sposób rozwiązania problemu zadłużeniowego, polegający na redukcji części zobowiązań oraz zamianie reszty na długoterminowe obligacje.
Polskie obligacje Brady’ego.
Dzięki porozumieniu zawartemu pomiędzy Polską a Klubem Londyńskim w 1994 roku doszło do wykupu części długu za gotówkę oraz emisji polskich obligacji Brady’ego o 20 lub 30-letniej zapadalności (w zależności od serii) i wartości 7,98 mld dolarów.
Wszystkie polskie obligacje Brady’ego zostały wyemitowane w formie imiennej. Polskie obligacje typu Brady zarejestrowano na giełdzie w Luksemburgu i są przedmiotem obrotu na rynku pozagiełdowym.
Polskie obligacje typu Brady były przedmiotem operacji wcześniejszego wykupu realizowanych w ramach zarządzania długiem. Polegały one na zakupie obligacji na rynku wtórnym lub realizacji opcji kupna (możliwej w kwietniu i październiku każdego roku) i ich natychmiastowym umorzeniu.
Pierwszy wykup został przeprowadzony w 1995 roku – dzięki temu zadłużenie z tytułu tych obligacji spadło o 258,9 mln dolarów. Następny wykup został przeprowadzony 7 maja 1997 roku. W wyniku tej operacji zadłużenie Polski z tytułu obligacji Brady’ego spadło o 1 686 mln dolarów do poziomu 6 053 mln dolarów. Kolejna operacja realizowana stopniowo – rozpoczęła się w lipcu 1998 roku, a zakończona została już po rozpoczęciu kryzysu rosyjskiego. W jej ramach wykupiono na rynku wtórnym obligacje o wartości nominalnej blisko 750 mln dolarów. W 2000 roku przeprowadzono kolejną operację, a zadłużenie spadło do 4 362,4 mln dolarów. W 2001 zrealizowano wykup obligacji o wartości 314,4 mln USD. W październiku 2002 roku Polska wykupiła 1,3 mld USD obligacji Brady’ego. W 2003 r. wykupiono przed terminem obligacje o wartości 1,112 mld dolarów (w kwietniu) i 0,393 mld dolarów (w październiku). W listopadzie 2006 wykupiono kolejne obligacje o łącznej wartości nominalnej 588,2 mln dolarów. Po tej operacji zadłużenie spadło do kwoty ok. 0,6 mld dolarów (stan na koniec 2006).
Zarówno spłata odsetek, jak i przedterminowy wykup obligacji były finansowane ze środków pozyskanych z nowych emisji obligacji, a więc stanowiły jedynie konwersję długu na papiery o korzystniejszych dla Polski warunkach płatności.

</doc>
<doc id="437113" url="https://pl.wikipedia.org/wiki?curid=437113" title="Xerox Network Services">
Xerox Network Services

Xerox Network Services lub Xerox Network Systems (w skrócie: Xerox NS, XNS) - zestaw protokołów sieciowych, opracowanych przez firmę Xerox na początku lat osiemdziesiątych. Wiele rozwiązań zastosowanych w XNS zostało później wykorzystanych w protokołach IPX/SPX firmy Novell oraz w modelu TCP/IP.

</doc>
<doc id="437122" url="https://pl.wikipedia.org/wiki?curid=437122" title="Mgławica Hantle">
Mgławica Hantle

Mgławica Hantle (znana także jako M27, NGC 6853 lub Chinka) – mgławica planetarna znajdująca się w gwiazdozbiorze Liska. Została odkryta 12 lipca 1764 roku przez Charles’a Messiera. Jej nazwa Hantle (ang. "Dumbbell") pochodzi od opisu Johna Herschela, który obserwował ją w 1828 roku. W jej wnętrzu znajduje się największy do tej pory odkryty biały karzeł.
Pochodzenie mgławicy.
Według obecnie przyjętej teorii dotyczącej ewolucji gwiazd, mgławica ta powstała w miejscu, gdzie jeszcze około miliona lat temu istniała gwiazda o masie kilkakrotnie większej od masy Słońca. Po przejściu przez fazę czerwonego olbrzyma, gwiazda ta przekształciła się w zmienną gwiazdę typu AGB, wyrzucającą w przestrzeń duże ilości materii. Z tej materii utworzyła się Mgławica Hantle. Pozostałością macierzystej gwiazdy mgławicy jest położony centralnie biały karzeł o masie 0,56 ± 0,01 . Jest to największa znana obecnie gwiazda tego typu.
Przy kątowych wymiarach 8′× 5,5′ i sumarycznej jasności 7,5 mgławicę dostrzeżemy przez dobrą lornetkę, ale całą urodę ukażą dopiero długo naświetlane zdjęcia.

</doc>
<doc id="437123" url="https://pl.wikipedia.org/wiki?curid=437123" title="NGC 6853">
NGC 6853



</doc>
<doc id="437124" url="https://pl.wikipedia.org/wiki?curid=437124" title="Messier 27">
Messier 27



</doc>
<doc id="437125" url="https://pl.wikipedia.org/wiki?curid=437125" title="M27">
M27



</doc>
<doc id="437127" url="https://pl.wikipedia.org/wiki?curid=437127" title="Polana Jugowska">
Polana Jugowska

Polana Jugowska (820-860 m n.p.m.), niem. "Hausdorfer Plan" – polana w Sudetach Środkowych, w Górach Sowich.
Położenie i opis.
Polana położona jest na północ od miejscowości Jugów, na obszarze Parku Krajobrazowego Gór Sowich, w południowo-zachodniej części Gór Sowich, po zachodniej stronie od Przełęczy Jugowskiej. 
Jest to obszerna górska łąka, położona obok Przełęczy Jugowskiej, na wysokości około 820-860 m n.p.m., na południowo-wschodnim o łagodnym spadzie zboczu Koziej Równi. Na polance znajdują się dwie wiaty turystyczne i wyciągi narciarskie z trasami zjazdowymi – polanka stanowi punkt widokowy z panoramą na Wzgórza Wyrębińskie i górną część Doliny Jugowskiego Potoku. Do polany prowadzi droga lokalna z Jugowa do Pieszyc, przy której na wschód od polany znajduje się parking. Polana najokazalej prezentuje się w okresie wegetacyjnym, kiedy pokryta jest kwitnąca roślinnością. 
Turystyka.
Przez polanę prowadzą szlaki turystyczne:

</doc>
<doc id="437134" url="https://pl.wikipedia.org/wiki?curid=437134" title="Projekt MACHO">
Projekt MACHO

Projekt MACHO – program współpracy pomiędzy astronomami działającymi w Kalifornii i Australii w celu poszukiwania obiektów MACHO przy wykorzystaniu specjalnie zbudowanych do tego celu kamer CCD instalowanych uprzednio na 1,3-metrowych teleskopach zwierciadlanych w obserwatoriach: Mount Stromlo i Siding Spring.
Pieczę nad projektem sprawuje Charles Alcock z Lawrence Livermore National Laboratory w Kalifornii.

</doc>
<doc id="437136" url="https://pl.wikipedia.org/wiki?curid=437136" title="Sęp (województwo świętokrzyskie)">
Sęp (województwo świętokrzyskie)

Sęp – wieś w Polsce położona w województwie świętokrzyskim, w powiecie koneckim, w gminie Radoszyce.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii Świętej Trójcy w Fałkowie lub do parafii Wniebowzięcia Najświętszej Maryi Panny i św. Tekli w Mninie.

</doc>
<doc id="437138" url="https://pl.wikipedia.org/wiki?curid=437138" title="Prezydenci Miasta Bydgoszczy">
Prezydenci Miasta Bydgoszczy



</doc>
<doc id="437146" url="https://pl.wikipedia.org/wiki?curid=437146" title="Irving Penn">
Irving Penn

Irving Penn (ur. 16 czerwca 1917, zm. 7 października 2009) – amerykański fotograf. 
Studiował w Philadelphia Museum School of Industrial Art (1934–1938). Najbardziej znany jest ze swoich fotografii modowych oraz portretowych. Zaczynał pracę twórczą jako malarz, jednak porzucił to zajęcie na rzecz pracy w magazynie „Vogue” w charakterze fotografa. Wkrótce został najbardziej znanym amerykańskim fotografem mody, jego fotografie charakteryzowało wyrafinowanie oraz chłodny, pełen przepychu styl. W dziedzinie fotografii portretowej Penn używał prostego i jednolitego tła oraz wyłącznie naturalnego oświetlenia. Jego prace były wystawiane między innymi w Museum of Modern Art, Metropolitan Museum of Art, National Gallery w Waszyngtonie oraz w Art Institute of Chicago, który posiada pełne archiwum fotografii Penna.
Brat reżysera Arthura Penna. 

</doc>
<doc id="437151" url="https://pl.wikipedia.org/wiki?curid=437151" title="Kozia Równia">
Kozia Równia

Kozia Równia (930 m n.p.m.), niem. "Ziegenrücken" - płaski, rozległy, mało wybitny szczyt w Sudetach Środkowych, w środkowej części pasma Gór Sowich.
Wzniesienie położone jest w środkowo-południowej części Gór Sowich, na południowy wschód od przełęczy Kozie Siodło, na północ od miejscowości Jugów.
Wzniesienie na rozległej wierzchowinie, o łagodnych zboczach i obszernym, płaskim mało zauważalnym, niskim wierzchołku, który wznosi się o niecałe 10 m, ponad otaczającą go powierzchnię. Wzniesienie jest jednym z wyższych wzniesień w Górach Sowich. Od sąsiedniego Rymarza (913 m n.p.m.) oddzielone jest Przełęczą Jugowską (805 m n.p.m.), a od Wielkiej Sowy przełęczą Kozie Siodło (885 m n.p.m.).
Góra zbudowana jest z prekambryjskich paragnejsów i migmatytów. Na południowym zboczu poniżej wierzchołka występuje grupa gnejsowych skałek.
Wzniesienie w całości porośnięte jest lasem świerkowym regla dolnego. Na południowo-wschodnim zboczu w pobliżu Przełęczy Jugowskiej rozciąga się obszerna łąka - Polana Jugowska, a przed szczytem znajduje Niedźwiedzia Skała z wmurowaną tablicą pamiątkową poświęconą Hermannowi Henkelowi.
Wzniesienie położone jest na obszarze Parku Krajobrazowego Gór Sowich.
Turystyka.
Przez szczyt prowadzą szlaki turystyczne:

</doc>
<doc id="437157" url="https://pl.wikipedia.org/wiki?curid=437157" title="Friedrich Bonte">
Friedrich Bonte

Friedrich Bonte (ur. 19 października 1896, zm. 10 kwietnia 1940) – niemiecki oficer marynarki wojennej Kriegsmarine, komandor.
Życiorys.
Urodził się w Poczdamie. Bonte wstąpił do niemieckiej marynarki wojennej jako kadet 1 kwietnia 1914 i służył podczas I wojny światowej. W 1916 został promowany na oficera (podporucznika marynarki). W okresie międzywojennym w dalszym ciągu służył w marynarce niemieckiej i awansował na kolejne stopnie. 1 listopada 1938 został dowódcą 2. Flotylli niszczycieli. W 1939 awansował na stopień komandora ("Kapitän zur See").
Podczas II wojny światowej służył początkowo jako dowódca 2. flotylli, po czym od 24 października 1939 powierzono mu stanowisko Dowódcy Torpedowców (po Güntherze Lütjensie), przekształcone od 26 października na Dowódcę Niszczycieli ("Führer der Zerstörer", FdZ). Najbardziej udaną operacją przeprowadzoną przez siły mu podlegające były nocne akcje stawiania min przez niszczyciele u wybrzeży Wielkiej Brytanii, od 18 października 1939 do lutego 1940, na których zatonęło 67 statków i kilka okrętów alianckich (w tym prawdopodobnie „Piłsudski”), drugie tyle zostało uszkodzonych. Bonte osobiście brał udział w kilku z tych rajdów.
10 lutego 1940 Bonte objął funkcję komodora ("Kapitän zur See und Kommodore") - dowódcy zespołu okrętów. Dowodził I grupą okrętów niemieckich dokonujących inwazji na Norwegię (Operacja Weserübung), która 9 kwietnia 1940 zajęła Narwik. 10 kwietnia rano okręty niemieckie w porcie w Narwiku zostały zaskoczone przez brytyjskie niszczyciele 2. Flotylli niszczycieli, na skutek czego doszło do pierwszej bitwy pod Narwikiem. W pierwszym ataku ok. godziny 5.35, angielski niszczyciel „Hardy” trafił torpedami okręt flagowy Bontego, „Wilhelm Heidkamp”. Na skutek wybuchu, wzmocnionego przez wybuch własnej amunicji, okręt został poważnie uszkodzony, przy czym komodor Bonte poniósł śmierć.
Odznaczenia: 

</doc>
<doc id="437167" url="https://pl.wikipedia.org/wiki?curid=437167" title="Kozie Siodło">
Kozie Siodło

Kozie Siodło (niem. "Falkenberger Ladestatt") - przełęcz na wysokości 887 m n.p.m., w południowo-zachodniej Polsce, w Sudetach Środkowych, w Górach Sowich.
Położenie i opis.
Przełęcz położona na północny zachód od Jugowa, na obszarze Parku Krajobrazowego Gór Sowich, w środkowo-południowej części Gór Sowich, na południowy wschód od Wielkiej Sowy.
Przełęcz górska, stanowiąca wyraźne, rozległe, dość głęboko wcięte obniżenie, o łagodnych zboczach i stromych podejściach, wcinające się w gnejsowe podłoże, oddzielając wzniesienie Wielkiej Sowy (1015 m n.p.m.) od Koziej Równi (930 m n.p.m.). Obszar przełęczy w całości porośnięty jest lasem świerkowym regla dolnego. Do przełęczy dochodzi z Sokolca leśna droga „Półkorcowa Droga”.
Szlaki turystyczne.
Przez przełęcz prowadzą szlaki turystyczne:

</doc>
<doc id="437170" url="https://pl.wikipedia.org/wiki?curid=437170" title="Josef Allen Hynek">
Josef Allen Hynek

Josef Allen Hynek (ur. 1 maja 1910 w Chicago, zm. 27 kwietnia 1986 w Scottsdale) - amerykański profesor astronomii oraz ufolog. 
Życiorys.
Urodził się w Chicago. Tam ukończył studia wyższe. Tytuł profesora uzyskał w roku 1947. Był naukowym doradcą trzech projektów wojska amerykańskiego do spraw UFO: Projekt Znak (1947–1949), Projekt Uraza (1949–1952) oraz Projekt Niebieskiej Księgi (1952–1969). Napisał ponad 20 książek o tematyce ufologicznej, w których zawsze krytycznie patrzył na to zjawisko, szukając racjonalnych wyjaśnień.

</doc>
<doc id="437173" url="https://pl.wikipedia.org/wiki?curid=437173" title="Bielawska Polana">
Bielawska Polana

Bielawska Polana (niem. "Bielauer Plänel") – przełęcz i polana na wysokości 805 m n.p.m. w Sudetach Środkowych, w środkowo-południowej części Gór Sowich.
Położenie i opis.
Przełęcz położona jest na wschód od Jugowa, na obszarze Parku Krajobrazowego Gór Sowich, po południowo-wschodniej stronie Kalenicy. Jest to rozległa, porośnięta lasem regla dolnego przełęcz, w środkowej części głównego grzbietu Gór Sowich oddzielająca kulminację Popielaka i Kalenicy (964 m n.p.m.) od (856 m n.p.m.). W środkowej części przełęczy znajduje się niewielka śródleśna polana. W niedalekiej odległości od przełęczy w kierunku zachodnim położone jest wzniesienie Żmija (887 m n.p.m.) z ciekawą grupą skałek. Na przełęczy jest skrzyżowanie aż 10 leśnych dróg i ścieżek.

</doc>
<doc id="437174" url="https://pl.wikipedia.org/wiki?curid=437174" title="Project Blue Book">
Project Blue Book

Project Blue Book ("Projekt Błękitna Księga") – zakończony wojskowy projekt Armii Stanów Zjednoczonych, dotyczył wyłącznie obserwacji Niezidentyfikowanych Obiektów Latających, zwanych w skrócie UFO. Był zapoczątkowany w 1952 i trwał nieprzerwanie do stycznia 1970. W grudniu 1969 wydano rozkaz zakończenia tego projektu.
Do zakończenia projektu przebadano 12 618 przypadków UFO, z czego większość została uznana za naturalne zjawiska lub samoloty (i inne pojazdy latające wytworzone przez człowieka), kilka za oszustwa, a 701 za niewyjaśnione (ok. 6% przypadków). Raporty zostały odtajnione na mocy amerykańskiego Freedom of Information Act (Zasada Jawności Informacji Publicznej), ale bez informacji dot. świadków.
Specjalny raport nr 14 Projektu Błękitnej Księgi.
W 1955 roku Armia Stanów Zjednoczonych ujawniła kompleksowy raport, który zawierał 3200 przypadków (przypadki do 1954, na krótko przed odejściem kapitana Edwarda Ruppelta. Można dziś śmiało określić, że jest to najobszerniejszy raport dotyczący UFO w historii. W przygotowaniu raportu brało udział czterech naukowców m.in. dr Josef Allen Hynek.
W raporcie przypadki UFO podzielono na: "zidentyfikowane", "niezidentyfikowane" i "niewystarczające dane" oraz nadano im wiarygodność (od wysokiej do niskiej). Przy zakwalifikowaniu danego raportu do kategorii "niezidentyfikowane" wszyscy czterej naukowcy musieli tak typować, inaczej przechodził do innej kategorii.

</doc>
<doc id="437175" url="https://pl.wikipedia.org/wiki?curid=437175" title="Lisie Skały (Góry Sowie)">
Lisie Skały (Góry Sowie)

Lisie Skały (850-890 m n.p.m., ) – grupa skalna w Sudetach Środkowych, w środkowej części pasma Gór Sowich, w województwie dolnośląskim.
Grupa skalna położona na terenie Parku Krajobrazowego Gór Sowich, w środkowo-południowej części pasma Gór Sowich, na zachodnio-północnym zboczu Grabiny około 0,6 km poniżej szczytu.
Gnejsowa grupa skalna, na północno-zachodnim zboczu Grabiny powyżej Czarnego Stoku o wysokości dochodzącej do kilku metrów wyrastająca pod szczytem na wysokości od 850 do 890 m n.p.m. Grupę skalną tworzą nieregularnie spękane gnejsowe bloki, rozrzucone na przestrzeni kilkuset metrów w świerkowym lesie regla górnego z domieszką innych gatunków. Lisie Skały stanowią jedno z największych i bardziej znanych zgrupowań skalnych w Górach Sowich.
Szlaki turystyczne.
Obok Lisich Skał przechodzą dwa szlaki turystyczne:

</doc>
<doc id="437179" url="https://pl.wikipedia.org/wiki?curid=437179" title="Grabina (Góry Sowie)">
Grabina (Góry Sowie)

Grabina (943 m n.p.m.), niem. "Grafenstein" – wzniesienie w Sudetach Środkowych, w środkowej części pasma Gór Sowich, w województwie dolnośląskim.
Położenie i opis.
Wzniesienie położone jest w środkowo-południowej części Gór Sowich, po wschodniej stronie Przełęczy Sokolej, na północny wschód od miejscowości Sokolec.
Szczyt w zachodniej, najwyższej części Gór Sowich, wznosi się stromym potężnym wałem, jako najwyższa kulminacja w wyrównanym, prawie poziomym grzbiecie odchodzącym od Koziej Równi, w niewielkiej odległości od bliźniaczego niższego o 10 m. wzniesienia Koziołki, położonego na grzbietowej płaszczowinie po południowo–wschodniej stronie. Na zachodnim stoku góry znajduje się zespół gnejsowych skałek – Lisie Skały. Północno-zachodni stok stromo opada w kierunku Czarnego Potoku. Górną część szczytu porastają lasy regla dolnego, świerkowe i świerkowo-bukowe z domieszką innych gatunków liściastych. U podnóża po zachodniej stronie leży wieś letniskowa Sokolec.
Wzniesienie położone jest na obszarze Parku Krajobrazowego Gór Sowich.

</doc>
<doc id="437181" url="https://pl.wikipedia.org/wiki?curid=437181" title="Allen Hynek">
Allen Hynek



</doc>
<doc id="437183" url="https://pl.wikipedia.org/wiki?curid=437183" title="Zimna Polana">
Zimna Polana

Zimna Polana (niem. "Kaltes Plänel") – przełęcz 879 m n.p.m. w południowo-zachodniej Polsce w Sudetach Środkowych w Górach Sowich.
Położenie.
Przełęcz położona na terenie Parku Krajobrazowego Gór Sowich, w środkowej części pasma Gór Sowich, około 2,5 km na północny wschód od centrum miejscowości Jugów, po północno-zachodniej stronie od Kalenicy.
Fizjografia.
Przełęcz stanowi rozległe siodło, wcinające się płytko w gnejsowy, główny grzbiet Gór Sowich, między Rymarza (913 m n.p.m.), a Słoneczną, (960 m n.p.m.). Przełęcz o stromych podejściach i stromym zboczu w kierunku Słonecznej zbocze północno-zachodnie minimalnie wznosi się w kierunku Rymarza. Na środku przełęczy znajduje się niewielka śródleśna polana, dalsze otoczenie przełęczy zajmuje dolnoreglowy bór świerkowy.
Turystyka.
przez przełęcz przechodzą szlaki turystyczne:

</doc>
<doc id="437185" url="https://pl.wikipedia.org/wiki?curid=437185" title="Historia Łodzi pod okupacją niemiecką">
Historia Łodzi pod okupacją niemiecką

Litzmannstadt – niemiecka nazistowska nazwa Łodzi, nadana 11 kwietnia 1940 na rozkaz Adolfa Hitlera. Po wyzwoleniu w 1945 przywrócono polską nazwę miasta.
Włączenie miasta do III Rzeszy.
Miasto Łódź, które znajdowało się na zachodnich terenach Rzeczypospolitej Polskiej anektowanych przez III Rzeszę, zostało wcielone w jej granice. Miasto nie stało się częścią Generalnego Gubernatorstwa, ponieważ na prośbę miejscowych volksdeutschów skupionych od 1924 w organizacji Niemieckie Stowarzyszenie Ludowe w Polsce ( skrót DVP) administracyjnie jako stolica rejencji łódzkiej (niem. "Regierungsbezirk Litzmannstadt") włączono ją w granice tzw. „Kraju Warty”. Dnia 9 listopada 1939 wraz z ziemią łódzką do III Rzeszy włączono powiaty: gostyniński, kutnowski, łaski, łódzki, łęczycki, oraz zachodnie części powiatów brzezińskiego, radomszczańskiego, piotrkowskiego.
Władze hitlerowskie, które nadały Łodzi status miasta wydzielonego, podzieliły miasto na cztery dzielnice administracyjne, a siedem kolejnych utworzono na terenach podmiejskich. Ulicom w mieście nadano nowe nazwy. Główna łódzka ulica Piotrkowska przemianowana została na "Adolf-Hitler-Straße". Dotychczasowy herb Łodzi – złotą łódź w czerwonym polu, zmieniono na złotą swastykę na granatowym tle, a barwy miasta ze złoto-czerwonych na granat – barwy rodu Litzmannów. Od dnia 8 kwietnia 1941 nadburmistrzem okupowanej Łodzi był Werner Ventzki.
Eliminacja inteligencji.
W dniach 9 i 10 listopada 1939 okupanci przeprowadzili tzw. Intelligenzaktion Litzmannstadt będącą regionalną częścią akcji przeprowadzonej przez Niemców w całej okupowanej Polsce w ramach tzw. Intelligenzaktion – „Akcji Inteligencja”. Była ona wymierzona w polską elitę intelektualną mieszkającą w regionie łódzkim. W dniach 9 i 10 listopada 1939 w lasach lućmierskich rozstrzelano ok. 500 osób, a do grudnia w sumie wymordowano w nich około 1500 intelektualistów, urzędników oraz duchownych. W sumie podczas okupacji w lesie koło Lućmierza Niemcy zamordowali ok. 30 tys. osób. Byli to głównie więźniowie narodowości polskiej i żydowskiej z Radogoszcza i getta łódzkiego.
Wysiedlenia.
Miasto ze względu na swój przemysłowy charakter było ważnym ośrodkiem gospodarczym dla hitlerowskiej administracji. W zamierzeniach niemieckich władz miało stać się głównym miastem okręgu. Planowano do niego przesiedlać Niemców z Wołynia i Bukowiny. Polacy mieli być siłą roboczą w zarządzanych przez Niemców fabrykach. Mieszkańców Łodzi nie ominęły deportacje i prześladowania. W okresie okupacyjnym w mieście znajdowała się Centrala Przesiedleńcza, której podlegało 5 obozów.
W sumie w latach 1939–1945 wysiedlono z rejencji łódzkiej około 444 tys. osób narodowości polskiej (25% ludności). Pierwsze wysiedlenia z Łodzi miały miejsce już 11 grudnia 1939 r., kiedy niemieckie wojsko wyrzuciło z osiedla im. „Montwiłła” Mireckiego pierwsze rodziny spośród mieszkańców. Kolejnych kilkanaście wygnano w noc sylwestrową. Największa akcja wysiedleńcza odbyła się na przełomie 14–15 stycznia 1940 roku kiedy to hitlerowcy wysiedlili ok. 5 tysięcy pozostałych mieszkańców osiedla. W miejsca po wysiedlonych Polakach naziści prowadzili zasiedlanie w ramach akcji zwanej Heim ins Reich Niemcami przywiezionymi z ZSRR, Rumunii, Litwy, Łotwy i Estonii.
Germanizacja.
W Łodzi 7 listopada 1939 roku prezydent policji zarządził usunięcie w miejscach publicznych wszystkich tablic z polskimi nazwami włącznie z polskimi nazwami towarów sprzedawanych w sklepach. 11 kwietnia 1940 na rozkaz Adolfa Hitlera zmieniona została nazwa miasta na Litzmannstadt. Nazwę przyjęto na cześć pruskiego generała i hitlerowskiego polityka Karla Litzmanna, dowodzącego w czasie I wojny światowej wojskami w bitwie o Łódź, która rozegrała się pomiędzy wojskami niemieckimi a rosyjskimi pod Brzezinami. Ulicę Piotrkowską przemianowano na Adolf Hitler Strasse.
W oparciu o system obozów przesiedleńczych okupanci przeprowadzali także germanizację dzieci polskich. W Łodzi powstał także Obóz koncentracyjny dla dzieci polskich od lat 2 do 16. Sześć tysięcy z nich zmarło w obozie z wycieńczenia.
Jednocześnie prowadzono zapis niemieckich mieszkańców Łodzi i mieszkańców z niemieckimi korzeniami na Niemiecką Listę Narodowościową (Deutsche Volksliste, pot. volkslista). Według statystyk z 1 października 1943 roku w Łodzi żyło łącznie 107 419 volksdeutschów, z czego około trzy czwarte tej liczby (73,4%) należało do grupy 2.
Getto Litzmannstadt.
Najszersze represje objęły ludność żydowską. Niemiecka administracja odizolowała całą żydowską ludność miasta (ok. 200 tys. osób) w Ghetto Litzmannstadt utworzonym 8 lutego 1940 r. na Bałutach. Łódzcy Żydzi, stłoczeni przez Niemców w trudnych warunkach bytowych i dziesiątkowani przez choroby i głód, zostali w latach 1942–1944 niemal całkowicie wywiezieni do niemieckich obozów koncentracyjnych, przede wszystkim do obozu zagłady w Chełmnie nad Nerem. Końca władzy hitlerowskiej doczekało w łódzkim getcie jedynie 877 osób.
Straty materialne miasta w czasie II wojny światowej.
Łódź uchodziła za miasto, które zostało najmniej dotknięte zniszczeniami w okresie II wojny światowej. W roku 2006 zespół naukowców z Polskiego Towarzystwa Ekonomicznego pod kierunkiem prof. Krzysztofa Baranowskiego i prof. Andrzeja Lecha wyliczył straty wojenne Łodzi podczas II wojny światowej na 40 mld złotych.
„W wyniku tych szacunków pryska mit Łodzi jako miasta, które niewiele ucierpiało na skutek okupacji niemieckiej podczas II wojny światowej” – Wojciech Michalski, dyrektor Wydziału Strategii i Analiz UMŁ.

</doc>
<doc id="437186" url="https://pl.wikipedia.org/wiki?curid=437186" title="Jezioro Bystrzyckie">
Jezioro Bystrzyckie

Jezioro Bystrzyckie (Jezioro Lubachowskie) – jezioro zaporowe położone w dolinie przełomu Bystrzycy w województwie dolnośląskim powiat wałbrzyski, gmina Walim.
Powierzchnia jeziora wynosi 0,5 km² i pojemność około 8 mln m³, powstałe w miejscu wsi Śląska Dolina (niem. "Schlesierthal", I wzmianka z 1548) na początku XX wieku po zbudowaniu powyżej Lubachowa na rzece Bystrzycy Kamiennej zapory o wysokości 44 m. Zbiornik ma około 3,2 km długości, jego szerokość nie przekracza 480 m (średnio około 300 m).
Zapora, zbiornik i okolica stanowią atrakcję turystyczną Gór Sowich. Najbliżej położone wsie: Zagórze Śląskie, Michałkowa, Lubachów.
Nieopodal znajdują się podziemne wyrobiska kompleksu Riese z II wojny światowej, a na górującej nad jeziorem górze Choina znajdują się ruiny Zamku Grodno. Nad brzegiem znajduje się ośrodek wypoczynkowy i restauracja „Wodniak” (od maja 2012 roku trwają prace remontowe obu obiektów prowadzone przez nowego właściciela).
W 2015 jezioro zostało udostępnione do kąpieli. Rok później, w związku z remontem zapory, woda z jeziora została spuszczona, co spowodowało odsłonięcie reliktów zatopionej wsi.
Kładka dla pieszych.
Stalowa kładka dla pieszych łącząca brzegi jeziora została wybudowana w 1968 roku przez nieistniejącą już „Hutę Szkła Wałbrzych”. Początkowo głównym jej przeznaczeniem było skrócenie drogi miejscowej ludności, ale bardzo szybko stała się atrakcją turystyczną. Przeprawa została wykonana jako konstrukcja wisząca.
W maju 2010 roku kładka została zamknięta z powodu złego stanu technicznego i poddana pracom remontowym. Została ponownie udostępniona w roku 2013, jednak planowane jest jej zastąpienie nowym obiektem.
W marcu 2018 rozpoczęła się rozbiórka starej przeprawy. Oddanie do użytku nowego obiektu planowane było na jesień 2018.
Prace przesunęły się w czasie i kładkę ostatecznie oddano do użytku w sierpniu 2019.

</doc>
<doc id="437187" url="https://pl.wikipedia.org/wiki?curid=437187" title="Człowiek z Kennewick">
Człowiek z Kennewick

Człowiek z Kennewick (ang. "Kennewick Man") – nazwa paleoantropologicznego znaleziska szkieletu prahistorycznego człowieka. Przypadkowego odkrycia dokonano 28 lipca 1996 na brzegu rzeki Kolumbia, blisko miasta Kennewick w hrabstwie Benton na środkowym południu stanu Waszyngton w Stanach Zjednoczonych.
Dane.
Szkielet datowany jest na 7600-7300 lat p.n.e. Zachował się w niemal idealnym stanie, brakuje jedynie mostka oraz kilku kości kończyn. Należał do mężczyzny zmarłego w wieku ok. 45-50 lat, wzrostu około 170-175 cm, smukłej budowy. Szczęka posiada kompletne uzębienie. Ślady na kościach świadczą, iż w ciągu swojego życia człowiek z Kennewick doznał licznych złamań i urazów.
Identyfikacja.
Znalezisko szybko wzbudziło sensację, Człowiek z Kennewick nie przypomina bowiem współczesnych Indian. Początkowo na podstawie pobieżnej analizy anatomicznej dokonano kontrowersyjnego sklasyfikowania go jako człowieka należącego do rasy europeidalnej. Po dokładniejszych badaniach antropologicznych stwierdzono jednak, iż prezentuje raczej typ zbliżony do Ajnów lub Polinezyjczyków. Fakt ten ożywił dyskusję na temat pochodzenia ludności paleoindiańskiej i ewentualnego zasiedlenia kontynentu amerykańskiego w kilku falach migracyjnych.
Szkielet jest przedmiotem sporu pomiędzy archeologami a Indianami, którzy uważają, iż są to kości ich przodka, wobec czego powinny na podstawie federalnej "Ustawy o ochronie i repatriacji grobów tubylczych Amerykanów" (NAGPRA) zostać pochowane zgodnie z plemiennym obyczajem. Ponieważ został znaleziony na terenie należącym do wojska, stanowi formalnie własność Korpusu Inżynieryjnego Armii USA. W 2000 ówczesny sekretarz zasobów wewnętrznych Bruce Babbitt na skutek skarg polecił zwrócić szczątki Indianom. Dwa lata później sąd okręgowy uznał jednak roszczenia Indian za nieuzasadnione, powołując się na prawo do swobodnych badań naukowych. Przedstawiciele plemion Nez Percé, Wannapum, Colville i Umatilla złożyli odwołanie od tego wyroku do sądu apelacyjnego. W lutym 2004 apelacja została oddalona.
W 2015 zespół badawczy pod opieką Eske Willersleva przeprowadził badania DNA pochodzącego z kości szkieletu Człowieka z Kennewick. Udało się zaprzeczyć wcześniejszym wnioskom z analizy morfologicznej, gdzie naukowcy uznali roszczenia plemion indiańskich za bezzasadne, argumentując iż szkielet przypomina budową bardziej tę, jaką zauważyć można u mieszkańców wysp Pacyfiku. Zgodnie jednak z wynikami badań Willersleva kopalny DNA pozwala stwierdzić, że Człowiek z Kennewick wywodził się z ancestralnej populacji rdzennych Amerykanów. Zespół wskazał na duże jego pokrewieństwo z członkami plemienia Colville, jednak David Reich, w swej publikacji zauważa, że trudno wyciągać na tej podstawie dalekosiężne wnioski, ponieważ laboratoria nie dysponują wystarczającą liczbą próbek (o ile w ogóle jakiekolwiek posiadają) od przedstawicieli pozostałych amerykańskich plemion, aby istotnie wskazać jak wygląda genetyczne ich pokrewieństwo.
Ostatecznie w 2016 Kongres Stanów Zjednoczonych uchwalił ustawę, na mocy której szczątki Człowieka z Kennewick zostały zwrócone koalicji plemion ze Skonfederowanych Plemion Colville. 18 lutego 2017 zostały one pochowane w oficjalnie nieujawnionym miejscu w uroczystości, w której udział wzięło 200 członków pięciu plemion z dorzecza Kolumbii.

</doc>
<doc id="437189" url="https://pl.wikipedia.org/wiki?curid=437189" title="Karl Litzmann">
Karl Litzmann

Karl Litzmann (ur. 22 stycznia 1850 w Neuglobsow, Brandenburgia, zm. 28 maja 1936 tamże) – pruski generał podczas I wojny światowej, dowódca jednej z trzech dywizji (3 dyw. gwardyjska) w składzie tzw. „grupy Scheffera” (pozostałe dwie to 49 i 50 rezerwowa dywizje piechoty), który swoim manewrem zapewnił zwycięstwo Niemcom w jednej z trzech największych bitew na froncie wschodnim (w tzw. bitwie pod Łodzią); polityk nazistowski.
Rodzina i pierwsza wojna światowa.
Dokumenty wymieniają rodzinę Litzmannów jako zamieszkującą Neuruppin i okolicę od połowy XVI wieku i należącą do tutejszego rodu radców. Z niej wywodził się również berliński burmistrz Caspar (burmistrz od 1695) i Johann Joachim Litzmann (burmistrz 1709–1712). Ojciec Karla Litzmanna był właścicielem hut szkła i dóbr leśnych w Neuglobsow nad jeziorem Stechlinsee (80 km na północ od Berlina).
Na początku wojny z Francją 1870/71 Karl Litzmann miał stopień fahnenjunkra (kandydat na oficera w randze starszego podoficera). W 1895 został mianowany na pułkownika i został „pierwszym członkiem dyrekcji” cesarskiej akademii wojskowej w Berlinie. W 1898 został awansowany na generała. W latach 1902–1905 był szefem akademii wojskowej ("Preußische Kriegsakademie"). W 1905 na skutek sporu z cesarzem na temat reformy kształcenia sztabu generalnego został przedwcześnie przeniesiony w stan spoczynku, ale 1 sierpnia 1914 został przywołany do służby i w październiku otrzymał dowodzenie 3. Gwardyjską Dywizją Piechoty. Za swe skuteczne działania na froncie wschodnim, w czasie których pod koniec listopada 1914 wbrew innemu rozkazowi dowódcy – gen. Reinharda von Scheffer-Boyadela, w kotle pod Łowiczem, przy -20 stopniach mrozu, w pobliżu miejscowości Brzeziny k. Łodzi (bitwa pod Brzezinami), udało mu się przypadkiem z już odciętej pozycji przedrzeć przez front rosyjski, został odznaczony najwyższym orderem Pour le Mérite. W bitwie tej, niedaleko Łodzi, zatrzymano posuwanie się rosyjskich oddziałów w kierunku na Berlin i Wrocław. Po tym zwycięstwie uzyskał w Niemczech miano „Lwa spod Brzezin” („Der Löwe von Brzeziny”).
W 1915 otrzymał dowodzenie grupą armii i poprowadził przez Mazury 40. Korpus Rezerwowy (kontrofensywa z Prus Wschodnich). Dzięki odważnemu dowodzeniu oddziałami, talentowi i doświadczeniu strategicznemu zajął twierdzę Kowno uważaną dotąd za nie do zdobycia. Otrzymał za to Wieniec Liści Dębowych do odznaczenia Pour le Mérite. Odmówił jednak przyjęcia zaproponowanego mu przez cesarza tytułu szlacheckiego. W 1917 poprowadził armię austriacką na Mołdawię.
W latach 1926 i 1928 napisał dwutomowe wspomnienia.
Poparcie nazistów.
Osiemdziesięcioletni Karl Litzmann zaczął aktywnie wspierać partię narodowosocjalistyczną NSDAP, której członkiem został w 1930. W lutym tegoż roku w Pałacu Sportu w berlińskiej dzielnicy Schöneberg odbyła się piętnastotysięczna demonstracja pod przewodnictwem NSDAP pod hasłem „Tak dalej nie może być”. Mówcami byli m.in. gen. Karl Litzmann, gauleiter dr Joseph Goebbels i kpt. Hermann Göring.
W 1932 Litzmann został posłem do Reichstagu, później aż do śmierci był "Alterspräsidentem" – przewodniczącym seniorem. Był najstarszym posłem w całej historii niemieckiego parlamentaryzmu. Od 1934 był również członkiem powołanej przez Hitlera Pruskiej Rady Państwa. W 1936 pochowano go podczas pogrzebu państwowego w Neuglobsow koło Stechlinsee.
Uhonorowanie.
Kiedy w 1939 po pokonaniu Polski Łódź i Brzeziny włączono do Kraju Warty, miejscowości te otrzymały na cześć Karla Litzmanna niemieckie nazwy. 11 kwietnia 1940 Łódź okupanci przemianowali na Litzmannstadt, a Brzeziny na Löwenstadt (od „Löwe von Brzeziny”). Po zakończeniu okupacji nawiązujące do osoby Litzmanna nazwy miejscowości nie były używane.
Karl Litzmann był honorowym obywatelem miasta Neuruppin, której to godności pozbawiono go w 2007.

</doc>
<doc id="437191" url="https://pl.wikipedia.org/wiki?curid=437191" title="Makowiec (ciasto)">
Makowiec (ciasto)

Makowiec – ciasto przekładane masą ze zmielonego maku, cukru (lub miodu) i bakalii. Wypiek taki najczęściej przybiera formę:
Makowce w kuchni polskiej.
Charakterystyka.
Mak przeznaczony na masę należy odpowiednio przygotować przed zmieleniem (lub utarciem). Jednym ze sposobów jest sparzenie (przelanie wrzątkiem) ziaren na sitku, następnie staranne odsączenie i odparowanie. Inna metoda to zalanie maku zimnym lub gorącym mlekiem lub wodą i odstawienie na pewien czas do namoczenia – czasem po uprzednim zagotowaniu. Według części przepisów, po sparzeniu lub namoczeniu ziaren należy je jeszcze ugotować. W przypadku moczenia ziaren przez całą noc powinno wystarczyć zaledwie kilkuminutowe gotowanie. Według Macieja Kuronia (1960–2008), ziarna przed ugotowaniem należy sparzyć wrzątkiem zawsze – niezależnie od namoczenia. Dawniej maku nie parzono lecz zalewano wodą i czekano, aż zakiełkuje lub zmieni odpowiednio swój smak. 
Tak przygotowany, starannie odsączony mak mieli się dwukrotnie lub trzykrotnie w maszynce do mięsa przez sitko o najmniejszych okach lub uciera w makutrze. Utarty mak uciera się dalej z cukrem lub miodem, po czym dodaje bakalie takie jak posiekane orzechy włoskie, migdały, namoczone rodzynki, kandyzowana skórka pomarańczowa lub cytrynowa. W kuchniach regionalnych spotyka się także stosowanie takich dodatków jak orzechy laskowe, suszone śliwki lub gruszki. Według niektórych przepisów, do masy do makowej dodaje się masło, całe jaja lub ubitą pianę z białek.
Upieczone rolady makowe oblewa się zazwyczaj białym (gotowanym) lukrem i ozdabia surowymi ziarenkami maku lub kandyzowanej skórki pomarańczowej. W handlu spotyka się także strucle z polewą czekoladową.
Makowce w formie placków to najczęściej gruba warstwa masy makowej na spodzie drożdżowym, kruchym lub półkruchym, przykryta drugim płatem ciasta (np. „Kołocz weselny śląski”, „Kołocz weselny cieszyński”), kratką z ciasta (np. placek świąteczny z makiem według Marii Disslowej) lub warstwą kruszonki. „Placek świąteczny z makiem” Marii Disslowej (1870–1936) to gruba warstwa masy makowej (z maku, cukru, masła i jaj) z bakaliami wyłożona na cienką warstwę ciasta drożdżowego, przyozdobiona kratką z ciasta drożdżowego, bakaliami i cukrem.
Potrawa świąteczna.
Makowiec jest typowym daniem wigilijnym i wielkanocnym w kuchni polskiej. W niektórych rejonach kraju rozpowszechnił się dopiero po drugiej wojnie światowej, m.in. za sprawą osiedleńców z Polski wschodniej. Regionalnie strucla makowa przybiera formę składanych bułeczek z nadzieniem makowym.
Na co dzień makowiec gościł niegdyś tylko na zamożnych stołach. W zwykłych domach pieczony był tylko na wyjątkowe okazje takie jak wspomniana wigilia Bożego Narodzenia i karnawał, Wielkanoc, Zielone Świątki, Środa Popielcowa, Wielki Piątek oraz różnego rodzaju uroczystości rodzinne. 
Według ludowych wierzeń mak spożywany w wigilię Bożego Narodzenia miał zapewniać szczęście i chronić przed działaniem złych sił. Mak – roślina, która zawiera w makówce tysiące nasion – występował na wigilijnym stole także jako symbol urodzaju i płodności. Tarcie maku na tę okoliczność miało zapewnić młodym pannom rychłe zamążpójście. Mak w potrawach wigilijnych, obok miodu i grzybów był też łącznikiem z zaświatami.
Lista produktów tradycyjnych.
Makowce znajdujące się na „Liście produktów tradycyjnych Ministerstwa Rolnictwa i Rozwoju Wsi” (wybór):

</doc>
<doc id="437194" url="https://pl.wikipedia.org/wiki?curid=437194" title="ADCC">
ADCC



</doc>
<doc id="437198" url="https://pl.wikipedia.org/wiki?curid=437198" title="Pierwiastek algebraiczny">
Pierwiastek algebraiczny



</doc>
<doc id="437199" url="https://pl.wikipedia.org/wiki?curid=437199" title="Jan Tabortowski">
Jan Tabortowski

Jan Tabortowski, ps. „Bruzda” w AK i AKO, „Tabor” w WiN-ie (ur. 16 października 1906 w Nowogródku, zm. 23 sierpnia 1954 w Przytułach) – major Wojska Polskiego, żołnierz AK, AKO i WiN, inspektor inspektoratów III łomżyńskiego i IV Suwalskiego AK, prezes rejonowy WiN.
Służba w Wojsku Polskim do 1939 roku.
Był synem Jana i Wacławy z domu Wojno-Sidorowicz. Jego młodszy brat Albert (ur. 1910) był porucznikiem artylerii Wojska Polskiego i słuchaczem Wyższej Szkoły Intendentury (kurs 1937–1939). W kampanii wrześniowej walczył pod Lwowem, dostał się do niewoli sowieckiej i został zamordowany przez NKWD w Charkowie w zbrodni katyńskiej, niezidentyfikowany, spoczywa w zbiorowej mogile na cmentarzu polskich oficerów w Piatichatkach. Pośmiertnie awansowany na kapitana.
Jan maturę otrzymał w 1927 roku. Służbę wojskową odbywał w 79 pułku piechoty, a następnie w Oficerskiej Szkole Piechoty w Ostrowi Mazowieckiej i w Szkole Podchorążych Artylerii w Toruniu. 15 sierpnia 1930 Prezydent RP mianował go podporucznikiem ze starszeństwem z dniem 15 sierpnia 1930 i 58. lokatą w korpusie oficerów artylerii, a minister spraw wojskowych wcielił do 19 pułku artylerii lekkiej w Nowej Wilejce. Trzy lata później awansował na porucznika. W 1935 został skierowany do Centrum Wyszkolenia Broni Pancernych w Modlinie. W 1936, po ukończeniu kursu, został przeniesiony do 1 dywizjonu pociągów pancernych w Legionowie. W marcu 1939 pełnił służbę w tym dywizjonie na stanowisku dowódcy I plutonu podoficerskiego szkolnego pociągu pancernego. Jako porucznik ze starszeństwem z dniem 1 stycznia 1933 zajmował 9. lokatę w korpusie oficerów broni pancernych.
Kampania wrześniowa.
Przed II wojną światową Tabortowski był dowódcą plutonu czołgów rozpoznawczych pociągu pancernego nr 11 „Danuta”, a po jej wybuchu został zastępcą dowódcy tego pociągu. Walczył na linii Toruń–Inowrocław, a następnie w okolicach Kutna i brał udział w bitwie nad Bzurą.
18 września 1939 dowodzona przez niego bateria osłaniała odwrót jednostek polskich za linię rzeki Bzury, otoczona przez Niemców po wyczerpaniu amunicji skapitulowała. Ranny porucznik Jan Tabortowski znalazł się w niewoli i umieszczony w szpitalu w Warszawie.
Działalność konspiracyjna.
Ze szpitala uciekł w styczniu 1940 roku. Przekroczył linię demarkacyjną w okolicach Wysokiego Mazowieckiego i przy pomocy swojego kolegi por. Czesława Gołębiowskiego ps. „Bosy” znalazł się w konspiracji. Przyjął pseudonim „Kusy” i od wiosny 1940 roku został komendantem Obwodu Bielsk Podlaski, a w maju 1942 roku objął stanowisko inspektora Inspektoratu III łomżyńskiego obejmującego obwody AK – Łomża i Grajewo. Został awansowany do stopnia kapitana i odznaczony Krzyżem Walecznych.
Obejmując nowe obowiązki zaczął posługiwać się pseudonimem „Bruzda”. 22 listopada 1942 roku kapitan „Bruzda” został aresztowany wraz porucznikiem Stanisławem Cieślewskim „Lipcem” i por. Janem Sokołowskim „Majem” i osadzony w więzieniu w Łomży. Mimo iż Niemcy nie orientowali się kogo aresztowali, umieścili ich na liście osób do rozstrzelania. Dzięki akcji podziemia dowodzonej przez Czesława Lustycha „Profesora” i Zdzisława Wilhelmiego „Powoja” udało się doprowadzić do ich ucieczki w nocy z 12 na 13 stycznia 1943 roku. Razem z nimi uciekło około 10 więźniów.
Po tych wydarzeniach „Bruzda” zostaje przeniesiony do Inspektoratu IV Suwalskiego, a jego funkcję objął cichociemny – por. Hieronim Łagoda „Lak”.
Inspektorat suwalski był nasycony oddziałami partyzanckimi i „Bruzda” dużo czasu spędzał dokonując inspekcji podległych mu oddziałów.
Korzystał z każdej okazji osobistego udziału w akcjach. W kwietniu 1943 roku, przebywając na odprawie na terenie Obwodu Zambrów, odbił z rąk Niemców swojego kolegę kpt. Czesława Gołębiowskiego „Bosego” przetrzymywanego w Wiźnie. W sierpniu tego samego roku dowodził wypadem na majątek Poryte-Jabłoń i uderzeniem na oddział żandarmerii w Królowej Wodzie, a w listopadzie kierował walką pod Strzelcowizną.
W październiku 1943 został ponownie odznaczony Krzyżem Walecznych. 30 stycznia 1944 roku „Bruzda” został odwołany z zajmowanego stanowiska i miał objąć funkcję szefa Wydziału Motoryzacji Okręgu Białostockiego AK, jednak aresztowanie przez Niemców kpt. „Laka” spowodowało, że „Bruzda” objął ponownie stanowisko inspektora Inspektoratu Łomżyńskiego AK.
Kapitan „Bruzda” przejął nowe obowiązki w marcu 1944 roku i skoncentrował się na przygotowaniach do akcji „Burza”. Skompletował dowództwo przewidzianych do mobilizacji jednostek 33 pułku piechoty AK i 9 pułku strzelców konnych. Dowódcą pierwszego został por. Stanisław Cieślewski „Lipiec”, a drugiego rtm. Wiktor Konopko „Grom”. Nadzorował rozbudowę przewidzianych na miejsca koncentracji baz na bagnach narwiańskich w okolicach wsi Olszyna Pniewska, Grądy Woniecko i na Uroczysku Kobielne nad Biebrzą. W maju 1944 kapitan „Bruzda” został po raz trzeci odznaczony Krzyżem Walecznych.
2 lipca 1944 pod Boguszkami podjął próbę odbicia aresztowanego przez Niemców ppor. Józefa Ramotowskiego „Rawicza”. Potyczka skończyła się porażką. Zginął „Znicz” Jan Kościelewski, ranni zostali major „Bruzda” oraz „Huzar” – Hipolit Waniewski i „Kmicic” – Zbigniew Stronowski. W ramach represji Niemcy rozstrzelali 10 mężczyzn we wsi Boguszki.
Około 10 lipca 1944 pułkownik Władysław Liniarski „Mścisław”, komendant Okręgu Białostockiego AK pojął decyzję o rozpoczęciu akcji „Burza” na terenie inspektoratu łomżyńskiego. W tym samym czasie kapitan „Bruzda” został awansowany do stopnia majora.
Akcja „Burza”.
W momencie rozpoczęcia akcji „Burza” na terenie bazy „Kobielne” przebywało około 190 żołnierzy – szkieletowa obsada IV batalionu 33 pp AK – około 60 żołnierzy, oddział „Czarna Hańcza” z obwodu białostockiego AK, w liczbie około 70 ludzi i liczący około 50 osób oddział sowieckich skoczków spadochronowych pod dowództwem płk. Wojciechowskiego. Współpraca między dowódcami nowo przybyłych jednostek a „Bruzdą” układa się źle. Dlatego komenda Okręgu Białostockiego AK zdecydowała się przesunąć oddział „Czarna Hańcza” do Puszczy Knyszyńskiej, razem z nimi powinni odejść partyzanci radzieccy, ci jednak odmówili podporządkowania się i zostali w bazie „Kobielne”.
Trwały starcia patroli partyzanckich z Niemcami. Jednym z tych starć była potyczka pod Laskowcem, gdzie dowodzony przez por. „Istoka” (byłego oficera armii jugosłowiańskiej) patrol wspomógł wojska radzieckie w walce z Niemcami. Po zwycięskiej potyczce partyzanci zostali doprowadzeni do sztabu dywizji radzieckiej i tam rozbrojeni.
Jednocześnie Niemcy zaatakowali bazę „Kobielne”. Oddziały AK pod dowództwem „Bruzdy” i spadochroniarze radzieccy bronili jej wspólnie, a 14 sierpnia opuścili bazę. „Bruzda” przeszedł ze swym oddziałem w okolice Giełczyna koło Wizny, tam też doszło do kontaktu z wojskami radzieckimi.
Oddział został doprowadzony do sztabu 81 Korpusu 49 Armii stacjonującego w Długołęce, i tam rozbrojony, sam zaś „Bruzda” i jego adiutant „Bystry” zostali aresztowani przez funkcjonariuszy SMIERSZ.
Konspiracja powojenna.
„Bruzda” i „Bystry” uciekli z niewoli około 26 sierpnia i nawiązali kontakt z dowództwem Okręgu Białostockiego. „Bruzda” został ponownie inspektorem Inspektoratu III Łomżyńskiego, odznaczono go też Krzyżem Virtuti Militari.
Do stycznia 1945 roku „Bruzda” ukrywał się w okolicach Zambrowa i Tykocina. NKWD prowadziło działania mające na celu jego ponowne aresztowanie. Pozyskało do współpracy byłych żołnierzy „Bruzdy” – „Papierosa” – Wacława Mieleckiego i „Huzara” – Hipolita Waniewskiego. Ten ostatni, ranny w czasie potyczki pod Boguszkami 2 lipca 1944, był opatrywany przez Franciszkę Ramotowską „Iskrę”. W styczniu 1945 roku rozpoznał „Iskrę” w Białymstoku i wskazał ją NKWD. Łączniczka i sanitariuszka została aresztowana i poddana ciężkim przesłuchaniom.
Major „Bruzda” wrócił na teren swojego inspektoratu i rozpoczął jego odbudowę, tym razem w ramach Armii Krajowej Obywatelskiej, powołanej do życia rozkazem płk. Władysława Liniarskiego „Mścisława” z dnia 15 lutego 1945 roku.
Na początku kwietnia 1945 roku Franciszka Ramotowska została ciężko ranna w czasie próby ucieczki i umieszczona w Szpitalu Garnizonowym w Białymstoku. Major „Bruzda” zdecydował się na jej odbicie. Akcję wykonano bez strat i bez jednego strzału wieczorem 20 kwietnia 1945 roku. Brali w niej udział „Bruzda”, „Ryba” – Stanisław Marchewka, „Szczedroń” – Witold Lipiński, „Jastrząb” – Władysław Wesołowski, „Komar” – Stanisław Chojnowski, „Cezar” NN i „Sokolik” – Piotr Kopacz. Ranna „Iskra” została przetransportowana do Jeziorka koło Łomży, gdzie ją leczono, a następnie umieszczona w Warszawie.
Pod koniec kwietnia major „Bruzda” podjął decyzję o ataku na Grajewo. Akcję wykonano w nocy z 8 na 9 maja. Ugrupowanie liczące około 200 ludzi zostało podzielone na cztery grupy: pierwsza pod dowództwem „Ryby” – Stanisława Marchewki – miała zaatakować UBP, druga pod dowództwem „Wawra” – Franciszka Wawrzyńskiego – Komendę Powiatową Milicji, trzecia pod dowództwem „Olszyny” – Antoniego Kurowskiego – miała blokować komendanturę sowiecką, czwarta zaś pod dowództwem „Dęba” – Władysława Rzeniewicza – miała blokować drogi dojazdowe do miasta. Akcja zakończyła się powodzeniem, a w czasie powrotu rozbrojono jeszcze posterunek milicji w Szczuczynie i zlikwidowano punkt łączności Armii Czerwonej pod miejscowością Łojki.
11 maja 1945 w okolicach miejscowości Wyrzyki major „Bruzda” przeprowadził udaną akcję odbicia z rąk UB dowódcy plutonu plut. „Jałowca” – zginęło lub zostało rannych 16 funkcjonariuszy UB i MO z Komendy Głównej MO.
We wrześniu 1945 roku powstała nowa, zrzeszająca środowisko akowskie organizacja WiN. Major „Bruzda” wraz z podległym mu inspektoratem znalazł się w WiN, zmieniając przy tym pseudonim na „Tabor”. Za działalność w ramach AK i AKO został odznaczony Złotym Krzyżem Zasługi z Mieczami.
22 lutego 1947 roku Sejm uchwalił ustawę o amnestii, umożliwiającą złożenie broni przez podziemie. Major „Bruzda” ujawnił się 25 marca 1947 roku. Z podległego mu terenu ujawniło się około 2300 członków WiN.
Cywilne życie.
Po ujawnieniu Jan Tabortowski wyjechał do Warszawy i tam próbował rozpocząć swoje życie na nowo. Jego próba powrotu do służby wojskowej zakończyła się niepowodzeniem, Tabortowski pracował w kilku instytucjach, mieszkał w pokojach sublokatorskich, a jesienią 1947 rozpoczął studia w Szkole Głównej Handlowej.
W Warszawie osiedliło się kilka innych osób z dawnego „Obwodu Białystok” i Jan Tabortowski utrzymywał z nimi kontakty. Pod koniec 1948 roku przyjechał do Warszawy Stanisław Cieślewski „Lipiec”, który został wkrótce zatrzymany przez UB i przesłuchiwany kilka dni. Wtedy też Jan Tabortowski uzyskał potwierdzenie, że był obserwowany przez UB.
Powrót do podziemia.
Zagrożeni aresztowaniem „Lipiec” i „Bruzda” zeszli ponownie do podziemia w kwietniu 1950 roku. Ukrywali się u dawnych podkomendnych, a latem 1950 roku wybudowali obóz na bagnach biebrzańskich. Rozpoczęli gromadzenie przechowanej po ujawnieniu broni. Zaopatrzenie i informacje dostarczali im dawni żołnierze. Dołączali się do nich inni ukrywający się, jednak żaden z nich nie pozostał z nimi na stałe.
W listopadzie 1950 roku dwaj funkcjonariusze UB dotarli do obozu „Bruzdy”, ale zostali zlikwidowani.
Przez grupę przewinęli się: Tadeusz Wysocki ps. „Zegar”, Mieczysław Zalewski „Tarzan”, Józef Ramotowski „Rawicz”, Antoni Malinowski „Zając” i jego brat Kazimierz oraz Aleksander Sleszyński „Wicher”. Brak środków do życia spowodował konieczność przeprowadzenia akcji zaopatrzeniowych. Rekwirowano towary i pieniądze w sklepach i spółdzielniach regionu.
27 sierpnia 1952 rano wieś Grądy Małe, gdzie ukrywali się kapitan „Lipiec” i porucznik „Rawicz”, została otoczona przez KBW. Po wykryciu kryjówki doszło do wymiany ognia. Kapitan „Lipiec” zginął, rozerwany własnym granatem, a „Rawicz” ranny w nogę został ujęty.
Przez grupę przewinęli się: Wacław Dąbrowski, Edward Łebkowski i Antoni Rogowski. Przeprowadzano kolejne akcje zaopatrzeniowe.
Wszystkie prowadzone przez UB akcje mające na celu likwidację „Bruzdy” nie przynosiły rezultatu, dlatego też UB postanowiło wprowadzić do jego grupy swojego człowieka. Wybrano Stanisława Marchewkę „Rybę” – dawnego szefa samoobrony w obwodzie łomżyńskim. „Ryba” zerwał z podziemiem w 1946, ujawnił się w 1947 roku i wyprowadził się do Łodzi. Obecnie zmuszony przez UB pozornie podpisał współpracę i powrócił w łomżyńskie w poszukiwaniu „Bruzdy”.
Do spotkania „Bruzdy” z „Rybą” doszło w lipcu 1953 roku. „Ryba” wstąpił do grupy, w której byli wówczas „Bruzda”, „Zegar” i „Tygrys” – Wacław Dąbrowski a nieco później dołączył do nich Jan Rogiński „Lis”.
W sierpniu 1954 roku „Bruzda” zdecydował się na kolejną akcję – tym razem w Przytułach. Zaatakowano posterunek milicji i kasę gminną. W wyniku wymiany ognia „Bruzda” został ranny w klatkę piersiową i upadł przed komisariatem (był to prawdopodobnie rykoszet z jego własnej broni – choć jest równie prawdopodobne, że do „Bruzdy” strzelił funkcjonariusz UB Kazimierz Poprawski). Rana „Bruzdy” okazała się bardzo ciężka i na jego własną prośbę został dobity przez „Rybę”.
Ciało majora „Bruzdy” zostało zabrane przez UB do Białegostoku. Nie jest znane miejsce jego pochówku. W roku 1994 na cmentarzu w Przytułach powstała jego symboliczna mogiła.
Grupa, którą dowodził, przetrwała do roku 1957, do czasu, kiedy we wsi Jeziorko zginął por. „Ryba”.
Ordery i odznaczenia.
Postanowieniem prezydenta RP Lecha Kaczyńskiego z 20 sierpnia 2009 r. „za wybitne zasługi dla niepodległości Rzeczypospolitej Polskiej” został pośmiertnie odznaczony Krzyżem Wielkim Orderu Odrodzenia Polski.

</doc>
<doc id="437201" url="https://pl.wikipedia.org/wiki?curid=437201" title="XNS">
XNS



</doc>
<doc id="437202" url="https://pl.wikipedia.org/wiki?curid=437202" title="Kolegiata Poznańska Matki Bożej Nieustającej Pomocy i św. Marii Magdaleny">
Kolegiata Poznańska Matki Bożej Nieustającej Pomocy i św. Marii Magdaleny



</doc>
<doc id="437211" url="https://pl.wikipedia.org/wiki?curid=437211" title="Kennewick Man">
Kennewick Man



</doc>
<doc id="437213" url="https://pl.wikipedia.org/wiki?curid=437213" title="Burza lodowa (film)">
Burza lodowa (film)

Burza lodowa (ang. "The Ice Storm") – amerykański dramat filmowy z roku 1997 w reżyserii Anga Lee, zrealizowany na podstawie powieści Ricka Moody'ego. Smutna, zimowa historia dwóch rodzin, Hoodów i Carverów, rozgrywająca się u schyłku prezydentury Nixona.
Nagrody.
Za drugoplanową rolę w tym filmie Sigourney Weaver była nominowana do Złotego Globu i otrzymała nagrodę BAFTA. Do nagrody BAFTA nominowany był również James Schamus za najlepszy scenariusz adaptowany. Sam film startował w konkursie głównym na 50. MFF w Cannes, gdzie ostatecznie otrzymał nagrodę za najlepszy scenariusz.

</doc>
<doc id="437217" url="https://pl.wikipedia.org/wiki?curid=437217" title="Nebulizacja">
Nebulizacja

Nebulizacja – rodzaj zabiegu medycznego. Polega na podawaniu pacjentowi płynnych leków w postaci rozpylonej mgiełki (aerozolu) metodą inhalacji poprzez usta, rurkę intubacyjną lub przez otwór tracheotomijny - bezpośrednio do układu oddechowego. Służy do tego inhalator do nebulizacji.
Zaletą stosowania tej metody jest przyspieszenie działania leku oraz zmniejszenie wielkości jego dawki co pozwala ograniczać niekorzystne efekty uboczne terapii. Z nebulizacji może korzystać każdy we własnym domu, niezależnie od wieku (zabieg nie wymaga koordynacji wdechowej). Sprawdza się zarówno przy podawaniu leków (np. w astmie, przewlekłej obturacyjnej chorobie płuc, mukowiscydozie), jak i w leczeniu przeziębień (inhalacje z soli fizjologicznej).
Nebulizatory rozpylają lek do postaci aerozolu zawierającego krople o odpowiedniej wielkości, zależnej od zastosowanej w nim dyszy rozpylającej. Środkiem do rozpylania leku za pomocą nebulizatora jest sprężone powietrze lub sprężony, czysty tlen.
Typy nebulizatorów.
Najczęściej stosowanym w medycynie jest nebulizator pneumatyczno - tłokowy, jednak występują również inne typy tych urządzeń:

</doc>
<doc id="437218" url="https://pl.wikipedia.org/wiki?curid=437218" title="Tehace">
Tehace

Tehace - polska grupa muzyczna wykonująca death metal.
Historia.
Grupa powstała w 1999 roku w Wejherowie, rok później nagrała bootleg pt. "Live`n`evil", a następnie debiutancki materiał promo pt. "Zymatic disease of human believes", na którym znalazły się cztery autorskie kompozycje oraz cover grupy Morbid Angel. W 2002 roku materiał został wydany przez Apocalypse Prod. Współpraca z Apocalypse zaowocowała m.in. udziałem TEHACE na Winter Crusade Tour 2002 oraz na Yattering`s Genocide Tour w 2003 roku.
W latach 2003-2005 grupa występowała podczas koncertów oraz komponowała muzykę na swój debiutancki album. Okres od kwietnia do listopada 2005 roku to nagrania "Zipped Noise From Hell". Znajduje się na nim 10 utworów. Album zrealizował Piotr Łukaszewski w gdańskim RG Studio. Album został wydany przez firmę Mystic Productions w sierpniu 2006 roku. Otrzymał wiele pozytywnych opinii, umieszczając zespół w gronie wykonawców innowacyjnych i ze świeżym spojrzeniem na gatunek.
W roku 2010 grupa wzięła udział w trasie koncertowej pod nazwą Beware Of Your Neck Tour 2010 po Polsce, Czechach i Słowacji wspólnie z grupami: Sadist, Cerebrum, Virgin Snatch, Crionics oraz Saratan. Podczas tej trasy Tehace wspomagał pod nieobecność Omara Al-Kilani na drugiej gitarze Michał Mezger, założyciel słupskiej grupy Struggle with god. Michał Mezger ponownie wspomagał Tehace pod nieobecność Omara Al-Kilani w dniu 29 stycznia 2015 roku, podczas koncertu w klubie Wydział Remontowy w Gdańsku. Tehace tego dnia supportował grupę ANTIGAMA, odbywającą trasę koncertową pod nazwą "New Dimension Tour 2015". Oprócz Antigamy i Tehace zagrali jeszcze Rape On Mind.
24 marca 2012 Łukasz "Lucass" Krzeszewicz ogłosił na swojej stronie internetowej udział w nagraniach nowej płyty Tehace.

</doc>
<doc id="437220" url="https://pl.wikipedia.org/wiki?curid=437220" title="Herb Olesna">
Herb Olesna

Herb Olesna – jeden z symboli miasta Olesno i gminy Olesno w postaci herbu, ustanowiony przez Radę Miejską 23 kwietnia 2019.
Wygląd i symbolika.
Herb przedstawia na tarczy dwudzielnej w słup, w polu prawym błękitnym połuorła złotego Piastów górnośląskich, w polu lewym srebrnym połowę czerwonej pięciopłatkowej róży (2,5 płatka) o srebrnym środku z zielonymi listkami (2,5 listka)
Orzeł symbolizuje zwierzchnią władzę nad miastem Piastów opolskich, od lokowania przez Władysława opolskiego w 1275, do śmierci ostatniego z nich, Jana II Dobrego w 1532.
Pięciolistna róża (symbol maryjny), wyraża samorząd miasta, w którego murach istniał już w średniowieczu klasztor augustianów, którego patronką była w tym czasie Najświętsza Maryja Panna. Nawiązuje również do dawnej nazwy miasta – Rosenberg (z niem. Różana Góra).

</doc>
<doc id="437222" url="https://pl.wikipedia.org/wiki?curid=437222" title="Flaga Olesna">
Flaga Olesna



</doc>
<doc id="437232" url="https://pl.wikipedia.org/wiki?curid=437232" title="Niezapominajka alpejska">
Niezapominajka alpejska

Niezapominajka alpejska ("Myosotis alpestris") – gatunek rośliny z rodziny ogórecznikowatych. Zwyczajowe nazwy: niezabudka, żabie oczka. Występuje w górskich obszarach Europy i Turcji. W Polsce występuje głównie w Tatrach, gdzie jest dość częsta. Ciemnoniebieski kolor kwiatów, zwłaszcza jeżeli roślinki tworzą większe skupienie, z daleka rzuca się w oczy na tle zielonej trawy czy skał. Poza Tatrami jest bardzo rzadka, znane jest tylko jedno stanowisko w Karkonoszach. Jest też uprawiana jako roślina ozdobna. 
Zastosowanie.
Czasami uprawiana jako roślina ozdobna, może być uprawiana w strefach 4-10. Zwykle uprawiana jest jako roślina dwuletnia. Nadaje się szczególnie na rabaty, na obwódki, do pojemników. Nie ma specjalnych wymagań co do gleby. Lubi miejsca słoneczne.

</doc>
<doc id="437238" url="https://pl.wikipedia.org/wiki?curid=437238" title="Pomorski klasyk">
Pomorski klasyk

Pomorski Klasyk (Szlakiem Kaszubskiego Pierścienia, Pekaes Pomorski Classic, Pomerania Tour) – szosowy wyścig kolarski, organizowany w latach 2003–2010, w lipcu, na Kaszubach (województwo pomorskie). W latach 2003–2008 przeprowadzany w formule wyścigu jednodniowego, zaś w latach 2009–2010, jako wyścig etapowy Pomerania Tour. Organizatorem wszystkich edycji był "Lang Team", należący do Czesława Langa.
W latach 2003–2010 zaliczany do polskiego cyklu wyścigowego ProLiga oraz do kontynentalnego cyklu wyścigowego UCI Europe Tour. W 2010 posiadał kategorię UCI 1.2.
Brały w nim udział polskie drużyny kolarskie, grupy zagraniczne z dywizji UCI Continental Teams oraz reprezentacje narodowe i regionalne.

</doc>
<doc id="437239" url="https://pl.wikipedia.org/wiki?curid=437239" title="Praca klasowa">
Praca klasowa

Praca klasowa (potocznie klasówka) – pisemne sprawdzenie bieżącej wiedzy i umiejętności uczniów szkół podstawowych i ponadpodstawowych pisane pod kontrolą nauczyciela, obejmujące pewną partię nauczanego materiału (z jednego przedmiotu) i trwające zwykle co najmniej jedną godzinę lekcyjną. Klasówka sprawdza wiedzę zwykle całej klasy szkolnej, a jej uczniowie piszą ją przeważnie w tym samym czasie i miejscu (zwykle w klasie szkolnej, w której mają zajęcia z danego przedmiotu). Nie stosuje się tego terminu dla sprawdzianu ustnego.
W przeciwieństwie do kartkówki, pisanej zwykle na własnych kartkach uczniów (zwykle wyrwanych ze środka zeszytu), prace klasowe są często pisane na arkuszach rozdanych przez nauczyciela.
Odpowiednikiem klasówki w szkołach wyższych jest kolokwium.
Krótszą formą sprawdzenia wiedzy w tego typu szkołach jest sprawdzian (słowo użyte tutaj w jego węższym, „szkolnym” znaczeniu). Sprawdzian różni się od klasówki tym, że jest zwykle znacząco krótszy i bardziej nastawiony na sprawdzenie bieżących wiadomości nabytych na ostatnich lekcjach.
Najkrótszą formą sprawdzianu jest kartkówka, powszechnie obejmująca materiał z trzech ostatnich lekcji. Trwa ona do maksymalnie 20 minut.
Znamienny jest brak sztywnego podziału. W niektórych szkołach i obszarach szkolnych terminy te mogą mieć trochę inne znaczenie bądź szerszy lub węższy zakres.

</doc>
<doc id="437244" url="https://pl.wikipedia.org/wiki?curid=437244" title="Łotwa na Zimowych Igrzyskach Olimpijskich 2006">
Łotwa na Zimowych Igrzyskach Olimpijskich 2006

Łotwę na Zimowych Igrzyskach Olimpijskich 2006 reprezentowało 61 zawodników. Wystartowali oni w biathlonie, bobslejach, narciarstwie alepjskim, biegach narciarskich, saneczkarstwie, hokeju na lodzie, short tracku oraz w skeletonie.
Był to ósmy start Łotwy jako niepodległego państwa na zimowych igrzyskach olimpijskich (poprzednie to 1924, 1928, 1936, 1992, 1994, 1998, 2002).
Podczas tych igrzysk po raz pierwszy w historii sportów zimowych zawodnik reprezentujący Łotwę zdobył medal. Mārtiņš Rubenis w saneczkarstwie zdobył brązowy medal, zwyciężając nawet ostatni czwarty przejazd zawodów.
Sportowcy według dyscyplin.
Biathlon.
Mężczyźni
Kobiety
Bobsleje.
Mężczyźni
Narciarstwo alpejskie.
Mężczyźni
Biegi narciarskie.
Mężczyźni
Saneczkarstwo.
Mężczyźni
Kobiety
Hokej na lodzie.
Bramkarze
Obrońcy
Napastnicy
Reprezentacja Łotwy brała udział w rozgrywkach grupy B turnieju olimpijskiego. w której zajęła 6. miejsce i nie awansowała do ćwierćfinału. Ostatecznie reprezentacja Łotwy została sklasyfikowana na 12. miejscu.
Runda pierwsza.
Grupa B
Wyniki
Short Track.
Kobiety
Skeleton.
Mężczyźni

</doc>
<doc id="437246" url="https://pl.wikipedia.org/wiki?curid=437246" title="Sokół (góra)">
Sokół (góra)

Sokół (niem. "Neumanns-Koppe") – wzniesienie (862 m n.p.m.) w południowo-zachodniej Polsce, w Sudetach Środkowych, w Górach Sowich.
Położenie i opis.
Wzniesienie położone w południowo-zachodniej części pasma Gór Sowich, po zachodniej stronie od Przełęczy Sokolej, około 1,5 km na północny zachód od centrum miejscowości Sokolec.
Góra o kopulastym kształcie i stromych zboczach z wyraźnie zaznaczonym wierzchołkiem.
Zbudowana ze skał metamorficznych.
Partia szczytowa oraz zbocza wzniesienia porośnięte są lasem regla dolnego z niewielką domieszką drzew liściastych, poniżej poziomu 750 m zajmują łąki górskie i częściowo pola uprawne.
Na południowo-wschodnim zboczu znajdują się trasy narciarskie oraz sześć wyciągów, u podnóża południowego zbocza jest stacja GOPR.
W przeszłości na południowo-wschodnim zboczu znajdowały się dwie skocznie narciarskie.
Turystyka.
W okolicy góry przechodzą szlaki turystyczne:&lt;br&gt;
Piesze:
Narciarski:

</doc>
<doc id="437248" url="https://pl.wikipedia.org/wiki?curid=437248" title="Kościół św. Kazimierza w Poznaniu">
Kościół św. Kazimierza w Poznaniu

Kościół św. Kazimierza w Poznaniu – barokowy kościół i zespół poklasztorny znajdujący się na poznańskiej Śródce; kościół obecnie należy do parafii polskokatolickiej.
Historia.
Kościół ufundował Łukasz Szeliga Niemojowski dla franciszkanów reformatów, których do Poznania sprowadził w roku 1657 bp Wojciech Tolibowski. Autorem projektu był Krzysztof Bonadura Starszy, który kierował również pracami od 1663, funkcję tę po jego śmierci przejęli Jerzy Catenazzi i Krzysztof Bonadura Młodszy. Budowa zakończyła się w 1685. 
W latach 1693-1704 kasztelan przemęcki Jakub Piotr Gocłowski ufundował przy Kościele św. Kazimierza klasztor reformatów w Śródce. Pochowany wraz z małżonką Elżbietą z Mycielskich w podziemiach kościoła reformatów. Dawniej w kościele i refektarzu klasztornym znajdowały się jego portrety. 
W związku z licznymi podmyciami przez wody gruntowe Góry Kawalerskiej, na której stał kompleks, gwardian Jakub Suwaliński w latach 1749-1752 doprowadził do wzmocnienia północnej ściany świątyni przez skarpy. W 1804 Prusacy dokonali kasaty klasztoru. Zabudowania zmieniono na szpital wojskowy, a od 1805 przez seminarium nauczycielskie. W 1806 kompleks ponownie pełnił rolę szpitala wojskowego, tym razem francuskiego, a od 1809 – polskiego. Następnie ponownie zmieniono go na seminarium nauczycielskie. W 1847 zabudowania przekazano Zakładowi dla Głuchoniemych. W 1931 kościół odnowiono, pod kierownictwem Stanisława Smogulnickiego. Podczas walk w 1945 ucierpiał dach świątyni. Renowacji dokonano w latach 1959-1961. Obecnie w budynkach poklasztornych znajduje się Ośrodek Szkolno-Wychowawczy dla Dzieci Głuchych, zaś kościół należy do parafii Kościoła Polskokatolickiego.
Opis.
Kościół to jednonawowa, barokowa świątynia, o węższym prezbiterium zamkniętym prostą ścianą. Fasada dzielona sześcioma pilastrami, nad wejściem figura św. Kazimierza zaś w szczycie Oko opatrzności.
Wnętrze utrzymano w jednolitym rokokowym stylu, ściany zdobią zdwojone pilastry. Ołtarz główny zawiera scenę ukrzyżowania z Janem Ewangelistą i Matką Bożą. Poniżej antepedium z płaskorzeźbą przedstawiającą apoteozę św. Kazimierza z XVIII w. W lewym ołtarzu bocznym XVII-wieczne obrazy Matki Boskiej oraz Dysputa dominikanina z reformatą. W prawym natomiast również pochodzący z tego okresu obraz św. Stanisława, oraz współczesna kopia ikony Matki Boskiej Częstochowskiej. Wyposażenie uzupełniają rokokowe konfesjonały oraz ambona.
Klasztor to czteroskrzydłowy budynek, na planie prostokąta, z niewielkim wirydarzem przylegającym do kościoła od południa.
Przed kościołem znajduje się kapliczka Bożej Męki (wcześniej św. Kazimierza) z pocz. XVIII w.
Parafia św. Kazimierza w Poznaniu.
Kościół św. Kazimierza jest świątynią należącą do polskokatolickiej parafii św. Kazimierza. 
Parafia Kościoła Polskokatolickiego pw. Najświętszej Maryi Panny w Poznaniu powstała w 1947, początkowo nabożeństwa odbywały się w kaplicy przy ul. Grunwaldzkiej 46, przydzielonej przez Wydział do Spraw Wyznań w Poznaniu. 19 sierpnia 1952 kaplicę przeniesiono do budynku przy ul. Tadeusza Kościuszki 90, którą przydzieliło Prezydium Rady Narodowej w Poznaniu. 4 czerwca 1973 parafię przeniesiono do kościoła przy ul. Bydgoskiej 4 i dekretem biskupa elekta Waleriana Kierzkowskiego zmieniono nazwę na wezwanie św. Kazimierza. 
Liturgia sprawowana jest w niedziele o 10:30.
ul. Bydgoska 4B/2, 61-127 Poznań

</doc>
<doc id="437250" url="https://pl.wikipedia.org/wiki?curid=437250" title="Kościół Polsko-Katolicki">
Kościół Polsko-Katolicki



</doc>
<doc id="437254" url="https://pl.wikipedia.org/wiki?curid=437254" title="Reformaci">
Reformaci



</doc>
<doc id="437255" url="https://pl.wikipedia.org/wiki?curid=437255" title="SMIERSZ">
SMIERSZ



</doc>
<doc id="437257" url="https://pl.wikipedia.org/wiki?curid=437257" title="MBxd2">
MBxd2

MBxd2 (typ "A20D-P") – wąskotorowy wagon spalinowy produkowany w latach 1984–86 przez zakłady FAUR w Bukareszcie. Powstały 32 egzemplarze tego pojazdu. Kupno i eksploatacja wagonów MBxd2 uratowały przed likwidacją wiele sieci kolei wąskotorowej w Polsce. Wagony serii MBxd2 (jak również ich wagony doczepne – seria Bxhpi) ze względu na kraj pochodzenia często nazywane są "„rumunami”".
Historia.
Geneza.
Koleje wąskotorowe w Polsce już od lat 50. były stopniowo likwidowane. Do tego procesu przyczyniło się wiele różnych czynników, takich jak np. rozwój motoryzacji. Dodatkowym czynnikiem powodującym likwidacje i ograniczenia w ruchu kolei wąskotorowych był fatalny stan infrastruktury i taboru, w dużej mierze mocno przestarzałego, pochodzącego nawet sprzed II wojny światowej. W celu zapobiegnięcia likwidacji wszystkich kolei wąskotorowych, w 1983 roku Ministerstwo Komunikacji zakupiło w Rumunii w Zakładach Metalowych „23 August” w Bukareszcie 32 sztuki wagonów motorowych oznaczonych później serią MBxd2 oraz 100 wagonów doczepnych oznaczonych serią Bxhpi. Wagony doczepne przeznaczone były specjalnie do wagonów motorowych i tworzyły z nimi spalinowy zespół trakcyjny A20D-P. Transakcję poprzedziło dostarczenie dwóch pojazdów testowych&lt;ref name ="ŚK10/2002"&gt;&lt;/ref&gt;.
Produkcja i testy.
W 1984 roku rumuńskie zakłady zbudowały dwa testowe wagony, które zostały skierowane do Gryfic i Piaseczna. Egzemplarze testowe różniły się nieco wyglądem od późniejszych egzemplarzy (m.in. brakiem ryfli – przetłoczeń usztywniających – na ścianach bocznych). Podczas testów wykryto wiele usterek, które zostały usunięte przy budowie kolejnych wagonów. W sumie powstało 12 wagonów motorowych o metrowym rozstawie szyn oraz 20 pojazdów o rozstawie szyn 750 mm, które dostarczono w latach 1984–1987. Wagony przeznaczone na różne szerokości toru różniły się od siebie nie tylko szerokością wózków, ale też zastosowaniem odmiennego przełożenia w przekładni redukcyjnej.
Eksploatacja.
750 mm.
Na podstawie i
1000 mm.
Na podstawie i 
Konstrukcja.
Pudło.
Pudło samonośne, wykonane ze stali. W konstrukcji użyto profili giętych na zimno, a następnie pokrytych blachą. Na obu końcach znajdowała się kabina sterownicza. Po obu bokach były po dwie pary drzwi, jedne do kabiny sterowniczej i drugie wejściowe dla pasażerów. Na każdej ścianie bocznej znajdowało się 7 okien mających 1170 mm szerokości; górna część okna była uchylna, podobnie, jak na dolnym pokładzie wagonów normalnotorowych typu Bhp.
Wnętrze.
Wnętrze składało się z jednego przedsionka oraz dwóch przedziałów: mniejszego 15-miejscowego i większego 24-miejscowego. W większym przedziale znajdowała się ubikacja oraz piec. Siedzenia były w układzie 2+1, czyli układzie typowym dla wagonów osobowych kolei wąskotorowych. Miejsca do siedzenia były wykonane z drewnianych listewek. Dodatkowo wnętrze było wyposażone w półki na bagaż, śmietniki oraz uchwyty dla stojących pasażerów.
Podwozie i wózki.
Wagon został oparty na dwóch dwuosiowych wózkach podwójnie usprężynowanych. Usprężynowanie to miało jednak wielką wadę – powodowało nadmierne bujanie się pojazdu na nierównościach toru. W pojeździe zastosowano hamulec systemu Knorra, hamujący wszystkie osie wagonu oraz piasecznice na wózku napędnym, sypiące piasek zgodnie z kierunkiem jazdy pod koła pierwszej osi wózka. Pod podwoziem zamontowano akumulatory typu 12ES180 o pojemności 180 Ah i napięciu 24 V, zbiorniki paliwa i powietrza do sprężarek oraz chłodnice.
Napęd.
Jednostkę napędzał silnik Diesla D2156HMU produkcji węgierskiej firmy RABA (produkującej silniki między innymi do autobusów marki Ikarus). Silnik posiadał moc 192 KM przy 2100 obrotach na minutę, co teoretycznie pozwalało pojazdowi na ciągnięcie do dwóch wagonów doczepnych, jednakże ze względu na słabe chłodzenie jednostki napędowej do wagonu motorowego dołączano maksymalnie 1 wagon doczepny. Napęd był przenoszony przez przekładnię hydrauliczną typu 16HRS, opracowaną pierwotnie dla maszyn budowlanych.
Urządzenia sterujące.
Nastawnik posiadał 8 pozycji jazdy oraz pozycję zerową; oprócz tego na pulpicie sterowniczym znajdował się nawrotnik pozwalający na zmianę kierunku jazdy oraz dźwignia zmiany biegów. Oprócz urządzeń sterujących na pulpicie znajdowały się również wskaźniki kontrolno-pomiarowe.
Malowanie.
Najbardziej charakterystycznym malowaniem wagonów MBxd2 (jak również i doczepnych Bxhpi) było malowanie fabryczne w czerwone i kremowe pasy wraz z czerwonymi drzwiami. Na czołach wagonu pas środkowy posiadał V-kształtne załamanie pod kątem 45° w dół. W ciągu eksploatacji w WMD Śmigiel zastosowano uproszczony układ malowania – bez załamania czerwonego pasa na czole, w pojeździe MBxd2-222 zaś – zamiast koloru czerwonego zastosowano kolor zielony. Od 2002 roku na Ełckiej Kolei Wąskotorowej zamiast odcienia szarego / kości słoniowej zastosowano kolor żółty.
Oznaczenie literowe.
Wagon nosi oznaczenie typu A20D-P, które zostało nadane przez producenta ze względu na zasadnicze cechy projektu:
Na PKP wagon zyskał oznaczenia literowo-cyfrowe serii MBxd2, oznaczające:

</doc>
<doc id="437261" url="https://pl.wikipedia.org/wiki?curid=437261" title="Frezowanie">
Frezowanie

Frezowanie – rodzaj obróbki skrawaniem, w której ruch obrotowy zawsze wykonuje narzędzie, a ruch posuwowy (w zależności od konstrukcji obrabiarki, na której jest prowadzona obróbka) wykonywany jest również przez narzędzie lub przez przedmiot obrabiany.
Obrabiarka, na której wykonuje się frezowanie nazywa się frezarką.
Frezowanie obwodowe.
Do frezowania obwodowego zaliczamy:
Frezowanie obwodowe dzielimy na:
Zastosowanie.
Frezowaniem obrabia się metale, tworzywa sztuczne, drewno.

</doc>
<doc id="437266" url="https://pl.wikipedia.org/wiki?curid=437266" title="Pryscylian">
Pryscylian

Pryscylian lub Pryscylian z Ávili (; ur. ok. 345, zm. 385) – biskup Ávili, heretyk, chrześcijański kaznodzieja i przywódca religijny działający w rzymskiej prowincji "Hispania" w IV wieku n.e. 
Około roku 375 został przywódcą ruchu etyczno-filozoficzno-religijnego zwanego od jego nazwiska pryscylianizmem. Znalazł licznych zwolenników, szczególnie w północnej Hiszpanii (Galicja), również wśród duchowieństwa. Jego poglądy (lecz nie on sam) zostały potępione na synodzie w Saragossie w 380 r. Przez zwolenników Itacjusza i Sylwiana konsekrowany na biskupa Ávili w 381 r. Działania przeciwników zmusiły go jednak do ucieczki do Akwitanii. Następnie udał się do Rzymu, daremnie szukając poparcia u papieża Damazego I. Sprawa była rozpatrywana również na synodzie w Bordeaux w roku 384, nie podjęto tam jednak żadnej decyzji, gdyż Pryscylian odwołał się do cesarza. 
Cesarz Maksymus, ortodoksyjny katolik, dając posłuch oskarżeniom o herezję, niemoralne prowadzenie się i uprawianie magii, po przesłuchaniu i torturach skazał Pryscyliana na śmierć. Powstrzymać wykonania wyroku chcieli m.in. św. Ambroży z Mediolanu i św. Marcin z Tours. Wyrok przez ścięcie został wykonany w roku 385 w Trewirze. Był to pierwszy przypadek skazania na śmierć chrześcijanina za herezję z wyroku świeckiej władzy. Z uwagi na ten bezprecedensowy casus, papież Syrycjusz obłożył anatemą wszystkich biskupów optujących za skazaniem na śmierć. 
Pryscylian długo był uważany za męczennika i świętego w Hiszpanii, a szczególnie w Galicji.
Mimo surowych represji pryscylianizm utrzymywał się jeszcze przez blisko 2 wieki w Hiszpanii i Galii.

</doc>
<doc id="437268" url="https://pl.wikipedia.org/wiki?curid=437268" title="Aoede">
Aoede

Aojde, Aoede (gr. "Aoidḗ", łac. "Aœde" – 'pieśń') – była jedną z trzech pierwotnych muz. Jej siostrami były Melete i Mneme. Aoede była muzą liryki i pieśni.
Mit o tej muzie był i nadal jest istotną inspiracją dla artystów. Grupa Theatre Of Tragedy napisała piosenkę pt. "Aoede", którą znaleźć można na ich trzecim albumie Aégis.

</doc>
<doc id="437283" url="https://pl.wikipedia.org/wiki?curid=437283" title="Przełom Bystrzycy">
Przełom Bystrzycy



</doc>
<doc id="437289" url="https://pl.wikipedia.org/wiki?curid=437289" title="Bliźniczka psia trawka">
Bliźniczka psia trawka

Bliźniczka psia trawka, b. wyprostowana ("Nardus stricta" L.) – gatunek rośliny z rodziny wiechlinowatych ("Poaceae"). Znany też jako psia trawka, psiarka. Zasięg obejmuje Grenlandię, całą Europę, rejon Kaukazu i Azję Mniejszą oraz północną Azję po wschodnią Syberię, poza tym w wiele miejsc introdukowany i zdziczały. W Polsce gatunek rodzimy, występuje dość pospolicie na niżu i w górach (tutaj częściej). 

</doc>
<doc id="437290" url="https://pl.wikipedia.org/wiki?curid=437290" title="Przełom Bystrzycy (Góry Sowie)">
Przełom Bystrzycy (Góry Sowie)

Przełom Bystrzycy – jeden z widokowych przełomów rzecznych w Sudetach w Górach Sowich. Znajduje się w okolicach Zagórza Śląskiego w województwie dolnośląskim w powiecie wałbrzyskim w gminie Walim.
Na początku XX wieku powyżej Lubachowa rzekę przegrodzono kamienną zaporą tworząc w przełomie jezioro zaporowe. Wzdłuż prawego brzegu jeziora prowadzi kręta asfaltowa droga: z widokiem na: zamek Grodno, zaporę, wiszącą kładkę linową nad przełomem i Jezioro Bystrzyckie.

</doc>
<doc id="437292" url="https://pl.wikipedia.org/wiki?curid=437292" title="Przełom Bystrzycy (Rumunia)">
Przełom Bystrzycy (Rumunia)

Przełom Bystrzycy – głęboka widokowa dolina stanowiąca przełom rzeki Bystrzycy na południe od pasma gór Rarau-Giumalau i na wschód od Gór Bystrzyckich ("Munţii Bistriţei") w Rumunii, okręgu Suczawa, na obrzeżach historycznej Bukowiny południowej. Jest to miejsce wypoczynku turystycznego oraz dogodny punkt wypadowy w okoliczne góry.

</doc>
<doc id="437294" url="https://pl.wikipedia.org/wiki?curid=437294" title="Hévíz">
Hévíz

Hévíz – miasto uzdrowiskowe na Węgrzech, w komitacie Zala, siedziba powiatu Hévíz. Jest położone na zachód od Balatonu i Keszthely. W 2011 roku liczyło 4,3 tys. mieszkańców.
Rekreacja i wypoczynek.
W mieście znajduje się największe (o pow. 4,4 ha) naturalne, ciepłe jezioro w Europie (temperatura wody: od +24 °C zimą do +36 °C latem) – jezioro Hévíz. Jezioro to jest ogólnodostępnym kąpieliskiem leczniczym i jest porośnięte przez cały rok liliowymi lotosami.

</doc>
<doc id="437296" url="https://pl.wikipedia.org/wiki?curid=437296" title="Hévíz (jezioro)">
Hévíz (jezioro)

Hévíz (węg. "Hévízi-tó"; właściwie jezioro Gyógy, węg. "Gyógy-tó") – największe naturalne jezioro termalne w Europie, położone w południowo-zachodnich Węgrzech (komitat Zala), kilka kilometrów na zachód od południowego krańca jeziora Balaton.
Powierzchnia jeziora wynosi 4,4 ha, głębokość do 38,5 metra, temperatura wody waha się od 24 °C zimą do 36 °C latem. Jest zasilane przez źródło z wodą o temperaturze 39,8 °C o wydajności 410 litrów na sekundę. Wysoka temperatura wody umożliwia uprawę tropikalnych lilii wodnych, sprowadzonych w XIX wieku z Indii.
Woda jeziora wykazuje działanie lecznicze, znane już za czasów rzymskich. W leżącym nad jeziorem miasteczku Hévíz w XIX wieku powstało bardzo znane i popularne uzdrowisko.
Na dnie jeziora znajduje się torf oraz borowiny wydobywane do celów leczniczych.

</doc>
<doc id="437302" url="https://pl.wikipedia.org/wiki?curid=437302" title="Stary Cieszyn (Cieszynisko)">
Stary Cieszyn (Cieszynisko)

Stary Cieszyn (także: Cieszynisko) – umowna nazwa grodu słowiańskiego plemienia Gołęszyców, położonego na terenie Podobory (cz. Podobora, niem. Thiergarten) w gminie Kocobędz w Czechach, kilka kilometrów na północ od Czeskiego Cieszyna; praosada Cieszyna.
Historia.
Gród powstał po przybyciu na teren dzisiejszego Śląska Cieszyńskiego słowiańskiego plemienia Gołęszyców, prawdopodobnie jeszcze w VII wieku. Ulokowano go na niewielkim wzgórzu o stromych zboczach, tuż nad lewym brzegiem rzeki Olzy (miała wtedy inny bieg niż obecnie). Oprócz funkcji osadniczej pełnił funkcje obronne. W IX wieku poważnie zniszczony najprawodopodoniej przez wojska wielkomorawskie księcia wielkomorawskiego Świętopełka, bądź na skutek wojen pomiędzy Morawianami a plemieniem Wiślan. Ze względu na zupełne zniszczenie innych gołęszyckich grodów w okolicy w tym najpotężniejszego grodziska w Lubomi, odbudowany Stary Cieszyn wraz z nowym grodem na Górze Zamkowej pełniły funkcję ośrodka administracyjnego, religijnego i gospodarczego dla rozległych obszarów pomiędzy Morawami na zachodzie a państwem Wiślan na wschodzie. Stopniowo Stary Cieszyn tracił na znaczeniu względem lepiej usytuowanego grodu na Górze Zamkowej (a więc właściwego Cieszyna), który początkowo pełnił jedynie funkcję jego zaplecza. Ostatecznie doprowadziło to do opustoszenia Starego Cieszyna na przełomie XI/XII wieku i przeniesienia wszelkich jego funkcji na nową osadę.
Stary Cieszyn dziś.
Od wielu lat gród stanowi przedmiot badań archeologicznych. Obecnie połączone są one z rekonstrukcją grodziska przy wykorzystaniu środków UNESCO. Turystyczny park archeologiczny, został otwarty w 2012 roku. Obiekt położony jest przy drodze krajowej nr 67 Czeski Cieszyn-Karwina oraz 1 km od dworca kolejowego w Kocobędzu.

</doc>
<doc id="437309" url="https://pl.wikipedia.org/wiki?curid=437309" title="Maciej Rybiński (generał)">
Maciej Rybiński (generał)

Maciej Rybiński herbu Radwan (ur. 24 lutego 1784 w Sławucie, zm. 17 stycznia 1874 w Paryżu) – polski generał, ostatni wódz naczelny powstania listopadowego.
Życiorys.
Wstąpił do armii francuskiej w 1805, rok później został adiutantem Louisa Sucheta, późniejszego marszałka i para Francji. W 1807 przeszedł do armii Księstwa Warszawskiego, został kapitanem 6 Pułku Piechoty, uczestniczył w wojnie polsko-austriackiej 1809, kampanii rosyjskiej Napoleona 1812 oraz kampanii saskiej 1813, gdzie walczył w bitwach: Smoleńskiem, Możajskiem oraz Lipskiem. W czasie ostatniej bitwy pod Lipskiem został wzięty do niewoli. Dwa lata później w stopniu majora wstąpił do armii Królestwa Kongresowego. W 1820 r. otrzymał awans na podpułkownika. W 1830 roku awansował na pułkownika, został też nagrodzony Znakiem Honorowym za 20 lat służby.
Po wybuchu powstania listopadowego w nocy 29/30 listopada 1830 dowodził najpierw 1 Pułkiem Piechoty Liniowej, później Dywizją Piechoty. W jego sztabie korpusu lekarzem był Aleksander Okorski
Podczas powstania listopadowego walczył w bitwach pod Wawrem 19/20 lutego 1831, Tykocinem i Ostrołęką 26 maja 1831.
Po zdobyciu Warszawy przez Rosjan we wrześniu 1831 awansował do stopnia generała dywizji. 10 września 1831 objął stanowisko naczelnego wodza powstania, był nim do 23 września 1831, kiedy zebrał się Sejm powstańczy w Płocku, w którym uczestniczył. Stanowisko naczelnego wodza zostało powierzone tymczasowo gen. Janowi Nepomucenowi Umińskiemu.
Po raz drugi wodzem naczelnym został 24 września, był nim do 5 października 1831.
Został oskarżony o rokowania z gen. Paskiewiczem w sprawie kapitulacji. 5 października 1831 r. przeszedł z oddziałem 20-tysięcznej armii granicę z Prusami w okolicach Jastrzębia. Internowany wraz z armią, władzami powstańczymi z ostatnim prezesem Rządu Narodowego Bonawenturą Niemojowskim oraz członkami sejmu i licznymi politykami w zabudowaniach klasztoru franciszkanów w Brodnicy, gdzie przebywał do 12 października.
Po upadku powstania, wyjechał na emigrację do Paryża, gdzie w 1843 roku założył Stronnictwo Wojskowe.
Zmarł 17 stycznia 1874 w Paryżu. Pozostawił po sobie "Pamiętniki" z lat powstania listopadowego.
Pochowany na Cmentarzu Montmartre.

</doc>
<doc id="437311" url="https://pl.wikipedia.org/wiki?curid=437311" title="Kwitnienie">
Kwitnienie

Kwitnienie, okres kwitnienia, okres dojrzałości – u roślin nasiennych okres, w którym dochodzi do wytworzenia kwiatów. Rośliny w początkowym okresie wzrostu nie są w stanie wytworzyć kwiatów. Czas ten określany jest jako okres młodociany lub juwenilny, a jego długość zależy od gatunku rośliny oraz warunków w jakich następuje jej wzrost. Niektóre rośliny mogą przejść w fazę generatywną już po kilku dniach wzrostu, inne mogą wytworzyć kwiaty dopiero po kilkudziesięciu latach rozwoju młodocianego. Niektóre rośliny wytwarzają kwiaty tylko raz w życiu. Są to rośliny monokarpiczne, które po kwitnieniu starzeją się i obumierają. Zalicza się do nich rośliny jednoroczne, niektóre dwuletnie oraz część roślin wieloletnich. Drugą grupę stanowią rośliny polikarpiczne, które po osiągnięciu dojrzałości kwitną wielokrotnie. Przechodzenie do fazy dojrzałości może zachodzić stopniowo w kolejnych pędach. Pierwsze zakwitają pędy położone najwyżej, a pędy w dolnych partiach rośliny dłużej pozostają w fazie młodocianej. Stopniowe przechodzenie części rośliny w fazę dojrzałości określa się jako zjawisko topofizy.
Przechodzenie roślin do fazy dojrzałości następuje w trzech etapach:
Indukcja kwitnienia.
Niektóre rośliny przechodzą z fazy wegetatywnej do fazy generatywnej automatycznie po osiągnięciu określonego stopnia rozwoju. Pozostałe gatunki wymagają szczególnych warunków środowiska. Zewnętrznym czynnikiem decydującym o rozpoczęciu kwitnienia może być długość dnia. Należą do nich rośliny dnia długiego, zakwitające gdy długość przekroczy określoną granicę oraz rośliny dnia krótkiego, zakwitające gdy okres światła ulegnie skróceniu do wartości granicznej. Drugim czynnikiem mogącym indukować kwitnienie jest temperatura. Rośliny dwuletnie oraz zboża ozime wymagają wernalizacji, czyli okresu niskich temperatur aby mogły zakwitnąć. Fotoperiodyzm, zdolność rozpoznawania i mierzenia okresów światła i ciemności związana jest z przekształcaniem różnych form fitochromu. Rośliny dnia długiego zakwitają gdy powstanie odpowiednio dużo P730 (Pfr), dla roślin dnia krótkiego poziom P730 (Pfr) musi być niski aby rozpoczęły kwitnienie. Odbiór bodźca termicznego w procesie wernalizacji nie został w pełni wyjaśniony. Wiadomo, że percepcja bodźca zachodzi w merystemie wierzchołkowym. Pewną rolę w procesie odgrywają gibereliny, ich podanie z zewnątrz może zastąpić wernalizację. Fotoperiodyzm z wernalizacją pozwalają roślinom dostosować swój cykl rozwojowy do warunków środowiska. Rośliny dwuletnie przez pierwszy rok gromadzą substancje zapasowe, dzięki którym mogą rozpocząć kwitnienie wiosną. Ważne jest również skoordynowanie kwitnienia u wielu osobników jednego gatunku. Istnienie wielu kwiatów w tym samym okresie zwiększa szansę na zapylenie krzyżowe.
Ewokacja kwitnienia.
Po indukcji fotoperiodycznej, termoindukcji lub samorzutnie dochodzi do przekształcenia wegetatywnego wierzchołka wzrostu w wierzchołek generatywny. Pierwszy etap przekształcenia polega na rozpoczęciu intensywnych podziałów mitotycznych w obrębie stożka wzrostu. Następnie podziały ustają. W tym czasie następuje intensywna synteza DNA. Wzrasta również ilość wytwarzanego RNA, białek histonowych, rybosomów. Zwiększa się też ilość mitochondriów w komórkach merystemu. W wierzchołku wzrostu wzrasta stężenie giberelin, cytokinin oraz poliamin. Zmianom biochemicznych towarzyszą zmiany cytologiczne. Wakuole komórek położonych w centralnej części merystemu zwiększają swoją objętość. Po zmianach metabolicznych i cytologicznych następuje kolejna faza intensywnych podziałów mitotycznych. Komórki tuniki i zewnętrzne warstwy korpusu przekształcają się w podkwiat i zawiązki kwiatów.
Morfogeneza kwiatu.
Zawiązki kwiatów powstałe w obrębie merystemu wierzchołkowego rozwijają się w kwiat. Liście pędu kwiatowego przeobrażają się w mikrosporofile i makrosporofile nazywane u roślin nasiennych pręcikami i słupkami. Część liści stanowi okwiat. Z mikrosporofili i megasporofili powstają odpowiedni mikrosporangia i megasporangia. Rozwój kwiatu kontrolowany jest przez geny, fitohormony oraz czynniki środowiska.

</doc>
<doc id="437315" url="https://pl.wikipedia.org/wiki?curid=437315" title="Madagaskar na Zimowych Igrzyskach Olimpijskich 2006">
Madagaskar na Zimowych Igrzyskach Olimpijskich 2006

Madagaskar na Zimowych Igrzyskach Olimpijskich 2006 reprezentował jeden zawodnik - narciarz alpejski Mathieu Razanakolona.
Wyniki.
Narciarstwo alpejskie.
Mężczyźni

</doc>
<doc id="437316" url="https://pl.wikipedia.org/wiki?curid=437316" title="Kazimierz Łubieński">
Kazimierz Łubieński

Kazimierz Łubieński herbu Pomian (ur. 1652, zm. 11 maja 1719 w Kielcach) – biskup chełmski w latach 1705–1710. Przeniesiony na biskupstwo krakowskie 10 maja 1710, opat czerwiński w latach 1705-1710.
Życiorys.
Brat Bogusława.
Studiował w Akademii Krakowskiej, następnie w kolegium jezuickim w Rzymie, gdzie uzyskał stopień doktora teologii i przyjął święcenia kapłańskie. W 1675 został kanonikiem krakowskim, a w 1678 sandomierskim. Po śmierci biskupa Jerzego Denhoffa, wobec sprzeciwów Stolicy Apostolskiej co do kolejnych kandydatów na stanowisko biskupa krakowskiego – wakat trwał 8 lat. W tym czasie zarządzał diecezją jako administrator generalny. Był uczestnikiem Walnej Rady Warszawskiej 1710 roku. Po swoim mianowaniu na stolicę krakowską natychmiast zwołał synod diecezjalny w 1711. Synod ten przyczynił się do odnowy życia religijnego duchowieństwa i dyscypliny wśród kleru.
W czasie epidemii zarazy i głodu w 1708 wspierał biednych i chorych, a mieszkańców Krakowa bronił przed obciążeniami podatkowymi i przemocą żołnierzy garnizonowych.
Od zimy 1716 przebywał na dworze Augusta II w Warszawie. W 1717 został wyznaczony senatorem rezydentem. Uczestniczył w obradach sejmu niemego (1717).
Biskup odbudował zniszczoną w wyniku burzy (16 grudnia 1703) wieżę zegarową katedry wawelskiej nakrywając ją nowym pięknym hełmem autorstwa Kacpra Bażanki z postaciami czterech patronów Polski. Doprowadził do koronacji obrazu Matki Boskiej Częstochowskiej.
Dokonał uroczystego podniesienia relikwii św. Jana Kantego umieszczając je w nowej konfesji, której był współfundatorem w akademickim kościele św. Anny.
Dla ubogiej chcącej się uczyć w Krakowie młodzieży szlacheckiej ufundował specjalne stypendia.
Sufragan bp Michał Szembek za zgodą bpa Łubieńskiego sprowadził do Krakowa w 1714 Zakon Sióstr Szarytek, które objęły opieką dom dla porzuconych dzieci, w 1788 siostry założyły szpital pw. św. Łazarza przeznaczony także dla dzieci.
Biskup Kazimierz Łubieński został pochowany w katedrze wawelskiej pod konfesją św. Stanisława.

</doc>
<doc id="437322" url="https://pl.wikipedia.org/wiki?curid=437322" title="Wzgórze Wisielców">
Wzgórze Wisielców

Wzgórze Wisielców – rezerwat archeologiczny położony na południe od Wolina na wzniesieniach nad Dziwną z cmentarzyskiem kurhanowym z IX-X wieku. 
Ogrodzone cmentarzysko kurhanowe znajduje się na nad Dziwną, na wzniesieniu zwanym Gołogórą (21 m n.p.m.).
Cmentarzysko kurhanowe na Wzgórzu Wisielców, stanowisko 9, należy do grupy najstarszych wczesnośredniowiecznych nekropolii na Pomorzu Zachodnim. Jest unikalnym, po dziś zachowanym w sposób czytelny obiektem archeologicznym, który we wczesnym średniowieczu współtworzył rozległy zespół osadniczy Wolina. Zmarłych chowano tu w obrządku pogrzebowym ciałopalnym i szkieletowym. Przejawiający się w sposób wyraźny birytualizm interpretowany jest jako wyraz oddziaływań różnych ośrodków kulturowych ówczesnej Europy: skandynawskich jak i chrześcijańskich z Polski i Niemiec. Część pochówków przypada jednak na najstarszą fazę charakteryzującą się wyłącznie obrządkami ciałopalnymi.
Istnienie nekropolii na Wzgórzu Wisielców datowane jest na okres, kiedy na Pomorzu występowały cmentarze kurhanowe o obrządku wyłącznie ciałopalnym lub birytualnym (IX-XI w.). Pierwotnie tutejsze mogiły miały kształt kolisty. Ich średnica wynosiła od 3 do 20 metrów. W trakcie prac badawczych odkryto kurhan o ogrodzeniu z drewnianych pali, które zostały spalone przed usypaniem mogiły. Wyróżniono groby kurhanowe i podkurhanowe. Te pierwsze - nieliczne. Groby ciałopalne wystąpiły w postaci: popielnicowych, jamowych i warstwowych. Niektóre otoczono kamieniem. Niekiedy kamienie tworzyły bruk pod warstwą stosu. 
Pochówki szkieletowe zalegały na poziomie ówczesnego gruntu, lekko zagłębione w calec, choć większość została wkopana w kurhany powtórnie. 
Zmarłych składano do drewnianych trumien. W pochówkach szkieletowych zmarli spoczywali w pozycji wyprostowanej na wznak. Niektóre kurhany kryły 2 lub 3 pochówki. 
Zmarli wyposażeni byli stosunkowo ubogo. Cechą charakterystyczną nekropolii pomorskich jest bogatsze wyposażenie grobów kobiecych. Wśród inwentarzy odkryto ceramikę, rzadziej noże, osełki, kabłączki skroniowe i paciorki.
Nazwa „Wzgórze Wisielców” jest późniejsza i wiąże się z odbywającymi się kaźniami piratów i przestępców. Odkryty w najwyższym punkcie wzniesienia grób młodego mężczyzny bez głowy wskazuje na możliwość wykonania wyroku przez ścięcie.
Pod koniec XIX wieku naliczono na wzniesieniu 93 kurhany, z których zachowały się 34 mogiły.
Istniała tutaj rozległa osada kultury pucharów lejkowatych i ceramiki sznurowej.

</doc>
<doc id="437326" url="https://pl.wikipedia.org/wiki?curid=437326" title="Rumuńskie przebudzenie narodowe">
Rumuńskie przebudzenie narodowe



</doc>
<doc id="437327" url="https://pl.wikipedia.org/wiki?curid=437327" title="Owocowanie">
Owocowanie

Owocowanie to przekształcanie się całej zalążni lub tylko jej części i dna kwiatowego (np. gruszki, jabłka, truskawki) w owoc, natomiast zalążków w nasiona u roślin wyższych, natomiast u roślin niższych wykształcają się w trakcie owocowania różnego typu zarodniki. 
W czasie tego procesu ze ściany zalążni formuje się owocnia natomiast wewnątrz zalążków rozwija się zarodek. Owoc gromadzi materiały zapasowe usuwając jednocześnie nadmiar wody. 
Owocowanie w sadownictwie.
W sadownictwie obfite owocowanie drzew i krzewów owocowych można uzyskać zakładając wieloodmianowe sady, natomiast u pewnych odmian jabłoni owocujących przemiennie co drugi rok, przerzedza się zawiązki owocowe.

</doc>
<doc id="437330" url="https://pl.wikipedia.org/wiki?curid=437330" title="Tępa">
Tępa

Tępa (słow. "Tupá", niem. i węg. "Tupa") – zwornikowy szczyt o wysokości 2286 m n.p.m. (według wcześniejszych pomiarów 2284 lub 2293 m), położony w bocznej grani Tatr Wysokich po stronie słowackiej. Od masywu Kończystej oddzielony jest Stwolską Przełęczą, a od Osterwy – Przełęczą pod Osterwą. Od wierzchołka Tępej wybiega krótka grań, która oddziela Dolinę Wielkiej Huczawy od Doliny Stwolskiej. Kulminacją tej grani jest Klin, oddzielony od Tępej płytko wciętą Przełęczą pod Klinem.
Tępa jest łatwo dostępna dla turystów, najprostszym podejściem jest droga z Przełęczy pod Osterwą, ku której Tępa opada łagodnym stokiem. Na szczyt nie prowadzi jednak żaden znakowany szlak turystyczny. Od północnego zachodu szczyt opada stromą ścianą do Doliny Złomisk, na ścianie tej znajdują się liczne drogi wspinaczkowe.
W 2013 na północno-zachodniej ścianie Tępej zginął w czasie wspinaczki Władysław Cywiński.
Historia.
Pierwsze znane wejścia turystyczne:

</doc>
<doc id="437331" url="https://pl.wikipedia.org/wiki?curid=437331" title="Srebrna Góra (Wolin)">
Srebrna Góra (Wolin)

Srebrna Góra (Srebrne Wzgórze) – pagórek na wyspie Wolin, położony ok. 0,5 km na północ od centrum miasta Wolina, na trasie żółtego szlaku turystycznego.
Na Srebrnej Górze odkryto ślady grodziska z IX–XII wieku, którego zachowały się wały ziemne o wysokości ok. 3 m i fosa. Mieszkańcy grodziska kontrolowali ruch na Dziwnie.
Obszar Srebrnej Góry stanowi stanowisko archeologiczne.
Nazwa wzniesienia związana jest ze znalezionym skarbem srebrnych monet. W 1950 roku wprowadzono urzędowo zarządzeniem nazwę "Bielica", zastępując poprzednią niemiecką nazwę "Silber Berg".

</doc>
<doc id="437333" url="https://pl.wikipedia.org/wiki?curid=437333" title="Muchomor czerwonawy">
Muchomor czerwonawy



</doc>
<doc id="437334" url="https://pl.wikipedia.org/wiki?curid=437334" title="Stary Cieszyn (ujednoznacznienie)">
Stary Cieszyn (ujednoznacznienie)



</doc>
<doc id="437335" url="https://pl.wikipedia.org/wiki?curid=437335" title="Bliźniak (ujednoznacznienie)">
Bliźniak (ujednoznacznienie)



</doc>
<doc id="437336" url="https://pl.wikipedia.org/wiki?curid=437336" title="Tristram">
Tristram

Tristram – fikcyjne miasto z gry komputerowej Diablo, które położone jest w zachodniej części świata Sanktuarium, dokładnie u stóp gór Aranoch i na południowy wschód od Klasztoru Sióstr Niewidzącego Oka.
Początki i historia.
O powstaniu Tristram niewiele wiadomo. Na małe miasteczko składało się parę budynków: chata kowala, chata alchemika, studnia, dom wiedźmy, cmentarz, tawerna i kościół. Z podań i listów napisanych przez Deckarda Caina, można wywnioskować, że całe zło zaczęło się, gdy w kościelnych piwnicach zamknięto przeklęty kamień duszy. Kościół Zakarum, wysłał do Tristram Biskupa Lazarusa, by zaopiekował się kościelnymi posiadłościami. Deckard już wtedy przeczuwał, że Lazarus ulegnie pokusie zniszczenia uwięzionego kamienia. Wkrótce, ku przerażeniu wszystkich mieszkańców, koszmarne sny stały się prawdą – Diablo, najpotężniejszy z Mrocznej Trójcy znów stąpał po ziemi. Część mieszkańców zdecydowało się na wyprawę zbrojną w podziemia. Niestety, większości ledwo udało się ujść z życiem, a przywódca wyprawy, Leoric, został opętany przez Diablo.
Diablo:
Jak dalej opowiadał mędrzec, do wioski przybył cichy wędrowiec. Walcząc nieustannie z pojawiającym się złem, pokonał wreszcie Diablo. Radość Deckarda i mieszkańców była krótka: oto pewnego dnia wędrowiec ścichł zupełnie. Założył czarną, długą szatę i nie pokazywał się nikomu. Zapytany przez mędrca o powód smutku odrzekł, że musi szukać swych braci na wschodzie. Nikt go już więcej nie zobaczył.
Diablo II:
Tydzień później oszalał Griswold, miejscowy kowal. Na Tristram spadła klątwa, każdy budynek zajął się ogniem, a mieszkańcy zostali wybici. Oszalały rzemieślnik sporządził klatkę, w której potwory uwięziły Deckarda.
Diablo III:
Gdy Deckard Cain powraca do ruin katedry w Tristram, tajemnicza kometa spada z nieba w to samo miejsce, gdzie niegdyś pojawił się Diablo. Armie demonów po raz kolejny budzą się.

</doc>
<doc id="437338" url="https://pl.wikipedia.org/wiki?curid=437338" title="Biurowiec">
Biurowiec

Biurowiec, in. budynek biurowy – budynek mieszczący biura i inne pomieszczenia służące za miejsce wykonywania pracy umysłowej.
Klasyczne biurowce stanowią siedziby zarządu przedsiębiorstw przemysłowych lub handlowych. W szerszym ujęciu do biurowców zalicza się budynki urzędów administracji państwowej albo też mieszczące całość przedsiębiorstwa nieprodukcyjnego.
Współczesne biurowce powstają jako wyspecjalizowane obiekty o rzucie zorganizowanym wokół elementów stałych - mieszczących piony komunikacyjne i pomieszczenia sanitarne. Poszczególne pomieszczenia mogą być wydzielane przy pomocy ścian działowych, zwykle o lekkiej konstrukcji (np. gipsowo-kartonowej).
Typologia funkcjonalno-przestrzenna biurowców.
W zależności od zasady organizacji rzutu wewnętrznej można wyróżnić:
Poszczególne typy mogą występować w różnym układzie rzutu, jako:
Klasyfikacja biurowców.
Współcześnie (rok 2016) spotyka się oznaczenia biurowców klasami, np. klasa A, B+, itd. Nie istnieje ogólnieprzyjęty system i metodyka klasyfikacji biurowców (lub powierzchni biurowych). Spośród wymienianych w literaturze należy wymienić klasyfikacje: BOMA International, Rolfe Judd Architecture i CB Richard Ellis, Warsaw Research Forum i Brachocki.

</doc>
<doc id="437346" url="https://pl.wikipedia.org/wiki?curid=437346" title="Trójpłat">
Trójpłat

Trójpłat – układ konstrukcyjny płatowca, samolotu o trzech płatach nośnych. Od dwupłatu różniący się posiadaniem trzeciego płata nośnego, pomiędzy górnym a dolnym.
Konstrukcje trójpłatowe w porównaniu z dwupłatami miały dodatkową zaletę – zachowanie takiej samej siły nośnej przy zmniejszonej rozpiętości skrzydeł, co zwiększało zwrotność tych samolotów.
Największą popularność trójpłaty osiągnęły podczas I wojny światowej. Sukcesy brytyjskiego samolotu myśliwskiego Sopwith Triplane zrodziły przekonanie o niezwykłych zaletach takiej konstrukcji. Po obu stronach frontu konstruktorzy podejmowali wysiłki, aby zbudować samolot trójpłatowy. Jednym z samolotów zbudowanych na fali sukcesu Triplane'a był Fokker Dr.I. 

</doc>
<doc id="437348" url="https://pl.wikipedia.org/wiki?curid=437348" title="Konrad Zöllner von Rotenstein">
Konrad Zöllner von Rotenstein

Konrad Zöllner von Rotenstein - (ur. ok. 1325/1330; zm. 20 sierpnia 1390 w Malborku) – wielki mistrz zakonu krzyżackiego w latach 1382-1390.
Życiorys.
Karierę w zakonie krzyżackim rozpoczął w 1353 od urzędu prokuratora w Przezmarku. Krótko potem został komturem domowym Dzierzgonia. Od 1368 roku był komturem gdańskim. W 1372 roku uzyskał godność wielkiego szatnego i komtura dzierzgońskiego dołączając do najwyższych dostojników zakonu.
Mimo że nie należał do najbardziej wpływowych w Zakonie i nie miał doświadczenia politycznego, został w 1382 roku wybrany wielkim mistrzem krzyżackim po śmierci Winricha von Kniprode. Na pierwszym miejscu swojego panowania postawił wewnętrzne sprawy państwa.
Dowództwo nad armią i sprawy wojny z Litwą pozostawił doświadczonemu w sprawach wojskowych Konradowi von Wallenrode, którego uczynił wielkim komturem, a po jego śmierci wielkim mistrzem. Miał on w imieniu zakonu zdobywać nowe tereny i przede wszystkim uzyskać i utrzymać stałe połączenie Prus z Inflantami, co udawało się tylko przez krótkie okresy.
Zreformował podział administracyjny Prus, wspierał kolonizację obszarów słabo zaludnionych, pozwolił na organizowanie się stanów i ich przedstawicielstwa. Postanowił ufundować uniwersytet, którego siedzibą miało być miasto Chełmno. Wspierał rozwój i samorządność miast.
Na okres jego urzędowania przypadł chrzest Litwy i objęcie tronu polskiego przez Władysława II Jagiełłę, co znacząco wzmocniło front antykrzyżacki. Konrad Zöllner von Rotenstein zmuszony był przyglądać się schyłkowi ekspansji zakonu krzyżackiego wśród Bałtów i powolnemu upadkowi idei budowania państwa krzyżackiego kosztem pogańskich ludów w Europie. Ostatnie lata panowania poświęcił próbie rozbicia unii polsko-litewskiej i skłócenia ze sobą dwóch wielkich książąt litewskich: Witolda i Jagiełły.
Konrad Zöllner von Rotenstein zmarł 20 sierpnia 1390 roku na zamku w Malborku. Pochowany został w mauzoleum wielkich mistrzów pod kaplicą św. Anny.

</doc>
<doc id="437349" url="https://pl.wikipedia.org/wiki?curid=437349" title="Tadeusz Isakowicz-Zaleski">
Tadeusz Isakowicz-Zaleski

Tadeusz Isakowicz-Zaleski, właściwie Tadeusz Bohdan Zaleski, pseudonim „Jacek Partyka”, „Jan Kresowiak”, „Ksiądz Robak” (ur. 7 września 1956 w Krakowie) – polski Ormianin, duchowny katolicki obrządków ormiańskiego i łacińskiego, działacz społeczny, duszpasterz Ormian-katolików, wieloletni uczestnik opozycji antykomunistycznej w czasach Polskiej Rzeczypospolitej Ludowej, pisarz, poeta i publicysta.
Życiorys.
Dzieciństwo i młodość.
Urodził się w 1956 w Krakowie. Jego rodzicami byli filolog Jan Zaleski (1926–1981) i polska Ormianka, polonistka Teresa Zaleska, z domu Isakowicz (1932–2011). Ma dwie siostry, bliźniaczki: Danutę i Joannę (ur. 1958). W okresie nauki w liceum związał się z ruchem oazowym, a po ukończeniu szkoły średniej wstąpił do Wyższego Seminarium Duchownego w Krakowie. W 1975 jako kleryk został powołany do odbycia służby wojskowej w Brzegu. Pod koniec lat 70., będąc w seminarium, współredagował podziemne pismo „Krzyż Nowohucki” oraz działał w Studenckim Komitecie Solidarności. W 1977 debiutował jako poeta na łamach „Tygodnika Powszechnego”. Od 1980 zaangażował się w działalność NSZZ „Solidarność”. Uczęszczał na seminarium prowadzone przez historyka Kościoła ks. prof. Bolesława Kumora, pod jego kierunkiem napisał pracę magisterską. Święcenia kapłańskie otrzymał 22 maja 1983 r. w Katerze Wawelskiej z rąk kard. Franciszka Macharskiego.
Działalność opozycyjna.
Przez całe lata 80. był represjonowany przez Służbę Bezpieczeństwa. W 1985 został dwukrotnie ciężko pobity przez funkcjonariuszy SB. Pierwszy raz, w Wielką Sobotę w rodzinnej kamienicy przy ul. Zyblikiewicza. Po raz drugi został napadnięty 4 grudnia w klasztorze Sióstr Miłosierdzia Bożego przez funkcjonariuszy SB przebranych za sanitariuszy pogotowia ratunkowego.
Jego prześladowania przez SB stały się kanwą filmu Macieja Gawlikowskiego "Zastraszyć księdza" (2006).
W 1988 brał udział jako duszpasterz robotników w strajku w Hucie im. Lenina. Jednocześnie zaangażował się w działalność dobroczynną i pomoc niepełnosprawnym. W 1987 współzakładał Fundację im. Brata Alberta zajmującą się pomocą osobom z niepełnosprawnościami intelektualnymi, prowadzącą 36 placówek na terenie Polski. Obecnie jest prezesem Fundacji.
Okres po 1989 r..
11 czerwca 2013 został ranny w wypadku samochodowym. Około 15:00, na trasie 781 w miejscowości Olszyny, w samochód, którym podróżował, uderzyła jadąca z naprzeciwka ciężarówka.
Działalność duszpasterska.
Duchowny rzymskokatolicki.
W 1983 uzyskał święcenia kapłańskie i skierowany został na studia do Papieskiego Kolegium Ormiańskiego w Rzymie. Nie otrzymał jednak trzykrotnie paszportu ze względu na współpracę z podziemną Solidarnością. Związał się z prowadzonym przez ks. Kazimierza Jancarza Duszpasterstwem Ludzi Pracy w Parafii św. Maksymiliana Marii Kolbego w nowohuckich Mistrzejowicach. Brał udział w odprawianych tam przez ks. Kazimierza Jancarza czwartkowych Mszach za Ojczyznę. W latach 1994–2006 współpracował z Radiem Maryja i Telewizją Trwam. Z tymi mediami rozstał się w wyniku sporu dotyczącego lustracji duchowieństwa.
Duchowny ormiański.
W 2001 odbył studia w Papieskim Kolegium Ormiańskim w Rzymie i został mianowany przez ówczesnego ordynariusza wiernych obrządku ormiańskiego, kardynała Józefa Glempa, duszpasterzem Ormian w archidiecezji krakowskiej, a w latach 2002–2009 był duszpasterzem Ormian w Polsce Południowej. W latach 2009–2017 proboszcz ormiańskokatolickiej parafii południowej pw. św. Grzegorza Oświeciciela z siedzibą w kościele Trójcy Świętej w Gliwicach.
Działalność społeczna.
Wśród Ormian.
Ks. Isakowicz-Zaleski to aktywny działacz środowiska ormiańskiego, popularyzator wiedzy o historii i kulturze Ormian, zwłaszcza Kościoła katolickiego obrządku ormiańskiego. Inicjator zbliżenia między środowiskami tzw. starej i nowej emigracji ormiańskiej. Orędownik sprawy upamiętnienia ofiar ludobójstwa Ormian. Ks. Isakowicz-Zaleski wielokrotnie brał udział w audycjach radiowych i telewizyjnych, w których przedstawiał historię narodu i Kościoła ormiańskiego oraz problemy polskich Ormian. Jest spokrewniony z przedostatnim arcybiskupem ormiańskokatolickim Lwowa, wybitnym kaznodzieją i filantropem Izaakiem Mikołajem Isakowiczem (jest praprawnukiem brata arcybiskupa) oraz ks. prałatem Leonem Isakowiczem (1883 - 1944), proboszczem parafii ormiańskokatolickiej w Stanisławowie. Jest też spokrewniony ks. Stefanem Moszoro-Dąbrowskim, rodem z Argentyny, wikariuszem regionalnym Prałatury Personalnej Opus Dei w Polsce. Wśród swoich krewnych ma też księży greckokatolickich.
W latach 2009–2014 pełnił funkcję przedstawiciela mniejszości ormiańskiej w Komisji Wspólnej Rządu i Mniejszości Narodowych i Etnicznych.
Wśród niepełnosprawnych.
Od 1979 uczestnik Ruchu „Wiara i Światło”, skupiającego osoby z niepełnosprawnością intelektualną, ich rodziny i przyjaciół. Od 1981 organizator wspólnot Ruchu w Krakowie i Chrzanowie, a następnie duszpasterz osób niepełnosprawnych. Wraz z Zofią Tetelowską i Stanisławem Pruszyńskim współzakładał Fundację im. Brata Alberta w Radwanowicach, której prezesem jest od 1989.
Był kanonikiem honorowym archidiecezji krakowskiej (otrzymał ten tytuł w 1997 od Franciszka kardynała Macharskiego za pracę z osobami niepełnosprawnymi, zrezygnował z niego w 2006 w proteście przeciwko pomówieniom pod swoim adresem).
W 2009 prowadził na antenie TVP Info, wspólnie z Anną Dymną, program "Potrzebni", poświęcony problemom osób niepełnosprawnych.
W 2021 na wniosek organizacji pozarządowych został członkiem Rady Konsultacyjnej ds. Osób z Niepełnosprawnościami w Ministerstwie Rodziny i Polityki Społecznej.
Konwoje humanitarne.
Uczestnik i organizator wielu konwojów humanitarnych m.in. do krajów byłej Jugosławii, Czeczenii, Albanii, Ukrainy, w tym części we współpracy z Polską Akcją Humanitarną Janiny Ochojskiej oraz Stowarzyszeniem Lekarzy Nadziei prof. Zbigniewa Chłapa.
Upamiętnianie ludobójstwa na Kresach.
W 2008 wystąpił z apelem o potępienie przez władze polskie ludobójstwa Polaków dokonanego przez OUN-UPA na Wołyniu i w Małopolsce Wschodniej. Od wielu lat zabiega o należyte upamiętnienie ofiar tej zbrodni.
1 lipca 2009 zorganizował protest w Lublinie przeciwko nadaniu tytułu doktora "honoris causa" przez KUL Wiktorowi Juszczence, który wielokrotnie gloryfikował Banderę. Przyczynił się do protestów przeciwko przejazdowi przez Polskę „Rajdu Bandery”, w związku z czym ukraińscy nacjonaliści grozili mu śmiercią. 5 lutego 2010 współorganizował protesty w związku z uznaniem Bandery bohaterem narodowym Ukrainy przez ustępującego wówczas prezydenta Juszczenkę oraz bierności władz polskich w tej sprawie. Tego dnia odbyły się pikiety przed ambasadą Ukrainy w Warszawie, konsulatami w Poznaniu, Wrocławiu, Krakowie, Lublinie i Gdańsku. Jest też prezesem założonej przez siebie Fundacji Kresowej „Memoria et Veritas” i organizatorem dorocznych konkursów szkolnych wiedzy o Kresach oraz przewodniczącym komitetu honorowego budowy pomnika „Rzeż Wołyńska”, dłuta prof. Andrzeja Pityńskiego, we wsi Domostawa w gminie Jarocin na Podkarpaciu.
Kontrowersje.
W lutym 2006 wystąpił z postulatem ujawnienia konfidentów SB działających wśród duchowieństwa archidiecezji krakowskiej. Sam badał dokumenty Służby Bezpieczeństwa, które jako poszkodowany otrzymał z Instytutu Pamięci Narodowej. Jego działania wywołały wiele dyskusji na temat lustracji w polskim Kościele oraz spotkały się z wrogością części środowisk kościelnych. Wielokrotnie bezskutecznie zwracał się do krakowskiej Kurii Metropolitalnej o zajęcie stanowiska i pomoc w opracowywaniu dokumentów. Po długim okresie oczekiwania metropolita krakowski, arcybiskup Stanisław Dziwisz zdecydował o powołaniu komisji „Pamięć i Troska”, która miała zająć się problemem inwigilacji krakowskiego duchowieństwa w okresie PRL.
Jako zwolennik ujawnienia tajnych współpracowników SB działających w środowisku krakowskich duchownych, wobec dalszej bierności władz kościelnych oraz nowo powstałej komisji „Pamięć i Troska”, planował przedstawienie wyników swojej pracy badawczej na konferencji prasowej, która odbyła się 31 maja 2006. Po zakazie zajmowania się kwestią współpracy duchownych z SB wydanym przez krakowską kurię (zastosowano wobec niego środki karne z działu sankcje kościelne – kanon 1339) zrezygnował z tego zamiaru, mówiąc:
22 czerwca 2006 odbyło się spotkanie księdza Zaleskiego z kardynałem Dziwiszem, po którym arcybiskup zapewnił, że ksiądz Zaleski może kontynuować swoje badania. Jednak kilka miesięcy później arcybiskup ponownie zdyscyplinował kapłana. 17 października ks. Isakowicz-Zaleski otrzymał od arcybiskupa polecenie powstrzymania się od publicznych wypowiedzi o kontaktach i współpracy niektórych duchownych ze Służbą Bezpieczeństwa. W opinii krakowskiej kurii ksiądz Isakowicz-Zaleski „poważnie nadużył zaufania”, a jego działalność „wypacza obraz kapłana”. Sam ksiądz ogłosił gotowość do podporządkowania się decyzji kurii. Jednocześnie decyzja władz archidiecezji wywołała wiele kontrowersji wśród obserwatorów i komentatorów życia Kościoła katolickiego w Polsce. 13 października 2006 ksiądz Isakowicz-Zaleski dowiedział się również, że wygasły jego uprawnienia duszpasterza Ormian, które jednak przywrócono mu miesiąc później.
Rezultatem badań prowadzonych przez księdza w oparciu o dokumenty zgromadzone przez IPN jest książka pt. "Księża wobec bezpieki na przykładzie archidiecezji krakowskiej", która ukazała się 28 lutego 2007 roku nakładem wydawnictwa Znak. W książce tej, obok udokumentowanych przypadków współpracy księży diecezji krakowskiej z aparatem represji PRL, przedstawił przypadki heroicznego oporu i nieulegania presji SB, opisał także przypadki zerwania podjętej z SB współpracy oraz wspierania opozycji przez polskich duchownych katolickich. Za tę pracę w listopadzie 2007 roku ksiądz Zaleski otrzymał Nagrodę Literacką im. Józefa Mackiewicza.
Działania księdza Zaleskiego budzą duże emocje wewnątrz samego duchowieństwa – w odpowiedzi na jego walkę o oczyszczenie Kościoła w Polsce prymas Józef Glemp nazwał go szukającym sensacji „nadUbowcem”, za co później przepraszał. Sam Tadeusz Isakowicz-Zaleski uważa, że we władzach kościelnych i świeckich działa wrogie mu lobby antylustracyjne.
Wystąpił jako jeden z ekspertów w filmie "Zabawa w chowanego", który porusza sprawę pedofilii w polskim Kościele katolickim. Produkcja miała premierę w marcu 2020 w serwisie YouTube. Pod koniec maja tego samego roku udzielił natomiast wywiadu dla internetowego portalu tygodnika katolickiego Niedziela, w którym wyrażał swoje krytyczne stanowisko wobec reakcji części hierarchów i kapłanów katolickich na zgłaszane im przypadki nadużyć seksualnych dokonywanych przez księży. Tekst ten jednak kilka godzin po publikacji decyzją redaktora naczelnego pisma, ks. Jarosława Grabowskiego, zniknął ze strony.
Pod koniec czerwca 2020 został zgłoszony jako kandydat Koalicji Polskiej i Konfederacji do powołanej przez sejm komisji ws. pedofilii. 15 lipca podczas głosowania jego kandydatura nie została zaakceptowana przez większość sejmową. Przeciw jego kandydaturze głosowała zdecydowana większość posłów klubu parlamentarnego PiS-u (dyscyplina partyjna) oraz większość posłów Koalicji Obywatelskiej i Lewicy. Jak sam przyznał, był naciskany przez część hierarchów Kościoła katolickiego i niektórych duchownych, aby rozważył rezygnację z ubiegania się o zasiadanie w komisji. Ostatecznie nikt ze zwierzchników kościelnych nie dał jasnego sygnału w tej sprawie. Pomimo to jeden z polityków Prawa i Sprawiedliwości miał przekazywać informację, że ks. Isakowicz kandyduje wbrew woli swoich przełożonych.
Wielokrotnie krytykował kardynała Stanisława Dziwisza za jawne według niego popieranie Platformy Obywatelskiej za czasów, gdy sprawował on urząd metropolity krakowskiego. Niejednokrotnie negatywnie wypowiadał się również o mniej lub bardziej jawnym popieraniu Prawa i Sprawiedliwości przez arcybiskupa Marka Jędraszewskiego. W kilku wywiadach medialnych wyrażał się również negatywnie o decyzji hierarchy, zezwalającej na drugi ślub kościelny Jacka Kurskiego w miejscu tak szczególnym jak Sanktuarium Bożego Miłosierdzia w Krakowie-Łagiewnikach.
Przynależność.
Został członkiem Krakowskiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.
Działalność literacka.
Publicystyka.
W latach 2011–2014 był felietonistą Gazety Polskiej Codziennie i Gazety Polskiej, z którymi zerwał współpracę na skutek rozbieżności światopoglądowych i wątpliwości dotyczących obiektywizmu prezentowanego przez te tytuły. Był publicystą portali Prawy.pl, Myśl.pl i wPolityce.pl; obecnie współpracuje z RMF FM, Onet, Polsat News oraz Do Rzeczy, Salon24.pl, TV Wrealu i Media Narodowe. Prowadzi blog na swojej stronie internetowej.
Bibliografia.
opis wydawnictw niezależnych według 

</doc>
<doc id="437355" url="https://pl.wikipedia.org/wiki?curid=437355" title="Mikołaj Krawczyk">
Mikołaj Krawczyk

Mikołaj Krawczyk (ur. 27 stycznia 1981 w Katowicach) – polski aktor telewizyjny, filmowy i teatralny, wokalista.
Wczesne lata.
Urodził się w Katowicach jako syn pary aktorskiej, Marii i Mirosława Krawczyków. Kiedy miał sześć lat, wraz z rodziną przeniósł się do Gdańska. Wychowywał się wraz z młodszą siostrą Magdaleną. Przez dziewięć lat uczęszczał do szkoły baletowej. W 2005 ukończył studia magisterskie na Wydziale Aktorskim PWSFTviT w Łodzi.
Kariera aktorska.
Mając 13 lat, wystąpił w roli Johna w przedstawieniu Jamesa Matthew Barrie "Piotruś Pan" (1994) na scenie Teatru Wybrzeże w Gdańsku. 6 października 2001 zadebiutował na profesjonalnej scenie teatralnej rolą pazia w sztuce Williama Szekspira "Romeo i Julii" wystawianej przez Teatr im. Stefana Jaracza w Łodzi. 13 maja 2007 na scenie Wrocławskiego Teatru Komedia zagrał Simona Willisa, młodego kochanka, który próbuje zarobić na życie pisaniem kryminałów w spektaklu "Przyjazne dusze". 8 czerwca 2013 wystąpił w spektaklu "Porwanie Sabinek" Franza i Paula Schonthan w przekładzie Juliana Tuwima w reż. Emiliana Kamińskiego w warszawskim Teatrze Kamienica.
W latach 2001–2004 występował w roli Tomka, przyjaciela Agnieszki Lubicz w telenoweli TVP1 "Klan". Ogólnopolską rozpoznawalność zdobył rolą Pawła Krzyżanowskiego, byłego wychowanka Domu Dziecka w operze mydlanej Polsatu "Pierwsza miłość" (2005–2013). Zagrał żołnierza walczącego na misji w Afganistanie w serialu Canal+ "Misja Afganistan" (2012). W latach 2013–2019 występował w roli Łukasza w serialu Polsatu "Przyjaciółki".
Wystąpił w teledysku do piosenki zespołu Chemia „Letter” (2012).
Kariera muzyczna.
W 2007 uczestniczył w drugiej edycji programu rozrywkowego Polsatu "Jak oni śpiewają".
Współpracował z zespołem rockowym Vintage. Jesienią 2014 został wokalistą zespołu Rockoholic, którym nagrał piosenki „Wykochaj mnie na śmierć” i „Teraz Ty” wraz z teledyskami.
Życie prywatne.
W latach 2004–2005 związany był z Karoliną Nowakowską. Na początku 2012, po siedmiu latach związku, rozstał się z Anetą Zając, z którą ma dwóch synów-bliźniaków, Roberta i Michała (ur. 24 marca 2011). W 2012 związał się z Agnieszką Włodarczyk, której w kwietniu 2013 się oświadczył, jednak już trzy lata później się rozstali. W 2016 związał się z Sylwią Juszczak, z którą w 2017 wziął ślub cywilny i w 2019 – ślub kościelny. Mają córkę Konstancję (ur. 7 marca 2019).

</doc>
<doc id="437358" url="https://pl.wikipedia.org/wiki?curid=437358" title="Biometryka">
Biometryka



</doc>
<doc id="437359" url="https://pl.wikipedia.org/wiki?curid=437359" title="Stanisław Nadzin">
Stanisław Nadzin

Stanisław Nadzin vel Stanisław Guman (ur. 28 sierpnia 1914 w Warszawie, zm. 10 grudnia 1970 w Warszawie) – polski dziennikarz, tłumacz literatury rosyjskiej, pułkownik ludowego Wojska Polskiego.
Życiorys.
Ukończył studia na Wydziale Prawa Uniwersytetu Warszawskiego. Przed wybuchem II wojny światowej pracował w banku, jako publicysta debiutował w 1933. W 1938 wydał zbiór słuchowisk radiowych "Teatr wyobraźni". W czasie wojny przebywał w ZSRR, służył w Armii Czerwonej, od 1943 był żołnierzem 1 Dywizji Piechoty im. Tadeusza Kościuszki.
Po wojnie był m.in. dyrektorem programowym Polskiego Radia. W 1944 wstąpił do Polskiej Partii Robotniczej, a następnie do Polskiej Zjednoczonej Partii Robotniczej. Od czerwca 1946 roku do października 1950 roku był attaché wojskowym przy Poselstwie RP w Sztokholmie, a po powrocie do kraju został komendantem Kursu Specjalnego Oddziału II Sztabu Generalnego (od 15 listopada 1951 roku – Zarząd II Sztabu Generalnego). Od 1958 do 1960 pełnił funkcję szefa Oddziału Prasowego Głównego Zarządu Politycznego Wojska Polskiego. Później był redaktorem naczelnym „Żołnierza Polskiego” (1963–1967).
Był autorem słuchowisk radiowych, broszur politycznych, opracował także antologie "Żołnierskim szlakiem" (1967) i "Antologia polskiego reportażu wojennego 1939-1945" (1962). Tłumaczył dzieła literatury rosyjskiej, m.in. "Tragedię optymistyczną" Wsiewołoda Wiszniewskiego.
Padł ofiarą prześladowań antysemickich w 1968. Usunięty z PZPR i z wojska. Zmarł 10 grudnia 1970 roku na zawał serca.
Stanisław Nadzin był żonaty z Wandą Gojawiczyńską, córką Stanisława i Poli, z którą miał syna Jacka.

</doc>
<doc id="437365" url="https://pl.wikipedia.org/wiki?curid=437365" title="Pop-under">
Pop-under



</doc>
<doc id="437367" url="https://pl.wikipedia.org/wiki?curid=437367" title="Amorgos">
Amorgos

Amorgós (gr. "Αμoργός") – wyspa na Morzu Egejskim, w archipelagu Cyklady, pow. 127 km² położona na wschód od Naksos. 
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Naksos, w gminie Amorgos. 
W 2011 wyspa liczyła 1973 mieszkańców; dla porównania, w 1961 było ich blisko 2,4 tys. Powierzchnia wyżynna. Dzisiaj główna miejscowość wyspy to Amorgos (Chora), wcześniejszy Kastron. Na wyspie zachowane są pozostałości starożytnych miast Minoa, Arkesine i Aigiale.
Amorgos nazywana jest "wyspą wielkiego błękitu", na szczytach której możemy odnaleźć kilkanaście nadzwyczajnych klasztorów i monastyrów, w tym wykuty w pionowej skale monastyr Hozoviotissa, liczący obecnie prawie 1000 lat. Dzięki temu, że turystyka na wyspie jest obecna od około 10-15 lat, zachowała ona wiele swych walorów i pozostaje wciąż w dużej części dziewicza.
Historia.
Amorgos został prawdopodobnie skolonizowany przez Kreteńczyków w czasach starożytnych. W około 630 p.n.e., poeta Semonides opisał samiańską kolonię na Amorgos. W roku 322 p.n.e. u wybrzeży wyspy doszło do bitwy morskiej, w której Macedończycy pokonali flotę ateńską, która raz na zawsze utraciła dominującą pozycję w basenie Morza Egejskiego. W późniejszych wiekach wyspa nosiła wiele nazw, znana była także jako Trypolis czy też jako "Jamurgi" podczas panowania tureckiego w latach 1566-1829.
Bardzo silne trzęsienie ziemi (7,5 w skali Richtera) 9 lipca 1953 spowodowało śmierć 53 osób
Podział administracyjny.
Gmina Amorgos jest podzielona na następujące okręgi:
Linki zewnętrzne.
- Strona oficjalna Amorgos 

</doc>
<doc id="437368" url="https://pl.wikipedia.org/wiki?curid=437368" title="Państwo prawa">
Państwo prawa

Państwo prawa (państwo prawne) – koncepcja państwa, w którym obowiązujące prawo ma pozycję nadrzędną w systemie politycznym, wiąże rządzących i wyznacza zakres ich kompetencji, a obywatelom gwarantuje szereg praw i wolności. W państwie prawa organy i instytucje państwowe mogą działać jedynie w zakresie określonym przez prawo, natomiast obywatele mogą czynić to wszystko, czego prawo nie zakazuje. Przeciwieństwem państwa prawnego jest państwo, w którym władza sprawowana jest arbitralnie, a prawo jest traktowane instrumentalnie.
Koncepcja państwa prawnego ma korzenie liberalne, a obecnie jest ściśle związana z demokracją liberalną. Jest ona charakterystyczna dla państw Europy kontynentalnej i wywodzi się z niemieckiej idei "Rechtsstaat". Zbliżoną (choć odmienną) koncepcją, charakterystyczną dla krajów anglosaskich, jest idea rządów prawa ("rule of law"). Anglosaska koncepcja "rule of law" wywodzi się z brytyjskiej tradycji parlamentarnej, i przeciwstawia prawo (obejmujące gwarancje praw jednostki) władzy państwa.
Zasady państwa prawa.
Istnieje wiele elementów państwa prawnego. Do najważniejszych zalicza się:
Niemiecka koncepcja "Rechtsstaat".
Koncepcja państwa prawnego przechodziła ewolucję. Jako koncepcja ustrojowa powstała w środowisku niemieckich i austriackich liberałów, przeciwstawiającym się rządom absolutystycznym. Klasyczny absolutyzm utożsamiał władcę z państwem, a prawo traktował czysto instrumentalnie. Absolutyzm oświecony, mimo deklarowanej służebnej roli władcy wobec państwa, nadal traktował system prawny jako jedność z aparatem władzy i umieszczał funkcjonariuszy państwowych ponad społeczeństwem. Liberałowie określali absolutystyczną koncepcję państwa jako "Polizeistaat" i przeciwstawiali mu odmienną koncepcję ustrojową, w której prawo miało charakter autonomiczny, wiązało rządzących, a obywatelom gwarantowało szereg praw ("Rechtsstaat").
Najważniejszymi wczesnymi teoretykami państwa prawnego byli Immanuel Kant (1724-1804) i Wilhelm von Humboldt (1767-1835). W ich koncepcjach państwo miało charakter ograniczony. Jego podstawowym celem było zaś gwarantowanie bezpieczeństwa oraz wolności i praw obywatelskich. Tę koncepcję państwa prawa rozszerzyli następnie Robert von Mohl (1799-1875) i Lorenz von Stein (1815-1890), wprowadzając elementy socjalne (szczególnie von Stein, który używał pojęcia "społecznego państwa prawnego"). W ich koncepcjach państwo prawne miało nie tylko chronić jednostkę, ale i wspierać ją w jej dążeniach. Szczególne zasługi położył tutaj von Mohl, który upowszechnił ten termin i włączył go na trwałe do myśli społecznej, politycznej i prawnej. Tym samym na początku XIX w. ukształtowały się dwie koncepcje liberalnego państwa prawa: pierwsza akcentująca jedynie ochronny charakter państwa i druga dodająca do tego cele socjalne. W obu nurtach podkreślano również świecki charakter państwa i prawa.
Koncepcjom teoretycznym towarzyszyły również stopniowe zmiany ustrojowe, które stopniowo prowadziły do upodmiotowienia jednostki, rozszerzenia katalogu jej praw i wolności oraz rozwinięcia systemu organów kontroli praworządności.
Państwo prawa jako zasada konstytucyjna.
Zasada państwa prawa po raz pierwszy została wyraźnie sformułowana w Niemczech w konstytucji z 1949 r. Art. 28 stanowi, iż "„Porządek konstytucyjny krajów związkowych musi odpowiadać republikańskim, demokratycznym i socjalnym zasadom państwa prawa”".
W drugiej połowie XX w. zasada ta była zapisywana również w innych konstytucjach demokratyzujących się krajów. W konstytucji Hiszpanii z 1978 zasada ta została ujęta w art. 1, zgodnie z którym "„Hiszpania konstytuuje się w postaci społecznego i demokratycznego państwa prawnego, które chroni jako najwyższe wartości swego porządku prawnego wolność, sprawiedliwość, równość i pluralizm polityczny”".
Po 1989 zasada państwa prawa była wprowadzana do konstytucji państw postkomunistycznych.
Do polskiego prawa zasadę demokratycznego państwa prawnego wprowadziła ustawa z dnia 29 grudnia 1989 r. o zmianie Konstytucji Polskiej Rzeczypospolitej Ludowej, która weszła w życie 31 grudnia 1989 r. Ustawa ta znowelizowała artykuł 1 Konstytucji PRL, nadając mu treść "„Rzeczpospolita Polska jest demokratycznym państwem prawnym, urzeczywistniającym zasady sprawiedliwości społecznej”"". "Konstytucja Rzeczypospolitej Polskiej z 1997 r. w art. 2 powiela to postanowienie. Elementy zasady państwa prawnego uregulowane są także w innych artykułach Konstytucji, np. art. 7 formułuje zasadę legalizmu zgodnie z którą „Organy władzy publicznej działają na podstawie i w granicach prawa”.

</doc>
<doc id="437373" url="https://pl.wikipedia.org/wiki?curid=437373" title="Náxos">
Náxos



</doc>
<doc id="437374" url="https://pl.wikipedia.org/wiki?curid=437374" title="Kolegiata św. Mikołaja w Wolinie">
Kolegiata św. Mikołaja w Wolinie

Kolegiata św. Mikołaja Biskupa – kościół parafialny – kolegiata – w Wolinie wybudowany u schyłku XIII wieku.
Opis.
Jest to halowa, trójnawowa ceglana budowla gotycka w formie pseudobazyliki. Została zbudowana na planie prostokąta, zakończona dwoma blendowanymi szczytami. Po zachodniej stoi wieża na planie kwadratu zwieńczona dachem hełmowym. 
Nad wejściem od strony zachodniej, oraz nad ścianami znajduje się empora chórowa. W prezbiterium od strony wschodniej znajdują się dwa ogromne okna pokryte witrażami. Pomiędzy oknami nad tabernakulum wisi obraz oraz krzyż. 
We wnętrzu jest obraz patrona świątyni: św. Mikołaja, kopia obrazu Matki Boskiej Częstochowskiej oraz figura Matki Boskiej Fatimskiej. Ponadto znajdują się obrazy Jezusa Miłosiernego, Matki Boskiej Ostrobramskiej oraz płaskorzeźbione stacje drogi krzyżowej. W kościele znajduje się drewniana chrzcielnica. 
Historia.
Źródła podają, że kościół wzniesiony został pomiędzy XII a XIV wiekiem. Świątynia wzmiankowana po raz pierwszy w 1288 roku, przy okazji przekazania zakonowi cysterek. Z roku 1343 pochodzi porozumienie, na mocy którego patronat nad kilkoma ołtarzami z prawem do mszy świętych objęła rada miejska. W wieku XV (prawdopodobnie przez osuwanie się gruntu) obiekt został przebudowany. Pierwszym protestanckim pastorem został w 1535 Jan Bugenhagen – rodowity wolinianin i uczeń Marcina Lutra. W 1628 kościół strawił pożar, a jego odbudowa trwała niemal 100 lat. Obiekt przechodził także liczne generalne remonty. W latach: 1857, 1860 i 1879. W latach 1857–1898 (lub w 1889) zburzono ściany naw bocznych i postawiono nowe neogotyckie, a także częściowo przemurowano ścianę wschodnią oraz III kondygnację wieży i jej zwieńczenie. Na wieży umieszczono daty: 1706–1897.
Kościół po II wojnie światowej.
Podczas II wojny światowej świątynia została zniszczona niemal w zupełności (straty rzędu 80 procent). Zniszczone zostały dach i stropy nad korpusem oraz dach hełmowy na wieży. Runęła część wschodniego szczytu i prawie wszystkie filary nawy południowej. Uszkodzeniu uległy mury kapitalne korpusu i wieży oraz pozostałe filary wraz ze ścianą arkadową. Mury wzdłużne od ich poprzecznych powiązań rozspoiły się. Pozostały mury obwodowe, ale bez części południowej, elewacja wschodnia i fragment szczytu oraz filary po stronie północnej, jeden filar po stronie południowej i mury obwodowe wieży. 
W latach 1960–1961 obiekt został częściowo odgruzowany przez szczeciński oddział Przedsiębiorstwa Państwowych Pracowni Konserwacji Zabytków. W latach 60. XX wieku władze państwowe nakazały rozebrać częściowo mury dawnej świątyni. W tym samym czasie rozebrano też pozostałości kościoła św. Jerzego. W latach 1971–1972 Zakład Architektury Politechniki Warszawskiej sporządził dokumentację techniczną z koncepcją zabezpieczenia kościoła jako tzw. trwała ruina. Prace zabezpieczające rozpoczęto w roku 1972, a zakończono trzy lata później w roku 1975. W tym czasie zburzono (bez uzasadnienia) ścianę południową, zaankrowano wolnostojące filary nawy południowej. W ścianie północnej założono metalową konstrukcję ściągów. Poza tym wzmocniono pozostałe filary, zamurowano wyrwy, zreperowano koronę arkad i ściany wschodniej, wylano wieniec żelbetowy, zabezpieczono wieżę przez założenie stropów żelbetowych i wyczyszczenie lica wieży z zewnątrz. 
Pierwszy duży remont od czasów wojny polegał na odbudowie wieży kościoła w roku 1978 z przeznaczeniem na punkt widokowy i przywróceniu funkcji sakralnych całemu obiektowi. Do kompleksowej odbudowy przygotowania rozpoczął proboszcz Andrzej Majewicz, a same prace rozpoczęły się w roku 1988, po przekazaniu ówczesnej parafii świętego Stanisława. Odbudowę kościoła opracowywał architekt Janusz Nekanda-Trepka. Autorami koncepcji odbudowy świątyni, trwającej do 1998 roku, byli: Z. Becker, I. Kukla i Stefan Kwilecki. W 2009 roku wstawiono witraże przedstawiające historię Zbawienia, od Protoewangelii do czasów nam współczesnych, projektu Janusza Sobczyka wykonane w jego pracowni "Ars Antiqua". 
Parafia św. Stanisława w Wolinie erygowana została 1 czerwca 1951 roku, a zmiana siedziby i tytułu parafii nastąpiła 6 grudnia 2000 roku, kiedy był już odbudowany i poświęcony kościół św. Mikołaja. Nieco wcześniej, 15 października, kościół został poświęcony.

</doc>
<doc id="437377" url="https://pl.wikipedia.org/wiki?curid=437377" title="Kujawiak-Astoria Bydgoszcz">
Kujawiak-Astoria Bydgoszcz



</doc>
<doc id="437378" url="https://pl.wikipedia.org/wiki?curid=437378" title="Kujawiak Astoria Bydgoszcz">
Kujawiak Astoria Bydgoszcz



</doc>
<doc id="437379" url="https://pl.wikipedia.org/wiki?curid=437379" title="Franciszek Gąsienica Groń">
Franciszek Gąsienica Groń

Franciszek Gąsienica Groń (ur. 30 września 1931 w Zakopanem, zm. 31 lipca 2014 tamże) – polski narciarz, kombinator norweski, skoczek narciarski, olimpijczyk, reprezentant Polski. Pierwszy polski medalista zimowych igrzysk olimpijskich. Zdobył brązowy medal w kombinacji norweskiej podczas igrzysk w Cortina d’Ampezzo. W latach 1947–1964 występował w barwach klubu Wisła-Gwardia Zakopane, a od 1965 pełnił w nim funkcję trenera.
Syn Franciszka i Marii z domu Miętus. Mąż Czesławy z domu Chyc, mieli dwoje dzieci urodzonych w 1959 (bliźnięta) – Małgorzatę i Jana. Z zawodu technik mechanik. Był dziadkiem skoczka i olimpijczyka Tomasza Pochwały.
Był honorowym gościem zimowych igrzysk olimpijskich w Turynie. Zasłużony Mistrz Sportu, został odznaczony Srebrnym Medalem za Wybitne Osiągnięcia Sportowe i Krzyżem Kawalerskim Orderu Odrodzenia Polski.
Przebieg kariery.
Gąsienica Groń zapisał się do Wisły-Gwardii Zakopane prowadzonej przez Józefa Sitarza w roku 1948 za namową jej byłego zawodnika – Karola Łojasa. Groń, jako junior, słynął z wszechstronności i zdobywał medale w mistrzostwach Polski juniorów w konkurencjach alpejskich, głównie w slalomie gigancie. Ukończył Gimnazjum Ślusarstwa i Kowalstwa Artystycznego w Zakopanem. Z sukcesami startował także w biegach narciarskich. W 1952, po ukończeniu Technikum Mechanicznego w Gliwicach otrzymał nakaz służby wojskowej. Jako żołnierz startował w różnych konkurencjach podczas spartakiad Wojska Polskiego i między innymi zwyciężył we Wrocławiu na 200 m kraulem, za co otrzymał pierwszą klasę sportową. Rywalizował również w tenisie stołowym, strzelectwie i skokach do wody. W 1952 grał w piłkarskim II-ligowym Garnizonowym Wojskowym Klubie Sportowym Łódź na pozycji pomocnika lub napastnika. Jego partnerem w ataku był Ernest Pol. Po odbyciu służby wojskowej i powrocie do Zakopanego, w 1954 spotkał trenera Mariana Woynę Orlewicza. Ten namówił go, by powrócił do narciarstwa jako kombinator klasyczny. Gronia zaczęli szkolić Orlewicz i jego asystent Tadeusz Kaczmarczyk.
Igrzyska olimpijskie w Cortina d’Ampezzo.
Przed wyjazdem na igrzyska do włoskiej Cortiny d’Ampezzo polscy kombinatorzy trenowali skoki na dwóch skoczniach na Kondratowej i jednej w dolinie Pięciu Stawów Polskich. Mieszkali u Stanisława Skupnia, olimpijczyka z igrzysk w Lake Placid. Groń początkowo nie był przewidziany na wyjazd olimpijski. Orlewicz zapowiedział wtedy, że jeśli Groń nie pojedzie na olimpiadę, to on zrezygnuje ze swojej funkcji. Władze sportowe zgodziły się, by zawodnik pojechał na przedolimpijskie zawody w kombinacji norweskiej do Le Brassus w Szwajcarii. Tam Polak wygrał zawody, a potem otrzymał wizę do Włoch.
Na treningach skakał najdalej z rywali, pokonując m.in. Sverre Stenersena i Bengta Erikssona. 29 stycznia odbyły się zawody skoków. Groń startował z 32. numerem.
Po pierwszej serii skoków załamany psychicznie Groń był ostatni ze skokiem oddanym na 66,5 m. W kolejnych uzyskał 72,5 m i 74 m i zajął 10. pozycję (zaliczano wówczas do noty dwa najlepsze skoki). Do pierwszego w konkursie Moszkina ze Związku Radzieckiego tracił 14,5 punktu. Następnego dnia odbył się bieg na 15 kilometrów. Groń startował z 30. numerem startowym. Na dwa kilometry przed metą Włoch Alfredo Prucker przewrócił się na stromym zjeździe. Polak wyminął go i wpadł w głęboki śnieg. Stracił przez to ponad siedem sekund. Podniósł się jednak i dobiegł do mety. Przybiegli do niego radzieccy dziennikarze i trenerzy i oznajmili mu, że zdobył brązowy medal. Ceremonia wręczenia medali za dwubój klasyczny odbyła się w przerwie meczu hokejowego ZSRR – USA. Do srebrnego medalu Groniowi zabrakło 7 sekund. Jego łączna nota wyniosła 436,8 pkt. (203,0 pkt. za skoki i 233,8 pkt. za bieg). Oprócz brązowego krążka olimpijskiego dostał także medal mistrzostw świata od Federacji FIS, gdyż medaliści olimpijscy wówczas takowe otrzymywali. Zawodnik wspominał potem, że podczas wcześniejszego spaceru po Cortinie zdobycie brązowego medalu przewidział biegacz Józef Rubiś, który podczas oglądania sklepowej wystawy z olimpijskimi krążkami stwierdził, że brązowy medal pasowałby Groniowi. Za swój medal olimpijski Groń otrzymał potem talon na motocykl WFM. Po powrocie do Polski wygrał Memoriał Bronisława Czecha i Heleny Marusarzówny w kombinacji norweskiej, a w konkursie skoków był piąty.
Późniejsze sezony.
W 1957 zajął piąte miejsce podczas zawodów w Le Brassus i drugie w Garmisch-Partenkirchen. W konkursie skoków w Lahti był 47. 27 marca 1957 odniósł poważną kontuzję podczas konkursu skoków rozegranego w ramach kombinacji norweskiej przy Memoriale Bronisława Czecha i Heleny Marusarzówny, upadając na Krokwi. Woda na progu skoczni przyhamowała wówczas jego narty. Doznał rozległego wstrząsu mózgu, złamania mostku, złamania obojczyka i poważnego uszkodzenia siódmego kręgu kręgosłupa. W Memoriale zajął drugie miejsce, wcześniej w rywalizacji skoczków był 24. Po upadku trzy dni leżał w szpitalu, znajdując się w stanie śpiączki. Po wyleczeniu wrócił jeszcze na krótko do narciarstwa.
Podczas mistrzostw świata w Lahti w 1958 roku był 24. w kombinacji. Został mistrzem Polski w kombinacji klasycznej w roku 1958, podczas zawodów w Wiśle i Szczyrku. Czterokrotnie zdobywał srebrne medale mistrzostw kraju: w kombinacji klasycznej (1956, 1957, 1959) i w skokach (1957, przegrał z Władysławem Tajnerem). W 1959 był czwarty na zawodach w narciarstwie klasycznym w szwedzkim Falun. Podczas konkursu skoków w Klingenthalu uplasował się na dziewiątej pozycji. Karierę sportową zakończył w 1964 roku.
Po zakończeniu kariery.
Po zakończeniu kariery ukończył Studium Trenerskie przy Wrocławskiej Akademii Wychowania Fizycznego i w 1965 został trenerem w Wiśle Zakopane. Wychował ponad 40 mistrzów Polski w kombinacji, skokach, biegach i sztafetach. Mieszkał w Zakopanem. 28 września 2013 otrzymał tytuł Członka Honorowego PZN.
Został pochowany na Nowym Cmentarzu w Zakopanem (kw. E2-2-20).

</doc>
<doc id="437380" url="https://pl.wikipedia.org/wiki?curid=437380" title="Kosmaczek pomarańczowy">
Kosmaczek pomarańczowy

Kosmaczek pomarańczowy, jastrzębiec pomarańczowy ("Pilosella aurantiaca" ) – gatunek rośliny z rodziny astrowatych. Występuje w Europie, poza tym rozprzestrzeniony na innych kontynentach.
Rozmieszczenie geograficzne.
Pochodzi z Europy (Austria, Bułgaria, Czechy, Finlandia, Francja, dawna Jugosławia, Niemcy, Norwegia, Polska, Rumunia, Słowacja, Szwajcaria, Szwecja, Ukraina, Włochy). W Polsce występuje w Karpatach i Sudetach, jest rośliną rzadką. Poza Karpatami znane są tylko pojedyncze jego stanowiska na niżu. Poza naturalnym zasięgiem gatunek ten rozprzestrzenił się w strefie umiarkowanej, w tym introdukowany do USA, gdzie uznany został za gatunek inwazyjny.

</doc>
<doc id="437381" url="https://pl.wikipedia.org/wiki?curid=437381" title="Wody Mineralne Ostromecko Astoria Bydgoszcz">
Wody Mineralne Ostromecko Astoria Bydgoszcz



</doc>
<doc id="437382" url="https://pl.wikipedia.org/wiki?curid=437382" title="Małopolski Wyścig Górski">
Małopolski Wyścig Górski

Małopolski Wyścig Górski, znany też jako Tour of Małopolska – jedna z najstarszych i najtrudniejszych imprez kolarskich w Polsce. Jest to wyścig etapowy, rozgrywany w czerwcu. Po raz pierwszy odbył się w 1961 r. ze startem i metą w Krakowie. Po roku 1989 inicjatorem wznowienia wyścigu był prezes Małopolskiego Związku Kolarskiego Marek Kosicki. Ma kategorię 2.2 UCI a jego organizatorem jest "Małopolski Związek Kolarski".
Wyścig składa się zazwyczaj z kilku (3 do 4) etapów, a także prologu, którego wyniki nie są wliczane do klasyfikacji generalnej. Najczęściej prologiem jest kryterium uliczne „o złoty pierścień Krakowa” rozgrywane wokół krakowskiego rynku (w niektórych sezonach prologiem była jazda indywidualna na czas pod Kopiec Kościuszki lub kryterium wokół Wawelu). Jazda indywidualna na czas jest często rozgrywana, choć nie jest stałym elementem małopolskiej etapówki. Poszczególne etapy mają wybitnie górski bądź też górzysty profil, cechują się dużą liczbą ciężkich podjazdów. Profil trasy sprawia, że często wielu zawodników zostaje wyeliminowanych i na metę ostatniego etapu przyjeżdża połowa lub mniej z zawodników, którzy pojawili się na starcie wyścigu.
Oprócz klasyfikacji generalnej nagradzanej żółtą koszulką prowadzone są też klasyfikacje poboczne: górska (zielona koszulka), punktowa (koszulka fioletowa), poniżej 23 lat i drużynowa.
Najsłynniejszym podjazdem na trasie wyścigu była wielicka ulica Mikołaja Kopernika. Na kilometrowym odcinku jest tam 100 metrów przewyższenia, przy czym najbardziej strome odcinki podjazdu są wyłożone starym brukiem, po którym kolarze niejednokrotnie już prowadzili swe rowery. Od roku 2015 pierwszy etap rozgrywany jest na trasie Alwernia-Trzebinia (przemiennie).
Zwycięzcy.
Opracowano na podstawie:

</doc>
<doc id="437383" url="https://pl.wikipedia.org/wiki?curid=437383" title="Nowy Cmentarz Żydowski w Cieszynie">
Nowy Cmentarz Żydowski w Cieszynie

Nowy Cmentarz Żydowski przy ulicy Hażlaskiej w Cieszynie jest jedną z dwóch (obok Starego Cmentarza Żydowskiego) izraelickich nekropolii w mieście.
Historia.
Założenie cmentarza.
Powstanie cmentarza związane było z brakiem miejsc grzebalnych na starym kirkucie. W 1898 r. gmina żydowska nabyła od Andrzeja Folwarcznego fragment gruntu położony powyżej starszej nekropolii i wystąpiła do władz miasta o pozwolenie na urządzenie nowego cmentarza, które uzyskała w roku 1900. Protesty okolicznych mieszkańców spowodowały jednak wstrzymanie jego wykonania przez austro-węgierskie Ministerstwo Spraw Wewnętrznych w roku 1902 i dopiero po odwołaniu się gminy do Naczelnego Sądu Administracyjnego w Wiedniu władze cofnęły swe zastrzeżenia. W 1906 r. rozpoczęto budowę cmentarza, którą zakończono w połowie roku następnego. Powstanie cmentarza związane jest z osobą prezesa gminy żydowskiej – Josepha Philippa Glesingera (zm. w 1909 r.), który był także jedną z pierwszych osób na nim pochowanych. Do dziś stoi grobowiec Glesingerów, który został wykonany przez firmę kamieniarską Theodora Becke z Morawskiej Ostrawy, a nagrobek z piękną płaskorzeźbą przedstawiającą pejzaż górski z zachodzącym słońcem wykonał Otto Jarl (1856–1915), znakomity artysta szwedzki zamieszkały w Wiedniu.
Plan cmentarza oraz domu przedpogrzebowego wykonał cieszyński budowniczy Alojzy Jedek, jednak ostatecznie przyjęto projekt domu przedpogrzebowego architekta Jakoba Gartnera z Wiednia. Dom przedpogrzebowy został wybudowany w centralnej części założenia cmentarnego, zaś na południowym krańcu zbudowano budynek kancelarii cmentarza oraz kostnicę. Cmentarz o powierzchni 1,14 hektara ogrodzono, a w przedniej części wybudowano mur z efektowną bramą ozdobioną gwiazdami Dawida.
Tak przygotowany cmentarz otwarto 25 czerwca 1907 r. i od tej pory stał się główną nekropolią cieszyńskiej gminy wyznaniowej, choć sporadyczne pochówki odbywały się także na Starym Cmentarzu. W 1913 r. gmina dokupiła jeszcze kawałek przylegającego do parceli gruntu pod przyszłą rozbudowę cmentarza.
Podczas II wojny światowej.
Na początku września 1939 r. cmentarz został zamknięty przez okupacyjne władze niemieckie, a w 1941 r. skonfiskowany na rzecz III Rzeszy. W marcu 1943 r. wydano zarządzenie o przekształceniu cmentarzy cieszyńskich w parki, gdyż po „przesiedleniu” miejscowych Żydów nie będą już używane. Do końca wojny nic jednak w tej kwestii nie przedsięwzięto i kirkut przetrwał okupację w dobrym stanie.
Po wojnie.
Po wojnie cmentarzem opiekowała się Kongregacja Wyznania Mojżeszowego w Cieszynie, a od 1966 r. Kongregacja w Bielsku-Białej. Pochowano tu niewiele osób, a ostatni pochówek miał miejsce w 1961 r. (Edward Weber). Następowała szybka dewastacja cmentarza – liczne marmurowe i granitowe obeliski masowo rozkradano i przerabiano na nowe chrześcijańskie nagrobki lub stosowano jako materiał budulcowy na okolicznych osiedlach. W 1974 r. wojewoda katowicki wydał decyzję o zamknięciu cmentarza dla celów grzebalnych, a w 1986 r. cmentarz został wpisany do rejestru zabytków. Po 1989 r. Gmina Wyznaniowa Żydowska w Bielsku-Białej usiłuje zachować czystość i na bieżąco dokonywać niezbędnych napraw na terenie cmentarza. W latach 1997–1999 ze środków Edwarda J. Phillipsa – amerykańskiego Żyda z Minneapolis w USA oraz Tadeusza J. Dordy – ewangelika z Cieszyna zamieszkałego w Kalifornii uporządkowano teren cmentarza oraz wyremontowano bramę wejściową. Niestety dom pogrzebowy był w stanie uniemożliwiającym powrót do wyglądu pierwotnego, dlatego też pozostawiono tylko frontową ścianę budynku jako tzw. „trwałą ruinę”.
Obecnie na terenie o powierzchni 0,75 ha zachowało się ponad 100 nagrobków.

</doc>
<doc id="437385" url="https://pl.wikipedia.org/wiki?curid=437385" title="Tadeusz Rybak">
Tadeusz Rybak

Tadeusz Rybak (ur. 28 października 1929 w Milanówku, zm. 7 marca 2017 w Legnicy) – polski duchowny rzymskokatolicki, doktor nauk teologicznych, biskup pomocniczy wrocławski w latach 1977–1992, biskup diecezjalny legnicki w latach 1992–2005, od 2005 biskup senior diecezji legnickiej.
Życiorys.
Urodził się 28 października 1929 w Milanówku. Syn Bolesława i Heleny z domu Tylman. Egzamin dojrzałości złożył w 1947 w tamtejszym Państwowym Liceum Ogólnokształcącym. W latach 1948–1953 odbył studia filozoficzno-teologiczne w Metropolitalnym Wyższym Seminarium Duchownym we Wrocławiu. Święceń prezbiteratu udzielił mu 2 sierpnia 1953 w archikatedrze św. Jana Chrzciciela biskup pomocniczy kielecki Franciszek Sonik. W latach 1957–1962 studiował na Wydziale Teologicznym Katolickiego Uniwersytetu Lubelskiego, uzyskując stopień doktora teologii dogmatycznej.
Jako wikariusz pracował w parafiach: Wniebowzięcia Najświętszej Maryi Panny w Bielawie (1953–1954), św. Stanisława i św. Doroty we Wrocławiu (1954–1955) oraz św. Stanisława w Świdnicy (1955–1956). W 1967 został członkiem komisji liturgicznej i rady duszpasterskiej archidiecezji wrocławskiej. W 1966 otrzymał przywilej noszenia rokiety i mantoletu, a w 1969 godność kapelana honorowego Jego Świątobliwości.
Od 1956 do 1957 pracował w Instytucie Katechetycznym w Trzebnicy. W latach 1962–1977 sprawował urząd wicerektora Metropolitalnego Wyższego Seminarium Duchownego we Wrocławiu, prowadząc równocześnie wykłady z teologii dogmatycznej i liturgiki. Od 1968 do 1992 był adiunktem w Katedrze Sakramentologii Papieskiego Wydziału Teologicznego we Wrocławiu. W 1970 wszedł w skład Komisji Episkopatu Polski ds. Seminariów Duchownych.
28 kwietnia 1977 papież Paweł VI mianował go biskupem pomocniczym archidiecezji wrocławskiej ze stolicą tytularną Benepota. Święcenia biskupie otrzymał 24 czerwca 1977 w archikatedrze św. Jana Chrzciciela we Wrocławiu. Udzielił mu ich arcybiskup metropolita wrocławski Henryk Gulbinowicz, któremu asystowali biskup pomocniczy warszawski Jerzy Modzelewski i biskup pomocniczy wrocławski Wincenty Urban. Jako zawołanie biskupie przyjął słowa „"Per Christum in Spiritu ad Patrem"” ("Przez Chrystusa w Duchu do Ojca"). W latach 1977–1992 sprawował urząd wikariusza generalnego archidiecezji. W kurii metropolitalnej pełnił funkcję przewodniczącego Komisji ds. Liturgii. Wszedł w skład rady kapłańskiej i kolegium konsultorów. W 1978 został mianowany członkiem Kapituły Metropolitarnej Wrocławskiej, a w 1982 jej prepozytem. Wszedł w skład Rady Wydziału Papieskiego Wydziału Teologicznego we Wrocławiu.
25 marca 1992 papież Jan Paweł II ustanowił go biskupem diecezjalnym nowo erygowanej diecezji legnickiej. Tego samego dnia kanonicznie objął diecezję, natomiast ingres do katedry Świętych Apostołów Piotra i Pawła w Legnicy odbył 24 maja 1992. W 1997 podejmował w Legnicy Jana Pawła II podczas jego VI podróży apostolskiej do Polski. 19 marca 2005 ten sam papież przyjął jego rezygnację z obowiązków biskupa diecezjalnego diecezji legnickiej.
W ramach prac Episkopatu Polski był w latach 1983–1994 przewodniczącym Komisji ds. Liturgii i Duszpasterstwa Liturgicznego. Kierowana przez niego komisja opracowała większość ksiąg liturgicznych będących w użyciu w Polsce. Został także członkiem Komisji Duszpasterskiej. Był współkonsekratorem podczas sakr biskupów pomocniczych wrocławskich Józefa Pazdura (1985) i Jana Tyrawy (1988) oraz biskupa diecezjalnego świdnickiego Ignacego Deca (2004).
Zmarł 7 marca 2017 w Legnicy. 11 marca 2017 został pochowany w krypcie katedry legnickiej.
Wyróżnienia.
W 2003 nadano mu tytuł honorowego obywatela Legnicy.

</doc>
<doc id="437387" url="https://pl.wikipedia.org/wiki?curid=437387" title="Andros (Cyklady)">
Andros (Cyklady)

Andros () – wyspa w Grecji, na Morzu Egejskim, jedna z największych wysp archipelagu Cyklady, pow. 374 km², ok. 9000 mieszkańców. Od Eubei oddzielona jest Cieśniną Kafirejską.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Andros, w gminie Andros.
Na zachodzie Andros leży pasmo górskie (do 1000 m wysokości), na którego wschodnich zboczach uprawia się figowców, winogrona, oliwki i drzewa owocowe (cytrusy), oprócz tego na wyspie rozwinięta jest hodowla owiec i kóz. Ludność wyspy zajmuje się rybołówstwem.
Główną miejscowością jest Andros, malowniczo położona na wąskim paśmie lądu na wschodzie wyspy. Z leżącego na zachodnim wybrzeżu portu Gavrion odbywa się regularna żegluga promowa z greckim lądem (Rafina) i innymi wyspami Cyklad. 
Wyspa Andros, obok pobliskich wysp (Amorgos, Jaros i Serifos), była w okresie Cesarstwa częstym miejscem zesłań. Za czasów Kaliguli na wyspę został zesłany rzymski namiestnik Flakkus, gdzie po zmianie wyroku został zabity, a szczątki pogrzebane. Później zesłano tutaj uczestników spisku Pizona. W późnym średniowieczu wyspa była osobnym bytem politycznym rządzonym przez Wenecjan.

</doc>
<doc id="437390" url="https://pl.wikipedia.org/wiki?curid=437390" title="Antocyjaniny">
Antocyjaniny



</doc>
<doc id="437391" url="https://pl.wikipedia.org/wiki?curid=437391" title="Dave Eggers">
Dave Eggers

Dave Eggers (ur. 8 stycznia 1970 w Chicago, Illinois) – amerykański pisarz prozaik i wydawca. W 1993 roku założył pismo „Might” szeroko opisane we "Wstrząsającym dziele kulejącego geniusza". Obecnie zajmuje się wydawaniem kwartalnika „McSweeney”. Wydane w roku 2000 i gorąco przyjęte na całym świecie "Wstrząsające dzieło..." uhonorowane zostało nagrodą Amerykańskiej Akademii Literatury i Sztuki.

</doc>
<doc id="437404" url="https://pl.wikipedia.org/wiki?curid=437404" title="Krystyna Eberhardyna Hohenzollernówna">
Krystyna Eberhardyna Hohenzollernówna

Krystyna Eberhardyna Hohenzollernówna (Bayreucka), niem. "Christiane Eberhardine von Brandenburg-Bayreuth" (ur. 29 grudnia 1671 w Bayreuth, zm. 5 września 1727 w Pretzsch (Elbe)) – niekoronowana królowa Polski, żona Augusta II.
Życiorys.
Była najstarszą córką margrabiego Bayreuth – Krystiana Ernesta i jego żony Zofii Luizy.
Wychowywana była na gorliwą luterankę, która katolicyzm uważała za "rzymski obłęd". W 1686 r. poznała Fryderyka Augusta I, syna elektora saskiego. Od początku chciała, aby młody Wettyn został jej mężem. Jej matka, Zofia Luiza starała się zapobiec temu małżeństwu. Jednak po długich negocjacjach, 20 stycznia 1693 r. w Bayreuth doszło do ślubu ich obojga. 
17 października 1696 r. urodziło się ich jedyne wspólne dziecko – późniejszy August III. W 1697 r. mąż Krystyny został królem Polski. Wtedy nastąpiła rozłąka małżonków, ponieważ August przeszedł na katolicyzm, a Krystyna nie chciała tego zrobić. Nigdy nie była też koronowana na królową Polski i nigdy do Polski nie przyjechała – warunkiem było jej przejście na katolicyzm. Była osamotniona, stale podupadała na zdrowiu. W 1719 spotkała się w Pirnau z synem i jego żoną – Marią Józefą Habsburżanką, gorliwą katoliczką, natomiast w kwietniu 1727 na kilka miesięcy przed śmiercią ostatni raz zobaczyła męża. 
Zmarła 5 września 1727 r. w Pretzsch (Elbe), gdzie została pochowana. Mimo braku koronacji do końca życia zachowała tytuł królowej Polski. Na uroczystości pogrzebowe Jan Sebastian Bach skomponował kantatę "Lass Fürstin, lass noch einen Strahl", zwaną Trauer Ode, Odą żałobną (BWV 198). Autorem tekstu kantaty jest Johann Christoph Gottsched. 

</doc>
<doc id="437405" url="https://pl.wikipedia.org/wiki?curid=437405" title="Andiparos">
Andiparos

Andiparos (gr. "Αντίπαρος") - mała wyspa (12,5 km długości i ok. 5,5 km szerokości) na Morzu Egejskim, w archipelagu Cyklady, pow. 35 km², ok. 700 mieszkańców. W jej pobliżu znajduje się, oddalona od niej zaledwie 1,5 km wyspa Paros. Między obu wyspami kursuje co 10-15 min prom. 
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Paros, w gminie Andiparos.

</doc>
<doc id="437408" url="https://pl.wikipedia.org/wiki?curid=437408" title="Rupert Mayer">
Rupert Mayer

Rupert Mayer SJ (ur. 23 stycznia 1876 w Stuttgarcie, zm. 1 listopada 1945 w Monachium) – niemiecki prezbiter z zakonu jezuitów, główna postać katolickiej odsłony ruchu oporu działającego w okresie III Rzeszy w Monachium.
Życiorys.
Pochodził z wielodzietnej rodziny kupieckiej. Na życzenie ojca studiował we Fryburgu, Monachium i Tybindze. W Rottenburgu wstąpił do seminarium duchownego, a po jego ukończeniu w 1899 roku przyjął święcenia kapłańskie. Do nowicjatu Towarzystwa Jezusowego przyjęty został w Feldkirch, a studia kontynuował w holenderskim w Valkenburgu. 
W 1906 roku skierowany został do prowadzenia misji ludowych na terenach Nadrenii, Westfalii i Bawarii.
Beatyfikowany przez Jana Pawła II 3 maja 1987 w Monachium. Szkoła jego imienia znajduje się w Pullach koło Monachium przy Pater-Rupert-Mayer-Straße.

</doc>
<doc id="437414" url="https://pl.wikipedia.org/wiki?curid=437414" title="Rozwiązanie akordu">
Rozwiązanie akordu

Rozwiązanie akordu jest to poprowadzenie głosów tworzących akord dysonansowy w taki sposób, aby akordem następnym był akord konsonansowy. W praktyce rozwiązanie akordu jest rozwiązaniem dysonansu wchodzącym w jego skład. Może być uzyskane za pomocą różnych ruchów głosów.
Rozwiązanie najczęściej pełni funkcję rozładowania napięcia niesionego przez dysonujące współbrzmienie. W przypadku akordów w harmonii tonalnej pojęcie to ulega rozszerzeniu ze względu na funkcję harmoniczną danego akordu - obejmuje nie tylko rozwiązanie dysonujących interwałów w akordzie, ale także rozwiązanie napięcia harmonicznego związanego z pełnioną przez niego funkcją. Np. mówi się, że akord dominantowy "rozwiązuje się" na tonikę nawet w przypadku, kiedy dominanta nie ma postaci dysonansu (jest nim dopiero dominanta z septymą), ale trójdźwięku, który sam w sobie jest współbrzmieniem konsonansowym. Opozycja pomiędzy narastaniem napięcia harmonicznego a jego rozładowywaniem przez rozwiązanie była jednym z ważniejszych środków formotwórczych w całej muzyce tonalnej.
Rozwiązaniem zwodniczym nazywa się takie rozwiązanie akordu dominantowego, które zamiast do durowej toniki, prowadzi do toniki szóstego stopnia, co może być najprostszą formą modulacji z tonacji durowej do równoległej molowej. Rozwiązanie akordu dysonansowego na inny akord dysonansowy nie powoduje zmniejszenia napięcia harmonicznego, ale wręcz jego wzrost zwłaszcza, że przeważnie wiąże się z modulacją do innej tonacji. Technika ta szczególnie chętnie używana była przez kompozytorów romantycznych a swoją kulminację znalazła w twórczości Richarda Wagnera, którego tzw. "akord tristanowski" wyznacza kres możliwości klasycznie pojmowanej harmonii tonalnej. Następnym krokiem mogła być już tylko całkowita rezygnacja z rozwiązania jako obowiązkowego następstwa dysonansu, czyli "autonomizacja dysonansu", co nastąpiło w twórczości Debussy'ego.

</doc>
<doc id="437415" url="https://pl.wikipedia.org/wiki?curid=437415" title="Krystyna Eberhardyna Bayreucka">
Krystyna Eberhardyna Bayreucka



</doc>
<doc id="437426" url="https://pl.wikipedia.org/wiki?curid=437426" title="La Serena">
La Serena

La Serena jest miastem w północnym Chile, stolicą IV regionu – Coquimbo, położoną ok. 500 km na północ od Santiago. Przez miasto przechodzi droga panamerykańska.
Gmina La Serena należy do prowincji Elqui. Od zachodu graniczy z Oceanem Spokojnym, od północy z gminą La Higuera, od wschodu z gminą Vicuña a od południa z gminami Coquimbo i Andacollo. Razem z położonym 10 km na południe miastem Coquimbo tworzy konurbację La Serena-Coquimbo (Gran La Serena), którą zamieszkuje 412 586 mieszkańców.
W mieście znajdują się Universidad de La Serena oraz polski konsulat honorowy. Jest ono także siedzibą rzymskokatolickiej archidiecezji La Serena, jednej z pięciu archidiecezji w Chile.
Historia.
Po raz pierwszy została założona, pod nazwą "Villanueva de La Serena" przez hiszpańskiego kapitana Juana Bohóna w celu stworzenia drogi morskiej między Santiago a Limą. Najbardziej prawdopodobna data założenia miasta to 4 września 1544. Jest uznawane za drugie najstarsze miasto w Chile po Santiago.
Pięć lat później, w nocy z 11 na 12 stycznia 1549 roku, miasto zostało całkowicie zniszczone przez Indian, a prawie wszyscy Hiszpanie zamordowani.
W tym samym roku, na rozkaz królewskiego gubernatora Chile Pedro de Valdivii osadę ponownie założył kapitan Francisco de Aguirre wybierając bezpieczniejszą lokalizację. Tym razem miasto otrzymało nazwę "San Bartolomé de La Serena" (św. Bartłomiej jest dziś patronem miasta). Za datę ponownego założenia miasta uznaje się 26 sierpnia 1549 r.
4 maja 1552 król Hiszpanii Karol V Habsburg nadał jej status miasta.
Architektura.
La Serena zachowała tradycyjną architekturę ceglano-drewnianych budynków z XIX wieku.
Znajduje się tu wiele małych kościółków wybudowanych z kamieni osadowych o charakterystycznym kolorze i fakturze, wydobytych 5 km na północ z rzeki Elqui. Budowle te mają prawie 350 lat i trwa ich renowacja. Kilka z nich to San Francisco, San Agustin i Santo Domingo.
Znajduje się tu również dziewiętnastowieczna katedra wybudowana z tego samego materiału.
Z powyższych względów La Serena zwana jest czasem "Miastem Kościołów".
Turystyka.
La Serena jest ważnym centrum turystycznym, szczególnie latem, gdyż tutejsze plaże, położone wzdłuż Avenida del Mar (Alei Morskiej), cieszą się dużą popularnością. Wraz z rozbudowaną strukturą hoteli stanowią one główny element przyciągający zagranicznych turystów i mieszkańców Santiago uciekających przed letnimi upałami.
Sport.
W mieście działa klub piłkarski Deportes La Serena, który obecnie gra w drugiej lidze chilijskiej (Primera división B). Swoje mecze rozgrywa na stadionie "La Portada" mogącym pomieścić około 14,5 tys. widzów.
W latach 2009, 2010, 2013 i 2014 La Serena była miastem w którym swoją start i metę miały etapy Rajdu Dakar.

</doc>
<doc id="437430" url="https://pl.wikipedia.org/wiki?curid=437430" title="Konstancja Biernacka">
Konstancja Biernacka

Konstancja z Małachowskich Biernacka (ur. w 1773 w Działyniu, zm. w grudniu 1839 w Małkowie) – polska pisarka.
Życiorys.
Konstancja Biernacka była córką Antoniego Małachowskiego, wojewody mazowieckiego, i Katarzyny z Działyńskich, wojewodzianki gnieźnieńskiej. Około 1794 została trzecią żoną starszego od niej o 33 lata kasztelana sieradzkiego Pawła Biernackiego i zamieszkała w Parzenicach pod Piotrkowem, a później w Bartochowie. Związana była ze swym stryjem, twórcą Konstytucji 3 maja Stanisławem Małachowskim, z którym utrzymywała stałą korespondencję i bezpośrednie kontakty. Wybrała trafnie miejsce na rezydencję jej syna Stanisława w Małkowie, gdzie następnie zamieszkała.
Zgromadziła cenny księgozbiór, kolekcjonowała pamiątki przeszłości, które jednak uległy rozproszeniu. Ocalało tylko kilkadziesiąt książek w języku francuskim należących obecnie do zbiorów muzealnych. Była autorką książek dla dzieci. W 1816 opublikowała "Podróż z Włodawy do Gdańska i z powrotem do Nieborowa", gdzie w formie 32 listów opisała walory krajoznawcze przemierzanego w powozie kraju. W 1821 wydała "Opis stu nagród pięcioletniego Pawlunia ofiarowane ku zabawie jego rówieśnikom". Utwór ten jest opisem faktycznych zdarzeń, które miały miejsce w Bartochowie, i spełniał rolę elementarza ułatwiającego naukę czytania. Ukazał się w kilku wydaniach, a dochód z tego tytułu został przeznaczony dla klasztoru ss. miłosierdzia w Sandomierzu. W 1829 ukazały się dwa tomy pierwowzoru encyklopedii dziecięcej "Rozmowy Pawlunia z Babunią".
Została pochowana w Warcie, gdzie w klasztorze Bernardynów wisi ufundowana przez synów i wnuków pamiątkowa tablica.

</doc>
<doc id="437432" url="https://pl.wikipedia.org/wiki?curid=437432" title="Paros">
Paros

Paros () – wyspa na Morzu Egejskim, w archipelagu Cyklady, o powierzchni 165 km². Liczy około 9600 mieszkańców (2002). W jej centrum wznosi się wysoki na 771 m "Profitis Ilias" ("Marpessa"), na którego południowym zboczu, niedaleko klasztoru Hagios Minas, znajduje się kamieniołom słynnego marmuru paryjskiego. Na Paros urodził się poeta Archiloch. 1,5 km na południe od Paros leży mała wyspa Andiparos. Paros jest dziś lubianą wyspą turystyczną.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Paros, w gminie Paros.
W czasie wojen perskich (1. połowa V w. p.n.e.) była sprzymierzeńcem Persów, a po ich klęsce członkiem Ateńskiego Związku Ateńskiego i II Ateńskiego Związku Morskiego (do około 357 p.n.e.). Następnie znajdowała się pod rządami Macedonii, Ptolemeuszów egipskich, a wreszcie Rzymu (wtedy utraciła znaczenie polityczne). W początkach XIII wieku opanowali ją Wenecjanie, a w 1537 przez Turków. W 1830, po greckiej wojnie o niepodległość, weszła w skład nowożytnej Grecji.
Zabytki: średniowieczny zamek na ruinach antycznego akropolu (resztki prehistorycznej osady i świątyni jońskiej z VI w.), w pobliżu miasta Paros ruiny asklepiejonu i sanktuarium Apollina Delijskiego, bizantyjski kościół Katapoliani.

</doc>
<doc id="437436" url="https://pl.wikipedia.org/wiki?curid=437436" title="Galwanoterapia">
Galwanoterapia

Galwanoterapia – grupa zabiegów leczniczych polegających na działaniu na organizm człowieka stałym prądem elektrycznym za pomocą przyłożonych do ciała elektrod metalowych.
Dwa najbardziej znane zabiegi to:
Elektroterapia – dział odnowy biologicznej wykorzystujący prąd stały oraz impulsowy (o zmiennym natężeniu) małej średniej częstotliwości do celów leczniczych.
Wpływ na organizm.
Tkanki i płyny mają różne przewodnictwo elektryczne, które zależy od uwodnienia oraz stężenia elektrolitów. Największe przewodnictwo ma płyn mózgowo-rdzeniowy, osocze krwi; mniejsze wątroba, najmniejsze tkanka kostna.
W zabiegach elektroleczniczych istotny jest opór skóry (warstwa rogowa naskórka). Prąd przebiega drogami o mniejszym oporze (gruczoły potowe, naczynia krwionośne, limfatyczne, nerwy).
Zabiegom z wykorzystaniem prądu towarzyszą zjawiska:
Reakcja nerwów i mięśni na prąd stały powoduje zmianę ich pobudliwości (elektrotonus). Powstaje podczas przemieszczania się jonów i zmian polaryzacji błon komórkowych w czasie przepływu prądu.

</doc>
<doc id="437439" url="https://pl.wikipedia.org/wiki?curid=437439" title="Utsunomiya">
Utsunomiya

 – miasto w Japonii, ośrodek administracyjny prefektury Tochigi, w środkowej części wyspy Honsiu, na nizinie Kantō. Ma powierzchnię 416,85 km2 . W 2020 r. mieszkało w nim 519 026 osób, w 230 134 gospodarstwach domowych (w 2010 r. 511 296 osób, w 210 432 gospodarstwach domowych).
Przemysł.
W mieście mają siedziby firmy z przemysłów: lotniczego (samoloty FA-300), elektrotechnicznego, papierniczego, drzewnego, tytoniowego.

</doc>
<doc id="437440" url="https://pl.wikipedia.org/wiki?curid=437440" title="Ireneusz Jeleń">
Ireneusz Jeleń

Ireneusz Jeleń (ur. 9 kwietnia 1981 w Cieszynie) – polski piłkarz, który występował na pozycji napastnika. Jest wychowankiem Piasta Cieszyn, później występował w Beskidzie Skoczów, a w 2002 przeszedł do Wisły Płock. Jako gracz tego zespołu zadebiutował w polskiej ekstraklasie. Przez pięć lat występował we francuskim zespole AJ Auxerre, a następnie przez rok w Lille OSC. Po powrocie do kraju był przez dwa miesiące zawodnikiem Podbeskidzia Bielsko-Biała.
11 grudnia 2003 Jeleń zadebiutował w reprezentacji Polski w wygranym 4:0 towarzyskim spotkaniu z Maltą. W 2006 został powołany przez selekcjonera Pawła Janasa do kadry na Mistrzostwa Świata w Niemczech, na których rozegrał trzy spotkania.
Do najważniejszych sukcesów Jelenia w karierze należy zdobycie Pucharu Polski z Wisłą Płock w 2006. W sezonie 2003/2004 strzelając 18 goli został wicekrólem strzelców polskiej ligi.
Jeleń był graczem prawonożnym. Pomimo warunków fizycznych (182 cm wzrostu) wykazywał się elastycznością, sprawnością i szybkością, jednak jego słabszą stroną była gra głową.
Kariera klubowa.
Piast Cieszyn i Beskid Skoczów.
Jeleń urodził się w Cieszynie i w wieku 10 lat rozpoczął treningi w tamtejszym klubie Piast Cieszyn. W 1999 został królem strzelców Międzynarodowego Turnieju Juniorów Starszych. W sezonie 1999/2000 występował już w drużynie seniorów Piasta, dla której zdobył 24 bramki w rozgrywkach V ligi. W sezonie 2000/2001 grał w IV lidze, a w spotkaniu z Peberowem Krzanowice (5:1) strzelił 4 gole. W 2000 przebywał na testach w Górniku Zabrze po tym, jak został zauważony przez trenera Górnika Mieczysława Broniszewskiego w sparingu tego klubu z Piastem (zdobył w nim dwa gole). Ostatecznie pozostał jednak w zespole z Cieszyna. W Piaście grał do końca 2000. Będąc piłkarzem Piasta pracował jako „mrówka” graniczna, przemycając alkohol i papierosy z Czech.
Wiosną 2001 Jeleń przeszedł do Beskidu Skoczów, grającego wówczas w czwartej lidze. W barwach nowego zespołu zadebiutował 24 marca 2001 i zdobył gola w wygranym 2:0 meczu z Odrą II Wodzisław. W sezonie 2001/2002 nadal był zawodnikiem Beskidu i strzelił dla niego 16 bramek przyczyniając się do utrzymania klubu w lidze.
Wisła Płock.
Latem 2002 Jeleń przebywał na testach w Podbeskidziu Bielsko-Biała i był bliski przejścia do tego klubu podpisując nawet przedwstępny kontrakt. Beskid grał jednak sparing z Wisłą Płock. Trenerem Wisły był wówczas Mieczysław Broniszewski, który zainteresował się napastnikiem Beskidu. Po perturbacjach związanych z umową z Podbeskidziem zawodnik ostatecznie przeszedł do płockiego zespołu. 24 sierpnia 2002 zadebiutował w pierwszej lidze polskiej w wygranym 3:2 domowym spotkaniu z Widzewem Łódź. 31 sierpnia 2002 cieszynianin strzelił swojego pierwszego gola w ekstraklasie, w zremisowanym 2:2 wyjazdowym meczu z Lechem Poznań. Od tego czasu stał się podstawowym zawodnikiem zespołu i w pierwszym składzie Wisły grał także pod wodzą nowego trenera, Mirosława Jabłońskiego. W sezonie 2002/2003 występował w ataku Wisły z Jarosławem Maćkiewiczem oraz z Litwinem Gražvydasem Mikulėnasem i został najskuteczniejszym graczem zespołu z 8 golami. Z płocką Wisłą dotarł też do finału Pucharu Polski. W pierwszym meczu z Wisłą Kraków (1:0) zdobył gola, jednak to zespół z Krakowa zdobył puchar zwyciężając w rewanżu 3:0.
28 sierpnia 2003 Jeleń zadebiutował w europejskich pucharach. Zdobył wówczas 2 gole w zremisowanym 2:2 meczu Pucharu UEFA z łotewskim FK Ventspils, które dzięki większej liczbie bramek zdobytych na wyjeździe awansowało do dalszej rundy. W ekstraklasie Jeleń wykazywał się wysoką skutecznością i strzelił 18 goli stając się drugim najlepszym strzelcem ligi po Macieju Żurawskim z Wisły Kraków (20 goli).
W sezonie 2004/2005 Jeleń strzelił 12 bramek w lidze, a 11 września 2004 w meczu z Polonią Warszawa (4:1) zdobył pierwszego hat-tricka w ekstraklasie. Zespół Wisły, dzięki zajęciu 4. miejsca w lidze, zakwalifikował się do Pucharu UEFA 2005/2006. Z pucharu tego Wisła odpadła już po pierwszej rundzie eliminacyjnej po dwumeczu z Grasshopper Club (0:1, 3:2). W pierwszym spotkaniu tych zespołów w Zurychu Jeleń nie wykorzystał rzutu karnego – jego strzał obronił bramkarz Grasshoppers Fabio Coltorti. W rozgrywkach ligowych sezonu 2005/2006 Polak strzelił 7 bramek. W finałowym dwumeczu Pucharu Polski z Zagłębiem Lubin (3:2, 3:1) zdobył dwa gole, a Wisła po raz pierwszy w swojej historii wygrała te rozgrywki. Sezon 2005/2006 był ostatnim dla Jelenia w barwach Wisły. Przez cztery lata rozegrał w niej 100 ligowych meczów, w których strzelił 45 goli.
AJ Auxerre.
Latem 2006 Jeleń został zawodnikiem francuskiego AJ Auxerre. Kwota odstępnego za transfer definitywny do innego klubu wynosiła 900 tysięcy euro i taką też kwotę Auxerre zapłacił Wiśle Płock. W klubie prowadzonym przez trenera Jacques’a Santiniego zadebiutował 5 sierpnia 2006 w zremisowanym 1:1 domowym meczu z Valenciennes FC&lt;ref name="Sezon 2006/2007"&gt;&lt;/ref&gt;. Początek w Ligue 1 nie był dla Jelenia udany i zarówno w 2., jak i 3. kolejce ligowej był rezerwowym. Jednak 9 września 2006 strzelił pierwszego gola w lidze francuskiej w wygranym 2:1 meczu z AS Monaco. Z Auxerre wystąpił w rozgrywkach Pucharu UEFA i dotarł z tym klubem do fazy grupowej. W Pucharze UEFA strzelił łącznie 5 goli: jedną z OFK Beograd (2:1), trzy w dwumeczu z Dinamem Zagrzeb (2:1 i 3:1) oraz jedną z Rangers F.C. (2:2). W Auxerre występował najczęściej jako prawoskrzydłowy, ale grywał również na pozycji napastnika (w ataku najczęściej występował z Danielem Niculae). W sezonie 2006/2007 Jeleń strzelił 10 goli w lidze i został najlepszym strzelcem swojego zespołu.
W sezonie 2007/2008 Jeleń nie był tak skuteczny jak w poprzednich rozgrywkach. W pierwszych 10 kolejkach ligowych bywał rezerwowym i funkcję tę pełnił także w październikowym spotkaniu z FC Lorient (5:3), w którym wszedł na boisko w 71. minucie i między 72. i 90. minutą strzelił 3 gole dla Auxerre. Od lutego 2008 do końca sezonu był rezerwowym (dla Niculae i Dennisa Oliecha), a trener Fernandez zarzucił mu nadwagę. Od listopada 2007 Jeleń zdobył dwa gole – z Le Mans UC 72 (3:0) i Valenciennes (2:0).
Po zakończonym sezonie Jeleń przeszedł bezinwazyjny zabieg pleców. W przedsezonowych sparingach zdobył 3 bramki, a sezon 2008/2009 rozpoczął od strzelenia gola w meczu z FC Nantes (1:0). Kolejne bramki zdobył w meczach z Lorient (2:0) i Le Havre AC (3:0)&lt;ref name="Sezon 2008/2009"&gt;&lt;/ref&gt;, jednak w 10. kolejce ligowej w spotkaniu z Olympique Lyon (0:0) doznał kontuzji barku, która wykluczyła go z gry do końca stycznia 2009. W drugim meczu po powrocie po kontuzji Jeleń strzelił bramkę w wygranym 2:0 meczu z AS Nancy. Następnie zdobywał gole w kolejnych meczach: z Lille OSC (2:0), Toulouse FC (1:1), Olympique Lyon (2:0), Le Mans (2:0), dwa z SM Caen (2:1) i dwa z Grenoble Foot 38 (2:0). Po tym ostatnim spotkaniu L'Equipe uznał go piłkarzem kolejki Ligue 1. 14 maja 2009 przedłużył kontrakt z Auxerre do 2011 Po meczu z Paris Saint-Germain w Paryżu (2:1), w którym strzelił dwie bramki, francuska prasa określiła go „bohaterem, który zatopił Paryż”. W 37. kolejce w meczu z AS Saint-Étienne (1:0) zdobył 14. gola w sezonie. 23 maja 2009 został uznany Piłkarzem Sezonu w Auxerre w głosowaniu kibiców.
W czerwcu 2009 roku przeszedł w Warszawie zabieg termolezji, czyli zwalczania bólu kręgosłupa prądem. Natomiast w lipcu operację pachwiny, która wykluczyła go z występów w czterech pierwszych meczach sezonu 2009/2010. AJ Auxerre pod jego nieobecnością zdobyło zaledwie jeden punkt i zajmowało przedostatnie miejsce w tabeli. Jeleń powrócił do składu w piątej kolejce Ligue 1 w meczu przeciw OGC Nice. Było to pierwsze zwycięskie spotkanie Auxerre w tym sezonie. W meczu siódmej kolejki, przeciw Grenoble Foot 38 za faul na Davidzie Jemmalim Ireneusz Jeleń ujrzał czerwoną kartkę. Była to pierwsza czerwona kartka w karierze polskiego napastnika. Pierwszą i drugą bramkę w sezonie Jeleń strzelił w dziesiątej kolejce przeciw Lille OSC (3:2). W kolejnym spotkaniu, z Montpellier HSC (2:1) strzelił obie zwycięskie bramki. W następnym spotkaniu zwyciężonym przez Auxerre przeciw AS Monaco, Jeleń nie zdobył gola. Dzięki temu zwycięstwu AJA awansowało na pozycję lidera w tabeli. Było to siódme z kolei zwycięskie spotkanie Auxerre. Tym samym została podtrzymana seria nie przegranych meczów przez Auxerre w których występował Ireneusz Jeleń. W listopadzie postawa Jelenia, a także jego znaczenie dla drużyny zostały docenione i uzyskał on nagrodę piłkarza października Ligue 1. W kolejnym spotkaniu przeciw PSG, Jeleń nie wystąpił z powodu kontuzji uda, której doznał na treningu. Była to pierwsza porażka Auxerre po serii siedmiu kolejnym wygranych. Auxerre tym samym straciło pozycję lidera w tabeli Ligue1. W kolejnym spotkaniu przeciw AS Nancy Polak także nie zagrał, a Auxerre przegrało ten mecz. Napastnik reprezentacji Polski powrócił do gry w 17 kolejce, przeciw FC Lorient. AJA zremisowało to spotkanie. W następnym meczu (Toulouse) również padł remis. W ostatnich dwóch kolejkach rundy jesiennej Jeleń nie zagrał. W pierwszym meczu rundy wiosennej przeciw zespołowi z Boulogne, Jeleń zagrał 45 minut. Zespół Polaka bezbramkowo zremisował to spotkanie. W następnym meczu, przeciw OGC Nice Ireneusz Jeleń zdobył bramkę, która dała zwycięstwo jego drużynie. Był to piąty gol w sezonie zdobyty przez napastnika reprezentacji Polski. W meczu 1/16 Pucharu Francji, przeciw CS Sedan Polak strzelił bramkę w dogrywce i dał awans swojej drużynie do kolejnej rundy tych rozgrywek. W kolejnych dwóch spotkaniach ligowych, Jeleń wystąpił w pełnym wymiarze czasowym, jednakże nie zdobył w nich gola. Spotkanie przeciw Grenoble Foot 38 było pierwszym przegranym meczem AJ Auxerre w całym sezonie, w którym wystąpił Ireneusz Jeleń. Passa ta sięgnęła czternastu ligowych spotkań. W meczu 1/8 Pucharu Francji, w którym AJA zmierzyło się z drużyną z Plabennec, Polak zdobył Hat-tricka. Po kolejnym meczu w ramach 24 kolejki Ligue 1 przeciw zespołowi Rennes, w którym strzelił bramkę, Polak musiał przejść serię zastrzyków z powodu kontuzji która go nieprzerwanie trapiła. Po powrocie do gry, Jeleń strzelił gola w meczu z Valenciennes FC. Dzięki temu trafieniu Polak trafił do dziesiątki najlepszych strzelców Auxerre w historii ligowych występów tej drużyny.
Lille OSC.
30 sierpnia 2011 podpisał kontrakt z mistrzem Francji – Lille OSC. W nowym klubie zadebiutował 17 września 2011 w zremisowanym 2:2 spotkaniu z FC Sochaux-Montbéliard. Polski napastnik zmienił wówczas Edena Hazarda. Pierwszego gola dla Les Dogues zdobył w meczu ze swoim byłym klubem – AJ Auxerre. W styczniu 2012 odrzucił ofertę przejścia do Stade Brestois, skąd LOSC sprowadziło innego napastnika, Nolana Roux.
Podbeskidzie Bielsko-Biała.
Po odejściu z Lille Jeleń długo nie potrafił znaleźć nowego klubu. Ostatecznie 19 października 2012 r. podpisał obowiązującą do końca sezonu 2012/2013 umowę z występującym w Ekstraklasie Podbeskidziem Bielsko-Biała. Po nieudanej rundzie jesiennej, w której nie zdobył bramki, skorzystał z zapisu w umowie i odszedł z klubu już w przerwie zimowej.
Górnik Zabrze.
Kolejnym klubem w karierze zawodnika z Cieszyna stał się Górnik Zabrze, do którego trafił on 28 lutego 2013 r. W Górniku Jeleń rozegrał 12 meczów i zdobył 2 bramki. Powodem rezygnacji z gry w Zabrzu była poważna choroba ojca zawodnika.
Piast Cieszyn.
W czerwcu 2014 roku Jeleń postanowił jednak wrócić do piłki w klubie, w którym rozpoczynał swoją piłkarską przygodę. Podpisał kontrakt z Piastem Cieszyn. Swoją decyzję argumentował chęcią wprowadzenia Piasta do Klasy okręgowej. Po powrocie do Piasta Jeleń rozegrał 4 mecze i zdobył 6 bramek.
W grudniu 2014 ogłosił zakończenie kariery zawodniczej. Lecz w 2019 roku wrócił do ekipy Piasta Cieszyn (CKS Piast Cieszyn).
Kariera działacza.
W 2016 roku został prezesem CKS Piasta Cieszyn.
Kariera reprezentacyjna.
W latach 2002–2003 Jeleń rozegrał 6 spotkań w reprezentacji Polski U-21 (debiut: 19 listopada 2002 w wygranym 1:0 meczu z Danią), jednak nie zdołał awansować z nią na Igrzyska Olimpijskie w Atenach. W reprezentacji Polski seniorów zadebiutował za kadencji selekcjonera Pawła Janasa, 11 grudnia 2003 w wygranym 4:1 towarzyskim spotkaniu z Maltą. W swoim drugim spotkaniu w kadrze narodowej, rozegranym 3 dni później z Litwą (3:1), strzelił swojego pierwszego gola w reprezentacji. Za kadencji Janasa do 2006 występował jedynie w meczach towarzyskich.
MŚ 2006.
Jeleń nie wystąpił w żadnym spotkaniu reprezentacji w eliminacjach do Mistrzostw Świata w Niemczech, ale 15 maja 2006 został powołany przez trenera Janasa do 23-osobowej kadry na ten Mundial. 30 maja w towarzyskim meczu, rozegranym w ramach okresu przygotowawczego na mistrzostwa, zdobył gola w pojedynku z Kolumbią. Na Mundialu rozegrał trzy spotkania: z Ekwadorem (0:2) jako rezerwowy i z Niemcami (0:1) oraz z Kostaryką (2:1) jako gracz podstawowego składu. W meczach tych pełnił rolę prawoskrzydłowego. Reprezentacja Polski zajęła 3. miejsce w swojej grupie i odpadła z mistrzostw świata.
Kadencja Leo Beenhakkera.
Po Mundialu w Niemczech selekcjonerem reprezentacji Polski został Leo Beenhakker. Jeleń wystąpił w sparingu z Danią (0:2), a potem także w czterech spotkaniach reprezentacji w eliminacjach do Euro 2008: z Finlandią (1:3), z Serbią (1:1), z Azerbejdżanem (5:0) oraz z Armenią (1:0). Następnie były gracz Wisły Płock wypadł z kadry na półtora roku i nie pojechał na Euro 2008. 8 sierpnia 2008 Beenhakker ponownie powołał go do kadry narodowej na towarzyskie spotkanie z Ukrainą. Jeleń wystąpił w tym meczu, ale ponownie przestał być powoływany przez holenderskiego szkoleniowca aż do marca 2009 z powodu kontuzji barku. 13 marca 2009 Beenhakker ogłosił kadrę na mecze eliminacji do Mistrzostw Świata w RPA, w której znalazł się Jeleń. Piłkarz wystąpił w przegranym 2:3 meczu w Belfaście z Irlandią Północną, a także wygranym 10:0 w Kielcach z San Marino. W obu tych spotkaniach zdobył po jednym golu.
Ireneusz Jeleń zagrał w dwóch ostatnich spotkaniach eliminacji do Mistrzostw Świata 2010 z Czechami i Słowacją, pod wodzą tymczasowego selekcjonera reprezentacji – Stefana Majewskiego. W żadnym z nich nie strzelił gola.
Kadencja Franciszka Smudy.
Po eliminacjach do Mistrzostw Świata 2010 trenerem reprezentacji został Franciszek Smuda. W debiucie nowego selekcjonera przeciw reprezentacji Rumunii Jeleń rozegrał cały mecz. Pierwszego gola pod wodzą nowego selekcjonera zdobył w meczu z Ukrainą.
Mecze i gole w reprezentacji.
Wykaz meczów i goli Ireneusza Jelenia w reprezentacji Polski (stan na luty 2012):
Życie prywatne.
Jeleń jest synem Jana i Elżbiety, bratem Renaty (ur. 1976) i Łukasza (1983–2021). Od 7 czerwca 2003 jest mężem Anny, którą poznał na dyskotece w Cieszynie. W tym samym roku urodził im się syn Jakub. Razem z nim Ireneusz Jeleń grał w drużynie Piasta Cieszyn.
6 stycznia 2010 urodziła mu się córka Julia.
Jeleń ukończył Szkołę Zawodową w Cieszynie i uzyskał przygotowanie do wykonywania zawodu malarza-tapeciarza.

</doc>
<doc id="437443" url="https://pl.wikipedia.org/wiki?curid=437443" title="Lugoj">
Lugoj

Lugoj (węg. "Lugos", niem. "Lugosch") – miasto w zachodniej Rumunii, w okręgu Temesz, nad rzeką Temesz (dopływ Dunaju), liczące ok. 47 tys. mieszkańców (2008).
Gospodarka.
W mieście rozwinął się przemysł włókienniczy, drzewny, materiałów budowlanych oraz spożywczy.

</doc>
<doc id="437446" url="https://pl.wikipedia.org/wiki?curid=437446" title="Młynówka (wzniesienie)">
Młynówka (wzniesienie)

Młynówka – pagórek na wyspie Wolin, oddalony od centrum miasta Wolina o ok. 1 km w kierunku północnym. Archeolodzy odkryli tu cmentarzysko birytualne z IX– XII wieku z bogato wyposażonymi grobami m.in. w inwentarzu znajdowały się paciorki i inne ozdoby, naczynia ceramiczne i nieceramiczne (misa wykonana z brązu), tzw. pisanka, lunula. Wśród grobów ciałopalnych można wymienić takie typy jak: jamowe, popielnicowe i typu Alt Käbelich (nie zawierały urn).

</doc>
<doc id="437453" url="https://pl.wikipedia.org/wiki?curid=437453" title="Ōtsu">
Ōtsu

 – miasto w Japonii, w południowej części wyspy Honsiu, nad jeziorem Biwa, stolica prefektury Shiga.
Położenie.
Miasto leży w południowo-zachodniej części prefektury, graniczy z miastami:

</doc>
<doc id="437458" url="https://pl.wikipedia.org/wiki?curid=437458" title="Fasmidie">
Fasmidie

Fasmidie, inaczej gruczoły przyogonowe, – umieszczone w tyle ciała silnie unerwione gruczoły wielokomórkowe, uchodzące na zewnątrz ciała wąskimi kanałami. Spełniają funkcję gruczołowo-czuciowych chemoreceptorów. Są charakterystyczne dla nicieni ("Nematoda") z gromady "Secernentea". Występowanie tych gruczołów jest cechą taksonomiczną (nie występują np. u Criconematina ani u Hexatylina.

</doc>
<doc id="437459" url="https://pl.wikipedia.org/wiki?curid=437459" title="Rechowot">
Rechowot

Rechowot (hebr. רחובות, Reẖovot arab. رحوبوت / رحوفوت) – miasto położone w Dystrykcie Centralnym w Izraelu. Leży na równinie Szaron w aglomeracji miejskiej Tel Awiwu, znanej jako Gusz Dan.
O Rechowot mówi się, że jest to „Miasto Cytrusów, Kultury i Nauki”.
Historia.
Osada została założona 6 marca 1890 przez żydowskich imigrantów z Polski. Otrzymali oni finansowe wsparcie ze strony barona Edmonda de Rothschilda. Nowa osada powstała w miejscu, gdzie około V wieku istniała żydowska gmina Doron. Później w tym miejscu istniała osada Khirbet Duran. Żydowscy imigranci z Polski zastanawiali się nad nazwą dla swego osiedla. Israel Belkind zaproponował nazwę Rechowot (hebr. „szerokie przestrzenie”), wywodzącą się z księgi Księgi Rodzaju 26:22. W czasach biblijnych istniała miejscowość (wcześniej studnia) o nazwie Rechowot – leżała ono jednak na pustyni Negew. Nazywając tę studnię, Izaak powiedział, że Bóg dał przestronne miejsce jemu i jego pasterzom. Teraz mogli się rozmnażać, nie obawiając się, że komuś to będzie przeszkadzać.
Początkowo osadnicy w Rechowot uprawiali winorośl i produkowali wino, a od 1904 zaczęto uprawy owoców cytrusowych. W 1907 tutejsze winnice podupadły. Okazało się, że inwestycja w rozwój upraw owoców cytrusowych była udanym przedsięwzięciem - obecnie cytrusy są najbardziej dochodowym interesem w Rechowot (zwłaszcza po 1965, gdy otworzono port morski w Aszdod).
W 1906 w Rechowot osiedlili się żydowscy imigranci z Jemenu, nadając specyficzny klimat rozrastającemu się miastu (szczególnie w dzielnicy Sza’arajjim).
W 1950 Rechowot otrzymał prawa miejskie.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 104,5 tys. mieszkańców, z czego 99,7% Żydów.
Zgodnie z danymi "Izraelskiego Centrum Danych Statystycznych" w Rechowot w 2004 było 41 323 zatrudnionych pracowników i 2 683 pracujących na własny rachunek. Pracownicy otrzymujący stałe pensje zarabiali w 2004 średnio 6 372 NIS, i otrzymali w ciągu roku obniżki średnio o -5,2%. Przy czym mężczyźni zarabiali średnio 8 786 NIS (spadek o -4,8%), a kobiety zarabiały średnio 4 791 NIS (spadek o -5,3%). W przypadku osób pracujących na własny rachunek średnie dochody wyniosły 6 806 NIS. W 2004 roku w Rechowot było 1 082 osób otrzymujących zasiłek dla bezrobotnych i 6 627 osób otrzymujących świadczenia gwarantowane.
Populacja miasta pod względem wieku:
Edukacja i Nauka.
W Rechowot znajduje się 30 szkół podstawowych i 29 szkół średnich, w których uczy się 19,8 tys. uczniów.
W 1932 w Rechowot umiejscowiono rolniczą stację doświadczalną (ang. "Agricultural Research Station"), która w 1942 stała się Wydziałem Rolnictwa Uniwersytetu Hebrajskiego z Jerozolimy, a od 1970 "Science of Nutrition of the Hebrew University". Tutejsi naukowcy opracowują nowe technologie w rolnictwie, ochronie środowiska, medycynie i informatyce. Rechowot jest także siedzibą Instytutu Naukowego Weizmana.
Kultura.
W mieście działa chór Hadarei Ron. W Rechevot corocznie odbywa się Międzynarodowy Festiwal Filmowy.
Ochrona zdrowia.
Tutejszy "Szpital Kaplan" pełni rolę dodatkowej kliniki dla wydziału medycznego Uniwersytetu Hebrajskiego. Znajduje się tutaj główna przychodnia lecząca chorych na AIDS w Izraelu.
Gospodarka.
Tutejszy przemysł koncentruje się przede wszystkim na przetwarzaniu owoców cytrusowych (soki, oleje, zagęszczacze). Dodatkowo produkuje się tutaj plastiki, leki i towary metalowe. W ostatnim czasie w Rechowot powstało kilka nowoczesnych przedsiębiorstw biomedycznych i informatycznych.
W Rechowot stworzono eksperymentalny program hodowli ryb w zamkniętych zbiornikach wody morskiej, bez zagrożeń dla środowiska. W hodowli ryb wykorzystuje się biofiltry bakteryjne do oczyszczania zbiorników wodnych. Bakterie w filtrach rozkładają zanieczyszczenia do postaci gazów, co eliminuje konieczność okresowego płukania stawów hodowlanych i wynikającego z tego zanieczyszczenia środowiska. System ten umożliwił zwiększenie skali hodowli ryb.
Komunikacja.
Przy mieście przebiega droga ekspresowa nr 40. W północnej części miasta, w pobliżu Instytutu Nauki Weizmanna, jest stacja kolejowa Rechowot. Pociągi z Rechowot jadą do Lod, Tel Awiwu, Bnei Brak, Petach Tikwa, Rosz ha-Ajin, Kefar Sawy, Naharijji, Hajfy, Riszon le-Cijjon, Binjamina-Giwat Ada, Netanja i Aszkelonu.

</doc>
<doc id="437461" url="https://pl.wikipedia.org/wiki?curid=437461" title="Modulacja QPSK">
Modulacja QPSK

QPSK () – modulacja polegająca na dwubitowym kodowaniu transmitowanego sygnału na 4 ortogonalnych przesunięciach fazy.
Przykładowymi wartościami fazy mogą być: formula_1 formula_2 formula_3 formula_4 Wtedy sygnał opisuje się następująco:
a dla formula_6 będzie to:
Następnie:
gdzie:
co pozwala na zakodowanie 4 różnych wartości binarnych, czyli 2 bitów:
Modulator QPSK działa następująco:
Diagram konstelacji () dla QPSK ma postać:
Schemat blokowy przedstawiający proces modulacji QPSK w łączu radiowym systemu UMTS:

</doc>
<doc id="437462" url="https://pl.wikipedia.org/wiki?curid=437462" title="Wyżyna Krakowsko-Wieluńska">
Wyżyna Krakowsko-Wieluńska



</doc>
<doc id="437463" url="https://pl.wikipedia.org/wiki?curid=437463" title="Kurt Weber">
Kurt Weber

Kurt Weber (ur. 24 maja 1928 w Cieszynie, zm. 4 czerwca 2015 w Moguncji) – polski i niemiecki operator filmowy i reżyser żydowskiego pochodzenia.
Życiorys.
Urodził się w Cieszynie w rodzinie żydowskiej, jako syn Edwarda Webera (1897–1961). Podczas II wojny światowej przebywał wraz z rodziną w Związku Sowieckim, gdzie ukończył kurs kinooperatora. Po zakończeniu wojny wrócił w 1946 roku do Polski, skąd wkrótce wyemigrował do Republiki Federalnej Niemiec. Jednak po zaledwie roku ponownie przyjechał do kraju, by uczęszczać do łódzkiej szkoły filmowej, którą ukończył w 1953. W 1958 debiutował jako operator zdjęciami do filmu "Baza ludzi umarłych". Zrealizował jako operator kilkadziesiąt filmów, prowadził wykłady i był dziekanem Wydziału Operatorskiego do 1969 roku. W 1969 roku wyemigrował do Republiki Federalnej Niemiec po antysemickiej nagonce, będącej następstwem wydarzeń marcowych. W Niemczech jako operator kontynuował działalność filmową, był również nauczycielem akademickim. W 1979 roku został profesorem Uniwersytetu Johannesa Gutenberga w Moguncji. Uchodził za jednego z wybitniejszych polskich operatorów filmowych.
W 2014 r. ukazała się autobiografia pod tytułem "Dokumenty podróży", Wydawnictwo Novae Res.

</doc>
<doc id="437465" url="https://pl.wikipedia.org/wiki?curid=437465" title="Amfidie">
Amfidie

Amfidie, inaczej narządy boczne - narządy umiejscowione z przodu i po bokach ciała nicieni (Nematoda), pełniące funkcję chemoreceptorową. Spotykane u wolnożyjących form.
Mogą być w formie:
Wewnątrz są struktury receptorowe, a do ich dolnych części dochodzą nerwy pierścienia głowowego i przylegają gruczoły.

</doc>
<doc id="437469" url="https://pl.wikipedia.org/wiki?curid=437469" title="Wojciech Bednarski">
Wojciech Bednarski

Wojciech Bednarski (ur. 12 stycznia 1841 w Kunicach, zm. 23 lutego 1914 w Podgórzu) – polski pedagog, radny miasta Podgórza, działacz społeczny.
Życiorys.
Urodził się w rodzinie chłopskiej. Po zdobyciu wykształcenia nauczycielskiego, w 1865 osiedlił się w Podgórzu, obecnie części Krakowa, wówczas samodzielnym mieście na prawym brzegu Wisły, oddzielającej go od Krakowa. W listopadzie 1869 powołany został na stanowisko kierownika pierwszej w mieście Szkoły Ludowej, funkcję tę sprawował do 1894. Autor „Pogadanek gospodarskich”, które propagowały najnowsze pomysły udoskonalenia produkcji rolnej i skierowane były do galicyjskich włościan. Od sierpnia 1884 członek Rady Miejskiej. W 1884 zorganizował w Podgórzu Towarzystwo Wzajemnej Pomocy "Rodzina", zaś w 1895 – Stowarzyszenie Pożyczkowo-Oszczędnościowe "Wzajemna Pomoc". W 1893 zainicjował powstanie Towarzystwa Upiększania miasta Podgórza.
Inicjator i częściowo fundator utworzenia w dawnym kamieniołomie na Krzemionkach parku miejskiego, będącego miejscem wypoczynku i rekreacji dla mieszkańców. Wstępny projekt zaprezentowano w 1891, oficjalne otwarcie miało miejsce 19 lipca 1896. Park Wojciecha Bednarskiego jest pierwszym w Polsce przykładem zrewitalizowania działek poprzemysłowych i przywrócenia zdegradowanych terenów społeczeństwu. Pomysłodawca wspierał rozwój parku płacąc za rośliny, wykonanie małej architektury oraz koszty robocizny. Zachęcał młodzież szkolną, którą uczył, do prac wolontaryjnych przy urządzaniu i utrzymaniu parku.
W uznaniu zasług Rada Miasta Podgórza 12 grudnia 1896 nadała mu tytuł Honorowego Obywatela Podgórza w „uznaniu położonych zasług około upiększenia miasta przez założenie ogrodu miejskiego na Krzemionkach”. Tytuł wręczono na sesji w styczniu 1897. Od 1906 park, do którego powstania walnie się przyczynił, nosi nazwę Parku im. Wojciecha Bednarskiego.
Został pochowany na starym cmentarzu Podgórskim w rodzinnym grobowcu obok syna Kazimierza (1872-1879) i córki Zofii (1881-1896); w 1918 pochowano tam również jego żonę Julię z Adamskich. Miał jeszcze dwóch synów: Adama (1869–1941), lekarza okulistę i profesora Uniwersytetu we Lwowie oraz Bolesława (inne źródła mówią: Tadeusza, doprecyzowując, że był adwokatem).
15 października 1937 w parku postawiono popiersie Wojciecha Bednarskiego autorstwa Stanisława Popławskiego, a w stulecie istnienia parku (1996) dodano przy wejściu pamiątkową tablicę. Od 1998 Wojciech Bednarski jest patronem XXVIII Liceum Ogólnokształcącego w Krakowie.

</doc>
<doc id="437470" url="https://pl.wikipedia.org/wiki?curid=437470" title="Solura (miasto)">
Solura (miasto)

Solura (niem. "Solothurn", fr. "Soleure", ret. "Soloturn", wł. "Soletta") – miasto w północno-zachodniej Szwajcarii, w kantonie Solura, nad rzeką Aare, liczące ok. 15,5 tys. mieszkańców (2008).
Liczba 11.
W historii miasta szczególne znaczenie ma liczba 11. Kanton Solury był jedenastym, który wstąpił do Konfederacji Szwajcarskiej. W mieście jest jedenaście kościołów i kaplic, a także jedenaście historycznych fontann. Kościół św. Ursusa ma jedenaście ołtarzy i dzwonów, a schody zewnętrzne prowadzące do głównego wejścia mają podest co jedenaście stopni. W centrum miasta znajduje się grający melodię zegar, na tarczy którego jest jedenaście godzin. Lokalny browar o nazwie Öufi, co w lokalnej gwarze znaczy 11, produkuje piwo o tej samej nazwie.
Pobyt Tadeusza Kościuszki (1815–1817).
Przez ostatnie dwa lata swojego życia w Solurze mieszkał Tadeusz Kościuszko, który wynajął mieszkanie u Franciszka Ksawerego Zeltnera, gdy Kościuszko musiał wyjechać z Francji po restytucji monarchii Bourbonów. W czasie pobytu towarzyszył mu jego sekretarz Franciszek Paszkowski. Kościuszko miał przy domu Zeltnerów niewielki warsztat tokarski, gdzie hobbistycznie wykonywał drobne przedmioty oraz sztalugi malarskie. Z Solury prowadził korespondencję m.in. z Thomasem Jeffersonem. Kościuszko zajmował się w Solurze także działalnością filantropijną, wspierając miejscowych ubogich. Po śmierci Kościuszkę pochowano po skromnej ceremonii w pobliskim kościele Jezuitów, skąd jego ciało przewieziono na Wawel w 1818 roku.
W miejscu zamieszkiwania Tadeusza Kościuszki przy Gurzelngasse 12 od 1936 roku istnieje muzeum i tablica pamiątkowa na fasadzie domu, w którym zmarł.
W 1817 roku na dawnym cmentarzu w Zuchwil koło Solury wzniesiono pomnik Kościuszki, a znajdującą się tam kaplicę poświęcono pamięci poległych żołnierzy polskich 2. Dywizji Strzelców Pieszych.
W 2004 roku w holu hotelu Krone odsłonięto tablicę upamiętniającą przyjazd Tadeusza Kościuszki do Solury.
Transport.
W mieście znajduje się stacja kolejowa Solothurn.

</doc>
<doc id="437478" url="https://pl.wikipedia.org/wiki?curid=437478" title="Franciszek Gąsienica-Groń">
Franciszek Gąsienica-Groń



</doc>
<doc id="437479" url="https://pl.wikipedia.org/wiki?curid=437479" title="Punskas">
Punskas



</doc>
<doc id="437488" url="https://pl.wikipedia.org/wiki?curid=437488" title="Visa">
Visa

Visa Inc. – amerykańska spółka i organizacja członkowska zajmująca się wydawaniem kart płatniczych, powstała w 1958 roku pod nazwą "BankAmericard".
Pierwsza karta została wydana w roku 1958 przez Bank of America.
Visa Inc. zadebiutowała na nowojorskiej giełdzie papierów wartościowych w marcu 2008 roku. W październiku 2007 została natomiast wyodrębniona organizacja Visa Europe, mająca charakter stowarzyszenia banków członkowskich i zachowująca wyłączną licencję na markę Visa w Europie.
Ponad 21 000 instytucji finansowych na świecie wydaje i obsługuje karty. Visa Europe zrzesza około 4600 europejskich instytucji finansowych, które wydały łącznie ponad 360 mln kart płatniczych Visa.
Nazwa „Visa” została wymyślona przez Dee Hocka – założyciela korporacji. Uważał on, że słowo to jest powszechnie rozpoznawalne w wielu językach, a co za tym idzie będzie ułatwiało akceptację karty. Obecna rozwinięta nazwa korporacji stała się akronimem rekurencyjnym.
Dnia 14 stycznia 2008 roku awaria systemu Visa spowodowała nieprawidłowe księgowanie pieniędzy wypłacanych w bankomatach i elektronicznych zakupach. Poszkodowani klienci banków stwierdzili wielokrotne powtarzalne operacje wypłat, co w efekcie doprowadziło do utraty środków na kontach. Dyrektor Generalna Visa w Polsce w komentarzu do całej sytuacji stwierdziła „Visa nie ma zamiaru pokrywać strat klientów, jakie spowodowała awaria. Z tym muszą uporać się same banki.”
W 2014 roku na całym świecie znajdowało się 2,3 mld kart Visa, którymi dokonano 64,9 mld operacji o łącznej wartości 7,3 bln USD.
Pierwszą kartę Visa w Polsce wydał w 1991 roku Bank Inicjatyw Gospodarczych.

</doc>
<doc id="437489" url="https://pl.wikipedia.org/wiki?curid=437489" title="WDM">
WDM

WDM () – zwielokrotnianie w dziedzinie długości fali, jest to rodzaj technologii zwielokrotniania sygnałów, za pomocą światła laserowego. 
Zasada działania polega na podziale światła laserowego na kilka ("nawet do kilkuset") fal o różnych długościach, przesyłanych w tym samym czasie, w tym samym medium transmisyjnym ("włóknie optycznym"). Każda długość tworzy osobny "kanał", który może przenosić informację. W zależności od liczby kanałów rozróżniamy technologię CWDM – "Coarse Wave Division Multiplexing" i DWDM – "Dense Wavelength Division Multiplexing". W stosowanym w sieciach dostępowych CWDM do dyspozycji mamy ich 16 (18 w rozwiązaniach niektórych dostawców), przy DWDM ich liczba może sięgać 40, 80 i więcej. 

</doc>
<doc id="437492" url="https://pl.wikipedia.org/wiki?curid=437492" title="Tadeusz Juda">
Tadeusz Juda



</doc>
<doc id="437493" url="https://pl.wikipedia.org/wiki?curid=437493" title="Hawker Siddeley Aviation">
Hawker Siddeley Aviation



</doc>
<doc id="437495" url="https://pl.wikipedia.org/wiki?curid=437495" title="Alfonso Cuaron">
Alfonso Cuaron



</doc>
<doc id="437497" url="https://pl.wikipedia.org/wiki?curid=437497" title="Ludwik Napoleon Józef Bonaparte">
Ludwik Napoleon Józef Bonaparte

Ludwik Napoleon Józef Hieronim Bonaparte (fr.:" Louis-Napoléon-Joseph-Jérôme, Prince Napoléon, Prince français, Altesse Impériale") zwany "Ludwik" (ur. 16 lipca 1864 w Meudon, zm. 14 października 1932 w Prangins) – francuski książę i wojskowy, był młodszym synem małżonków Napoleona Józefa i Klotyldy Bonapartów.
W roku 1884 Ludwik odbył służbę wojskową jako ochotnik w 31 pułku piechoty stacjonowanym w Blois i udał się w dwuletnią podróż naokoło świata. Gdy powrócił do Europy, nie miał już ojczyzny, gdyż władze III Republiki Francuskiej ogłosiły prawo o banicji wszelkich pretendentów do tronu (1886). Nie mogąc służyć w armii francuskiej, Ludwik wstąpił 1887 do wojska Italii i służył jako kapitan w 13 pułku szwoleżerów w Weronie, ale dwa lata później opuścił Italię z powodu antyfrancuskich nastrojów w armii. Ciotka Matylda, posiadająca duże wpływy na dworze petersburskim, załatwiła mu w roku 1890 patent oficerski w armii carskiej, w której służył do roku 1917 (1914 – 1917 w funkcji raczej honorowej).
Karierę wojskową w Rosji Ludwik zaczął jako oficer pułku kawaleryjskiego w Niżnym Nowgorodzie, potem służył na Kaukazie. W czasie wojny rosyjsko-japońskiej był gubernatorem wojskowym Erywania. Zakończył służbę czynną w roku 1910 jako generał dywizji w Gwardii Cesarskiej i kawaler orderów Orła Białego i św.Andrzeja. Już od 1885 miał Order Annuncjaty, nadany mu przez kuzyna Humberta I. W roku 1904, po śmierci ciotki Matyldy Bonaparte, odziedziczył cały jej majątek (7 mln franków w złocie), co było ostro krytykowane przez cesarzową-wdowę Eugenię, która uważała, że ta scheda należała się starszemu bratu, Napoleonowi Wiktorowi, który jako głowa rodu Bonaparte i pretendent do cesarskiego tronu francuskiego miał duże wydatki. W swym testamencie Eugenia nie zapisała w związku z tym generałowi Ludwikowi ani grosza.
W tym samym roku 1910 Ludwik Bonaparte przeniósł się do rodzinnego majątku w Prangins nad jeziorem Genewskim w Szwajcarii i odmawiał konsekwentnie wszelkiego udziału w rozgrywkach politycznych, choć ojciec ks. Plonplon, skłócony z bratem Ludwika Napoleonem Wiktorem, pragnął by młodszy syn był jego następcą jako pretendent bonapartystowski. Po wybuchu I wojny światowej Ludwik, podobnie jak brat, zwrócił się do prezydenta Francji z prośbą o przyjęcie do armii francuskiej, ale nie otrzymał odpowiedzi, po czym car Mikołaj II mianował go swym reprezentantem przy księciu Aosty, kuzynie Ludwika, dowódcy III Armii włoskiej walczącej z Austro-Węgrami.
Po zakończeniu wojny Ludwik spędził resztę życia w Prangins poświęcając się studiom przyrodniczym i kompletowaniu swych wspaniałych zbiorów bibliotecznych. Zmarł nagle na apopleksję w 1932 roku. Był nieżonaty i bezdzietny.

</doc>
<doc id="437500" url="https://pl.wikipedia.org/wiki?curid=437500" title="Ghetto Litzmannstadt">
Ghetto Litzmannstadt

Ghetto Litzmannstadt, getto łódzkie (; "lodżer geto"; ליצמאנשטאטער געטא; "licmansztoter geto") – getto żydowskie istniejące w okupowanej przez Niemców Łodzi (od kwietnia 1940 Litzmannstadt). W dokumentach archiwalnych można spotkać skrótową formę "Ghetto L-stadt" lub "Getto L-stadt", od skrótu nazwy miasta powszechnie używanego przez Niemców, w tym na oficjalnych pismach i drukach.
Było to pierwsze w pełni odizolowane od reszty miasta getto na obszarze okupowanej Polski, największe po warszawskim i jedyne, które przetrwało prawie do końca okupacji niemieckiej na ziemiach Polski (zlikwidowane w sierpniu 1944).
Plan getta.
Getto w Łodzi składało się z trzech części, rozdzielonych eksterytorialnymi ulicami:
Początkowo komunikacja piesza i drogowa pomiędzy wszystkimi tymi częściami getta odbywała się poprzez bramy, otwierane co jakiś czas pod kontrolą strażników niemieckich, mających do pomocy policję żydowską, ale już w drugiej połowie 1940 powstały trzy piesze kładki: dwie ponad ulicą Zgierską (na wysokości Rynku Starego Miasta oraz na pl. Kościelnym) oraz jedna ponad ul. B. Limanowskiego, przy ówczesnej ul. Masarskiej (ob. rejon skrzyżowania ulic Zachodniej i Limanowskiego).
Do getta praktycznie przynależał też obszar stacji Radegast na Marysinie, spełniającej tę samą funkcję co warszawski Umschlagplatz (plac przeładunkowy). Formalnie jednak był to teren kolei niemieckich ("Deutsche Reichsbahn"), dzierżawiony przez miasto. Z tego powodu na oficjalnych planach getta, zarówno administracji żydowskiej, jak i niemieckiej, nie był on najczęściej uwzględniany.
Z obszaru getta był wydzielony Bałucki Rynek, siedziba żydowskiej administracji, otoczony osobnym ogrodzeniem. Wstęp na niego był tylko za specjalnymi przepustkami. Spełniał rolę śluzy kontaktowej pomiędzy częścią aryjską miasta a gettem.
Oznaczenia na planie:
Historia getta.
Przygotowania do utworzenia getta rozpoczęły się na początku października 1939 roku. W tajnym okólniku z 10 grudnia 1939 Friedrich Übelhör (prezydent rejencji łódzkiej w okresie od 10 kwietnia 1940 do 15 grudnia 1942) zapowiedział „konieczność ustanowienia zamkniętej i ściśle izolowanej dzielnicy żydowskiej”. Na bazie tych wytycznych dzielnica powstała 8 lutego 1940 zarządzeniem prezydenta policji w Łodzi – Johannesa Schäffera. Szefem biura ekonomiczno-żywnościowego, które w październiku 1940 przekształcono w samodzielny wydział – Zarząd Getta ("Gettoverwaltung") – został Hans Biebow, a szefem administracji żydowskiej przełożony Starszeństwa Żydów (Judenratu, choć nazwa ta w tym getcie nie była używana) w Litzmannstadt Chaim Rumkowski.
Getto utworzono 8 lutego 1940, ale ostatecznie jego teren odizolowano od reszty miasta 30 kwietnia 1940 roku. Zlokalizowano je w najbardziej zaniedbanej części Łodzi (Bałuty i Stare Miasto), na obszarze 4,13 km², zmniejszonym po 30 czerwca 1942 roku do 3,82 km², zamieszkanym w 40% do 70% przez Żydów, głównie biedotę i proletariat. Ten wydzielony obszar zabudowany był 2332 domami, z około 28 400 izbami mieszkalnymi. Znaczącą większość z nich stanowiła stara zabudowa, w dużej części drewniana. Zagęszczenie skupionej ludności było ogromne – w 1942 na 1 km² przypadało 42 587 osób, a na jedną izbę 6 lub 7 mieszkańców.
W pierwszej kolejności zamknięto w nim Żydów pozostających w tym czasie na obszarze miasta – około 140 tys. osób. Od 16 października do 4 listopada 1941 roku do getta przybyły transporty Żydów przesiedlonych z Austrii (ok. 5 tys.), Czech (ok. 5 tys.), Luksemburga (ok. 600) i Rzeszy (ok. 10 tys. osób). Kolejne przesiedlenia miały miejsce od 7 grudnia 1941 do 28 sierpnia 1942 – również z innych likwidowanych gett Kraju Warty (ok. 18 tys. osób), najpierw głównie z terenu województwa łódzkiego, z likwidowanych tu sukcesywnie gett w innych miastach, np. z podłódzkich Pabianic, Konstantynowa, Aleksandrowa, Głowna, Ozorkowa czy Brzezin. Następnie, w końcu 1941 roku, przywieziono tu około 5 tys. Sinti i Romów z pogranicza austriacko-węgierskiego (tzw. Burgenland; listopad 1941) i w drugiej połowie 1942 prawie 20 tys. Żydów z Europy Zachodniej (m.in. z Niemiec, krajów Beneluksu) oraz praskich Żydów. W sumie przez łódzkie getto przeszło około 200 tys. osób.
Historycy, a przede wszystkim ocaleli jego więźniowie, dzielą tragiczną historię getta na dwa zasadnicze okresy: przed tak zwaną wielką szperą i po niej, która miała miejsce we wrześniu 1942 roku. W pierwszym okresie funkcjonowanie getta mniej więcej odtwarzało formy i instytucje przedwojenne. Między innymi, z inicjatywy i z dużym poparciem Chaima Rumkowskiego, zorganizowano prawie na masową skalę naukę dla dzieci i młodzieży. W drugim okresie, po wywiezieniu do miejsca zagłady w Chełmnie n. Nerem chorych, dzieci i osób starszych wiekiem, getto było w zasadzie ogromnym obozem pracy przymusowej, a administracja żydowska jedynie transmisją poleceń niemieckich i nadzoru ich wykonywania.
6 czerwca 1941, będąc przejazdem w Łodzi, na krótko odwiedził getto Heinrich Himmler. Na Bałuckim Rynku, siedząc w swoim aucie, zamienił kilka słów z Rumkowskim. Znacznie wcześniej, w październiku 1939, do Łodzi przybył Joseph Goebbels i m.in. zwiedził tę część Bałut, która była w większości zamieszkana przez ludność żydowską i miała stanowić obszar utworzonego później getta. Wizyta ta była jedną z inspiracji realizacji skrajnie antysemickiego filmu dokumentalnego "Der ewige Jude" („Wieczny Żyd”) w reżyserii Fritza Hipplera (1940). Część ujęć do filmu zrealizowano w łódzkim getcie.
W 1942 Niemcy postanowili przekształcić getto w wielki obóz pracy. Podstawowym elementem tego planu było usunięcie z niego dzieci do lat 10, starców powyżej 65 roku życia oraz chorych jako elementów „nieprodukcyjnych”. Realizację rozpoczęto 1 września od wywiezienia w niezwykle brutalny sposób wszystkich chorych ze szpitali getta. Plan przewidywał wywiezienie ponad 20 tys. osób. 4 września 1942 szef żydowskiej administracji getta, Chaim Rumkowski, na tak zwanym placu strażackim przy ul. Lutomierskiej 13 wygłosił przemówienie do mieszkańców wzywające do oddania dzieci, starców i pozostałych chorych. Realizować to miała policja żydowska, która po pierwszej próbie odmówiła wykonania rozkazów Niemców. W dniu 5 września na teren getta wkroczyli Niemcy i ogłosili wielką szperę (absolutny zakaz opuszczania miejsc zamieszkania).
W dniach 5–12 września 1942 z łódzkiego getta wysiedlono 15 681 „osób nienadających się do pracy” (dzieci do 10 roku życia, starców, osoby chore). Na miejscu zamordowano około 600 osób. Getto z pozostałymi ponad 70 tys. mieszkańców stało się wielkim obozem pracy. Zamknięto szkoły i szpitale.
Likwidacja łódzkiego getta rozpoczęła się 23 czerwca 1944 roku. Do 14 lipca hitlerowcy wywieźli do Kulmhof ponad 7 tys. osób. Ponieważ to miejsce zagłady nie było w stanie sprostać planowi eksterminacji, po dwutygodniowej przerwie likwidację wstrzymano. Wznowiono ją, ale już do KL Auschwitz-Birkenau (Oświęcim-Brzezinka). Od 9 do 29 sierpnia około 70 tys. Żydów wywieziono do Auschwitz-Birkenau. Ostatni transport odszedł 29 sierpnia 1944.
W okresie funkcjonowania getta z głodu i chorób zmarło ok. 44 tys. więźniów getta. Byli oni chowani na cmentarzu żydowskim przy ul. Brackiej położonym w obszarze getta. W przeciwieństwie do wielu innych gett w Polsce Niemcy nie zdążyli gruntownie zniszczyć zabudowy tego getta, choć mieli to w planie. W okresie od grudnia 1942 do końca okupacji niemieckiej w Łodzi (19 stycznia 1945), w południowo-wschodniej części getta, przy murze cmentarza żydowskiego przy ul. Brackiej, funkcjonował obóz prewencyjny dla dzieci polskich policji bezpieczeństwa w Łodzi (niem. "Polen-Jugendverwahrlager der Sicherheitspolizei in Litzmannstadt"), dziś upamiętniony Pomnikiem Martyrologii Dzieci. Obóz nie miał żadnych formalnych i niewiele praktycznych powiązań z gettem.
Organizacja getta.
Formalnie gettem administrowały władze Zarządu Miejskiego Litzmannstadt’u (Łodzi) – Stadtverwaltung Litzmannstadt, posiadające w tym celu specjalny wydział noszący nazwę Zarządu Getta (Gettoverwaltung), kierowany przez Hansa Biebowa, kupca przybyłego z Bremy, ale najważniejsze decyzje podejmowała łódzka placówka gestapo.
Od zewnątrz, w okresie od 28 listopada 1940 do maja 1941 nadzór nad gettem sprawował 101. rezerwowy batalion policyjny z Hamburga ("Reserve-Polizei-Bataillon 101"). Po tym czasie został wycofany do Hamburga, gdzie pod koniec 1941 wziął udział w deportacjach tamtejszych Żydów, m.in. do łódzkiego getta. Przed tym okresem i po nim getto było nadzorowane przez łódzką policję. Członkowie tych formacji są odpowiedzialni za śmierć wielu więźniów getta, do których strzelali bez ostrzeżenia w momencie zbliżania się do ogrodzenia getta lub strzelając wieczorową porą w okna domów z których wydobywały się, pomimo zaciemnienia, promyki światła.
Wewnątrz życiem więźniów getta kierowała żydowska administracja, sprowadzona – mimo pozorów „autonomii” – do roli bezdyskusyjnych wykonawców poleceń Niemców. Jej szef, noszący tytuł Przełożonego Starszeństwa Żydów – Chaim Rumkowski, przez wiele lat po wojnie był uważany za brutalnego i jednoznacznego kolaboranta. Ocena ta w ostatnich latach ulega zasadniczej zmianie. Dostrzega się jego wielką próbę ocalenia więźniów getta (z hasłem „Unser einziger Weg ist Arbeit” – „Naszą jedyną drogą (wyjściem, próbą ocalenia) jest praca”), która nie powiodła się z przyczyn od niego niezależnych. Ale i tak łódzcy Żydzi stanowią największą ocalałą z Holocaustu grupę (obliczaną na ok. 10 tys. osób).
Do czasu wielkiej szpery (wrzesień 1942) w getcie funkcjonowała rozbudowana żydowska administracja: istniała policja i sądownictwo, szkolnictwo, poczta („Judenpost Litzmannstadt–Getto”), opieka zdrowotna i socjalna; działał dom kultury, gdzie odbywały się przedstawienia teatralne i występy muzyczne (m.in. słynnego chóru Hazomir), ale główna część administracji getta zajmowała się nadzorem nad jego działalnością produkcyjną.
W okresie od 7 marca do 21 września 1941 na polecenie Rumkowskiego ukazywał się w języku jidysz tygodnik „Getto Cajtung”, będący oficjalnym organem żydowskiej administracji getta. Każdy numer był tłumaczony na niemiecki i musiał najpierw uzyskać zgodę na wydanie od policji kryminalnej, oddział „Getto”. Zawierał zarządzenia i wyłącznie wiadomości z getta. Jego redaktorem był kierownik Referatu Prasowego przy Przełożonym Starszeństwa Żydów, Szmul Rozensztajn. Tygodnik "de facto" był organem Przełożonego Starszeństwa Żydów w Litzmannnstadt-getto – Chaima Rumkowskiego.
W getcie funkcjonował – od 24 czerwca 1940 – wewnętrzny system pieniężny wprowadzony przez Przełożonego Starszeństwa Żydów, za zgodą Niemców. Bilon i banknoty (oficjalnie nazywane „pokwitowaniami”, "Quittung"), popularnie nazywano „rumkami” lub rzadziej „chaimkami” (od imienia i nazwiska Chaima Rumkowskiego). Ten specyficzny środek płatniczy był zasadniczym instrumentem grabieży wszelkiej waluty oraz cennych przedmiotów więźniom getta. Ponadto skutecznie izolował getto od świata zewnętrznego, ponieważ poza nim owe pieniądze nie miały żadnej wartości. Tym samym zablokowana została możliwość szmuglu „z” i „do” getta, który mógł w pewnym zakresie poprawić sytuację bytową więźniów getta.
W getcie działała też poczta, która z dużymi ograniczeniami i zawieszeniami umożliwiała kontakt ze światem zewnętrznym. Dla jej potrzeb, ale tylko wewnętrznych, wydane zostały znaczki z portretem Rumkowskiego.
Na terenie getta działało (od czerwca 1941) gettowe przedsiębiorstwo tramwajowe Elektrische Strassenbahn-Getto (ES-G), obsługiwane siłami wyłącznie więźniów getta. Było ono przede wszystkim środkiem transportu towarowego (na przełomie lat 1941 i 1942 powstała nawet specjalna linia łącząca stację Radegast z centrum getta). Jedyne takie przedsiębiorstwo we wszystkich niemieckich gettach żydowskich. Funkcjonowało w zasadzie do końca istnienia getta, ale po jego likwidacji część taboru zatrzymano i służył jako podstawowy środek transportu przy wywozie jego majątku. Dzięki temu uratowała się niewielka grupa tramwajarzy getta.
Od połowy listopada 1942 w ramach Policji Porządkowej (niem. "Ordnungsdienst"; OD) powstał, na polecenie M. Rumkowskiego, żeński oddział (niem. "Frauenordnungsdienst"; FOD). Składał się z około 70 młodych kobiet, które w 1942 zdały egzamin maturalny w szkołach średnich getta. Oficjalnie FOD miała zajmować się sprawowaniem nadzoru nad dziećmi pozostającymi w domu bez opieki, włóczącymi się po ulicach, handlującymi nielegalnie – zgodnie za specjalnie dla niej opracowanym regulaminem. Jednocześnie męska część OD została mniej więcej o taką samą liczbę etatów zredukowana, do 150 osób. Członkinie FOD miały zajmować się również nadzorem pasażerskiego ruchu tramwajowego. Nieoficjalnie chodziło Rumkowskiemu o ochronę tych dziewcząt przed ciężką pracą i wywózkami w obliczu przekształcania getta w obóz pracy. „Kronika getta”, nie znając głębszego przesłania tej decyzji, wyraziła swoją wątpliwość co do sensu powołania tej formacji, nie wróżąc jej długiego istnienia.
Członkinie FOD otrzymały zielone mundury składające się z krótkich spodni, krótkich kurtek i okrągłych czapek z żółtym otokiem, a na rękawach miały odznaki Służby Porządkowej. Jako oznakę władzy otrzymały pałki.
Szybko sprawdziły się przewidywania redaktorów „Kroniki”: "(...) policja kobieca, rekrutująca się w lwiej części z abiturientek żydowskiego gimnazjum i liceum gettowego. Dobrze odziane i obute, przeważnie bardzo młode i ładne dziewczęta, sprawiają wrażenie uczennic, które wyszły na wagary, ale nie organów policyjnych, przed którymi stoi dość duże i odpowiedzialne zadanie. Wyglądem i postawą nie wzbudzają też w dzieciach należytego strachu i autorytetu i dlatego zaobserwować można, jak tuż na oczach tej policji odbywa się w dalszym ciągu handel sacharyną i cukierkami. Ponieważ są to dziewczęta niewykwalifikowane w tym nowym zawodzie, trudno się po nich spodziewać cudów. Życie prawdopodobnie zahartuje je jak zahartowało ich męskich kolegów i nawet zbrutalizowało więcej, aniżeli tego wymagały okoliczności życiowe".
FOD rozwiązano już 3 marca 1943 roku. Dziewczętom zostawiono z umundurowania tylko płaszcz i buty. Istotną dla nich stratą był brak dodatkowych, „funkcyjnych przydziałów żywności”. Oceniając działalność FOD autorzy „Kroniki getta” pisali: "(...) żeńska SP w pierwszym okresie wykazała się sukcesami w zwalczaniu handlu ulicznego. Wszyscy małoletni, którzy usiłowali w ten sposób zarobkować, zniknęli zupełnie z ulic. W ostatnim czasie FOD pełniła normalną pomocniczą służbę policyjną."
Obóz cygański ("Zigeunerlager").
5 listopada 1941 do getta przybył pierwszy transport Romów oraz Sinti, popularnie nazywanych Cyganami, liczący około 1200 osób. Dla tej oraz kolejnych grup została wydzielona minimalna część getta (0,019 km²) w kwadracie obecnych ulic: Wojska Polskiego – Obrońców Westerplatte – Starosikawskiej – Głowackiego. Obóz od getta oddzielały podwójne zasieki z drutu kolczastego.
Warunki bytowania jakie panowały w tym obozie według wszystkich więźniów getta, którzy się z nim zetknęli, przede wszystkim byli to lekarze getta, były jeszcze gorsze, niż w getcie. Zmarli oraz zamordowani więźniowie obozu (około 700 osób) grzebani byli na terenie cmentarza żydowskiego przy ul. Brackiej. Szybkim ich skutkiem był wybuch epidemii tyfusu, która z kolei była podstawową przyczyną decyzji o jego eksterminacyjnej likwidacji.
Likwidację obozu cygańskiego rozpoczęto w pierwszych dniach stycznia 1942 roku. W dniach 4–12 stycznia 1942 roku 4,3 tys. pozostałych więźniów obozu zostało wywiezionych i zamordowanych w miejscu zagłady w Chełmnie nad Nerem (Kulmhof an Nehr). Kilka dni później, 16 stycznia 1942, rozpoczęły się pierwsze deportacje Żydów z łódzkiego getta do tego samego miejsca w celu zagłady.
"Kronika getta łódzkiego".
Unikatem w skali wszystkich żydowskich gett utworzonych przez Niemców na terenie Europy jest to, że zachowała się praktycznie cała jego dokumentacja archiwalna. Obecnie zasadnicza jej część znajduje się w zbiorach Archiwum Państwowego w Łodzi (w zespole „Przełożony Starszeństwa Żydów w Łodzi”), a mniejsza w Archiwum Żydowskiego Instytutu Historycznego w Warszawie.
W ramach tego zespołu wyróżnia się "Kronika getta łódzkiego", na wpół oficjalna, pisana codziennie przez specjalnie w tym celu powołany przez Chaima M. Rumkowskiego zespół autorów, w ramach Wydziału . Redakcja mieściła się przy pl. Kościelnym 4. W zespole pracowali między innymi Józef Klementynowski (podpisywał się Kl), Bernard Ostrowski (BO), Oskar Rosenfeld (OR), Oskar Singer (OS) i Peter Wertheimer (PW). Kronika obejmuje okres od 12 stycznia 1941 do 30 lipca 1944, czyli kończy się w momencie rozpoczęcia ostatecznej likwidacji łódzkiego getta.
Pierwsze powojenne wydanie ukazało się 1965 (tom I) i 1966 (tom II), przygotowane przez Lucjana Dobroszyckiego i Danutę Dąbrowską, objęło okres od stycznia 1941 do końca 1942. Przygotowane składy do edycji dwóch następnych tomów (lata 1943 i 1944) zostały zniszczone jako jeden w przejawów nagonki antysemickiej marca 68 w Polsce. Podjęta 45 lat później inicjatywa ponownego, w nowym opracowaniu edytorskim i krytycznym, wydania Kroniki zakończyła się sukcesem w postaci 5-tomowej edycji (cztery tomy Kroniki oraz V tom – tzw. Suplementy). Całość ukazała się w 2009 roku.
"Encyklopedia getta".
Innym cennym materiałem źródłowym, ze wspomnianego wyżej zespołu akt „Przełożony Starszeństwa Żydów w Łodzi”, jest "Encyklopedia getta". Pracę nad nią rozpoczęto w zespole "Kroniki getta łódzkiego" na początku 1944, ale likwidacja getta nie pozwoliła na jej ukończenie. Zachowane egzemplarze znajdują się w zbiorach Archiwum Państwowego w Łodzi, Archiwum ŻIH w Warszawie oraz w Archiwum Kibucu im. Bojowników Gett.
Lista zaplanowanych haseł wynosiła 1347 pozycji. Opracowano 378. Zdecydowana większość to hasła biograficzne, z jednej strony najważniejszych i zasłużonych ludzi łódzkiego getta, ale z drugiej strony wielu osób z administracji getta i kierowników różnych gettowych zakładów pracy („resortów”).
Po wielu latach pracy, niedługo przed 71 rocznicą ostatecznej likwidacji łódzkiego getta (sierpień 1944–sierpień 2015), ukazało się pełne, opatrzone obszernym i interesującym aparatem naukowym oraz bogatą ikonografią, wydanie "Encyklopedii getta".

</doc>
<doc id="437504" url="https://pl.wikipedia.org/wiki?curid=437504" title="Pasja według św. Marka (BWV 247)">
Pasja według św. Marka (BWV 247)

Pasja według św. Marka – dzieło Johanna Sebastiana Bacha powstałe około 1731 roku. Do dnia dzisiejszego nie zachowała się część muzyczna dzieła.
W roku 2000 rekonstrukcji "Pasji..." podjął się ur. w Holandii Ton Koopman – światowej sławy dyrygent, organista oraz klawesynista. W celu odtworzenia dzieła, Koopman skomponował recytatywy oraz dobrał muzykę pochodzącą z innych kompozycji Bacha – m.in. kantat oraz Wielkiej Mszy h-moll.

</doc>
<doc id="437506" url="https://pl.wikipedia.org/wiki?curid=437506" title="AZS US Katowice">
AZS US Katowice



</doc>
<doc id="437508" url="https://pl.wikipedia.org/wiki?curid=437508" title="Norbert Varga">
Norbert Varga

Norbert Varga (ur. 26 marca 1980 w Aradzie) – rumuński piłkarz grający na pozycji obrońcy lub defensywnego pomocnika.
Varga w 2002 roku występował w klubie Electromagnetica Bukareszt, w rumuńskiej drugiej lidze. Po okresie gry w Bukareszcie trafił do UTA Arad, występującego w wówczas w rumuńskiej Divizia A. W 2005 roku przeszedł do Sportulu Studenţesc. 10 lutego 2006 roku został kupiony przez Wisłę Kraków, gdzie zarekomendował go ówczesny trener Wisły Dan Petrescu. Varga podpisał kontrakt do końca 2010 roku. Wskutek licznych kontuzji oraz dużej konkurencji w drużynie, w styczniu 2007 roku Varga został wypożyczony na okres 18 miesięcy do UTA Arad. 23 lipca 2009 roku Wisła Kraków rozwiązała umowę z Vargą za porozumieniem stron.

</doc>
<doc id="437509" url="https://pl.wikipedia.org/wiki?curid=437509" title="Pasja według św. Łukasza (BWV 246)">
Pasja według św. Łukasza (BWV 246)

Pasja według św. Łukasza (BWV 246) – utwór pasyjny przypisywany Janowi Sebastianowi Bachowi.
Istnieje wiele hipotez na temat autorstwa "Pasji Łukaszowej", m.in. dlatego, że kompozycja ta odbiega poziomem od innych utworów sakralnych Bacha. Uważa się, że Bach nie napisał dzieła, ale jedynie skompilował je z utworów innego kompozytora lub kompozytorów. Inna hipoteza przypisuje autorstwo Johannowi Melchiorowi Molterowi.

</doc>
<doc id="437510" url="https://pl.wikipedia.org/wiki?curid=437510" title="CWDM">
CWDM

CWDM (ang. "Coarse Wavelength Division Multiplexing") – technika zwielokrotnienia w dziedzinie długości fali, wykorzystywana w technice transmisji światłowodowej. Dwie najważniejsze rekomendacje ITU-T definiujące technikę zwielokrotnienia falowego CWDM to G.694.2 ("Spectral grids for WDM applications: CWDM wavelength grid") oraz G.695 ("Optical interfaces for coarse wavelength division multiplexing applications").
Rekomendacja G.694.2 definiuje 18 kanałów CWDM, od 1271 nm do 1611 nm, z odstępem międzykanałowym równym 20 nm (warte zwrócenia uwagi jest wzajemne przesunięcie nominalnych fal centralnych laserów i filtrów CWDM o 1 nm, w celu symetryzacji temperaturowego okna pracy). Tradycyjnie, kanały 1371 nm i 1391 nm były rzadko używane, ze względu na występowanie tzw. piku wodnego we włóknach światłowodowych starego typu. W chwili obecnej jednak jakość włókien standardu G.652.D pozwala na wykorzystywanie pełnych 18 kanałów CWDM. W pewnych sytuacjach problematyczne może być stosowania niskich kanałów (1271 nm i 1291 nm), gdyż niektóre włókno G.652.D niskiej jakości może nie gwarantować jednomodowości w tym regionie. Stosowanie transmisji CWDM na innych typach włókien jednomodowych (np. G.655) wymaga uwagi i ostrożności, gdyż nie wszystkie kanały CWDM mogą być wspierane ze względu na własności dyspersyjne, profil spektralny tłumienności lub długość fali odcięcia. 
Długość łącza CWDM w większości przypadków ograniczona jest budżetem mocy. W rzadkich przypadkach dla łączy 10G istotne jest również ograniczenie dyspersyjne. Dostępny budżet mocy dla łączy 1G wynosi nawet do 40 dB, dla łączy 10G rzadko przekracza 24 dB. Przekłada się to na zasięgi łącza. Rekomendacja G.695 zaleca przyjmowanie do obliczeń najgorszych wartości tłumienności jednostkowej włókna światłowodowego 0.43 dB/km dla długości fali 1310 nm (tzw. drugie okno transmisyjne) i 0.27 dB/km dla 1550 nm (trzecie okno transmisyjne). W zależności od tłumienia zastosowanych multiplekserów i demultiplekserów (typowe wartości sięgają od 1 dB do nawet 4 dB), przekłada się to na długości łącza ponad 100 km dla transmisji 1G. Jakkolwiek rzadko stosowana, możliwa jest optyczna regeneracja łączy CWDM, zwłaszcza kanałów 1531 nm i 1551 nm, mieszczących się w regionie wzmocnienia typowych wzmacniaczy optycznych EDFA.
Jakkolwiek typowo łącza CWDM wykorzystują dwa włókna transmisyjne (każde do przesyłu sygnału w jedną stronę), to możliwe jest zestawienie dupleksowego łącza CWDM na pojedynczym włóknie. W większości wypadków oznacza to ograniczenie pojemności łącza o połowę (czyli możliwość zestawienia do 9 transmisji dupleksowych, zamiast normalnie dostępnych 18). W specyficznych przypadkach możliwe jest wykorzystanie tych samych długości fal do transmisji w obydwu kierunkach, zawsze wtedy jednak należy wykonać projekt łącza, aby oszacować wpływ rozpraszania Rayleigha.
System CWDM umożliwia użycie laserów nie wyposażonych w termoelektryczny element chłodzący, co prowadzi do obniżenia kosztów w stosunku do systemu DWDM. Obecnie najczęściej stosowane są zintegrowane nadajniki i odbiorniki optyczne w postaci modułów (wkładek, ang. "transceiver"). Inne czasem stosowane w łączu CWDM elementy aktywne to wzmacniacze optyczne EDFA. Jeżeli chodzi o elementy pasywne stosowane w łączach CWDM to są to przede wszystkim multipleksery i demultipleksery, a także filtry add/drop (ang. " fixed optical add/drop multiplexer, FOADM"), jak również cyrkulatory, izolatory optyczne, moduły kompensacji dyspersji DCM i sprzęgacze optyczne.

</doc>
<doc id="437513" url="https://pl.wikipedia.org/wiki?curid=437513" title="Kelpie (rasa psa)">
Kelpie (rasa psa)

Kelpie (nazwa oryginalna: "australian kelpie") – rasa psa zaliczana do psów pasterskich, wyhodowana w Australii w XIX wieku do zaganiania zwierząt domowych. Typ wilkowaty. Podlega próbom pracy.
Rys historyczny.
Rasa "australian kelpie" powstała około 1870 roku i odegrała dużą rolę w rozwoju przemysłu owczarskiego i wełnianego w Australii. Pochodzący od angielskich i szkockich „użytkowych collie” (rodowód dzieli z border i scotch collie oraz owczarkami angielskimi).
Podstawy rasy wywodzą się ze szkockiego Rutheford, w północnej części kraju, od pasterskich collie. Te zwartej budowy, gładkowłose i uważne psy miały czarne, brązowo podpalane umaszczenie. Pierwsza suka rozrodcza urodziła się w Victorii (Australia), a jej właściciel nazwał ją „Kelpie”. Tam też została skojarzona z czarnym psem o imieniu „Moss”, sprowadzonym z osady Rutheford. Kelpie i Moss zostali rodzicami linii pracujących psów pasterskich. Dwa inne, czarne, brązowo podpalane psy – Brutus i Jenny – zostały rodzicami Cesara, z którym później oszczeniła się Kelpie. Z tego miotu pochodziła czarna podpalana suka, również nazwana Kelpie. Później imię Kelpie stało się popularnym słowem. W 1890 roku odmiana „Kelpie” była całkowicie przyjęta.
Wygląd.
Budowa.
Owczarek australijski kelpie jest gibkim, muskularnym psem. Porusza się gładko, lekko, płynnymi i długimi krokami.
Szata.
Szata powinna być umiarkowanie krótka, prosta, odporna na warunki atmosferyczne, z gęstym podszerstkiem. Na głowie, uszach, stopach i nogach sierść musi być krótka. Może być dłuższa na szyi, tworzyć ładnie prezentującą się kryzę. Na pośladkach formuje delikatne portki; sierść na ogonie tworzy szczotkę.
Umaszczenie.
Umaszczenie czarne albo czarne podpalane, niebieskie od ciemnego do jasnego odcienia, z lub bez podpalania; podpalanie od ciemnego do kremowego. Minimalne jasne znaczenia.
Zachowanie i charakter.
Kelpie jest czujny, gorliwy, inteligentny, o łagodnym usposobieniu. Wierny i wytrzymały, pełen poświęcenia w pracy. Ma naturalny, wrodzony instynkt i zdolności do pracy z owcami zarówno w otwartym terenie, jak i w ogrodzeniu.
Użytkowość.
Australian kelpie jest hodowany głównie przez ranczerów oraz farmerów i używany jako pies pasterski. W Stanach Zjednoczonych psy tej rasy są używane do pracy z wieloma gatunkami zwierząt hodowlanych. Uczestniczą w próbach pracy, zawodach posłuszeństwa (obedience) i agility.
Kelpie był przystosowywany do surowego, gorącego klimatu i pracy z owcami merino na rozległych australijskich areałach. Kelpie wykorzystuje różne style pracy; używa wzroku, głosu, chwytu oraz ruchu. W australijskim buszu często pracował nienadzorowany, metodą polegającą na umiejętności znalezienia i zgromadzenia zwierząt hodowlanych.
Klasyfikacja FCI.
W klasyfikacji FCI rasa ta, pod nazwą owczarek australijski – kelpie, została zaliczona do grupy I – Owczarki i inne psy pasterskie, sekcja 1 – Owczarki. Psy tej rasy podlegają próbom pracy.

</doc>
<doc id="437515" url="https://pl.wikipedia.org/wiki?curid=437515" title="Bonaparte (ród)">
Bonaparte (ród)



</doc>
<doc id="437520" url="https://pl.wikipedia.org/wiki?curid=437520" title="Naparstnica zwyczajna">
Naparstnica zwyczajna

Naparstnica zwyczajna ("Digitalis grandiflora" Mill.) – gatunek rośliny należący do rodziny babkowatych (według systemów XX-wiecznych do trędownikowatych). Występuje na terenie niemal całej Europy oraz w Azji Mniejszej. W Polsce spotkać ją można zarówno na niżu, jak i w górach. Na niżu występuje dość rzadko, w Tatrach natomiast należy do roślin pospolitych. Status gatunku we florze Polski: gatunek rodzimy.
Biologia i ekologia.
Jest byliną i hemikryptofitem. Kwitnie od czerwca do lipca, zapylana jest przez trzmiele. 
Naparstnica jest rośliną trującą dla ludzi i niemal wszystkich zwierząt. Liście zawierają liczne toksyczne glikozydy: digitoksynę, digitalinę i inne. Ich działanie kumuluje się w organizmie. Groźne zatrucia u ludzi może spowodować spożycie 1-2 g wysuszonych liści. Objawiają się one bólami i zawrotami głowy, zaburzeniami widzenia, biegunką, wymiotami, skurczami naczyń wieńcowych, dusznością, sinicą.
Liczba chromosomów 2n= 56, 112.
Rośnie głównie w świetlistych lasach, w wolnych przestrzeniach kosodrzewiny, na porębach leśnych, na obrzeżach lasów, w ziołoroślach górskich. W Tatrach występuje po piętro kosodrzewiny. Rośnie na podłożu wapiennym lub granitowym, na obu jednak wymaga żyznej gleby.
Zmienność.
Naparstnica zwyczajna tworzy mieszańce z naparstnicą purpurową ("Digitalis purpurea") i n. żółtą ("Digitalis lutea").
W uprawie istnieje wiele kultywarów ozdobnych, np. 'Dwarf Temple Bells' – roślina niższa od typowej formy, ale mająca większe kwiaty.
Zagrożenia i ochrona.
Gatunek po raz pierwszy objęty ochroną w Polsce w 1983 roku. Do 2001 roku podlegał ochronie ścisłej, następnie do 2004 ochronie częściowej i ponownie ścisłej w latach 2004–2014. Od 2014 roku został objęty ochroną częściową. Obecnie gatunek nie jest zagrożony. Znaczna liczba stanowisk jest chroniona w rezerwatach przyrody i parkach narodowych, np. w Wigierskim, Kampinoskim czy Tatrzańskim Parku Narodowym.
Zastosowanie.
Dawniej stosowana była jako roślinę leczniczą. Obecnie nie stosuje się jej do tych celów, ze względu na jej silne własności toksyczne. Zastąpiono ją uprawianą dla potrzeb farmakologicznych naparstnicą wełnistą, która ma podobne oddziaływanie na organizm, a znacznie mniejsze efekty uboczne. Surowcem zielarskim były liście. Zbierano je ręcznie, przy słonecznej pogodzie i suszono w cieniu. W Polsce nie dokonuje się zbioru ze stanowisk naturalnych (roślina chroniona prawnie). Ze względu na zawartość glikozydów ma działanie nasercowe. W leczeniu nerwic i chorób serca stosowano digitalinę.
Wykorzystywana jako roślina ozdobna nadająca się na rabaty.
Uprawa.
Roślina łatwa w uprawie. Najlepiej rośnie na stanowisku półcienistym i żyznej, przepuszczalnej glebie. Rozmnaża się przez wysiew nasion jesienią, można też przez podział rozrośniętych kęp. Po przekwitnięciu obcina się kwiatostany u samej podstawy, pobudza to rozwój nowych pędów.

</doc>
<doc id="437521" url="https://pl.wikipedia.org/wiki?curid=437521" title="Wanda Szczepańska">
Wanda Szczepańska

Wanda Szczepańska (ur. 26 listopada 1925 w Ostrołęce, zmarła 1 lipca 2014 w Mikołajkach), doktor nauk biologicznych, mgr (Uniwersytet Warszawski, 1952), dr (Uniwersytet Mikołaja Kopernika w Toruniu, 1964,) trichopterolog, hydrobiolog.
Badania: faunistyka (Pojezierze Mazurskie) i ekologia larw chruścików jezior i drobnych zbiorników północno-wschodniej Polski, wieloletni pracownik Stacji Hydrobiologicznej Instytutu Ekologii PAN w Mikołajkach (od 1992 r. na emeryturze), pomagała w zbiorach imagines wykorzystanych w publikacjach przez Botosaneanu i Kumanskiego, bogata kolekcja zebranych larw i imagines z jezior Polski wykorzystana została w pracach Czachorowskiego nad fauną jeziorną Polski.
Opublikowała 22 prace naukowe.

</doc>
<doc id="437522" url="https://pl.wikipedia.org/wiki?curid=437522" title="Ratusz w Wolinie">
Ratusz w Wolinie



</doc>
<doc id="437528" url="https://pl.wikipedia.org/wiki?curid=437528" title="Karol Maria Bonaparte">
Karol Maria Bonaparte



</doc>
<doc id="437530" url="https://pl.wikipedia.org/wiki?curid=437530" title="Daunorubicyna">
Daunorubicyna

Daunorubicyna (łac. "Daunorubicinum") – antybiotyk z grupy antracyklin, otrzymywanych z gatunku "Streptomyces peucetius vel cesius". Posiada działanie cytostatyczne. Jest związkiem macierzystym dla innych antybiotyków antracyklinowych. Powoduje śmierć komórki poprzez utworzenie trwałego, niemożliwego do rozplecenia kompleksu z helisą DNA.
Działania niepożądane.
Daunorubicyna ze względu na dużą kardiotoksyczność jest obecnie wykorzystywana jedynie w leczeniu ostrych białaczek. O wiele szersze zastosowanie mają mniej kardiotoksyczne doksorubicyna i epirubicyna.
Drogi podania i dawkowanie.
Daunorubicynę podaje się dożylnie we wlewie kroplowym.

</doc>
<doc id="437532" url="https://pl.wikipedia.org/wiki?curid=437532" title="Bonapartowie">
Bonapartowie



</doc>
<doc id="437534" url="https://pl.wikipedia.org/wiki?curid=437534" title="Ryszard Sowa">
Ryszard Sowa

Ryszard Sowa (ur. 7 lipca 1934 w Krakowie, zm. 26 grudnia 1989 tamże) – profesor doktor habilitowany, hydrobiolog, entomolog.
Życiorys.
Pracę magisterską obronił w 1957 r., pracę doktorską w 1963, kolokwium habilitacyjne w 1975 r. Na stanowisku docenta zatrudniony w roku 1977, a na stanowisku profesora nadzwyczajnego w 1982 w Uniwersytecie Jagiellońskim.
Badania: ekologia wód bieżących, badania nad strukturą zespołów makrofauny rzek i potoków; systematyka i ekologia Ephemeroptera i Plecoptera (uporządkowanie systematyki kilku trudnych taksonów Ephemeroptera, a zwłaszcza Baetidae i Heptageniidae, opisy nowych taksonów – 51 gatunków Ephemeroptera i 5 gatunków Plecoptera, rewizje systematyczne kilkunastu gatunków jętek, stworzenie oryginalnej klasyfikacji cykli życiowych Ephemeroptera wód bieżących Karpat.
Opublikował około 80 oryginalnych publikacji naukowych. Dyrektor Instytutu Biologii Środowiskowej (1988-1989), kierownik Zakładu Hydrobiologii UJ (1980-1989), redaktor naczelny Acta Hydrobiologica.
Ważniejsze prace:
Jego żoną była Ewa Sowa.
Spoczywa na Cmentarzu Rakowickim (kw. FB, rząd 2, miejsce 2).

</doc>
<doc id="437540" url="https://pl.wikipedia.org/wiki?curid=437540" title="Służba Celna Rzeczypospolitej Polskiej">
Służba Celna Rzeczypospolitej Polskiej



</doc>
<doc id="437544" url="https://pl.wikipedia.org/wiki?curid=437544" title="Chlorambucyl">
Chlorambucyl

Chlorambucyl () – organiczny związek chemiczny, pochodną iperytu azotowego, zawierająca rodnik fenylomasłowy. Należy do cytostatyków o działaniu alkilującym. Jest fazowo-niespecyficzny, swoisty dla cyklu komórkowego. Działa podobnie, tylko wolniej i jest mniej toksyczny niż cyklofosfamid.
Działania niepożądane.
Chlorambucyl dostępny jest w postaci tabletek pod nazwą handlową "Leukeran".

</doc>
<doc id="437546" url="https://pl.wikipedia.org/wiki?curid=437546" title="Elephant (album)">
Elephant (album)

Elephant – czwarty album amerykańskiego duetu The White Stripes, wydany w 2003 roku.
W 2003 album został sklasyfikowany na 390. miejscu listy 500 albumów wszech czasów magazynu Rolling Stone.

</doc>
<doc id="437548" url="https://pl.wikipedia.org/wiki?curid=437548" title="Irena Żurańska">
Irena Żurańska

Irena Żurańska (ur. 6 sierpnia 1924 w Sadlnie, zm. 24 kwietnia 2022), doktor habilitowany nauk biologicznych (zoologia), entomolog.
Życiorys.
Magisterium w 1952 r., UMK w Toruniu, doktorat w 1961 r., habilitacja w 1969, od 1991 r. zatrudniona na stanowisku profesora nadzwyczajnego w Akademii Rolniczo-Technicznej w Olsztynie.
Badania: entomologia stosowana - badania nad gatunkami szkodliwymi w rolnictwie, wpływ technologii uprawy na owady (Aphididae), morfologia i biologia owadów (Staphylinidae, Cryptophagidae), faunistyka i ekologia wybranych rodzin Coleoptera (Staphylinidae, Curculionidae) i Homoptera (Aphidae, Jassidae). Członek i skarbnik (1956-1966) Polskiego Towarzystwa Zoologicznego, wiceprzewodnicząca (1960-1978) a następnie przewodnicząca Polskiego Towarzystwa Entomologicznego Oddziału w Olsztynie (1978-1994).

</doc>
<doc id="437557" url="https://pl.wikipedia.org/wiki?curid=437557" title="Naparstnica">
Naparstnica

Naparstnica ("Digitalis" L.) – rodzaj roślin z rodziny babkowatych ("Plantaginaceae"), w systemach XX-wiecznych klasyfikowany zwykle do rodziny trędownikowatych ("Scrophulariaceae"). Rodzaj obejmuje 19 gatunków (lub 22 po włączeniu tu krzewiastych przedstawicieli rodzaju "Isoplexis" z wysp Makaronezji) występujących głównie na obszarze śródziemnomorskim, w Afryce Północnej, Europie, Azji Zachodniej i Azji Środkowej. Najbardziej zróżnicowane są na Półwyspie Iberyjskim i w Azji Mniejszej. W Polsce gatunkiem rodzimym jest tylko naparstnica zwyczajna "D. grandiflora", ale szereg innych jest uprawianych i dziczejących, przy czym zadomowionym antropofitem jest spośród nich tylko naparstnica purpurowa "D. purpurea", przejściowo dziczeją: naparstnica rdzawa "D. ferruginea", gładka "D. laevigata" i wełnista "D. lanata". 
Rośliny z tego rodzaju uprawiane są jako ozdobne i lecznicze (stanowią źródło digitoksyny i digoksyny stosowanych do leczenia chorób serca).
Systematyka.
Rodzaj zaliczany do plemienia "Digitalideae" w obrębie babkowatych ("Plantaginaceae").
W obrębie rodzaju wyróżnianych jest 6 sekcji: "Digitalis, Frutescentes, Globiflorae, Isoplexis, Macranthae, Parviflorae". 

</doc>
<doc id="437558" url="https://pl.wikipedia.org/wiki?curid=437558" title="Janina Wengris">
Janina Wengris

Janina Wengris (ur. 5 sierpnia 1907 w Omsku, zm. 13 listopada 1978 w Katowicach) – nauczyciel akademicki profesor doktor habilitowany nauk biologicznych, zoolog, entomolog. 
Życiorys.
Pracę magisterską obroniła w 1933 na Uniwersytecie im. Stefana Batorego w Wilnie, doktorat w 1946 na Uniwersytecie Mikołaja Kopernika w Toruniu, w roku 1950 zatrudniona na stanowisku docenta, a w 1964 na stanowisku profesora nadzwyczajnego Wyższej Szkoły Rolniczej w Olsztynie. Prodziekan Wydziału Zootechnicznego (1955–1956, prorektor ds. nauki (1956–59), redaktor Zeszytów Naukowych ART w Olsztynie (1956–1977), wicedyrektor ds. naukowych w Instytucie Hydrobiologii i Ochrony Wód (1970-1977), członek Komitetu Ochrony Przyrody i Komitetu Zoologicznego Polskiej Akademii Nauk.
Badania: badania faunistyczno-ekologiczne (rośliniarki, Formicidae), myrmekofauna torfowisk przejściowych, entomologia stosowana: występowanie szkodników roślin uprawnych (w szczególności mszyc "Aphidae") i magazynów, entomofauna zadrzewień śródpolnych i jej wpływ na uprawy rolne, błonkoskrzydłe (Hymenoptera), ze szczególnym uwzględnieniem mrówek ("Formicidae") Wileńszczyzny, Śląska, Warmii i Mazur. Opublikowała 18 rozpraw naukowych, wiele artykułów popularnonaukowych, opracowała dwa filmy. Jej imieniem nazwano Muzeum Zoologiczne w Uniwersytecie Warmińsko-Mazurskim w Olsztynie, ulicę w Olsztynie, jest przyznawana nagroda jej imienia.

</doc>
<doc id="437559" url="https://pl.wikipedia.org/wiki?curid=437559" title="Ród Bonaparte">
Ród Bonaparte



</doc>
<doc id="437561" url="https://pl.wikipedia.org/wiki?curid=437561" title="Get Behind Me Satan">
Get Behind Me Satan

Get Behind Me Satan – piąta płyta studyjna amerykańskiego duetu The White Stripes, album koncepcyjny, wydany w roku 2005.

</doc>
<doc id="437563" url="https://pl.wikipedia.org/wiki?curid=437563" title="Prawoskrętność">
Prawoskrętność

Prawoskrętność – kierunek obrotu przeciwny do lewoskrętności. Cecha obserwowana w przyrodzie (np. większość muszli ślimaków cechuje się prawoskrętnością, lewoskrętne są rzadziej spotykane; większość DNA w spotykanych na Ziemi organizmach żywych istnieje w postaci podwójnej helisy zwiniętej w prawą stronę (istnieje również zwinięta w lewą stronę forma Z-DNA).
W technice jeden z dwóch możliwych, częściej spotykany, kierunek gwintów (gwint prawy, zwykły), a także powszechnie przyjęty kierunek ruchu wskazówek zegara.
Prawoskrętnością cechują się także wiatry wiejące na półkuli północnej wokół wyżów barycznych (tzw. antycyklony); cyklony wokół niżów na północnej półkuli wieją natomiast w kierunku odwrotnym do ruchu wskazówek zegara (na półkuli południowej wiatry wieją odwrotnie). Wszystkie te zjawiska związane są z obrotami globu ziemskiego i efektem Coriolisa.

</doc>
<doc id="437564" url="https://pl.wikipedia.org/wiki?curid=437564" title="Słój">
Słój

Słój (zdrobniale słoik) – rodzaj naczynia szklanego, rzadziej ceramicznego lub plastikowego, szczelnie zamykanego, wykorzystywanego najczęściej w gospodarstwie domowym do przechowywania produktów i przetworów żywnościowych, ale także w laboratoriach i muzeach – tam najczęściej do przechowywania okazów biologicznych itp., jak również w farmacji do przechowywania lekarstw. Pojemności słojów spotykanych najczęściej w gospodarstwie domowym wynoszą od jednego litra w dół, najmniejsze słoiczki, stosowane najczęściej w aptekach, nawet poniżej 50 mililitrów (z drugiej strony spotykane są także słoje znacznie większe, np. trzy- i pięciolitrowe, chętnie wykorzystywane do przechowywania np. ogórków konserwowych).
Istotną cechą słoja jest możliwość szczelnego zamknięcia – np. metalową nakrętką, korkiem lub specjalną (np. szklaną) przykrywką. Zazwyczaj słoje i słoiki mają kształt walca (bywają także jednak np. prostopadłościenne), a otwór ma średnicę całego lub niemal całego naczynia. Naczynie to podobne jest do butelki, odróżnia się od niej jednak znacznie większym otworem i faktem, że w słoju, szczególnie okrągłym, trudno wyróżnić szyjkę. Odróżnienie butelki o szerokiej szyjce od słoja nie jest jednak wyraźne. Najczęściej spotykane są słoje ze szkła bezbarwnego, choć czasem bywają ze szkła przyciemnianego lub z nieprzezroczystej ceramiki. Spotykane są także coraz częściej słoje z tworzyw sztucznych, tak przezroczystych, jak nieprzezroczystych.
Popularnym, w Polsce szczególnie do lat 70. XX wieku, sposobem szczelnego zamknięcia słojów był system Wecka (od nazwiska założyciela fabryki "WECK-Einkochgläser", Johanna Wecka, w Polsce popularnie zwany "wekami"), składający się ze słoja (najbardziej typowe miały pojemność 1 litra) ze specjalnie wyprofilowaną krawędzią otworu, na którą nakładana jest płaska gumowa uszczelka w kształcie pierścienia, a na to – dopasowana wyprofilowana szklana przykrywka. Przykrywka ta jest dociskana do słoja specjalnie skonstruowaną sprężyną zaczepianą o krawędź słoja (spotykanych jest bardzo wiele różnych odmian tych sprężyn, wszystkie one jednak spełniać mają tę samą rolę). Obecnie najczęściej spotykanymi są zakręcane zamknięcia typu "twist", składające się ze słoja, w którego krawędzi znajduje się specjalny gwint oraz z blaszanej pokrywki pokrytej od wewnątrz cienką warstwą tworzywa nie reagującego z zawartymi w przetworach żywnościowych kwasami, solami itp. Tworzywo to jest przy tym dostatecznie elastyczne, że pełni funkcję uszczelki. Pokrywka ma na swoim obwodzie specjalne wypustki pasujące do gwintu słoja tak, że potrzeba mniej niż ćwierć obrotu pokrywki w prawo, aby go zamknąć, lub w lewo, żeby otworzyć. 
Hermetyczne zamknięcie słojów – zarówno systemu Wecka, jak i "twist" – uzyskuje się przez podgrzewanie przykrytych lub zakręconych słojów wraz z zawartością tak, aby ciśnienie pary wodnej zgromadzonej w słoju ponad przetworami istotnie wzrosło wskutek wzrostu temperatury (zob. przemiana izochoryczna i ciśnienie pary nasyconej). Konstrukcja słoja nie pozwala na trwałe nadciśnienie w jego wnętrzu, gdyż następuje wtedy uniesienie pokrywy i wyrównanie ciśnienia do wartości na zewnątrz naczynia. Gdy w dalszej części procesu słój ulega schłodzeniu, część pary wodnej skrapla się, powodując spadek ciśnienia pod pokrywą słoja. W tym przypadku nie ma jednak mechanizmu wyrównania ciśnienia, gdyż pokrywa słoja jest dociskana przez ciśnienie atmosferyczne. 
W rezultacie słój zostaje hermetycznie zamknięty, a we wnętrzu panuje podciśnienie, powodujące zresztą niekiedy pewne trudności z ponownym jego otwarciem. Metoda ta powszechnie stosowana jest szczególnie wobec przetworów wymagających pasteryzacji; zamknięte tą metodą w warunkach domowych kompoty, dżemy i inne przetwory mogą być bezpiecznie przechowywane wiele miesięcy. Z drugiej jednak strony, wadliwie wykonane tą metodą przetwory mięsne (do konserwacji mięsa w słojach powinna być stosowana tyndalizacja), z mięsa niedostatecznie lub niedokładnie przygotowanego może doprowadzić do niebezpiecznego w skutkach zatrucia jadem kiełbasianym.
W przypadkach, kiedy hermetyczne podciśnieniowe zamknięcie nie jest niezbędne, stosowane bywają różnego rodzaje korki i przykrywki, także z tanich tworzyw sztucznych; stosuje się też dopasowane (szlifowane) korki szklane, a czasem wystarcza zakrycie otworu słoja papierem lub tkaniną (np. płótnem).

</doc>
<doc id="437567" url="https://pl.wikipedia.org/wiki?curid=437567" title="Psia trawka">
Psia trawka



</doc>
<doc id="437569" url="https://pl.wikipedia.org/wiki?curid=437569" title="Zawisza Kurozwęcki">
Zawisza Kurozwęcki

Zawisza z Kurozwęk herbu Poraj (ur. ?, zm. styczeń 1382) – regent Królestwa Polskiego, biskup krakowski, kanclerz koronny, podkanclerzy koronny.
Życiorys.
Rodzina.
Ród, z którego się wywodził był jednym z najpotężniejszych rodów magnackich w średniowieczu. Syn Dobiesława Kurozwęckiego i nieznanej z imienia wnuczki wojewody krakowskiego Piotra Bogorii Skotnickiego; brat Krzesława, kasztelana sandomierskiego, stryj kasztelana krakowskiego Mikołaja z Michałowa.
Kapłaństwo.
W latach 1352 - 1353 kanonik sandomierski, w latach 1353 - 1380 kanonik krakowski, a od 1366 archidiakon. W roku 1380 został mianowany biskupem krakowskim i sprawował ten urząd aż do śmierci w 1382.
Kariera polityczna.
Początki jego kariery politycznej datuje się na okres kiedy był kustoszem wielickim (1370). Zawisza był wiernym stronnikiem dynastii andegaweńskiej, zwolennikiem sukcesji jednej z córek króla Ludwika Węgierskiego po jego śmierci. W latach 1371-1373 pełnił urząd podkanclerzego koronnego. W roku 1373 został mianowany kanclerzem koronnym i piastował to stanowisko do 1379 roku. W roku 1381 stał się vicarius regni poloniae, czyli zastępcą króla polskiego, po opuszczeniu kraju przez Elżbietę Łokietkówną, podczas rządów Ludwika Węgierskiego. Otrzymał wtedy prawo do mianowania ważniejszych urzędników Królestwa, co wykorzystywał w walce z opozycją złożoną głównie z możnowładców wielkopolskich.
Zawisza zmarł prawdopodobnie 12 stycznia 1382. Niechętny mu Janko z Czarnkowa odnotował w swojej kronice jako przyczynę śmierci biskupa upadek z drabiny podczas nocnej wyprawy do wiejskiej dziewczyny, którą chciał wykorzystać .

</doc>
<doc id="437572" url="https://pl.wikipedia.org/wiki?curid=437572" title="Ropica">
Ropica

Ropica (, ) – wieś gminna i gmina na Śląsku Cieszyńskim w Czechach, w powiecie Frydek-Mistek, w kraju morawsko-śląskim, nad rzekami Ropiczanką i Olzą.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Ropiza". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Dzięki położeniu na szlaku z Cieszyna do Jabłonkowa następował jej szybki rozwój.
Miejscową parafię katolicką założono jeszcze w XIV lub w pierwszej połowie XV wieku i po raz pierwszy wzmiankowano w sprawozdaniu z poboru świętopietrza sporządzonym przez archidiakona opolskiego Mikołaja Wolffa w 1447 jako jedną z 51 w archiprezbiteracie cieszyńskim (pod nazwą "Ropicza"). Pierwszy kościół we wsi wybudowano być może już w połowie XIV wieku, zaś obecnie na jego miejscu znajduje się świątynia Zwiastowania Pańskiego w stylu empirowym z 1806. Obok kościoła znajdują się grobowce rodzin Saint Genois d’Anneaucourt i Cselestów.
W 1687 istniała tu już szkoła parafialna, zaś w 1810 hrabina Maria Cselesta na koszt własny wybudowała szkołę murowaną istniejącą do dziś. W 1816 Ropica została odziedziczona przez ród Spensów von Booden.
Pod koniec XVIII wieku Ropica liczyła 732 mieszkańców.
Budowa Kolei Koszycko-Bogumińskiej (1871) oraz jednotorowej linii do Frydku (1886) spowodowała dalszy rozwój wsi.
W 1980 Ropicę przyłączono do Trzyńca, usamodzielniła się ponownie w 2000.
Pałac w Ropicy.
W XV wieku Sobkowie z Kornic wybudowali tu twierdzę, która w XVIII wieku została przebudowana na jednokondygnacyjny pałac barokowy. Około 1810 pałac przebudowano w stylu klasycystycznym i założono park zamkowy. Pałac kolejno przechodził we władanie rodziny baronów Saint Genois, baronów Cselestów, a ostatnimi właścicielami byli baronowie Spens von Booden. Ostatni właściciel – Herman hrabia Künburg – Spens był hodowcą psów, których cmentarzyk w pobliżu pałacuzachował się do dziś. W 1945 majątek upaństwowiono, a po przekazaniu państwowemu gospodarstwu rolnemu nastąpił jego upadek. Po 1989 trafił w prywatne ręce, ale pozbawiony opieki stanowi dziś całkowitą ruinę.
W pierwszej dekadzie XXI wieku pałac miał zostać odbudowany z przeznaczeniem na hotel, jednak ostatecznie do tego nie doszło. W 2009 w wyniku powodzi błyskawicznej zawaliła się środkowa część budynku wraz z dużym fragmentem dachu.
Na początku 2011 pałac zmienił właściciela. W styczniu 2012 roku przykryto część dachu oraz zrekonstruowano zawaloną ścianę.
Cegielnia.
W 1804 roku w Ropicy powstała cegielnia, której właścicielem był Jerzy Grycz, a następnie Józef Pawlica. Na obszarze 0,88 ha wybudowano szopy, wielki piec oraz tory, po których jeździły specjalne wózki. Podczas I i II wojny światowej nie funkcjonowała. Ponownie otwarto ją w latach 50. XX wieku. Odtąd działała aż do 1979 roku, w którym z powodu wyczerpania się zasobów gliny i nierentowności jej dowozu z dalszych okolic została opuszczona i rozszabrowana. Pozostałe wyrobiska, o głębokości dochodzącej do 7 m, zasypano śmieciami i obsiano trawą. W efekcie po zakładzie pozostały tylko zrujnowane budynki fabryczne.
Glinę na cegły (tzw. "celinę") robotnicy pozyskiwali nieopodal obiektów cegielni no, Najpierw robotnicy kopali, po czym nakładali ją na duże wózki o masie około 150 kg, pchane przez dwie dorosłe osoby. Celinę mieszano z wodą, następnie gniotło i lisowało, a na koniec krojono na cegły szeroką drucianą siatką. Na cześć Jerzego Grycza na cegłach wytłaczano dużą literę G. Mokre cegły układano na półki w szopach, gdzie je suszono dymem z komina specjalnie zakupionej w tym celu nieczynnej, opalanej węglem lokomotywy parowej. Suche cegły wywożono do wielkiego pieca z wysokim kominem. Wielki piec, również opalany węglem, w kształcie koła /opony/ o średnicy około 15 metrów, był podzielony na 5 kolejno podgrzewanych komór. Po ostygnięciu wypalone cegły nakładano na wózki i odwożono na dworzec w Ropicy. W czasie transportu wiele cegieł rozpadało się, w związku z czym sprzedawano je ze zniżką. W kierunku powrotnym (do cegielni) transportowano węgiel.
Na początku lat 70. XX wieku cegielnia produkowała średnio 107 milionów czerwonych cegieł. Większość budowli oraz domów w Ropicy jest zbudowana z cegieł pochodzących z tutejszej cegielni.
Dziś.
W korycie Ropiczanki można znaleźć kryształy celestynu, we wsi zbudowano także nowoczesne pole golfowe. W Ropicy mieszka 65,8% Czechów oraz 28,9% Polaków. Mieszkańcy pracują także w hucie w pobliskim Trzyńcu.

</doc>
<doc id="437574" url="https://pl.wikipedia.org/wiki?curid=437574" title="Aleksandra Sikorowa">
Aleksandra Sikorowa

Aleksandra Sikorowa (ur. 7 sierpnia 1924 w Rembiosze, zm. 31 grudnia 2016) – polska zoolog, hydrobiolog. Profesor doktor habilitowany.
Kariera zawodowa.
Magisterium w 1952 roku, doktorat w 1960 na UMK w Toruniu, habilitacja w 1975 na ART w Olsztynie. W roku 1985 zatrudniona na stanowisku profesora nadzwyczajnego. Prodziekan Wydziału Ochrony Wód i Rybactwa Śródlądowego ART w Olsztynie (1969-73), członek Rady Naukowej Instytutu Rybactwa Śródlądowego w Olsztynie.
Badania.
Przedmiotem badań Aleksandry Sikorowej była biologia, ekologia, ochrona i rekultywacja wód śródlądowych, badania fauny dennej i ich funkcji w ekosystemach, składu gatunkowego i powiązań ekologicznych, znaczenia wskaźnikowego, wieloletnie badania fauny w aspekcie zmian w ich zespołach pod wpływem zabiegów rekultywacyjnych (m.in. Jeziora Długiego w Olsztynie), rewizja systematyki Chaoboridae występujących w Polsce, opis nowych dla fauny Polski gatunków, rozmieszczenie geograficzne, statystyczne opracowanie cech systematycznych wszystkich stadiów rozwojowych, znaczenie Chaoboridae w ekosystemach, migracje gatunków wodnych.
Opublikowała ponad 60 rozpraw i monografii. Ważniejsze prace: 

</doc>
<doc id="437576" url="https://pl.wikipedia.org/wiki?curid=437576" title="White Blood Cells">
White Blood Cells

White Blood Cells – trzeci długogrający album amerykańskiego duetu The White Stripes, wydany w 2001 roku.

</doc>
<doc id="437577" url="https://pl.wikipedia.org/wiki?curid=437577" title="Detektor płomieniowo-jonizacyjny">
Detektor płomieniowo-jonizacyjny

Detektor płomieniowo-jonizacyjny (FID; ang. "Flame Ionization Detector") – jeden z najczęściej stosowanych detektorów w chromatografii gazowej.
Podstawowym elementem tego urządzenia jest palnik wodorowo-powietrzny (wodorowo-tlenowy). Elektroda polaryzująca znajduje się w centrum komory detektora, a elektroda zbiorcza otacza płomień. Działanie detektora polega na jonizacji (rozkładzie na jony) cząsteczek w płomieniu oraz rejestracji zmian potencjału elektrycznego. Podczas pracy, gdy przez detektor przepływa jedynie wodór, stosowany jako gaz nośny, lub niepalny gaz nośny w mieszaninie z wodorem (dodatkowo doprowadzanym do palnika), ustala się stały potencjał między elektrodami. W momencie, gdy do detektora dociera zawarty w gazie nośnym eluat z kolumny chromatograficznej (substancja zawarta w analizowanej próbce), także ona ulega jonizacji, w wyniku czego wzrasta natężenie prądu. Jest to rejestrowane jako zmiana potencjału (sygnał pomiarowy, pik na chromatogramie). 
Za pomocą detektora FID nie można oznaczać wody (produkt reakcji spalania wodoru) oraz innych składników próbki, nieulegających jonizacji w płomieniu. Można oznaczać wszystkie związki organiczne, z wyjątkiem kwasu mrówkowego i dwusiarczku węgla.

</doc>
<doc id="437579" url="https://pl.wikipedia.org/wiki?curid=437579" title="Shannon Kleibrink">
Shannon Kleibrink

Shannon Kleibrink (ur. 7 października 1968 w Norquay, Saskatchewan), curlerka kanadyjska, brązowa medalistka olimpijska z Turynu.
Występuje na pozycji skipa (kapitana). Startuje w barwach Calgary Winter Club, w 1993 uczestniczyła po raz pierwszy w mistrzostwach Kanady (Scott Tournament of Hearts), reprezentując prowincję Alberta. W 1997 znalazła się w finale kanadyjskich kwalifikacji olimpijskich, w którym uległa Sandrze Schmirler (późniejszej mistrzyni olimpijskiej z Nagano). W 2004 Kleibrink jako pierwsza kobieta na pozycji skipa poprowadziła swoją ekipę do zwycięstwa w mistrzostwach Kanady zespołów mikstowych. 
W 2005 zdobyła Puchar Kanady oraz wywalczyła nominację olimpijską. Na igrzyskach olimpijskich w Turynie w 2006 zdobyła ze swoim zespołem (otwierająca Christine Keshen, druga Glenys Bakker, trzecia Amy Nixon, rezerwowa Sandra Jenkins) brązowy medal, w meczu o 3. miejsce pokonując ekipę Norwegii (Dordi Nordby).
W 2008 jej drużyna doszła do finału Scotties Tournament of Hearts, przegrała tam z reprezentacją Manitoby (Jennifer Jones). Rok później zajęła 3. miejsce w Alberta Scotties Tournament of Hearts. Dzięki bardzo dobrej grze w trzech sezonach poprzedzających ZIO 2010 zespół Kleibrink zakwalifikował się do Roar of the Rings 2009, dotarł tam do finału, w którym przegrał 6:7 z Cheryl Bernard.
W Alberta Scotties Tournament of Hearts 2011 Kleibrink w finale 9:4 pokonała Heather Nedohin. Podczas mistrzostw kraju zwyciężyła w 6 meczach i Alberta zajęła 7. pozycję.
Pracuje w przedsiębiorstwie energetycznym Chevron Canada Resources.
CTRS.
Pozycje drużyn Shannon Kleibrink w rankingu CTRS:

</doc>
<doc id="437581" url="https://pl.wikipedia.org/wiki?curid=437581" title="Vicarius regni poloniae">
Vicarius regni poloniae

Vicarius Regni Poloniae – "zastępca Królestwa Polskiego". Tytuł noszony przeważnie przez biskupów, od XVI wieku przekształcony w tytuł interrexa. 
Tytuł vicarius Regni Poloniae nosił biskup krakowski, Zawisza Kurozwęcki. W 1411 roku król Władysław Jagiełło nazwał tym tytułem arcybiskupa gnieźnieńskiego. Podobną rolę metropolici gnieźnieńscy pełnili za rządów króla Jana Olbrachta, Aleksandra Jagiellończyka i Zygmunta I.

</doc>
<doc id="437594" url="https://pl.wikipedia.org/wiki?curid=437594" title="De Stijl (album)">
De Stijl (album)

De Stijl – drugi album amerykańskiego duetu The White Stripes, wydany w roku 2000.

</doc>
<doc id="437596" url="https://pl.wikipedia.org/wiki?curid=437596" title="Highland (zespół muzyczny)">
Highland (zespół muzyczny)

Highland – niemiecki zespół, grający muzykę z gatunku dance/hip-hop. Członkowie grupy to: Nicole Heiland (wokal) oraz Dean Burke (rap) i Patrice "Lady Scar" Gansau (rap).
Pierwszy singel, "Bella Stella", powstał w 1999 roku i szybko stał się przebojem. W 2000 roku wydany został album pod tym samym tytułem, zawierający trzy dodatkowe single: "Se Tu Vuoi", "Solo Tu" oraz "Veni Vidi Vici". Wszystkie z nich cechowała podobna formuła, to znaczy wokale w języku włoskim z wstawkami hip-hopowymi, oraz muzyka elektroniczna. 
W 2001 roku, Highland wydał kolejny singel zatytułowany "Magic Fortuna", bazujący na utworze "O Fortuna" - fragmencie kompozycji "Carmina Burana" autorstwa Carla Orffa. Najważniejszą różnicą pomiędzy tym singlem a całym albumem "Bella Stela" było to, że nie nagrywał go Dean Burke ani Patrice "Lady Scar" Gansau, lecz sama Nicole Heiland, a wszystkie utwory były wykonywane tylko w języku włoskim.
W roku 2008 grupa Highland powróciła z nowym albumem " Dimmi Perche " i promującym go singlem pod tym samym tytułem " Dimmi Perche "

</doc>
<doc id="437597" url="https://pl.wikipedia.org/wiki?curid=437597" title="Asama (wulkan)">
Asama (wulkan)

 – aktywny wulkan w środkowej części Honsiu, głównej wyspy Japonii. 
Znajduje się na granicy prefektur Gunma i Nagano. Wysokość tego wulkanu wynosi 2 568 m n.p.m. 
Ostatnia erupcja nastąpiła 2 lutego 2009 roku. Inne silne wybuchy miały miejsce w latach: 685, 1108, 1783 oraz 1972. 
Na wschodnim stoku znajduje się obserwatorium wulkaniczne należące do Uniwersytetu Tokijskiego.
Asama znajduje się na liście „100 słynnych gór w Japonii”.

</doc>
<doc id="437599" url="https://pl.wikipedia.org/wiki?curid=437599" title="Wiatrak holenderski">
Wiatrak holenderski

Wiatrak holenderski (wiatrak holender, wiatrak wieżyczkowy) – typ wiatraka charakteryzujący się nieruchomym, masywnym korpusem (zwykle murowanym, na planie koła lub wieloboku), na którym umocowana jest obracana na łożysku głowica (czapa), przez którą przechodzi wał z głównym kołem napędowym i ze śmigłami. Pozwalało to łatwiej dostosować śmigła wiatraka do kierunku wiatru.
Powstanie pierwszych, pojedynczych wiatraków wieżyczkowych z ruchomą częścią dachową jest datowane na koniec XIV w. Ten typ wiatraka powstał ostatecznie w północnej Holandii. Skonstruował go w XVII w. . W 1750 „holendry” udoskonalone zostały przez Andrew Meikle’a. Na czapie umieścił wiatraczek po przeciwległej stronie w stosunku do dużych skrzydeł. Wiatraczek za pomocą przekładni palecznych (zębatych wykonanych z drewna) regulował samoczynnie ustawienie czapy wraz z dużymi śmigłami w stosunku do wiatru. Czapa poruszała się na żeliwnych rolkach posuwających się po żeliwnym pierścieniu umocowanym na nieruchomej części wiatraka.
Szybko zaczęto je stosować w większości krajów europejskich. W XVIII w. rozpowszechniły się w Polsce, ale zyskały popularność tylko na zachodnich terytoriach Polski i nigdy nie wyparły tradycyjnych koźlaków.

</doc>
<doc id="437607" url="https://pl.wikipedia.org/wiki?curid=437607" title="The White Stripes (album)">
The White Stripes (album)

The White Stripes – debiutancki album amerykańskiego duetu The White Stripes, wydany w 1999 roku.

</doc>
<doc id="437608" url="https://pl.wikipedia.org/wiki?curid=437608" title="Owady Polski">
Owady Polski

Liczba gatunków owadów (Insecta) występujących w Polsce nie jest dokładnie poznana. Na podstawie dotychczasowych opublikowanych danych można ją szacować na około 28–34 tysięcy gatunków. Dokładna liczba nie jest znana, ze względu na brak wystarczających badań faunistycznych w wielu grupach owadów. W najnowszym, całościowym zestawieniu Andrzejewskiego i Weiglego (Różnorodność biologiczna Polski) wymieniana jest liczba 26 579 zarejestrowanych gatunków. Jednakże w niektórych grupach szacuje się większą liczbę gatunków, przykładowo wśród Hymenoptera opisano z Polski 6 tys., a szacuje się, że występuje 9 tys. Każdego roku opisywane są kolejne, nowe dla fauny Polski gatunki owadów.
Liczba gatunków owadów występujących w Polsce zmienia się z trzech powodów:
Błonkoskrzydłe (Hymenoptera).
Liczba gatunków błonkoskrzydłych (błonkówek) występujących w Polsce szacowana jest na znacznie ponad 8000. Do 2007 roku zarejestrowano blisko 6000 gatunków
Chruściki (Trichoptera).
W Polsce występuje blisko 300 gatunków chruścików, w Europie ponad 920, zaś na całym świecie opisano ok. 14 tysięcy gatunków.
Chrząszcze (Coleoptera).
Liczbę gatunków chrząszczy występujących w Polsce na podstawie opublikowanych danych szacuje się na około 6200 gatunków.
Jętki (Ephemeroptera).
W Polsce stwierdzono 118 gatunków, w tym:
Ameletidae.
W Polsce 2 gatunki:
Skandynawkowate (Ametropodidae).
W Polsce stwierdzono tylko 1 gatunek:
Arthropleidae.
W Polsce 1 gatunek:
Wołżankowate (Behningiidae).
W Polsce tylko 1 gatunek:
Jęteczkowate (Ephemerellidae).
W Polsce występuje 6 gatunków, w tym:
Jętkowate (Ephemeridae).
W Polsce 3 gatunki, w tym:
Kłomałkowate, zmarwlocikowate (Heptageniidae).
W Polsce występują ponad 33 gatunki, w tym:
Murzyłkowate (Baetidae).
W Polsce 37 gatunków, w tym:
Neoephemeridae.
W Polsce stwierdzono 1 gatunek:
Nibochotkowate (Caenidae).
W Polsce 10 gatunków, w tym:
Nieszczeblowate (Oligoneuriidae).
W Polsce występuje 5 gatunków, w tym:
Odródkowate (Palingeniidae).
W Polsce 1 gatunek:
Ryboradkowate (Polymitarcidae).
W Polsce 1 gatunek:
Szczątkówkowate (Siphlonuridae).
W Polsce nawet 4 gatunki, w tym:
Sześcielowate (Leptophlebiidae).
W Polsce prawie 10 gatunków, w tym:
Wyskórowate (Potamanthidae).
W Polsce tylko 1 gatunek:
Karaczany (Blattodea).
W Polsce występuje 16 gatunków.
Modliszki (Mantodea).
Jedynym gatunkiem modliszek występującym na terenie Polski jest:
Pchły (Siphonaptera).
W Polsce 71 gatunków, w tym:
Prostoskrzydłe (Orthoptera).
Do fauny Polski zaliczono 82 gatunki owadów prostoskrzydłych (Orthoptera) ze 105 wykazywanych z terenu kraju. W poniższym wykazie nie uwzględniono ponad 20 gatunków błędnie wykazanych z Polski lub zawleczonych okazjonalnie. Systematyka przyjęta za "Orthoptera Species File" i checklistą Żurawlewa na "Biodiversity Map", przy czym taksony uszeregowane są alfabetycznie.
Prostoskrzydłe długoczułkowe (Ensifera).
Mrowiszczakowate (Myrmecophilidae).
W Polsce tylko 1 gatunek:
Pasikonikowate (Tettigoniidae).
W Polsce występuje 13 gatunków:
Śpieszkowate (Rhaphidophoridae).
W Polsce tylko 1 gatunek:
Świerszczowate (Gryllidae).
W Polsce stwierdzono 6 gatunków:
Turkuciowate (Gryllotalpidae).
W Polsce tylko 1 gatunek:
Prostoskrzydłe krótkoczułkowe (Caelifera).
Szarańczowate (Acrididae).
W Polsce stwierdzono 35 gatunków:
Skakunowate (Tetrigidae).
W Polsce stwierdzono 7 gatunków:
Przerzutki (Archeognatha).
W Polsce stwierdzono 5 gatunków, w tym:
Psotniki, gryzki (Psocoptera).
W Polsce występuje około 70 gatunków, w tym:
Rybiki (Zygentoma).
W Polsce stwierdzono 3 gatunki z 2 rodzin:
Sieciarki (Neuroptera).
Sieciarki (Neuroptera "s. str.") zwane też siatkoskrzydłymi (Neuroptera "s. l.") lub sieciarkami właściwymi znane są też pod nazwą Planipennia.
Do 2007 roku z Polski wykazano 86 gatunków z 7 rodzin:
Skorki (Dermaptera).
Skorki (Dermaptera) są reprezentowane w Polsce przez 6 gatunków
Wachlarzoskrzydłe (Strepsiptera).
W Polsce stwierdzono 8 gatunków.
Ważki (Odonata).
W odonatofaunie Polski stwierdzono występowanie 75 gatunków, w tym 2 gatunki ("Coenagrion mercuriale" i "Gomphus pulchellus") zostały błędnie wykazane w starej literaturze, choć ich wystąpienie w Polsce uważa się za możliwe.
Wciornastki (Thysanoptera).
W Polsce stwierdzono 226 gatunków, w tym:
Widelnice (Plecoptera).
W Polsce stwierdzono 113 gatunków z 7 rodzin, w tym:
Wielbłądki (Raphidioptera).
Rząd Raphidioptera jest reprezentowany na obszarze Polski przez 10 gatunków:
Wojsiłki (Mecoptera).
W Polsce występuje 10 gatunków:
Wszy i wszoły (Phthiraptera).
W Polsce blisko 400 gatunków.
Wszoły głaszczkowe (Amblycera).
W Polsce około 120 gatunków, w tym: 
Wszoły bezgłaszczkowe (Ischnocera).
W Polsce ponad 230 gatunków, w tym:
Wszy (Anoplura).
W Polsce 34 gatunki, w tym:
Wszy słoniowe (Rhynchophthirina).
W Polsce stwierdzono tylko jeden gatunek: "Haematomyzus elephantis" z rodziny Haematomyzidae.

</doc>
<doc id="437615" url="https://pl.wikipedia.org/wiki?curid=437615" title="Amy Nixon">
Amy Nixon

Amy Nixon (ur. 29 września 1977 w Saskatoon, Saskatchewan), curlerka kanadyjska, medalistka olimpijska z 2006.
Studiowała na University of Calgary, ukończyła m.in. studia prawnicze. Od 14. roku życia trenuje curling. Jako skip (kapitan) zdobyła złoty medal igrzysk zimowych Saskatchewanu w 1994. Do 2012 występowała jako trzecia w zespole Shannon Kleibrink, z tą ekipą zdobyła m.in. Puchar Kanady w 2005. Na igrzyskach olimpijskich w Turynie w 2006 zdobyła brązowy medal.
Jej ojciec Daryl pełnił na igrzyskach turyńskich funkcję trenera kanadyjskiej reprezentacji kobiecej w curlingu.
Nixon dwukrotnie wygrała mistrzostwa Alberty, co dało jej możliwość wystąpienia na Tournament of Hearts w 2004 i 2008. W pierwszych zajęła 6. miejsce, w kolejnych zawodach drużyna Kleibrink doszła już do finałów, gdzie przegrała z Jennifer Jones 4:6. W 2009 zajęła 3. miejsce podczas Alberta Scotties Tournament of Hearts.
Zespół Shannon Kleibrink, którego była członkiem zakwalifikował się do Roar of the Rings 2009 – turnieju wyłaniającego reprezentację na ZIO 2010. W finale zawodów Kleibrink przegrała z Cheryl Bernard 6:7.
W 2012 Nixon wystąpiła w Scotties Tournament of Hearts 2012 jako rezerwowa w zespole Heather Nedohin, zespół Shannon Kleibrink w rywalizacji prowincjonalnej nie zakwalifikował się do fazy finałowej. Podczas turnieju w Red Deer reprezentantki Alberty zdobyły tytuły mistrzowskie pokonując w finale 7:6 Kolumbię Brytyjską (Kelly Scott). Jako rezerwowa wystąpiła w trzech spotkaniach rundy grupowej MŚ 2012, Kanadyjki awansowały do fazy play-off i wygrywając z Koreankami (Kim Ji-sun) zajęły 3. miejsce.
Nixon na koniec sezonu 2011/2012 odeszła z drużyny Kleibrink. W latach 2012-2014 była kapitanem swojego zespołu z The Glencoe Club. Ponownie pełniła rolę rezerwowej zawodniczki w ekipie Heather Nedohin, tym razem w turnieju Canadian Olympic Curling Trials 2013. Z drużyną tą związała się na stałe w sezonie 2014/2015 i gra na pozycji trzeciej.
CTRS.
Pozycje drużyn Amy Nixon w rankingu CTRS:

</doc>
<doc id="437616" url="https://pl.wikipedia.org/wiki?curid=437616" title="Genetyczny odcisk palca">
Genetyczny odcisk palca



</doc>
<doc id="437617" url="https://pl.wikipedia.org/wiki?curid=437617" title="Exsultet">
Exsultet



</doc>
<doc id="437618" url="https://pl.wikipedia.org/wiki?curid=437618" title="Stanisław Szulmiński">
Stanisław Szulmiński

Stanisław Szulmiński (ur. 10 lipca 1894 w Odessie, zm. 27 listopada 1941 w Uchcie) – polski ksiądz pallotyn, męczennik II wojny światowej, kandydat na ołtarze.
Życiorys.
Pierworodny syn nauczyciela i społecznika Aleksandra Szulmińskiego i Heleny z d. Wyhowskiej. W latach 1905–1917 mieszkał w Kamieńcu Podolskim. W 1917 wstąpił do diecezjalnego seminarium duchownego w Żytomierzu. Po przewrocie bolszewickim (rewolucji październikowej) w 1919 wyjechał wraz z innymi alumnami ówczesnej diecezji łucko-żytomierskiej na studia teologiczne do Tarnowa. Święcenia kapłańskie otrzymał z rąk swojego biskupa Piotra Mańkowskiego, w Buczaczu, dnia 8 lipca 1923. Następnie ks. Szulmiński studiował orientalistykę na KUL-u, prowadził wykłady z zakresu teologii prawosławnej w seminarium duchownym w Łucku na Wołyniu.
Do pallotynów wstąpił w 1928. Był cenionym spowiednikiem i ojcem duchownym w pallotyńskim Niższym Seminarium Duchownym w Sucharach i wykładowcą teologii moralnej i orientalistyki w Ołtarzewie. W latach 1932-35 opiekę duchową roztaczał nad pierwszym pokoleniem nowo powstałego zgromadzenia chrystusowców w Potulicach. Inspirowany ideą unii Kościoła katolickiego z Cerkwią prawosławną, zorganizował ruch pod nazwą Apostolat Pojednania, który zrzeszał osoby duchowne i świeckie z całej Polski. Wielokrotnie jako pallotyn prosił o umożliwienie mu pracy na Wschodzie i o pozwolenie na tajne przejście granicy polsko-sowieckiej, dla prowadzenia działalności apostolskiej w ZSRR. Do Apostolatu Pojednania należeli m.in. bł. Józef Jankowski i Elżbieta Róża Czacka. W 1939 został mianowany rektorem pallotyńskiego domu w Okopach Świętej Trójcy, w trójkącie między Zbruczem a Dniestrem na pograniczu Polski, Rumunii i ZSRR.
Agresja III Rzeszy na Polskę zastała go w Warszawie. We wrześniu 1939 się na Wschód, lecz do Okopów Świętej Trójcy nie dotarł. 24 października 1939 został aresztowany przez NKWD w Nowogródku i po rocznym śledztwie skazany na 5 lat łagru. Wywieziony do łagru w Uchcie w Republice Komi ZSRR. Tam pracował jako sanitariusz i potajemnie jako kapelan.
Zmarł 27 listopada 1941 roku w łagrze w Uchcie, mając 47 lat. Jest kandydatem na ołtarze. Z powodów politycznych jego proces beatyfikacyjny mógł się rozpocząć dopiero w latach 90. XX wieku.

</doc>
<doc id="437628" url="https://pl.wikipedia.org/wiki?curid=437628" title="Konklawe 1922">
Konklawe 1922

Konklawe 1922 – zgromadzanie kardynałów zwołane 2 lutego 1922 po śmierci papieża Benedykta XV a zakończone 6 lutego 1922 wyborem Achille Rattiego (Pius XI).
Początek obrad.
Po śmierci papieża Benedykta XV (22 stycznia 1922), w dniu 2 lutego zebrało się konklawe. W czasie mszy „Pro eligendo Papa”, inaugurującej konklawe przyszły kardynał Aurelio Galli mówił w kazaniu, że po wojnie, która zdegenerowała obyczaje, potrzebny jest papież zdolny do tego, aby podjąć starania o utrwalenie pokoju, leczyć dusze i dbać o Kościół dając mu dobre duchowieństwo, katolickie szkoły i prasę oraz wspierając misje.
Lista uczestników.
W konklawe uczestniczyło 53 z 60 kardynałów, w tym 5 nominatów Leona XIII, 21 nominatów Piusa X i 27 nominatów Benedykta XV:
Spóźnieni.
Trzech północnoamerykańskich kardynałów, dwóch z nominacji Piusa X, jeden – Benedykta XV:
Nieobecni.
Czterech kardynałów (trzech z nominacji Leona XIII i jeden Piusa X) w ogóle nie przybyło do Rzymu, usprawiedliwiając się złym stanem zdrowia lub zbyt dużą odległością:
Potencjalni kandydaci.
Kolegium Kardynalskie podzielone było na dwa obozy: „liberalny”, opowiadający się za kontynuacją linii Benedykta XV, oraz tradycjonalistyczny, chcący powrotu do programu Piusa X. Głównym kandydatem z pierwszego obozu był sekretarz stanu Benedykta XV Pietro Gasparri, natomiast konserwatyści popierali hiszpańskiego kardynała Merry del Val, sekretarza stanu za pontyfikatu Piusa X, obecnie stojącego na czele Świętego Oficjum. Za papabile uważano jeszcze kilku innych kardynałów.
Przebieg obrad i wybór.
Konklawe rozpoczęło się 2 lutego, a zakończyło się po 4 dniach obrad i 14 głosowaniach. Wyniki poszczególnych głosowań są znane dzięki zapiskom kardynałów Piffla i La Fontaine, które opublikowano po ich śmierci. Publikacje te miały znaczący wpływ na późniejsze zaostrzenie przepisów dotyczących zachowania tajemnicy co do przebiegu konklawe.
A) Głosowania 3 lutego
1) pierwsze głosowanie (poranne):
2) drugie głosowanie (poranne):
3) trzecie głosowanie (popołudniowe):
4) czwarte głosowanie (popołudniowe):
B) Głosowania 4 lutego
5) piąte głosowanie (poranne):
6) szóste głosowanie (poranne):
7) siódme głosowanie (popołudniowe):
8) ósme głosowanie (popołudniowe):
C) Głosowania 5 lutego
9) dziewiąte głosowanie (poranne):
10) dziesiąte głosowanie (poranne):
11) jedenaste głosowanie (popołudniowe):
12) dwunaste głosowanie (popołudniowe):
D) Głosowania 6 lutego
13) trzynaste głosowanie (poranne):
14) czternaste głosowanie (poranne):
Zgodnie z oczekiwaniami pierwsze głosowania były starciem Gasparriego i Merry del Val, choć na samym początku sporo głosów dostawał także Pietro Maffi z Pizy. Począwszy od piątego głosowania zwolennicy Merry del Val zaczęli przerzucać swe głosy na patriarchę Wenecji La Fontaine, a wkrótce potem zaczęło spadać poparcie także dla Gasparriego. Ostatecznie zdecydowano się na rozwiązanie kompromisowe w postaci wyboru arcybiskupa Mediolanu Achille Ratti, który 6 lutego w czternastym głosowaniu uzyskał wreszcie wymaganą większość głosów. Elekt przybrał imię Pius XI. W przeciwieństwie do swoich trzech poprzedników udzielił on pierwszego błogosławieństwa z zewnętrznej loggii bazyliki watykańskiej. Leon XIII, Pius X i Benedykt XV nie uczynili tego na znak solidarności z Piusem IX, który po aneksji Państwa Kościelnego przez Włochy uznał się za „więźnia Watykanu”.

</doc>
<doc id="437631" url="https://pl.wikipedia.org/wiki?curid=437631" title="Solveig Gulbrandsen">
Solveig Gulbrandsen

Solveig Gulbrandsen (ur. 12 stycznia 1981) – norweska piłkarka, jedna z najwybitniejszych reprezentantek swojego kraju, zawodniczka norweskiego klubu Stabæk (wcześniej Kolbotn), złota medalistka olimpijska z Sydney (2000) i uczestniczka olimpiady 2008 w Pekinie, uczestniczka Mistrzostw Europy 2005 (wicemistrzostwo), na których zdobyła 3 bramki, Mistrzostw Europy 2009, a także Mistrzostw Świata 2007 rozegranych w Chinach, gdzie Norwegia zajęła IV miejsce, trzykrotna mistrzyni Norwegii. 
W reprezentacji Norwegii zadebiutowała 17 czerwca 1998 w meczu z Niemcami i odtąd jest regularnie powoływana do reprezentacji kraju. Uczestniczyła we wszystkich ważnych imprezach międzynarodowych z udziałem Norwegii w ostatnich latach.
Gulbrandsen jest żoną norweskiego trenera Espena Andreassena, który zatrudniony jest w żeńskiej sekcji klubu Kolbotn Idrettslag. W czerwcu 2008 roku urodziła syna Theodora.
Zobacz też.
Reprezentacja Norwegii w piłce nożnej kobiet
Linki zewnętrzne.
Solveig Gulbrandsen

</doc>
<doc id="437639" url="https://pl.wikipedia.org/wiki?curid=437639" title="Anna Sjöström">
Anna Sjöström

Anna Sjöström (ur. 23 kwietnia 1977 w Skellefteå) – szwedzka piłkarka, zawodniczka szwedzkiego klubu Umeå IK i reprezentacji Szwecji, uczestniczka Letnich Igrzysk Olimpijskich 2004 w Atenach (Szwecja zajęła IV miejsce), półfinalistka Mistrzostw Europy 2005.

</doc>
<doc id="437640" url="https://pl.wikipedia.org/wiki?curid=437640" title="Death on the Road">
Death on the Road

Death on the Road – koncert Iron Maiden, który odbył się końcem listopada 2003 roku w Westfalenhallen, w Dortmundzie. Obraz zmontował sam Steve Harris, natomiast miksowaniem dźwięku zajął się Kevin "Caveman" Shirley. Oprócz występu na krążku znajduje się również film dokumentalny o Żelaznej Dziewicy ukazujący kulisy pracy nad "Dance of Death", wywiady z muzykami, teledyski i galerie zdjęć.

</doc>
<doc id="437643" url="https://pl.wikipedia.org/wiki?curid=437643" title="Anna Sjostrom">
Anna Sjostrom



</doc>
<doc id="437644" url="https://pl.wikipedia.org/wiki?curid=437644" title="Anna Sjoestroem">
Anna Sjoestroem



</doc>
<doc id="437645" url="https://pl.wikipedia.org/wiki?curid=437645" title="Sesja (informatyka)">
Sesja (informatyka)

Sesja – obiekt, zapamiętujący przez pewien czas na serwerze szczegóły dotyczące połączenia z klientem. Cechą charakterystyczną sesji jest to, że przypisane do niej dane mają przeważnie charakter chwilowy, ulotny (w przeciwieństwie np. do preferencji przypisywanych do konta klienta).
Rodzaje sesji.
Sesje internetowe.
Ze względu na bezstanowość protokołu HTTP, niezbędny jest sposób na każdorazowe przekazywanie informacji pomiędzy przeładowaniami witryny. Przykładem jest tutaj informacja o "byciu zalogowanym", tak aby nie trzeba było podawać za każdym razem hasła. Problem ten można rozwiązać przez rozpoczęcie sesji, która w ujęciu WWW oznacza uniwersalny, spersonalizowany worek do przechowywania danych po stronie serwera. W sesji można przechowywać dowolne wartości, np. adres IP klienta, odwiedzone przez niego podstrony, wybrane produkty w sklepie internetowym, informacja o zalogowaniu, identyfikatory itp. Dla każdego klienta tworzona jest osobna sesja, dzięki temu informacje te nie mieszają się pomiędzy różnymi użytkownikami danej strony. Serwer musi posiadać sposób na rozpoznawanie, która sesja należy do którego klienta. Osiągane jest to poprzez stosowanie identyfikatora sesji, który po stronie klienta jest na ogół przechowywany w ciasteczku lub rzadziej w treści URL-a.
Sesje w obrębie pojedynczej jednostki.
Sesja nie musi obejmować zasięgiem wielu komputerów. Dany program komputerowy, czy nawet system operacyjny, może rozpoczynać sesję po uprzednim zalogowaniu się i wówczas podział na serwer i klienta nie jest już tak oczywisty. Można tu mówić o tym, że serwerem jest program (ewentualnie urządzenia wyjściowe – np. monitor), a klientem są urządzenia wejściowe (np. myszka, klawiatura).
Dane sesji w wypadku systemu operacyjnego mogą obejmować otwarte okna (uruchomione programy), ich pozycję itp. W przypadku innych programów komputerowych mogą to być np. ostatnio otwarte strony internetowe, pliki, czy projekty (grupy plików).
Zagrożenia.
Przechwytywanie sesji.
Przechwytywanie sesji odnosi się do prób przejęcia poprawnej sesji (klucza sesji), aby uzyskać nieautoryzowany dostęp do usług bądź informacji systemu komputerowego. Zwykle odnosi się do nieuprawnionego wejścia w posiadanie klucza sesji, wykorzystywanego do identyfikacji użytkownika podczas jego wizyty w witrynie internetowej. Jest to istotne zagadnienie przy konstruowaniu stron internetowych, gdyż ciasteczka wykorzystywane do utrzymywania sesji mogą być bardzo łatwo ukradzione, na przykład poprzez wykorzystanie technik XSS.
Dane sesji mogą być przechowywane po stronie serwera, jednak pewnego rodzaju identyfikator sesji, czyli identyfikator "bycia zalogowanym", musi być przekazywany do serwera (wysyłany zwykle poza świadomością użytkownika poprzez ciasteczka, bądź metodę GET lub POST). Przechwycenie takiego identyfikatora (klucza sesji), umożliwia osobie postronnej dostęp do danej strony, tak, jakby przeglądał ją pełnoprawny użytkownik.

</doc>
<doc id="437646" url="https://pl.wikipedia.org/wiki?curid=437646" title="Francois Gayot de Pitaval">
Francois Gayot de Pitaval



</doc>
<doc id="437648" url="https://pl.wikipedia.org/wiki?curid=437648" title="Leon Walras">
Leon Walras



</doc>
<doc id="437655" url="https://pl.wikipedia.org/wiki?curid=437655" title="Bazylika kolegiacka Ducha Świętego w Przeworsku">
Bazylika kolegiacka Ducha Świętego w Przeworsku

Bazylika Kolegiacka pw. Ducha Świętego – gotycki kościół wchodzący w skład dawnego zespołu klasztornego Bożogrobców w Przeworsku. Od 1982 posiada godność bazyliki mniejszej, od 2003 kolegiaty, a od 2012 sanktuarium Grobu Bożego. Jest to drugi po archikatedrze najważniejszy kościół w archidiecezji przemyskiej, posiadający jednocześnie godność bazyliki, kolegiaty i sanktuarium. Świątynia jest również jedyną w Polsce bazyliką noszącą wezwanie Ducha Świętego.
Kościół został wybudowany w latach 1430–1473, na wzgórzu w południowo-zachodniej części miasta. Kościół Bożogrobców w Przeworsku jest jednym z najcenniejszych zabytków architektury średniowiecznej w Polsce.
Historia.
Budowa kościoła trwała w latach 1430–1473. Nadzorowali ją prepozyci Dominik, Jan i Mikołaj. W latach 1473–1516 wybudowano budynek parafialny. Parafia od początku była hojnie obdarowywana okolicznymi wsiami. Klasztorowi podlegały kaplice w sąsiednich wsiach: Studzian i Rozbórz. Tarnowscy jako fundatorzy otrzymali też prawo wybierania spośród bożogrobców prepozyta. Klasztor i kościół miały charakter obronny. W 1502 wzniesiono basztę a w 1640 cały zespół otoczono murami. 
Dach świątyni pokryto w XVII wieku dachówką, w 1845 roku obniżono i dano pokrycie z blachy. W 1785 wieża otrzymała pokrycie miedziane. W 1742 dobudowano arkadowy krużganek łączący klasztor z kościołem.
Bożogrobcy w Przeworsku.
Z dużą dozą prawdopodobieństwa można przyjąć, że bożogrobcy prowadzili w Przeworsku szpital pod wezwaniem św. Ducha. Istnienie jego potwierdza kilka źródeł m.in. dokument Rafała z Jarosławia z 1460 miał zawierać nadania dla już istniejącego szpitala. Stopniowo na przestrzeni lat konwent przeworskich bożogrobców liczebnie się powiększał. Na początku w 1394 roku był tu tylko prepozyt i jeden brat, w 1471 było co najmniej czterech braci a w latach 1585 i 1587 na mocy postanowień kapituły zakonu bożogrobców podzielono zakon w Polsce na cztery prowincje w tym ruską z ośrodkiem w Przeworsku, co świadczyło o dużej randze domu przeworskiego. W skład prowincji wchodziły parafie w Leżajsku, Giedlarowej, Rudołowicach, Tuligłowach, Urzejowicach i Gniewczynie. Pierwszym prepozytem parafii był niejaki Bartłomiej z Mazowsza, a wikarym brat Priskan. Do kasaty bożogrobców w 1819 w Przeworsku służbę bożą pełniło 34 prepozytów w tym ostatni Kasper Mizerski, który jeszcze do 1846 pełnił funkcję proboszcza parafii. W ciągu istnienia placówki bożogrobców w Przeworsku działali tu wikariusze, penitencjarze, zakładano różne stowarzyszenia oraz bractwa. Bożogrobcy w czasie swojego pobytu w mieście prowadzili szkołę parafialną.
Wnętrze.
Wystrój wnętrza kościoła zmieniał się na przestrzeni wieków i obecnie posiada dominujące cechy baroku głównie za sprawą głównego ołtarza zbudowanego w toskańskiej odmianie tego stylu (1693). Znajdują się tu relikwie świętych: Marcina, Benedykta, Sewery, Maurycjusza, Pawła, a w XVIII wieku umieszczono tu relikwie krzyża świętego. Z licznych obrazów znajdujących się wewnątrz świątyni na uwagę zasługuje gotyckie epitafium Rafała Tarnowskiego z rodziną polecane przez archanioła Rafała i św. Elżbietę (z lat 1491–1496). W prezbiterium świątyni znajdują się płyty nagrobne z piaskowca z podobiznami fundatorów kościoła – Tarnowskich, m.in. Rafała Tarnowskiego (zm. w 1441), które kryją wejście do krypt.
Kaplica Grobu Pańskiego.
Najważniejszą częścią zabudowań nieodłącznie związaną z kultem Grobu Pańskiego w Jerozolimie, przy którym ustanowiono bożogrobców, jest wzniesiona w latach 1692–1727 kaplica Grobu Bożego, przy której prace prowadzili m.in. M. Stawiński, F. Chodowicz. P. Gogoliński. Kaplica jest wierną kopią kaplicy Grobu Chrystusa w Jerozolimie, posiada relikwie skały z Grobu Jerozolimskiego. 

</doc>
<doc id="437660" url="https://pl.wikipedia.org/wiki?curid=437660" title="Strefa zamieszkania">
Strefa zamieszkania

Strefa zamieszkania – strefa w ruchu drogowym, w której pieszy może się poruszać swobodnie po całej udostępnionej do użytku publicznego przestrzeni i ma pierwszeństwo przed pojazdami (kierujący musi ustąpić pieszemu w każdym wypadku).
W prawie o ruchu drogowym jest to obszar obejmujący drogi publiczne lub inne drogi, na którym obowiązują szczególne zasady ruchu drogowego, a wjazdy i wyjazdy oznaczone są odpowiednimi znakami drogowymi.
Ponadto:
Strefa zamieszkania, to także specjalny obszar nie tylko ze względu na obowiązujące normy prawne, ale także z uwagi na to, że ma on służyć przede wszystkim osobom tam zamieszkującym, wypoczywającym, uczęszczającym do szkół, robiącym zakupy w sieciach sklepów itp. Ma również zapewnić bawiącym się na tym obszarze dzieciom maksimum bezpieczeństwa.

</doc>
<doc id="437664" url="https://pl.wikipedia.org/wiki?curid=437664" title="Spełnialność formuł logicznych">
Spełnialność formuł logicznych



</doc>
<doc id="437665" url="https://pl.wikipedia.org/wiki?curid=437665" title="Spełnialność">
Spełnialność



</doc>
<doc id="437666" url="https://pl.wikipedia.org/wiki?curid=437666" title="Problem spełnialności formuł logicznych">
Problem spełnialności formuł logicznych



</doc>
<doc id="437671" url="https://pl.wikipedia.org/wiki?curid=437671" title="Lars Valerian Ahlfors">
Lars Valerian Ahlfors



</doc>
<doc id="437672" url="https://pl.wikipedia.org/wiki?curid=437672" title="Jane Krakowski">
Jane Krakowski

Jane Krakowski, właściwie Krajkowska (ur. 11 października 1968 w Parsippany) – amerykańska aktorka polskiego pochodzenia.
Występowała w roli Elaine Vassal w amerykańskim serialu telewizyjnym "Ally McBeal", oraz w roli Jenny Maroney w serialu "Rockefeller Plaza 30". Znana także z ról w filmach: "W krzywym zwierciadle: Wakacje w Vegas", "Fatalne zauroczenie", "The Flintstones: Niech żyje Rock Vegas" (gdzie grała Betty Rubble), "Marci X", "Alfie" i "Kochaj i mścij się".
Krakowski pojawiła się na Broadwayu w 1989 w musicalu "Grand Hotel". W 2003 wystąpiła w odtworzonej sztuce "Nine", za co dostała Nagrodę Tony dla najlepszej aktorki. W 2005 wystąpiła wraz z Ewanem McGregorem w nowej produkcji "Guys and Dolls" w Londynie, w Piccadilly Theatre.

</doc>
<doc id="437673" url="https://pl.wikipedia.org/wiki?curid=437673" title="Simon Kirwan Donaldson">
Simon Kirwan Donaldson



</doc>
<doc id="437681" url="https://pl.wikipedia.org/wiki?curid=437681" title="Autobusy miejskie w Opolu">
Autobusy miejskie w Opolu

MZK w Opolu – system transportu miejskiego w Opolu uruchomionego w latach 20. XX wieku; obecnie obsługuje 18 linii dziennych i 5 nocnych.
Historia.
Przed wojną.
W 1910 roku, w liczącym 34 tys. mieszkańców Opolu, powstał pomysł budowy wąskotorowej kolejki łączącej miasto z Prószkowem. Projektowana trasa miała biec od Dworca Głównego dzisiejszą ulicą Krakowską i Koraszewskiego, przez Most Piastowski, Zaodrze, Szczepanowice i Wójtową Wieś. Po przekroczeniu obecnej granicy miasta tramwaj miał jechać m.in. przez Winów i Złotniki. Projekt nie doczekał się realizacji. Opole w 1926 roku posiadało 10 linii autobusowych:
Linie miejskie
Podmiejskie linie pocztowe
Linie te obsługiwało łącznie 15 pojazdów. Operatorem była (w roku 1927) firma "Autobus Verkehrs G.m.b.H." z niewielką zajezdnią oraz biurami przy obecnej ul. Oleskiej 8. Na linii 2 pojawiły się wówczas dodatkowe kursy wydłużone do Naroka.
Lata 1945–1990.
Od 3 października 1948 do 14 maja 1949 autobusy PKS-u wykonywały w dni robocze jeden kurs do Czarnowąs przez Zakrzów, 2 kursy do Groszowic przez Nową Wieś Królewską i 3 kursy do Gosławic. Ponadto autobusy jeździły do Półwsi przez Zaodrze 4 razy dziennie (3 razy w dni wolne) oraz do Szczepanowic 5 razy dziennie (1 kurs w dni wolne). Ówczesna siedziba przewoźnika mieściła się przy ul. Ozimskiej 48. W "Nowinach Opolskich" z lutego 1949 r. znajduje się wzmianka o planach uruchomienia w kwietniu 1949 r. 3 linii miejskich i 5 podmiejskich. Od 1 stycznia 1950 r. katowickie Śląskie Linie Komunikacyjne zajęły się przewozem ludzi w Opolu, 4 miesiące później komunikację miejską w Opolu przejął ponownie PKS. Po mieście kursowało wtedy 6 autobusów (2 bądź 3 linie).
3 kwietnia 1953 powstał "Miejski Zakład Komunikacyjny", który dysponował tylko 4 francuskimi autobusami Chausson. 10,5 metrowe wozy obsługiwały z częstotliwością 20 minut linię numer 2 biegnącą od Osiedla (skrzyżowanie Ozimskiej i Wiejskiej) przez Rynek do Półwsi. Zły stan techniczny używanych pojazdów powodował ciągłe kłopoty, brak było podstawowych części zamiennych oraz ogumienia. Sytuacja ta była tym bardziej trudna, że przez kilka pierwszych miesięcy działania MZK nie posiadało żadnej bazy technicznej – dopiero we wrześniu przydzielono pomieszczenia przy ul. Ozimskiej. W 1953 roku autobusy linii nr 2 przewiozły łącznie ponad 1,1 mln pasażerów. W 1954 r. MZK otrzymało 6 wozów Mavag TR5, rozpoczęto także obsługę linii nr 1 biegnącej z Nowej Wsi Królewskiej przez Rynek do Zakrzowa (według innych źródeł linia 1 w relacji do Wróblina została uruchomiona równocześnie z linią 2 relacji Kolonia Gosławicka – Półwieś). Rok później zakupiono 4 nowe autobusy – Stary N52.
W roku 1957 MZK przekształcono w Miejskie Przedsiębiorstwo Komunikacyjne, które dostało nową siedzibę w starym wojskowym budynku przy ul. Kasprowicza 8. Dysponowano wówczas 27 autobusami, które obsługiwały 5 linii o łącznej długości ponad 45 km. Pozyskana zajezdnia była jednak zbyt mała i pozbawiona była w zasadzie zaplecza technicznego. Było to uciążliwe zarówno ze względu na poszerzanie się zasięgu obsługi komunikacyjnej, jak i sukcesywne dostawy nowych pojazdów. Obsługą firmy objęto także komunikację w Kędzierzynie-Koźlu i Nysie. W 1960 roku po raz pierwszy uruchomiono linię sezonową, która obsługiwała Turawę. Granice miasta przekraczały liczne linie, zmierzające do takich wsi jak Wróblin, Chmielowice, Malina, Mechnice czy Wawelno. Narzekania podróżnych dotyczyły wówczas niskiej prędkości komunikacyjnej i opóźnień, czego wyrazy można znaleźć na łamach ówczesnej prasy. Jako środek zaradczy uznano wówczas uruchomienie linii okresowych obsługiwanych tylko w godzinach porannego i wieczornego szczytu.
W roku 1960 MPK rozpoczęło eksploatację 20 taksówek. W październiku 1975 r. powołano do życia "Wojewódzkie Przedsiębiorstwo Komunikacji Miejskiej", które było organizatorem komunikacji miejskiej w Opolu, Nysie i Kędzierzynie-Koźlu. W tym samym roku powstało to ostatnie miasto, a także przyłączono do Opola kilka podmiejskich wsi. W 1977 roku WPKM było w posiadaniu 205 wozów (207 pojazdów), zaprzestano eksploatacji taksówek osobowych. W 1983 roku wydzielono ze struktur WPKM jednostkę w Kędzierzynie-Koźlu. W I połowie lat osiemdziesiątych nastąpiła przeprowadzka firmy do nowej siedziby przy ul. Luboszyckiej 19, gdzie znajduje się do dzisiaj. Była to pierwsza w historii komunikacji w Opolu zajezdnia zbudowana specjalnie na ten cel.
Lata 1991–2010.
1 stycznia 1992 r. w wyniku uchwały Rady Miasta Opola w miejscu WPKM utworzono Miejski Zakład Komunikacyjny w formie zakładu budżetowego; jednocześnie jako samodzielna jednostka oddzieliła się komunikacja miejska w Nysie. W październiku 1995 r. po Opolu zaczął kursować pierwszy niskowejściowy wóz – Jelcz M121MB (numer boczny 201). W ciągu roku dokupiono jeszcze 3 podobne wozy. 19 grudnia 1997 r. MZK został przekształcony w spółkę z o.o., w której to formie prawnej funkcjonuje do dzisiaj.
Na przestrzeni lat zmianom ulegały trasy wielu linii. Poważny problem stworzyło zamknięcie dla ruchu autobusowego wiaduktu w ciągu ulicy Reymonta (nad torami i ul. Armii Krajowej). Od 28 sierpnia 2002 roku linie łączące południowe dzielnice Opola z centrum (1, 12, 14) kursowały objazdem przez Nową Wieś Królewską i ul. Armii Krajowej. Linie 12 i 14 kursowały najkrótszą możliwą trasą, tj. przez al. Przyjaźni, ul. Jagiellonów i Armii Krajowej, natomiast linia nr 1 skierowana została na ul. Marka z Imielnicy, a w kierunku centrum kursowała ulicą Fabryczną i 1 Maja. Od 2 września 2002 do 1 lutego 2003 roku funkcjonowała linia H łącząca przez ul. Jagiellonów i Wschodnią Grotowice i szpital przy al. Witosa. Oprócz objazdów dużym problemem były braki w taborze, które implikowały konieczność skracania, konsolidacji i zawieszania niektórych tras. 30 czerwca 2003 roku ostatni kurs wykonała linia nr 19. Od 1 września 2003 nie kursuje linia A (Pużaka-Wspólna), F (Dambonia-Głogowska), a od 1 listopada również B (Witosa-Dworzec) i P (Dworzec-Prószków), którą testowo uruchomiono 1 września. Przedłużono jednocześnie linię nr 15 do alei Witosa. Od 6 sierpnia 2003 do lipca 2005 autobusy kursujące przez Wyspę Pasiekę (4, 9, N i do pewnego momentu 5 i F) jeździły objazdem przez pl. Konstytucji 3 Maja. 1 kwietnia 2004 roku likwidacja linii nr 6 kursującej z al. Przyjaźni do Czarnowąs pociągnęła za sobą wydłużenie linii 10 do tej miejscowości oraz zmianę trasy linii nr 4 kursującej od tego dnia ulicami Rejtana i 1 Maja. 1 sierpnia 2005 r. przyniósł zmiany w komunikacji w Półwsi i Bierkowicach – obydwie dzielnice obsługuje tylko jednak linia – nr 9 rozdzielona na dwa warianty: do Sławic przez ul. Partyzancką i do Bierkowic przez Cmentarz i ul. Wspólną. Likwidacji uległa linia nr 13, a 5 została skrócona do Dworca. 27 sierpnia 2005 roku zlikwidowano kolejną „literkową” linię – S jeżdżącą z Dworca do działek przy ul. Częstochowskiej; kursy te przejęła linia nr 20.
W latach 2006–2007 utrudnienia w komunikacji spotkały mieszkańców Półwsi oraz podopolskich Sławic. Od kwietnia do grudnia 2006 roku remontowano ulicę Partyzancką, do Sławic kursowała linia objazdowa 9S od Dworca przez Rondo, ul. Budowlanych i Powstańców Warszawskich. Od kwietnia do połowy lipca 2007 r. remontowano ulicę Domańskiego – linie 9 i 18 kursowały przez ul. 10. Sudeckiej Dywizji Zmechanizowanej, natomiast do Sławic linia 9S od Dworca przez Rondo i ul. Wrocławską. Od 21 lipca do 10 grudnia tego samego roku zamknięto północny fragment ul. Partyzanckiej – kursy 9 do Sławic skrócono do tymczasowej pętli przy ul. Północnej, do Sławic ponownie kursowano objazdem przez ul. Budowlanych i Powstańców Warszawskich.
1 lipca 2006 roku zlikwidowano aż 8 linii: 1, 2, 4, 5, 7, 20, C i D, zmieniono rozkłady jazdy i dokonano korekt w niektórych trasach. Od tego samego dnia do listopada 2006 r. skierowano linię nr 8 na ulicę Domańskiego i Wrocławską, a linię nr 16 zawieszono w związku z budową wiaduktu nad torami w ciągu ul. Niemodlińskiej. W 2007 roku utrudnienia w komunikacji polegały na niewielkim objeździe (od 20 sierpnia do 14 grudnia) linii 3, 8, 9S, 10, 11, 12, 16, 17, 21 i N za sprawą budowy ronda na skrzyżowaniu ulic Oleskiej i Żeromskiego. Od 1 marca do 4 lipca 2008 roku w związku z przebudową fragmentu ulicy Ozimskiej przy budowanym hipermarkecie Tesco objazdem kursowały linie 14 i 16. 2 sierpnia wydzielono z linii 9 linię nr 13 kursującą na trasie Pużaka-Sławice, przywrócono linię 7 (na nieco zmienionej trasie – do Wójtowej Wsi); 18-tkę skierowano na trasę Witosa-Cmentarz z kilkoma kursami do pętli Dambonia, natomiast linię N skierowano w obydwu kierunkach ulicami: 1 Maja, Katowicką, Ozimską. 29 sierpnia z linii nr 9 wydzielono linię nr 5 kursującą do centrum handlowego "Karolinka" oraz uruchomiono nową linię K. Od 9 września do 28 listopada 2008 r. trwała przebudowa pl. Kopernika i ul. Oleskiej, w związku z czym linie kursujące w kierunku pl. Konstytucji 3 Maja jeździły ulicami: Waryńskiego i Luboszycką; natomiast linia 11 do Grudzic ulicami: Katowicką i Ozimską (do 3 grudnia). W okresie od 1 września 2008 do końca lutego 2009 linia 21 wykonywała kilka kursów w dni robocze do Elektrowni Opole, jednak ze względu na nieopłacalność wariant ten zlikwidowano. 28 lutego 2009 r. w związku z budową nowego wiaduktu nad ul. Armii Krajowej zmieniono trasę objazdu linii nr 12 i 14 (kursowały od tego momentu przez ul. Fabryczną i 1 Maja). Jednocześnie skorygowano trasy linii nr 8 i K, które mają swój przystanek końcowy na ul. Kołłątaja. Od 1 czerwca do 17 października 2009 r. linia 11 nie jeździła przez remontowaną ul. Wiejską, ale objazdem przez ul. Mikołajczyka.
Od 1 marca 2010 r. do 22 grudnia 2011 r. trwały utrudnienia związane z przebudową układu komunikacyjnego w rejonie skrzyżowania ulic: Ozimskiej, Horoszkiewicza i Rejtana. Do 30 listopada 2010 r. ruchu w kierunku centrum odbywał się bez zakłóceń po starym wiadukcie, natomiast linie 10, 15 i 17 w kierunku alei Witosa kursowały przez ul. Bohaterów Monte Cassino i Rataja, a linie 5, 9, 13, 14 i 16 przez ul. Rejtana, Wschodnią i Sandomierską (14 i 16 Głogowską). Od 1 grudnia 2010 r. na starym wiadukcie obowiązywał ruch dwukierunkowy, w związku z czym objazdem kursowała już tylko linia 15, a pozostałe linie w kierunku os. Armii Krajowej przez ul. Małopolską. Od 10 maja do 1 września 2010 r. zamknięta była ul. Piastowska, w związku z czym linie kursujące przez Wyspę Pasiekę (5, 9, 13, 15, N) kursowały objazdem przez Most Pamięci Sybiraków i pl. Kopernika. Zlikwidowano także linię K. 15 grudnia 2010 r. autobusy rozpoczęły kursowanie przez nowy wiadukt drogowy w ciągu ul. Reymonta; linie 12 i 14 wróciły na historyczne trasy przez ul. Struga, natomiast na ul. Armii Krajowej pojawiła się linia nr 21.
Lata 2011–2020.
1 marca 2011 r. zintegrowano z linią nr 12 linie 8 i 16, które od pętli „Dambonia”, przez którą teraz kursują, mają trasę identyczną jak linia nr 12 (16 skrócona do pl. Kopernika); zmiana trasy spowodowała jednak, że autobusy przestały się zatrzymywać przy Szpitalu Wojewódzkim oraz miasteczku uniwersyteckim. Linię 18 skierowano do C.H. Karolinka przy ul. Wrocławskiej, linię 7 skrócono do kampusu Politechniki Opolskiej przy ul. Prószkowskiej. 1 września uruchomiono podmiejską linię nr 80 na trasie Dambonia – Domecko, natomiast linie 13 i 16, dojeżdżające do Gminy Dąbrowa zaczęły kursować ze zmniejszoną częstotliwością.
16 kwietnia 2012 r. skierowano część kursów linii nr 11 przez ul. Oleską do nowej pętli na ul. Żytniej, natomiast linia nr 15 od 2 lipca kursuje przez al. Solidarności. Od 3 września linie 5, 9, 13 oraz 15 kursują w obydwu kierunkach przez ul. Spychalskiego.
W 2013 roku podpisano umowę na dostawę 14 autobusów MAN Lion’s City A21, z kolei w latach 2013–2015 zakupiono w sumie 5 sztuk 15-metrowych autobusów MAN Lion’s City A26. Jeden z nich, o numerze bocznym 430, otrzymał nazwę "Potsdam" (Poczdam) i był to pierwszy taki przypadek nazwania autobusu na cześć miasta partnerskiego w MZK. Następnie, na przełomie lat 2013 i 2014, wycofano Ikarusy 280 (numery 401, 410, 421), pozostawiając w taborze pojazd nr 401 w celu przeprowadzenia remontu.
W 2014 roku skierowano autobusy linii nr 15 w obydwu kierunkach przez al. Solidarności. W lipcu 2015 r. utworzono linię nr 28 kursującą na trasie Grudzice – Wrocławska C.H. Od kwietnia 2016 r. na podstawie biletów okresowych można poruszać się pociągami regio Przewozów Regionalnych pomiędzy stacjami i przystankami kolejowymi w granicach administracyjnych Opola. Od 27 kwietnia 2016 r., w związku z zamknięciem mostu w ciągu ul. Niemodlińskiej dla pojazdów powyżej 3,5 tony, obowiązuje objazd dla linii nr 7, 8, 12, 16, 17, 18, 28 i 80 przez ul. Spychalskiego, pl. Piłsudskiego i ul. Wrocławską – w obydwu kierunkach.
1 stycznia 2017 r., w związku z włączeniem do granic Opola ościennych sołectw lub ich części, wydłużono lub skorygowano trasy linii nr 5, 9, 10, 13, 15, 16, 21, N1, N2, utworzono linie nr 25, N5, N13 i N15 oraz zmieniono rozkłady jazdy dla całości układu komunikacyjnego. Do grup linii obsługujących strefę podmiejską należą tylko linie nr 8, 16 i 80. Pozostałe linie w całości kursują w obrębie miasta. Dodatkowo zwiększył się obszar, wewnątrz którego na podstawie biletów okresowych można poruszać się pociągami regio Przewozów Regionalnych. Do dotychczasowym przystanków pasażerskich na terenie Opola dołączyły Czarnowąsy i Borki Opolskie (na linii do Jelcza-Laskowic) oraz Chmielowice (na linii do Nysy).
Od 6 stycznia 2018 r., w związku z otwarciem mostu w ciągu ul. Niemodlińskiej, autobusy linii nr 7, 8, 12, 16, 17, 18, 28, 80, N5 i N13 powróciły na swoje standardowe trasy. 25 czerwca 2018 r. wydłużono lub skorygowano trasy linii nr 5, 9, 11, 12 i 13.
W maju 2018 miasto odebrało 28 nowych pojazdów – 13 standardowych klasy MAXI, oraz 15 przegubowych klasy MEGA, o długości 18 metrów. Otrzymały one imiona na cześć miast partnerskich Opola: Alytus, Bruntál, Ingolstadt, Iwano-Frankiwsk oraz Székesfehérvár. Wszystkie pojazdy dostarczył niemiecki MAN. Zakup nowych wozów umożliwił wycofanie starszych i wyeksploatowanych jednostek.
W 2019 roku do Opola dostarczono pierwsze od ok. 20 lat pojazdy klasy MIDI. Są to pojazdy MAN Lion’s City M, o długości 10 metrów. Otrzymały one numery taborowe #305 – #307. Dostarczono także kolejne autobusy 12-metrowe. Dostawa ta umożliwiła wycofanie z taboru wszystkich pojazdów marki Jelcz. Dzięki wycofywaniu starszych pojazdów oraz kupowaniu nowych, tabor MZK uległ znacznemu odmłodzeniu. Na chwilę obecną składa się w 100% z autobusów niskopodłogowych. We flocie MZK przeważają pojazdy marki MAN, ale przewoźnik posiada także 3 sztuki pojazdów firmy Scania.
W czerwcu 2019 ogłoszono przetarg na dostawę ostatniej z trzech transzy autobusów dla Opola. Tym razem nie zostały zamówione pojazdy niemieckiego MAN-a, który zwykle wygrywał przetargi, ale polskiej firmy Solaris. Autobusy rozpoczęły kursowanie po ulicach miasta w maju 2020. Umożliwiło to wycofanie ostatniej partii najstarszych wozów. Zakupiono również specjalistyczny holownik do autobusów. Dzięki pozyskanemu dofinansowaniu, miasto w 2021 zakupiło autobusy elektryczne, po tym jak przetarg z 2020 roku unieważniono, gdyż złożona oferta przekraczała budżet przewidziany na ten cel przez władze miasta. Po rozstrzygnięciu drugiego postępowania wygrał je Solaris. Po ich przyjeździe, ostatnia partia wozów zostanie definitywnie skreślona z ilostanu przewoźnika, w tym ostatnie 3 pojazdy marki Scania. Umożliwi to zachowanie tzw. efektu ekologicznego z wymiany 1:1, czyli zastąpienie starych pojazdów nowymi, ekologicznymi.
W listopadzie 2019 wprowadzono zmiany dla aż 13 linii (7, 8, 9, 10, 11, 12, 13, 15, 17, 18, 21, 25 i N2). Linia 17 kursuje od teraz na trasie Częstochowska-Pętla – Chmielowice-Pętla, kraniec linii nr 18 przesunięto na ul. Północną, zachowując na trasie przystanek przy C.H. Karolinka. Ze względu na prace budowlane w rejonie dworca wschodniego, linię 25 poprowadzono objazdem przez ul. Kośnego, a przystanek „Katowicka-Szpital” został wyłączony z obsługi komunikacyjnej. Pozostałe linie zaczęły kursować według skorygowanego rozkładu jazdy, szczególnie linia 15 kursująca od września do Górek, która po ponad 16 latach przerwy rozpoczęła kursy na terenie Gminy Prószków, gdzie dawniej docierała tylko linia P.
We wrześniu 2021 miasto otrzymało kolejne dofinansowanie na zakup pojazdów niskoemisyjnych. W planach jest zakup kolejnych 9 szt. autobusów elektrycznych o długości 12 metrów. Wielkość dofinansowania była blisko o połowę mniejsza od tej, którą zakładało miasto i wyniosła 20 mln zł.
W listopadzie 2021 i styczniu 2022 w Opolu otwarto 2 nowe węzły przesiadkowe – pierwszy w rejonie dworca Opole Zachodnie, drugi – Opole Wschodnie. Przeniesienie linii 15 i 28 w rejon ul. Katowickiej i ul. Bohaterów Monte Cassino spotkało się z niezadowoleniem mieszkańców, gdyż odcinek ul. Sosnkowskiego od skrzyżowania z ul. Wodociągową do skrzyżowania z ul. Horoszkiewicza został wyłączony z obsługi komunikacyjnej, utrudniając dojazd do centrum handlowego przy ul. Sosnkowskiego i ogródków działkowych. Po kilku miesiącach zdecydowano o przeniesieniu w ten rejon linii 25.
1 stycznia 2022 roku linia 10 zaprzestała obsługi Brynicy w Gminie Łubniany, ze względu na wygaśnięcie obowiązującego zaledwie 2 lata porozumienia międzygminnego. MZK zastąpione zostało wówczas kursami wykonywanymi przez przewoźnika GTV-Bus. Tym samym linia 10 przestała być linią pozamiejską, a jej końcowy przystanek to „Świerkle-Pętla”.
W kwietniu 2022 roku rozpoczęto przebudowę wiaduktu przy ul. Krapkowickiej. Ma on zostać podniesiony, a przejazd pod nim – znacznie poszerzony. Po zakończeniu prac, które mają trwać dwa lata, Urząd Miasta chce, by tą drogą poprowadzona została linia MZK. Podobnie w przypadku mostu nad Młynówką – w kwietniu przedstawiono plany jego przebudowy, a także skierowania ruchu większości kursujących w tamtym rejonie linii w stronę Rynku. Również ta przeprawa ma więc być w tym celu przebudowana i wzmocniona.
Linie MZK.
Linia nr 3 jest najdłużej funkcjonującą nieprzerwanie na tej samej trasie linią autobusową w Opolu. Wiadomo, że w 1957 r. autobusy kursujące na tej trasie połączyły ówczesną wieś Gosławice (dziś pętla Pużaka) przez ul. Oleską, Sienkiewicza, Książąt Opolskich, Krakowską i 1 Maja z istniejącą do dzisiaj pętlą na ul. Rejtana.
Tabor MZK.
Najstarszy autobus pochodzi z 1983 roku, to Ikarus 280 o numerze bocznym 401. Najmłodsze autobusy pochodzą z maja 2020 roku, kiedy do Opola trafiło 10 nowych autobusów Solaris Urbino 12. Rok wcześniej, w kwietniu dostarczono 23 szt. pojazdów MAN Lion’s City – w tym 3 sztuki pojazdów o długości 10,5 m – obecnie najkrótszych pojazdów we flocie MZK. Jeden z nich – MAN Lion's City o numerze bocznym 550 otrzymał nazwę na cześć jednego z miast partnerskich Opola – Mülheim an der Ruhr. 18 grudnia 2013 ostatni raz na ulice Opola wyjechały dwa Ikarusy 280 o numerach bocznych 410 i 421, z 1985 i 1986 roku. Autobusy o numerach bocznych 250–261 (MAN NL202, MAN NL263) oraz 458-460 (MAN NG 312) stanowią tabor używany, sprowadzony z Niemiec. Autobus o numerze 461 także jest autobusem używanym, otrzymanym od zakładu ITS Michalczewski. W maju 2012 doszczętnie spłonął autobus Jelcz M121 o numerze 219. W zamian kupiono używany pojazd MAN Lion’s City z 2005 roku o numerze 262. W 2018 i 2019 roku tabor ponownie zasiliły niemieckie autobusy MAN Lion’s City – do miasta dostarczono autobusy 18-metrowe przegubowe, standardowe 12-metrowe i 3 pojazdy typu Midi o długości 10 metrów.
W 2019 roku nastąpił historyczny moment – zamiast autobusów marki MAN zakupione zostały pojazdy polskiej spółki Solaris Bus &amp; Coach, natomiast w 2020 Solaris Bus &amp; Coach wygrał przetarg na 5 autobusów elektrycznych.
Infrastruktura.
W 2019 roku, w ramach projektu „Czysta Komunikacja Publiczna” zakupiono oraz zamontowano elektroniczne tablice dynamicznej informacji pasażerskiej, zamontowano w autobusach nowoczesne kasowniki obejmujące skanowanie kart elektronicznych, a także zamontowano biletomaty w autobusach i na niektórych przystankach. Obecnie trwa budowa ładowarek elektrycznych z pantografem opuszczanym na dach pojazdu. Wykorzystane one będą do ładowania autobusów elektrycznych, które dotrą do miasta w połowie 2022 roku.
Bilety.
Bilety jednorazowe można nabyć w kasach MZK, w kioskach oraz biletomatach. W związku z zagrożeniem epidemiologicznym wstrzymana została do odwołania sprzedaż biletów u kierowcy 24-godzinnych.
W 2013 roku, z okazji 60-lecia spółki, wyemitowano jubileuszową serię biletów.
We wrześniu 2016 przewoźnik rozpoczął sprzedaż biletów przez telefony komórkowe za pośrednictwem aplikacji mobilnej "SkyCash."
Do biletów okresowych zalicza się bilety dekadowe i długookresowe na okaziciela oraz 30-dniowe bilety imienne na 1, 2 lub wszystkie linie oraz długookresowe imienne na wszystkie linie. Bilety długookresowe kodowane są na karcie miejskiej OPOLKA! W przypadku biletów okresowych na linie podmiejskie, ulga gminna obejmuje jedynie uczniów. Można zakupić także bilety przesiadkowe z możliwością dwukrotnego skasowania.

</doc>
<doc id="437682" url="https://pl.wikipedia.org/wiki?curid=437682" title="Tadeusz Chabrowski">
Tadeusz Chabrowski

Tadeusz Marcin Chabrowski (ur. 11 listopada 1934 w Złotym Potoku k. Częstochowy, zm. 22 grudnia 2016 w Nowym Jorku) – polski poeta, były duchowny katolicki.
Życiorys.
Urodził się w 1934 roku w Złotym Potoku, jako syn pracownika kolejowego Edmunda Chabrowskiego i Stanisławy z Nowaków. Jego brat Stefan (zm. 2014) był malarzem.
W młodości mieszkał z rodziną w Częstochowie., uczył się w Gimnazjum im. Henryka Sienkiewicza. Małą maturę zdał w 1951 r., po czym wstąpił do nowicjatu zakonu paulinów w Żarkach i kontynuował naukę w szkole średniej w Seminarium Ojców Paulinów na krakowskiej Skałce. Studiował filozofię tomistyczną i teologię w Instytucie św. Pawła Pierwszego Pustelnika w Krakowie. 28 sierpnia 1958 roku w Zakonie Ojców Paulinów na Jasnej Górze w Częstochowie obrał imię Wacław. Święcenia kapłańskie otrzymał w 1960 r.
W 1961 r. wyjechał do USA, oddelegowany do amerykańskiej prowincji paulinów w Doylestown. W tym czasie wydawał polsko-amerykański miesięcznik „Jasna Góra”. Następnie studiował na Wydziale Filozofii Uniwersytetu Katolickiego w Dublinie (1965–1966), oraz polonistykę na Polskim Uniwersytecie na Obczyźnie w Londynie. Przez rok (1965) redagował polskie pismo wychodzące w Londynie – „Gazetę Niedzielną”.
W 1967 r. wystąpił z zakonu, wstępując w związek małżeński. W latach 1969–1970 był nauczycielem religii, łaciny i literatury we Friends Academy College (Pensylwania), a następnie doktorantem Uniwersytetu Temple w Filadelfii (religia i kultura współczesna; 1971; stopień „Master of Arts” w zakresie kulturoznawstwa). Był stypendystą Fundacji Kościuszkowskiej (1972), studiując m.in. podyplomowo literaturę i filozofię na Uniwersytecie Warszawskim. Kontynuował studia w zakresie socjologii na Fordham University w Nowym Jorku (1975–1976; stopień: „Bachelor of Science”), oraz optykę w New York City Technical College (1990–1997). Od 1983 r., wspólnie z żoną wydaje miesięcznik pt. „The Voice. Polish-American Media”. W 1998 r. powstał film dokumentalny o pisarzu w reżyserii Józefa Gębskiego pt. „Nostalgia Brooklynu”.
Debiutował w 1960 r. wierszami na łamach „Tygodnika Powszechnego”, a pierwszy tomik wydał w 1964 r. w Londynie. Publikował również m.in. w „Nowym Wyrazie”, „Więzi”, w paryskiej „Kulturze”, londyńskich „Wiadomościach”, „Kontynentach-Nowym Merkuriuszu”, „Oficynie Poetów”, „Akcencie”, „Przeglądzie Katolickim”, irlandzkim „The Leader” i amerykańskim „The Polish Review”, „New horizon”, „Greenpoint Gazette”. Jego wiersze w tłumaczeniu na język niemiecki ukazały się w antologii Karla Dedeciusa pt.: "Lyrisches Quintett" (Suhrkamp Verlag 1992). Istnieją także dwa nagrania jego poezji na kasetach magnetofonowych: "Madonny" (wyk. Danuta Michałowska, Andrzej Frycz) oraz "Wracamy do kraju" (wyk. Piotr Fronczewski, Wacław Szklarski).
Był członkiem: Centrum Polsko-Słowiańskiego w Nowym Jorku (od 1973 r., w tym prezes w latach 1998–1999), Związku Pisarzy Polskich na Obczyźnie (od 1983 r.), Polish American Media Incorporation (od 1994 r., w tym prezes od 1996), Polskiego Instytutu Naukowego w USA (od 1994 r.), Pulaski Association of Business and Profesional Men (od 1995 r., w tym wiceprezes w latach 1997–1999), Kongresu Polonii Amerykańskiej (od 1996 r.), Stowarzyszenia Pisarzy Polskich (od 1990 r.) i Polskiego PEN-Clubu (od 2000 r.) oraz Komitetu Parady Gen. Pułaskiego w Nowym Jorku (od 2000 r., w tym wiceprezes od 2001 r.).
Był laureatem szeregu nagród, m.in.: Nagrody im. Z. Polkowskiej-Szkaradzińskiej w konkursie emigracyjnego pisma „Kontynenty”, Nagrody Fundacji Kościelskich w Szwajcarii z 1965 (za tom "Lato w Pensylwanii") i 1971 roku (za współautorstwo antologii "Słowa na pustyni") – amerykańskiej nagrody World of Poetry Press (1990), Nagrody Prezydenta Miasta Częstochowy z 1993 r. Za tom „Poezje wybrane”, który ukazał się nakładem Ludowej Spółdzielni Wydawniczej w Warszawie w roku 2009 został uhonorowany nagrodą literacką Włady Majewskiej za rok 2011, przyznawaną przez Związek Pisarzy Polskich na Obczyźnie. Pomimo prób spowodowania kontrowersji wokół nagrody przez Cenckiewicza i oskarżania poety o współpracę ze Służbą Bezpieczeństwa nagroda została mu przyznana, a 
W 2010 r. napisał pierwszą powieść – "Skrawki białego habitu".
20 września 2016 roku w trakcie spotkania w siedzibie Radia Lublin Tadeuszowi Chabrowskiemu wręczony został medal Wschodniej Fundacji Kultury „Akcent”, którym wcześniej wyróżniano wybitnych twórców i osoby zasłużone dla życia kulturalnego. Dotychczas laureatami medalu byli m.in.: Ryszard Kapuściński, Jerzy Bartmiński, Wacław Oszajca, Dmytro Pawłyczko, prof. Irena Sławińska, Hanna Krall, Wiesław Myśliwski, Bohdan Zadura.
Znaczna część jego archiwum znajduje się w Archiwum Emigracji w Toruniu.
Zmarł na Manhattanie 21 grudnia 2016

</doc>
<doc id="437683" url="https://pl.wikipedia.org/wiki?curid=437683" title="Rumian psi">
Rumian psi

Rumian psi ("Anthemis cotula" L.) – gatunek rośliny z rodziny astrowatych.
Rozmieszczenie geograficzne.
Rodzimy obszar występowania to cała niemal Europa (bez Finlandii,Irlandii, Islandii), Azja Zachodnia, Kaukaz, Zakaukazie, Dagestan, Arabia Saudyjska, Afryka Północna, Madera i wyspy Kanaryjskie. Obecnie jednak jest to gatunek o kosmopolitycznym zasięgu, rozprzestrzenił się bowiem jako uciekinier z upraw lub gatunek zawleczony również na Azorach, w niektórych rejonach Afryki, w Australii, Nowej Zelandii i Ameryce Północnej. W Polsce występuje na całym terenie, po niższe położenia górskie, częsty jest w południowo-zachodniej części kraju.
Biologia i ekologia.
Roślina jednoroczna. Kwitnie od czerwca do września. Siedlisko: miejsca ruderalne, przydroża. Liście wydzielają dość silny zapach, przez wielu uważany za nieprzyjemny. Roślina jest lekko trująca.
Uprawa.
Najlepiej rośnie w pełnym słońcu, na przepuszczalnej glebie. Można uprawiać z nasion. Łatwo rozmnaża się przez podział jesienią lub wiosną, można też przez sadzonki pobierane latem. Zakwita późnym latem. Po przekwitnieniu roślinę usuwa się.
Zagrożenia i ochrona.
Gatunek umieszczony na polskiej czerwonej liście w kategorii VU (narażony).

</doc>
<doc id="437684" url="https://pl.wikipedia.org/wiki?curid=437684" title="Zamek w Tykocinie">
Zamek w Tykocinie

Zamek w Tykocinie – zamek królewski z XV wieku położony na prawym brzegu rzeki Narwi w miejscowości Tykocin w województwie podlaskim.
Historia zamku.
Warownia Gasztołdów (1433-1542).
Pierwszą warownię w miejscu dzisiejszego zamku zbudował prawdopodobnie Jan Gasztołd, który 13 lutego 1433 roku otrzymał darowiznę w postaci grodu w Tykocinie wraz ze Złotorią oraz okręgiem Łopuchowo. Podczas prac archeologicznych nie stwierdzono by był to zamek murowany. Stwierdzono jedynie istnienie drewnianej palisady zbudowanej na przełomie XV/XVI w. Po Janie właścicielem Tykocina był jego syn Marcin. Warownia ta spłonęła około roku 1519 roku gdy jej właścicielem był wojewoda trocki Olbracht Gasztołd. Wtedy właśnie zamek został najechany i spalony przez Kuncę, namiestnika należącego do wojewody wileńskiego Mikołaja Radziwiłła zameczku w Waniewie. Według przekazów drewniany prawdopodobnie zamek spłonął całkowicie wraz z majątkiem Olbrachta Gasztołda, który sam ledwo uratował się wraz z rodziną w czasie najazdu. Ród Gasztołdów wymarł w 1542 roku wraz ze śmiercią Stanisława Gasztołda. Na podstawie ówczesnego prawa po wygaśnięciu rodu w linii męskiej, jego dobra przypadały władcy, w związku z czym Tykocin wszedł do majątku prywatnego Zygmunta I Starego, a następnie jego syna Zygmunta II Augusta.
Zamek renesansowy króla Zygmunta Augusta.
Zamek rozbudowany został przez budowniczego królewskiego Hioba Pretfusa w latach 1549–1575 na polecenie króla Zygmunta Augusta. Starostą tykocińskim w latach 1554–1568 był Jan Szymkowicz, który zarządzał budową zamku, a po nim do roku 1571 roku funkcję starosty pełnił Hiob Bretfus. W 1569 roku ukończono budować cekhauz zamkowy, w związku z czym na zamek przewieziono działa z arsenału w Wilnie. Po śmierci Bretfusa pracami budowlanym kierował Wojciech Zakrzewski (zwany też w źródłach jako Wojtal Murarz), a starostą został Łukasz Górnicki. Za czasów panowania Zygmunta Augusta zamek nie pełnił funkcji rezydencji, lecz raczej miejsca gdzie przechowywano armaty oraz prywatny skarbiec i bibliotekę króla sprowadzoną z Wilna.
1 września 1572 r. zarządcami nad skarbcem królewskim na zamku zostali kasztelan gnieźnieński Jan Tomicki i Piotr Zborowski. Do pomocy przydzielono im Jana Chodkiewicza, starostę żmudzkiego oraz Ławryna Wojnę, podskarbiego Wielkiego Księstwa. Ci dwaj mieli się zająć ufortyfikowaniem zamku tykocińskiego w czasie pobytu Tomickiego i Zborowskiego na Litwie. 10 września 1573 r. z zamku wyruszył kondukt wiozący ciało zmarłego w Knyszynie króla Zygmunta Augusta na Wawel. Król Stefan Batory w wybudowanym przez Łukasza Górnickiego zamkowym budynku umieścił arsenał koronny z 500 armatami. Za panowania Zygmunta III Wazy – w 1601 r. w związku z wojną ze Szwecją w Inflantach, do Tykocina sprowadzono z arsenału krakowskiego (spławiając je Wisłą i Narwią) działa burzące, skąd wraz z działami z tykocińskiego cekhauzu wysłano je dalej.
Twierdza bastionowa.
W latach 1611–1632 zamek został na polecenie króla Zygmunta III Wazy rozbudowany pod kierunkiem starosty tykocińskiego Krzysztofa Wiesiołowskiego herbu Ogończyk. W trakcie prac budowlanych zasypano fosę i zburzono ceglany mur obwodowy z półokrągłymi bastejami zastępując te fortyfikacje nowoczesnymi 4 wielkimi bastionami ziemnymi połączonymi kurtynami. Król Zygmunt III Waza chroniąc się przed zarazą przebywał na zamku wraz z rodziną pomiędzy 14 listopada 1630 roku a 8 lutego 1631 roku. W maju 1633 roku na zamku przebywał król Władysław IV, skąd polecił wysłać do innych zamków jeńców moskiewskich. Ponownie król przebywał w Tykocinie pod koniec grudnia 1636 roku.
W 1655 roku w czasie potopu szwedzkiego zamek obsadziły sprzymierzone ze Szwedami wojska Bogusława Radziwiłła. 31 grudnia 1655, kiedy zamek oblegały wojska konfederacji tyszowieckiej, zmarł tu Janusz Radziwiłł. Po pokonaniu wspierających króla Jana Kazimierza wojsk Sapiehów Bogusław Radziwiłł wjechał do obleganego wcześniej zamku 26 lutego 1656 r. Kolejne oblężenie twierdzy było prowadzone przez szlachtę podlaską, wiską i łomżyńską pod dowództwem pułkownika Samuela Oskierki i trwało ono od kwietnia do lipca 1656 roku, gdy Bogusław Radziwiłł ponownie zniósł oblężenie. Ponownie blokada warowni, w której bronili się Szwedzi i część ich polskich stronników (w tym arianie Aleksander i Mikołaj Lubienieccy) trwała od listopada 1656 i zakończyła się zdobyciem go przez wojska wierne Janowi Kazimierzowi 27 stycznia 1657 roku. Podczas zdobywania zamku pułkownik szwedzki Erskein wysadził część murów zamkowych. Na przełomie lutego i marca twierdzę zajęły wojska brandenbursko-pruskie elektora Fryderyka Wilhelma i zwróciły go na przełomie lipca i sierpnia.
Za zasługi poniesione podczas Potopu szwedzkiego 10 listopada 1659 r. król Jan Kazimierz nadał starostwo tykocińskie Stefanowi Czarnieckiemu i jego żonie Zofii. W realne posiadanie objęli oni powierzone im dobra dopiero 4 kwietnia 1660 r. Na własność ziemie te Stefan Czarniecki otrzymał poprzez królewskie nadanie 13 czerwca 1661 r. jako wynagrodzenie zasług. W ten sposób zmianie uległ status obiektu, ponieważ do roku 1661 była to jeszcze królewszczyzna. Czarniecki po zwycięskiej bitwie z Rosjanami pod Połonką w 1660 r. przysłał do Tykocina zdobyte na wrogu ponad 20 armat oraz wielu jeńców (7501 osób), których tu przetrzymywał. Zdaniem Jana Chryzostoma Paska otrzymał za nich dwa miliony okupu. Po zniszczeniach z czasów zdobycia zamku przez Jana Sapiehę z czterech skrzydeł użytkowano już jedynie dwa.
Zamek Branickich.
Zamek przez małżeństwo córki Stefana Czarnieckiego, Aleksandry Katarzyny, przeszedł w ręce marszałka Jana Klemensa Branickiego. W maju 1662 roku więziony na zamku był zabójca hetmana Wincentego Gosiewskiego porucznik Konstanty Kotowski. W 1662 roku komendantem zamku był Samuel Gorzkowski. Mieszkał też na nim wtedy podstarości tykocki Kazimierz Gorzejewski. W 1676 roku żołnierzami na zamku dowodził burgrabia Wawrzyniec Boryński W okresie pomiędzy 1674 a 1677 r. dobra Branickich ucierpiały z powodu najazdów zbuntowanych wojsk litewskich oraz wołyńskich. W spisie z 1701 r. wymieniono łącznie dziesięć budynków znajdujących się w obrębie wałów. Były to „budynek mieszkalny ekonomiczny”, dwie kordegardy, cekhauz, dwa spichlerze, browar i trzy stajnie. W trakcie III wojny północnej, w 1702 roku zamek zajęły wojska szwedzkie Karola XII. W listopadzie 1705 roku w trakcie wojny domowej ze stronnikami Stanisława Leszczyńskiego miała miejsce narada króla Augusta II Mocnego z carem Piotrem I, na którym ustanowiono na zamku w Tykocinie Order Orła Białego. Wtedy też wojska polskie i rosyjskie zaczęły modernizować i poszerzać fortyfikacje bastionowe. W 1708 roku zamek był ponownie w rękach szwedzkich.
Po śmierci Augusta Mocnego wybuchła wojna o sukcesję polską, w trakcie której w 1734 roku konfederaci mazowieccy, zwolennicy Stanisława Leszczyńskiego, wywołali pożar, który zniszczył zamek. Od tego czasu niezamieszkana budowla zaczęła popadać w ruinę. W 1750 roku na polecenie hetmana Jana Klemensa Branickiego rozpoczęto rozbiórkę zamku, a okoliczni mieszkańcy wykorzystywali materiał do budowy nowych domów. W 1771 roku pozostałości zamku zostały zniszczone przez powódź. Przystąpiono też do rozbiórki kościoła na kępie. Po 1769 roku rozpoczęto budowę Zespołu Klasztornego Misjonarzy Bernardynów, w którym z polecenia Branickiego zostały wykorzystane cegły z rozbiórki zamku. Po 1915 roku, podczas I wojny światowej, pozostałości murów posłużyły niemieckim żołnierzom do budowy drogi do Knyszyna, natomiast ziemię z dwóch bastionów wykorzystano do usypywania grobli.
Próby rekonstrukcji i budowa.
W latach 1961–1963 częściowo zrekonstruowano mury przyziemia zamku renesansowego usuwając podczas tych prac ziemię z dziedzińca, co uniemożliwiło przeprowadzenie późniejszych badań archeologicznych. Gdy miejsce po dawnym zamku kupił Jacek Nazarko z Białegostoku rozpoczął planowanie budowy obiektu przypominającego swą formą dawną warownię Zygmunta Augusta. W roku 1999 przeprowadzono odwierty geotechniczne, a w latach 2001–2005 przeprowadzono prace wykopaliskowe pod kierunkiem Magdaleny Bis i Wojciecha Bis z Instytutu Archeologii i Etnologii PAN. W 2002 roku wmurowano kamień węgielny pod budowę nowego obiektu na miejscu dawnego zamku, według projektu architekt Agnieszki Dudy z Białegostoku. Na podstawie odnalezionych w archiwum w Petersburgu zachowanych planów warowni, odtworzono domniemaną formę mieszkalną skrzydła zachodniego zamku. W trakcie odbudowy teren znajdował się pod nadzorem archeologów, a odkryte znaleziska mają być w przyszłości eksponowane w miejscowym muzeum.
Architektura zamku.
Renesansowy zamek został zbudowany dla króla Zygmunta Augusta na planie zbliżonym do trapezu z dziedzińcem i 4 cylindrycznymi wieżami w narożach. Wnętrza zamku były bogato dekorowane. W tym samym czasie mury zamku otaczał położony w odległości 15 metrów dodatkowy ceglany mur z czterema podkowiastymi bastejami otoczony fosą. W 1 poł. XVII wieku w czasach panowania Zygmunta III Wazy rozebrano mur z bastejami i całość zabudowań otoczono dodatkowo czterema ziemnymi bastionami połączonymi długimi ziemnymi kurtynami tworząc w ten sposób nowożytną twierdzę. Otaczająca zamek fortyfikacja obejmowała obszar o powierzchni ponad 6 hektarów. Długość jednego boku fortecy wynosiła ok. 250 m.
Zamek obecnie.
Zamek mieści obecnie Muzeum z wieżą widokową, restaurację oraz pokoje gościnne. Zwiedzanie muzeum odbywa się z przewodnikiem i obejmuje: zamkowe podziemia z ekspozycją muzealną, salę Szklaną z drugim, największym piecem kaflowym w Polsce - "wielkim, modrym" oraz wieżę więzienną - Turmę (obecnie widokową). Restauracja zamkowa serwuje dania kuchni dworskiej, regionalnej, polskiej, żydowskiej, tatarskiej, litewskiej. Pokoje gościnne znajdują się na poddaszu.
Imprezy cykliczne.
Zamek w Tykocinie jest miejscem wielu wydarzeń kulturalnych, rekonstrukcyjnych i kulinarnych. Do największych z nich należą:

</doc>
<doc id="437685" url="https://pl.wikipedia.org/wiki?curid=437685" title="Lista problemów NP-zupełnych">
Lista problemów NP-zupełnych



</doc>
<doc id="437686" url="https://pl.wikipedia.org/wiki?curid=437686" title="Twierdzenie Cooka">
Twierdzenie Cooka

Twierdzenie Cooka-Levina – jedno z najważniejszych twierdzeń teorii złożoności obliczeniowej. Podaje ono pierwszy znany problem NP-zupełny. Od momentu jego udowodnienia można było stosować transformacje wielomianowe do dowodzenia NP-zupełności innych problemów decyzyjnych.
Teza.
Problem spełnialności formuł logicznych jest problemem NP-zupełnym.

</doc>
<doc id="437690" url="https://pl.wikipedia.org/wiki?curid=437690" title="Flavia Pennetta">
Flavia Pennetta

Flavia Pennetta (ur. 25 lutego 1982 w Brindisi) – włoska tenisistka, mistrzyni US Open 2015 w grze pojedynczej oraz Australian Open 2011 i Mistrzostw WTA 2010 w grze podwójnej, klasyfikowana w rankingu WTA na 6. miejscu w grze pojedynczej (2015) i na 1. miejscu w grze podwójnej (2011), czterokrotna zdobywczyni Pucharu Federacji wraz z drużyną Włoch (2006, 2009, 2010, 2013), reprezentantka Włoch na letnich igrzyskach olimpijskich i w Pucharze Hopmana, ogłoszona przez prezydenta Włoch Kawalerem Orderu Zasługi Republiki Włoskiej (2007).
Kariera tenisowa.
Tenisowe treningi rozpoczęła w wieku pięciu lat. W roku 1997 po raz pierwszy wystąpiła w imprezie przeznaczonej dla juniorów. Miało to miejsce we Florencji. Pennetta doszła tam do drugiej rundy. Po paśmie porażek w listopadzie 1998 doszła do półfinału ważnego turnieju Eddie Herr, organizowanego w Stanach Zjednoczonych przy udziale Akademii Nicka Bollettieriego. Przegrała w trzech setach z Virginie Razzano. Dwa miesiące później udała się do Melbourne, by po raz pierwszy stanąć do rywalizacji na Wielkim Szlemie – bez powodzenia. W całej karierze juniorskiej nie zdobyła ani jednego indywidualnego trofeum.
Zwycięstwa odnotowała w juniorskiej grze podwójnej. Dwukrotnie zwyciężając w 1999 roku. Partnerowała przede wszystkim Robercie Vinci. Najpierw zdobyły puchar Italian Junior Open, potem zostały mistrzyniami Roland Garros.
W dniu osiemnastych urodzin, 25 lutego 2000 została zawodową tenisistką. Już w 1998 startowała w pierwszych profesjonalnych kwalifikacjach, miało to miejsce w Palermo. Przez kilka sezonów bezskutecznie próbowała dostać się do głównej drabinki turnieju WTA. Udało się jej to dopiero w roku 2002 w Memphis. Przegrała 4:6, 2:6 z Shinobu Asagoe. Wystąpiła też w Palermo i Sopocie. Właśnie w Polsce po raz pierwszy w zawodowym spotkaniu turnieju głównego zeszła z kortu zwycięsko. Wyeliminowała Białorusinkę Taccianę Puczak 7:5, 6:3, ale następnego dnia okazała się słabsza od Wiery Zwonariowej. Rezultaty w rozgrywkach ITF pozwoliły jej znaleźć się w gronie stu najlepszych tenisistek świata.
W styczniu 2003 w Canberze poprawiła swoje najlepsze osiągnięcie w karierze, dochodząc do ćwierćfinału. Została pokonana przez Francescę Schiavone. Miesiąc później znalazła się wśród półfinalistek zawodów w Hajdarabadzie. Wygrała tam między innymi z Mary Pierce. Wystąpiła we wszystkich czterech turniejach wielkoszlemowych.
Do światowej czołówki dostała się w sezonie 2004, występując w trzech finałach turniejów WTA. W Acapulco przegrała z Ivetą Benešovą, a w Palermo z Anabel Mediną Garrigues. Jednak w sierpniu w Sopocie to Pennetta odniosła zwycięstwo. W półfinale wygrała z Martą Domachowską, a w finale Klárę Koukalovą i po raz pierwszy została mistrzynią w gronie profesjonalnych tenisistek. Sezon zakończyła na czterdziestym miejscu listy WTA.
Kolejne zwycięstwa zanotowała również w następnym roku: w lutym 2005 w Bogocie zdobywając kolejny tytuł (finał z Lourdes Domínguez Lino). Wygrała także w Acapulco, wciąż jednak nie potrafiła wygrać z zawodniczkami z czołówki światowej. W czwartej rundzie Wimbledonu została wyeliminowała ją Mary Pierce. W sierpniu znalazła się w ćwierćfinale turnieju w Toronto, gdzie do meczu z nią nie przystąpiła Serena Williams. W międzyczasie Flavia wygrała turniej deblowy w Los Angeles, a kilka tygodni później osiągnęła wicemistrzostwo wielkoszlemowe na Flushing Meadows (także w deblu).
Na otwarcie roku 2006 dotarła do finału w Gold Coast. Pokonała Martinę Hingis i Tatianę Golovin, przegrywając w finale z Czeszką Lucie Šafářovą. Zarówno w Bogocie, jak i Acapulco była w finałach, obydwa przegrała. Najpierw nie sprostała Dominguez Lino, potem Annie-Lenie Grönefeld. Sezon zakończyła przedwcześnie we wrześniu finałem Pucharu Federacji. Przegrała singlowy pojedynek z Justine Henin-Hardenne, jednak to jej drużyna okazała się lepsza. Wspomniana Belgijka odniosła bowiem kontuzję w rozstrzygającym meczu deblowym i razem z Kim Clijsters zeszły z kortu. Przyczyną absencji tenisistki była kontuzja lewego nadgarstka.
W 2007 roku Pennetta pogorszyła swoją pozycję w rankingu. Opuściła czołową dwudziestkę rankingu WTA, plasując się w okolicach czwartej dziesiątki. Powróciła nawet do rozgrywek ITF. W październiku uzupełniła swoją kolekcję tytułów WTA o trofeum z Bangkoku, gdzie ograła Szachar Pe’er i Venus Williams.
Podczas turnieju WTA w Zurychu udało jej się pokonać (w drugiej rundzie) Jelenę Janković 5:7, 6:3, 6:3. Pennetta po wygraniu dwóch kolejnych spotkań awansowała do finału tego turnieju, w którym przegrała z Venus Williams 6:7(1), 2:6.
2009.
26 maja 2009 roku w turnieju French Open przegrała w pierwszej rundzie z nierozstawioną Alexą Glatch 1:6, 1:6.
19 lipca 2009 wygrała turniej zaliczany do "International" turniej Internazionali Femminili di Tennis di Palermo. Pennetta była w nim rozstawiona z numerem 1. Podczas zawodów nie oddała ani jednego seta, w finale pokonując Sarę Errani 6:1, 6:2. 9 sierpnia 2009 zwyciężyła w turnieju LA Women’s Tennis Championships (zaliczanym do "Premier"), w finale wygrywając z Samanthą Stosur 6:4, 6:3.
17 sierpnia 2009 roku jako pierwsza Włoszka w historii awansowała do pierwszej dziesiątki rankingu WTA Tour.
Między innymi dzięki zwycięstwu LA Women’s Tennis Championships w zapewniła sobie 2 miejsce w US Open Series, gromadząc w trzech turniejach z tego cyklu 140 punktów.
W pierwszej rundzie US Open 2009 Pennetta pokonała 6:0, 6:4 Edinę Gallovits. W drugiej rundzie tego turnieju odniosła zwycięstwo nad Sanią Mirzą, nie oddając rywalce ani jednego gema (6:0, 6:0). W następnym meczu Pennetta wygrała z Aleksandrą Wozniak, oddając rywalce w meczu dwa gemy (6:1, 6:1). W meczu czwartej rundy spotkała się z Wierą Zwonariową, w trzysetowym meczu Pennetta przegrała pierwszego seta 3:6, w drugim zwyciężyła w tie-breaku 7:6(6) (broniąc w całym secie 6 piłek meczowych), zaś w trzecim nie oddała przeciwniczce gema (6:0), awansując tym samym do ćwierćfinału. W ćwierćfinale Pennetta przegrała z obrończynią tytułu sprzed roku – Sereną Williams 4:6, 3:6.
W listopadzie 2009 roku zdobyła wraz z drużyną Puchar Federacji. Włochy w finale pokonały reprezentacje USA 4:0.
2010.
Podczas Australian Open 2010 Pennetta dotarła do półfinału w grze mieszanej.
Na początku 2010 doszła do finału turnieju ASB Classic 2010, przegrywając w nim z Yaniną Wickmayer 3:6, 2:6. 4 kwietnia 2010 wygrała wraz z Giselą Dulko deblowy turniej Sony Ericsson Open, w finale pokonując Nadię Pietrową i Samanthę Stosur 6:3, 4:6, 10:7.
11 kwietnia 2010 roku wygrała turniej Andalucia Tennis Experience klasy "International" w finale pokonując Carlę Suárez Navarro 6:2, 4:6, 3:6.
W maju wygrała turniej deblowy Porsche Tennis Grand Prix klasy "Premier Series" w Stuttgarcie w parze z Giselą Dulko. Pokonując w finale 3:6, 7:6(3), 10:5 K. Peschke i K. Srebotnik. Tydzień później wygrała kolejny turniej deblowy klasy "Premier Series", zwyciężając w finale Internazionali BNL d’Italia w parze z Dulko z Nurią Llagostera Vives i Maríą José Martínez Sánchez 6:4, 6:2.
W lipcu obroniła wraz z Dulko tytuł deblowy w turnieju Collector Swedish Open, pokonując w finale R. Voráčovą i B. Záhlavová Strýcovą 7-6(0), 6:0.
Tydzień później przegrała w finale Internazionali Femminili di Tennis di Palermo z Kaią Kanepi 3:6, 4:6 – tym samym nie broniąc tytułu zdobytego w roku 2009.
W sierpniu sięgnęła wraz z Dulko po jedenasty tytuł w grze deblowej, pokonując w finale Rogers Cup, Květe Peschke i Katarine Srebotnik 7:5, 3:6, 12:10.
23 października zwyciężyła w kolejnym turnieju deblowym w parze z Giselą Dulko, pokonując w finale Kremlin Cup Sarę Errani oraz Maríę José Martinez Sánchez 6:3, 2:6, 10–6.
31 października Pennetta oraz Dulko wygrały turniej WTA Tour Championships, w meczu finałowym pokonując Květe Peschke i Katarine Srebotnik 7:5, 6:4.
7 listopada zwyciężyła wraz z reprezentacją Włoch w turnieju drużynowym Fed Cup.
2011.
4 września po raz trzeci w karierze awansowała do ćwierćfinału turnieju wielkoszlemowego US Open, eliminując w czwartej rundzie Peng Shuai 6-4, 7-66. Pennetta borykała się w końcówce meczu z problemami zdrowotnymi, w decydującym secie przegrywając w tie-breaku 0:5, zdołała odrobić straty i zwyciężyć 8:6. W turnieju tym przegrała w ćwierćfinale z Niemką Angelique Kerber 4-6, 6-3,3-6.
2012.
Po turnieju w Montrealu w sierpniu wycofała się z dalszych rozgrywek do końca sezonu z powodu kontuzji nadgarstka. W sezonie osiągnęła pierwszą rundę Australian Open oraz Wimbledonu, a także trzecią rundę French Open. Rok zakończyła na 45. miejscu w rankingu singlowym i 30. pozycji w rankingu deblowym.
2013.
Pierwszym turniejem WTA Tour, w którym wzięła udział, były zawody w Bogocie, gdzie osiągnęła drugą rundę gry pojedynczej. Włoszka w Acapulco odpadła po swoim pierwszym meczu. Podczas turnieju w Indian Wells przegrała w pierwszej rundzie gry pojedynczej i podwójnej. W Miami natomiast osiągnęła drugą rundę w singlu i półfinał w deblu. Na kortach Wimbledonu osiągnęła czwartą rundę, a w US Open dotarła do półfinału w którym przegrała z Wiktoryją Azaranką 4:6, 2:6. Sezon zakończyła na 31 w singlu i 32 miejscu w deblu.
2014.
W sezonie 2014 Włoszka wygrała turniej w Indian Wells po finałowym triumfie nad Agnieszką Radwańską 6:2, 6:1. Poza tym zawodniczka zagrała w finale w Sofii w którym uległa Andrei Petković 1:6, 6:4, 3:6. W turniejach wielkoszlemowych najlepiej zaprezentowała się w Australian Open 2014 i US Open 2014, gdzie dochodziła do ćwierćfinałów. W grze deblowej w US Open 2014 w której partnerowała jej Martina Hingis zagrała w finale. Sezon zakończyła na 13 miejscu w singlu i 14 miejscu w deblu.
2015.
W 2015 roku Pennetta zagrała w czwartej rundzie French Open oraz wygrała swój pierwszy turniej wielkoszlemowy, okazując się najlepszą podczas US Open. W ćwierćfinale Włoszka wygrała z Petrą Kvitovą 4:6, 6:4, 6:2, w półfinale z Simoną Halep 6:1, 6:3 i w finale ze swoją rodaczką Robertą Vinci 7:6(4), 6:2. We wrześniu zawodniczka osiągnęła najwyższą w karierze szóstą lokatę w rankingu singlowym WTA Tour. Zakwalifikowała się również do kończącego sezon Turnieju Mistrzyń w Singapurze. Podczas tych zawodów Włoszka przegrała z Simoną Halep 0:6, 3:6, wygrała z Agnieszką Radwańską 7:6(5), 6:4 i przegrała z Mariją Szarapową 5:7, 1:6. W konsekwencji zawodniczka zajęła czwarte miejsce w grupie i nie awansowała do półfinału. Po zawodach w Singapurze zakończyła profesjonalną karierę. Sezon zakończyła na 8. miejscu w singlu i 21. w deblu.
Życie prywatne.
Córka Oronzo i Concetty Pennetty, ma starszą siostrę Giorgię. Pennetta zaczęła grać w tenisa w wieku pięciu lat. Jej tenisową idolką jest Monica Seles. Poza tenisem interesuje się jazdą konną i lubi słuchać muzyki. Mieszka w Verbier.
W 2007 roku, po trzech latach, zakończyła związek z tenisistą Carlosem Moyą. Od 2014 jest związana z innym tenisistą, Fabio Fogninim. W czerwcu 2016 roku para wzięła ślub kościelny. 15 grudnia 2016 za pośrednictwem "Twittera" Pennetta ogłosiła, że spodziewa się narodzin pierwszego dziecka pary, syna, co potwierdziła w wywiadzie dla włoskiego "Vanity Fair" w dniu 24 kwietnia 2017. 19 maja 2017 roku na świat przyszedł syn pary – Federico.
Inna działalność.
We wrześniu 2009 roku Pennetta wystąpiła jako modelka w pokazie bikini w ramach "Milan Fashion Week" (mediolańskiego tygodnia mody).
22 listopada 2011 roku ukazała się autobiografia Flavii Pennetty pt. Dritto al cuore (Prosto do serca).
W 2012 roku zaangażowała się w promocję samochodu Mercedes-Benz W176 (Mercedes klasy A), przystępując do włoskiego teamu Mercedesa.
Pozycja w rankingach WTA.
Poniższa tabela pokazuje pozycje w rankingu WTA na koniec danego roku.
Występy w turniejach wielkoszlemowych.
Legenda: Na żółto podkreślono najlepsze osiągnięcie w karierze w każdym z turniejów.

</doc>
<doc id="437691" url="https://pl.wikipedia.org/wiki?curid=437691" title="Mohammad Nadżibullah">
Mohammad Nadżibullah

Mohammad Nadżibullah (ur. 6 sierpnia 1947 w Gardez, zm. 27 września 1996 w Kabulu) – afgański polityk, prezydent Afganistanu, z pochodzenia Pasztun.
Życiorys.
Mohammad Nadżibullah urodził się w 1947 roku w zamożnej rodzinie pasztuńskiej, jego dziadek był wodzem plemiennym, a ojciec kupcem. W 1965 roku ukończył szkołę średnią i zapisał się do Ludowo-Demokratycznej Partii Afganistanu (LDPA). Studiował na wydziale medycznym Uniwersytetu w Kabulu, w tym czasie dwukrotnie miał być więziony za działalność w LDPA. Zmienił wtedy nazwisko z Nadżibullah ("Szlachetny-Boski") na Nadżib ("Szlachetny"), co stanowiło nawiązanie do nazwiska Muhammada Nadżiba, pierwszego prezydenta Egiptu (1953–1954). Studia ukończył w 1975 roku i w tym samym roku został członkiem komitetu centralnego partii. Trzy lata później markisiści na drodze zamachu stanu przejęli władzę nad Afganistanem, a Nadżibullah zasiadł w Radzie Rewolucyjnej, wówczas najwyższej władzy w kraju. Już w 1979 roku wicepremier Hafizullah Amin dokonał przewrotu pałacowego, a Nadżibullah znalazł się w przegranej frakcji partyjnej i został zesłany na posadę ambasadora w Iranie. Wkrótce potem został wyrzucony z partii, ale po rozpoczęciu radzieckiej interwencji i przejęciu rządów przez Babraka Karmala, został szefem tajnej policji KHAD (w latach 1980–1986). Należał w tym czasie do radykalnej frakcji partyjnej Khalq („Lud”), w której przeważali pasztuńscy wieśniacy.
W 1981 roku został członkiem biura politycznego, w grudniu 1985 roku sekretarzem generalnym LDPA, a 4 maja 1986 roku przejął kierownictwo partii, Karmal czasowo pozostał przewodniczącym Rady Rewolucyjnej i mając wpływy w partii próbował nieudolnie ograniczyć wpływy Nadżibullaha. Nadżibullah pełną władzę nad krajem przejął po ustąpieniu Karmala, który stracił poparcie nowego przywódcy ZSRR Michała Gorbaczowa, a następnie bezpartyjnego Hajia Mohammada Chamkaniego z urzędu przewodniczącego Rady Rewolucyjnej.
Rządy.
Pojednanie Narodowe.
We wrześniu 1986 roku z inicjatywy Nadżibullaha powstała Komisja Pojednania Narodowego, a pod koniec tego samego roku wezwał do półrocznego zawieszenia broni w trwającej w kraju wojnie domowej. Kroki te były elementami szerokiej polityki mającej na celu zakończenie działań wojennych. Choć program nie udał się to rządowi udało się przeciągnąć na swoją stronę wielu mudżahedinów rozczarowanych polityką opozycji, zasilili oni rządowe milicje. Proces pojednania doprowadził do zyskania szerokiego poparcia dla rządu na terenach miejskich oraz do stabilizacji afgańskiej armii. We wrześniu 1986 roku przygotowano nową konstytucję, którą zatwierdzono 29 listopada 1987 roku. Nowa konstytucja osłabiła kompetencje głowy państwa oraz anulowała absolutne prawo prezydenckiego weta. 13 lipca 1987 roku nazwa Demokratycznej Republiki Afganistanu została zmieniona na Republikę Afganistanu. W ten sposób powstała II Republika Afganistanu. W czerwcu 1988 roku Rada Rewolucyjna, której członkowie byli wybierani przez kierownictwo partii zostało zastąpione przez Zgromadzenie Narodowe, którego przedstawiciele byli wybierani w wyborach. Znacznej zmianie uległa ideologia LDPA, która coraz mniej odwoływała się do socjalistycznych wzorców. W 1989 roku minister szkolnictwa wyższego w rządzie Nadżibullaha rozpoczął proces "desowietyzacji" uczelni. W 1989 roku nazwę partii zmieniono na Partię Ojczyzny, a w 1990 roku partia ogłosiła, że porzuca marksizm, a wszyscy jej członkowie są muzułmanami. Jego rząd rozpoczął też prywatyzację gospodarki i wprowadzał reformy w duchu wolnego rynku. Rząd afgański pod jego kierownictwem ograniczył radzieckie wpływy. Według radzieckich doradców liberalno-islamskie reformy Nadżibullaha doprowadziły do konfliktu wewnątrz LPDA między zwolennikami tendencji radykalnie socjalistycznych a zwolennikami islamizacji partii. Szczególną opozycję stanowili zwolennicy Parczam będący stronnikami Karmala. Z drugiej strony pojawiła się inna grupa opozycji partyjnej – przeciwników ZSRR, którzy sceptycznie podchodzili do akcji pojednawczej, uważając, że zbyt duże wpływy w jej formule ma Związek Radziecki. Prezydent w celu zakończenia wewnątrzpartyjnych sporów obiecał zachowanie zdobyczy rewolucji kwietniowej oraz odmówił współpracy z mułłami uważanymi za reakcyjnych.
W 1987 roku odbyły się wybory samorządowe, w których prezydent umożliwił start innych partii politycznych oraz zapowiedział gotowość do podzielenia się władzą z przedstawicielami grup opozycyjnych oraz na utworzenie koalicji rządowej. Nowa konstytucja zakładała utworzenie nowego dwuizbowego Zgromadzenia Narodowego (Meli Shura), składającego się z Senatu (Sena) i Izby Reprezentantów (Wolesi Dżirga). Prezydent miał być natomiast wybierany na 7-letnią kadencje. Warunkiem istnienia nowych partii politycznych miał być ich sprzeciw wobec kolonializmu, neokolonializmu, syjonizmu, dyskryminacji rasowej, apartheidu, faszyzmu i imperializmu. Nadżibullah ogłosił, że tylko grupa najbardziej ekstremistycznych organizacji opozycji nie może przystąpić do planowanego rządu koalicyjnego. Wybory parlamentarne w 1988 roku wygrała LDPA, która zyskała 46 mandatów, Front Narodowy zyskał 45 miejsc a nowo powstałe partie lewicowe zdobyły łącznie 24 miejsca. Wybory zostały zbojkotowane przez mudżahedinów – jedyną uzbrojoną grupą opozycyjną, która zgodziła się na pokój z rządem było szyickie stronnictwo, afgański Hezbollah. Mimo bojkotu ze strony islamistów, rząd oddał im 50 z 234 miejsc w Izbie Parlamencie.
W 1987 roku Nadżib ponownie dodał "ullah" do swojego nazwiska co miało uspokoić społeczność ortodoksyjnych muzułmanów. Równocześnie w nowej konstytucji stwierdzono, że islam jest religią państwową, a głowa państwa musi urodzić się w afgańskiej rodzinie muzułmańskiej. Konstytucja z 1990 roku stwierdziła natomiast, że Afganistan jest państwem islamskim i ostatecznie zlikwidowano z niego odniesienia do myśli lewicowej. Artykuł pierwszy konstytucji z 1990 roku potwierdził, że Afganistan jest "niezależnym, jednolitym i islamskim państwem".
Gospodarka.
Kontynuował politykę gospodarczą Karmala. Poszerzył powiązania gospodarcze z ZSRR i blokiem wschodnim zwiększając dwustronną wymianę handlową. Zachęcał do rozwoju sektora prywatnego co zostało uwzględnione w konstytucji z 1990 roku, która ustanawiała formalnie firmy prywatne oraz zachęcała do zagranicznych inwestycji.
Kontynuacja wojny domowej i upadek.
W lutym 1989 roku Sowieci wycofali ostatnich żołnierzy z Afganistanu, ale wbrew oczekiwaniom obserwatorów Nadżibullah wciąż utrzymywał się u władzy. ZSRR zachował wsparcie finansowe i zaopatrzeniowe dla Afganistanu. W listopadzie Nadżibullah podał do wiadomości publicznej informację o odpowiedzialności rządu za śmierć 11 tysięcy Afgańczyków w okresie 1978−1979, jednak opozycja zarzucała mu, że jednocześnie przemilczał śmierć ok. 80 tysięcy ludzi, którzy zginęli za jego rządów w tajnej policji, dzięki czemu zyskał przydomek "Rzeźnika". W dalszym ciągu mudżahedini otrzymywali wsparcie ze strony Pakistanu i CIA, a celem zbrojnej opozycji było ustanowienie państwa opartego na fundamentalistycznym islamie. Nadżibullahowi początkowo udało się skutecznie zorganizować obronę przeciw mudżahedinom, w 1990 roku prezydent powołał liczącą 100 tysięcy osób milicję, a pod koniec lat 80. liczba funkcjonariuszy sił państwowych wynosiła już 300 tysięcy osób. Od 1989 roku jego rząd był zaopatrywany przez Indie, które dążyły do utrzymania go przy władzy.
W styczniu 1992 roku rząd Rosji zakończył swoje wsparcie dla Afganistanu, a sam Nadżibullah coraz bardziej negatywnie wyrażał się o dotychczasowych sojusznikach, ustanawiając nawet nowe święto narodowe – Dzień Ocalenia Narodowego, który odbywał się w rocznicę wycofania się z Afganistanu wojsk radzieckich. 18 marca 1992 roku Nadżibullah ogłosił, że zgodnie z propozycją ONZ przekaże władzę rządowi przejściowemu, ale mimo tych wysiłków 16 kwietnia 1992 roku utracił zaufanie popierających go dotąd generałów, którzy przeszli na stronę oblegających Kabul mudżahedinów. Przy pomocy urzędników ONZ próbował opuścić kraj, jednak zajęcie lotniska w Kabulu przez zbuntowanych żołnierzy uniemożliwiło mu realizację tych planów. Odtąd przebywał na terenie przedstawicielstwa ONZ w Kabulu i mimo próśb ONZ nie otrzymał od nowych władz Afganistanu pozwolenia na bezpieczne opuszczenie kraju. W dniu wkroczenia talibów do Kabulu uciekające z miasta władze proponowały mu wyjazd wraz z rządem do Doliny Pandższiru, jednak Nadżibullah obawiając się, że to podstęp odmówił. Tego samego dnia (27 września 1996 roku) został przez nich schwytany, poddany torturom i stracony. Dokładny sposób egzekucji nie jest znany, istnieje kilka jej wersji. Egzekucja została powszechnie potępiona przez opinię międzynarodową, a szczególnie tę w świecie islamskim. Indie, które przez lata wspierały Nadżibullaha, zareagowały na egzekucję wsparciem dla Sojuszu Północnego stawiającego zbrojny opór talibom.

</doc>
<doc id="437696" url="https://pl.wikipedia.org/wiki?curid=437696" title="Berehowo">
Berehowo

Berehowo (, , rus. "Берегово" – "Berehowo", , , , i ) – miasto rejonowe w obwodzie zakarpackim Ukrainy (na Zakarpaciu). 26,1 tys. mieszkańców "[2004]", z czego 48% Węgrów, 38% Ukraińców, 6% Romów, 5% Rosjan.
Berehowo leży na Nizinie Zakarpackiej nad rzeką Werką, około 70 km na południowy wschód od Użhorodu, 5 km od drogowego przejścia granicznego Łużanka – Beregsurany. Słynie z tradycji uprawy winogron i produkcji win. W okolicach miasta występują wody termalne i mineralne, leczące przede wszystkim dolegliwości układu krążenia, oddechowego, sercowo-naczyniowego czy chorób skóry.
Miasto "Lamperthaza" zostało założone przez księcia Lamberta, syna króla Węgier Beli I. Podczas najazdu mongolskiego w latach 1240–1241 miasto zostało zniszczone. W celu jego odbudowy i ponownego zaludnienia okolicy król Bela IV Wielki sprowadził tu niemieckich osadników z Saksonii, którym następnie udzielił pewnych przywilejów handlowych. Od 1271 było siedzibą władz komitatu Bereg. W 1342 Bereg Saski stał się wolnym miastem królewskim z kolejnymi przywilejami. W 1504 po raz pierwszy pojawia się nazwa "Beregszasz". W 1566 zostało zniszczone przez Tatarów, 17 czerwca 1657 zostało spalone przez wojska polskie, w 1686 – przez wojska habsburskie. 22 maja 1703 na miejskim rynku Tomasz Ese ogłosił powstanie przeciwko Habsburgom. Po stłumieniu powstania cesarz Karol VI Habsburg skonfiskował miasto, wraz z pozostałymi dobrami, rodowi Rakoczych i w 1728 nadał je rodowi Schönborn. W 1910 miasto liczyło 12,9 tys. mieszkańców, z czego 12,4 tys. Węgrów, 0,2 tys. Rusinów, 0,1 tys. Niemców. W 1919 zostało na krótko zajęte przez wojska rumuńskie, po czym z mocy traktatu w Trianon przypadło nowo powstałej Czechosłowacji. W latach 1938–1944 było zajęte przez Węgry. 26 października 1944 Bereg Saski zajęła Armia Czerwona. W 1945 miasto zostało włączone do sowieckiej Ukrainy.
Od grudnia 1945 roku zaczęto wydawać gazetę.
W 1989 liczyło 30 157 mieszkańców.
17 maja 2001 miasto zostało podniesione do rzędu miast powiatowych.
Berehowo to najważniejszy ośrodek kultury węgierskiej na Zakarpaciu. Na początku lat 90. XX wieku proponowano je na stolicę węgierskiego okręgu autonomicznego. Od 2012 w mieście język węgierski jako język regionalny zyskał na tym obszarze status języka urzędowego.
Zabytki Berehowa:
Berehowo jest miastem partnerskim Przeworska.

</doc>
<doc id="437704" url="https://pl.wikipedia.org/wiki?curid=437704" title="Konstanty Felicjan Szaniawski">
Konstanty Felicjan Szaniawski

Konstanty Felicjan Szaniawski herbu Junosza (ur. 24 listopada 1668, zm. 1 lipca 1732 roku w Lipowcu) – biskup włocławski od 1705, przeniesiony do Krakowa 3 lipca 1720, scholastyk wileński, kanonik warmiński, kanonik warszawski, regent kancelarii większej koronnej, duchowny referendarz wielki litewski w 1703 roku.
Życiorys.
Studiował w Akademii Krakowskiej, gdzie w 1698 r. uzyskał stopień doktora obojga praw.
Zwolennik króla Augusta II i panowania Sasów w Polsce. Był członkiem konfederacji olkienickiej w 1700 roku. Był członkiem konfederacji sandomierskiej 1704 roku. Pod wpływem biskupa Szaniawskiego August II odwołał swoją abdykację w 1709. Był uczestnikiem Walnej Rady Warszawskiej 1710 roku. W 1717 roku został wyznaczony senatorem rezydentem.
W trosce o poziom wykształcenia duchowieństwa założył i uposażył w 1726 r. Wyższe Seminarium Duchowne w Kielcach, oraz seminarium w Krakowie na Stradomiu w 1732 r. powierzając jego prowadzenie Misjonarzom. Rozbudował seminarium zamkowe. W zamku biskupów krakowskich w Lipowcu urządził dom poprawczy dla księży. Dla ubogich studentów w Łukowie ufundował Collegium Szaniavianum. Był współfundatorem kościoła pijarów.
Staraniem biskupa w latach 1724–1728 odnowiono zniszczony i spalony przez Szwedów w 1702 r. Zamek Królewski na Wawelu. W 1720 r. ogłosił list pasterski, który następnie pełnił rolę podręcznika pastoralnego. W 1725 r. ogłosił edykt przeciw innowiercom oraz "Idea vitae sacerdotalis" czyli podręcznik ascezy dla kleru.
Biskup pochowany został w katedrze wawelskiej w kaplicy Bodzentyńskiej, gdzie jeszcze za jego życia stanął pomnik nagrobny z czarnego marmuru autorstwa Kacpra Bażanki.

</doc>
<doc id="437712" url="https://pl.wikipedia.org/wiki?curid=437712" title="Twierdzenie Kutty-Żukowskiego">
Twierdzenie Kutty-Żukowskiego



</doc>
<doc id="437714" url="https://pl.wikipedia.org/wiki?curid=437714" title="James Dean Bradfield">
James Dean Bradfield

James Dean Bradfield (ur. 21 lutego 1969 w Monmountshire) – gitarzysta i wokalista Manic Street Preachers. 
Życiorys.
Jest jedynym dzieckiem Monty'ego i Sue. Mieszkał z rodzicami oraz kuzynem Seanem Moore'em w szeregowym domu w Pontllanfraith. Uczęszczał do szkoły Oakdale Comprehensive, w której poznał Nicky'ego Jonesa, współzałożyciela Manic Street Preachers. 
Na początku 2004 związał się z Mylene Halsall i poślubił ją we Florencji w lipcu tego samego roku.
Nagrania solo.
24 lipca 2006 wydał solową płytę "The Great Western". Na pierwszego singla został wybrany utwór "That's No Way To Tell A Lie".
Utwory artysty na UK Top 75 Singles:

</doc>
<doc id="437717" url="https://pl.wikipedia.org/wiki?curid=437717" title="No Woman, No Cry">
No Woman, No Cry

No Woman, No Cry – utwór Boba Marleya &amp; The Wailers z 1974 roku, pochodzący z albumu "Natty Dread", będący jednym z najbardziej znanych utworów reggae i Marleya. 18 lipca 1975 roku w ramach Natty Dread Tour utwór wykonany i zarejestrowany został w londyńskim Lyceum Theatre, a następnie zamieszczony na albumie koncertowym "Live!" Nagranie koncertowe, stanowiące obecnie najbardziej znaną wersję utworu i wydane jako singel, pojawiło się również na kompilacji "Legend" z 1984.
W 2004 roku utwór został sklasyfikowany na 37. miejscu listy 500 utworów wszech czasów magazynu „Rolling Stone”. W 1995 roku cover utworu pojawił się na albumie "The Score" amerykańskiego hiphopowego zespołu Fugees.
Powstanie utworu.
Tekst.
Tytuł i refren utworu w angielszczyźnie amerykańskiej i brytyjskiej oznacza „woman, don’t cry” (pol. nie płacz, kobieto). Poza Jamajką często błędnie interpretowany jest w znaczeniu „jeżeli nie ma kobiet, nie ma powodu do płaczu”. Utwór wykonywany jest w języku jamajskim, w którym „nuh” wymawia się z krótką szwą i jest klityczną formą angielskiego „no”.
Kwestia autorstwa.
Chociaż Boba Marleya uważa się za autora słów do piosenki (tekst w wielu miejscach odnosi się do niego, wspominany jest np. Georgie przygotowujący owsiankę z mąki kukurydzianej – ulubione danie Marleya) albo przynajmniej melodii, jako autora utworu podano Vincenta Forda. Był on przyjacielem Marleya z dzieciństwa, które spędzili w getcie Trenchtown w Kingston. Ford prowadził uliczną kuchnię polową; tantiemy z „No Woman, No Cry” umożliwiły mu przetrwanie.

</doc>
<doc id="437720" url="https://pl.wikipedia.org/wiki?curid=437720" title="No woman no cry">
No woman no cry



</doc>
<doc id="437725" url="https://pl.wikipedia.org/wiki?curid=437725" title="Skrzynka poczty elektronicznej">
Skrzynka poczty elektronicznej

Skrzynka poczty elektronicznej, skrzynka mejlowa () – obszar pamięci masowej serwera przeznaczony do przechowywania plików zawierających wiadomości internetowe przesyłane za pomocą poczty elektronicznej związanej z funkcjonowaniem danej domeny internetowej.
Funkcjonalnie, skrzynka poczty elektronicznej jest odpowiednikiem prawdziwej skrzynki pocztowej.
Formaty skrzynek mejlowych.
W systemach uniksopodobnych spotykane są następujące formaty skrzynek mejlowych:

</doc>
<doc id="437731" url="https://pl.wikipedia.org/wiki?curid=437731" title="Dolores O’Riordan">
Dolores O’Riordan

Dolores Mary Eileen O’Riordan (irl. "Dolores Ní Ríordáin"; ur. 6 września 1971 w Ballybricken, zm. 15 stycznia 2018 w Londynie) – irlandzka piosenkarka i wokalistka zespołu The Cranberries.
Życiorys.
Wczesne lata.
Urodziła się w Ballybricken w hrabstwie Limerick w Irlandii jako najmłodsza z dziewięciorga rodzeństwa, z którego dwójka zmarła w dzieciństwie. Miała pięciu braci: Terence'a, Brendana, Donala, PJ-a, Josepha i siostrę - Angelę. Ojciec Dolores, Terence Patrick „Terry” O'Riordan (1937–2011), z zawodu rolnik, nie mógł pracować z powodu uszkodzenia mózgu spowodowanego wypadkiem motocyklowym w 1968. Jej matka Eileen (z domu Greensmith) pracowała w szkole. Dolores wychowywała się w tradycyjnej pobożnej rzymskokatolickiej rodzinie. Eileen nadała jej imię na cześć Matki Boskiej Bolesnej (María de los Dolores).
Pisaniem tekstów muzycznych zajęła się w wieku 12 lat. Uczęszczała do szkoły Laurel Hill Coláiste FCJ w Limerick. Później zaniedbała naukę na rzecz tworzenia muzyki, porzuciła szkołę bez zaliczenia egzaminu końcowego.
Od ósmego do 12. roku życia była molestowana seksualnie przez osobę, której ufała.
Kariera.
W 1990 wygrała przesłuchania na miejsce wokalistki zespołu The Cranberries, w którym zajęła miejsce Nialla Quinna. W 1995 wykonała utwór „Ave Maria” w duecie z Luciano Pavarottim podczas charytatywnego koncertu w Modenie.
W 2004 zaśpiewała w utworze „Pure Love”, nagranym na potrzeby albumu "Zu &amp; Co.", włoskiego muzyka Zucchero. Tego samego roku wraz z kompozytorem Angelo Badalamentim zrealizowała ścieżką dźwiękową do "Evilenko", użyczając głosu do kilku utworów, w tym do głównego „Angels Go the Heaven”. W 2005 wzięła gościnny udział w nagraniu albumu "Tripomatic Fairytales 3003" zespołu Jam &amp; Spoon; zaśpiewała w utworze „Mirror Lover”. Rok później zagrała epizod w filmie "". Zaśpiewała tam na weselu, wykonując alternatywną wersję utworu The Cranberries „Linger”.
W 2005 ujawniła, że jest w trakcie nagrywania swojego pierwszego solowego materiału. 4 maja 2007 ukazał się album, zatytułowany "Are You Listening?". Pierwszym singlem, który promował album, był utwór „Ordinary Day”, do którego teledysk został nakręcony w Pradze. Drugim singlem promującym wydawnictwo został utwór „When We Were Young”. 21 sierpnia 2009 ukazał się drugi solowy album "No Baggage". Promowały go single „The Journey” oraz „Switch Off the Moment”.
W 2014 dołączyła do projektu D.A.R.K, którego owocem był krążek "Science Agrees" wydany 19 sierpnia 2016. Wokalnie udzieliła się w utworze „Curvy” otwierającym album.
Życie prywatne.
18 lipca 1994 wyszła za Dona Burtona, byłego kierownika tras koncertowych brytyjskiego zespołu Duran Duran, z którym miała troje dzieci. Od 2014 małżeństwo pozostawało w separacji.
W maju 2017 ujawniła mediom, że choruje na zaburzenie afektywne dwubiegunowe. Ponadto miała problemy z kręgosłupem, co było przyczyną przerwania europejskiej trasy koncertowej.
Zmarła 15 stycznia 2018 w Londynie. Stwierdzono, że przyczyną śmierci było utonięcie w hotelowej wannie z powodu nadmiernego spożycia alkoholu. Została pochowana na cmentarzu Caherelly w Ballybricken. Podczas pogrzebu radiostacje w całej Irlandii grały utwór The Cranberries „When You're Gone”.

</doc>
<doc id="437738" url="https://pl.wikipedia.org/wiki?curid=437738" title="Lewon Aronian">
Lewon Aronian

Lewon Aronian (ur. 6 października 1982 w Erywaniu) – ormiański szachista, od października 2003 do maja 2004 reprezentant Niemiec, arcymistrz od 2001 roku. Od 2021 roku reprezentant Stanów Zjednoczonych.
Kariera szachowa.
Międzynarodową karierę rozpoczął w roku 1994, zdobywając w Segedynie tytuł mistrza świata juniorów do lat 12. W 2001 zajął II miejsce w mistrzostwach Armenii oraz w Atenach zdobył brązowy medal na mistrzostwach świata juniorów do lat 20. Rok później, w tej samej kategorii wiekowej, zdobył w Goa tytuł mistrza świata. W latach 2004 i 2005 dwukrotnie zdobył brązowe medale na indywidualnych mistrzostwach Europy. W 2004 awansował do trzeciej rundy mistrzostw świata FIDE rozegranych w Trypolisie. W lipcu 2005 po raz pierwszy przekroczył poziom 2700 punktów rankingowych, oznaczający przynależność do światowej elity. W tym samym roku podzielił I miejsce w silnie obsadzonym otwartym turnieju w Gibraltarze oraz zwyciężył w Pucharze Świata w Chanty-Mansijsku (w finale pokonując Rusłana Ponomariowa) i awansował do meczów pretendentów. W roku 2006 odniósł kolejny sukces, samodzielnie zwyciężając w turnieju elity w Linares. Podzielił również I miejsce (wraz z Rusłanem Ponomariowem i Peterem Leko) w memoriale Michaiła Tala w Moskwie. W 2007 zwyciężył (wraz z Weselinem Topałowem i Tejmurem Radżabowem) w turnieju "Corus A" w Wijk aan Zee. Wystąpił również w rozegranych w Eliście meczach pretendentów i wywalczył awans do turnieju o mistrzostwo świata, w którym zajął VII miejsce. Rok 2008 rozpoczął od zwycięstwa (wspólnie z Magnusem Carlsenem) w kolejnej edycji turnieju "Corus A", a następnie triumfował w cyklicznym turnieju "Melody Amber" w Monako. Zwyciężył również w drugim turnieju cyklu FIDE Grand Prix 2008/2009 w Soczi, a także podzielił II m. (za Weselinem Topałowem, wspólnie z Magnusem Carlsenem) w turnieju "Final Chess Masters" w Bilbao. W 2009 zwyciężył w czwartym turnieju FIDE Grand Prix 2008/2009, rozegranym w Nalczyku oraz w turnieju "Grand Slam Final Chess Masters" w Bilbao, natomiast w 2010 podzielił I m. (wspólnie z Szachrijarem Mammedjarowem i Siergiejem Kariakinem) w memoriale Michaiła Tala w Moskwie oraz zdobył tytuł mistrza świata w szachach błyskawicznych. W 2011 podzielił I m. (wspólnie z Magnusem Carlsenem) w kolejnym memoriale Michała Tala w Moskwie, natomiast w 2012 samodzielnie zwyciężył w turnieju "Tata Steel" w Wijk aan Zee. W 2013 zwyciężył (wspólnie z Borisem Gelfandem) w memoriale Aleksandra Alechina rozegranym w Paryżu, Petersburgu oraz Bilbao (turniej "Grand Slam Chess Masters Final"). W 2014 po raz drugi w karierze zwyciężył w turnieju "Tata Steel" w Wijk aan Zee.
Wielokrotny reprezentant Armenii w turniejach drużynowych, m.in.:
Jest pierwszym w historii Ormianinem, który przekroczył poziom 2800 punktów rankingowych. Najwyższy ranking w dotychczasowej karierze osiągnął 1 marca 2014 r., z wynikiem 2830 punktów zajmował wówczas 2. miejsce (za Magnusem Carlsenem) na światowej liście FIDE.
Życie prywatne.
Od 2017 żoną Lewona Aroniana była australijska szachistka Arianne Caoili, która zginęła w wypadku samochodowym w marcu 2020.

</doc>
<doc id="437739" url="https://pl.wikipedia.org/wiki?curid=437739" title="Muzeum Regionalne w Wolinie">
Muzeum Regionalne w Wolinie

Muzeum Regionalne im. Andrzeja Kaubego w Wolinie – muzeum znajdujące się przy wolińskim rynku, obok ratusza. 
W muzeum prezentowane są eksponaty dotyczące plemienia Wolinian, systemu obronnego miasta, rzemiosła, i wierzeń jego średniowiecznych mieszkańców. Atrakcją jest miniaturka słowiańskiego boga z czterema twarzami: Świętowita. Figurkę tę znaleźli prowadzący w Wolinie wykopaliska archeologowie.
Muzealna ekspozycja przedstawia zasięg osadnictwa plemienia Wolinian, rozwój ośrodka miejskiego, od założenia osady otwartej na przełomie VI/VIII wieku po upadek w XII, system obronny, port, gospodarkę, handel i wierzenia. Została przygotowana w oparciu o wiadomości zebrane w kronikach, a przede wszystkim bogate źródła archeologiczne pozyskane w toku wieloletnich badań wykopaliskowych na terenie miasta. Na życzenie zwiedzających można wysłuchać magnetofonowego przewodnika w językach: polskim, angielskim, francuskim, niemieckim, szwedzkim, rosyjskim, czeskim, węgierskim, hiszpańskim, otrzymać informację turystyczną o regionie, zaopatrzyć się w przewodniki, mapy, wydawnictwa muzealne i pamiątki.

</doc>
<doc id="437743" url="https://pl.wikipedia.org/wiki?curid=437743" title="Nicky Wire">
Nicky Wire

Nicholas Allen Jones, znany głównie jako Nicky Wire – walijski muzyk, autor tekstów i basista walijskiej grupy muzycznej Manic Street Preachers.
Życiorys.
Nicholas Allen Jones urodził się 20 stycznia 1969 roku w Llanbadoc, Monmouthshire, Walia. Jest młodszym bratem poety i autora sztuk Patricka Jonesa. W Oakdale Comprehensive School poznał Jamesa Deana Bradfielda, Seana Moore'a i Richey'ego Edwardsa. Z racji, że Wire był doskonałym piłkarzem, w wieku 14 lat został kapitanem narodowej drużyny uczniów. Arsenal F.C. zaproponował mu treningi w swojej szkółce. Niestety, nigdy nie został zawodowym piłkarzem z powodu problemów z kolanami i kręgosłupem. Studiował nauki polityczne na Uniwersytecie w Swansea, co miało później wpływ na temat jego tekstów.
W pierwszym składzie Manic Street Preachers był gitarzystą rytmicznym. Sytuacja zmieniła się po odejściu z zespołu Flickera. Wire został basistą zespołu i jest nim do dzisiaj. Był współtwórcą tekstów na trzech pierwszych płytach Manic Street Preachers. Od czasu zaginięcia Richey'ego Edwardsa sam pisze wszystkie teksty.
Wire gra na Gibsonie Thunderbird, Rickenbackerze, Fenderze Jazz.
Znakiem rozpoznawczym Nicky'ego jest noszenie podczas koncertów sukienek. W wolnym czasie oddaje się swojej ulubionej czynności domowej, odkurzaniu. 
Wire jest wielkim fanem rugby. Kibicuje drużynie narodowej oraz Warrington Wolves Rugby League Club.
Kariera solowa.
W grudniu 2005 roku z oficjalnej strony zespołu można było pobrać dostępną przez jeden dzień pierwszą solową piosenkę Nicky'ego, "I Killed the Zeitgeist", która miała taki sam tytuł jak jego debiutancki album. Premiera krążka miała miejsce 25 września 2006 roku. Pierwszy singiel z tej płyty ukazał się 18 września i był nim utwór "Break My Heart Slowly".
Życie prywatne.
25 września 1993 r. poślubił swoją młodzieńczą miłość, Rachel. Ze względu na miesiąc miodowy musiał opuścić odcinek Top of The Pops, w którym miał wystąpić wraz z zespołem. Wire podczas tego występu został zastąpiony przez mężczyznę podobnej budowy, który miał na sobie maskę Myszki Minnie. Mieszka razem z żoną, córką Clarą oraz synem Stanleyem w Newport.
Dyskografia.
Albumy
Single

</doc>
<doc id="437744" url="https://pl.wikipedia.org/wiki?curid=437744" title="Putorana">
Putorana

Putorana (ros.: плато Путорана, "płato Putorana") – góry położone w azjatyckiej części Rosji na północno-zachodnim skraju Wyżyny Środkowosyberyjskiej. Środkową ich część zajmuje Rezerwat Putorański, w 2010 roku wpisany na listę światowego dziedzictwa UNESCO. Najwyższym szczytem jest Kamień o wysokości 1701 m n.p.m.
Zbudowane są głównie z law, tufów i piaskowców. Ku zachodowi i północy opadają stromym progiem w kierunku Niziny Północnosyberyjskiej. Partie szczytowe spłaszczone, z licznymi polodowcowymi formami rzeźby. Liczne głębokie doliny rzeczne. Na zachodzie wypełnione jeziorami. Roślinność głównie tundrowa, zbocza dolin do wysokości 800 m n.p.m. porasta rzadka tajga. Teren gór jest przeważnie bezludny, w dolinach myślistwo, rybołówstwo i hodowla reniferów. Występują złoża węgla kamiennego oraz rud miedzi i niklu.

</doc>
<doc id="437747" url="https://pl.wikipedia.org/wiki?curid=437747" title="Skrzynka mailowa">
Skrzynka mailowa



</doc>
<doc id="437750" url="https://pl.wikipedia.org/wiki?curid=437750" title="Aretuza">
Aretuza



</doc>
<doc id="437751" url="https://pl.wikipedia.org/wiki?curid=437751" title="Ludwik VI">
Ludwik VI



</doc>
<doc id="437756" url="https://pl.wikipedia.org/wiki?curid=437756" title="Aretuza (świat wiedźmina)">
Aretuza (świat wiedźmina)



</doc>
<doc id="437760" url="https://pl.wikipedia.org/wiki?curid=437760" title="Seventeen">
Seventeen



</doc>
<doc id="437766" url="https://pl.wikipedia.org/wiki?curid=437766" title="Metoda Hare’a">
Metoda Hare’a

 
Metoda Hare’a – jedna z metod przeliczania ważnie oddanych głosów w wyborach na mandaty. Nazwana od nazwiska londyńskiego prawnika Thomasa Hare’a.
Zgodnie z tą metodą wyniki wyborów ustala się w następujący sposób:

</doc>
<doc id="437769" url="https://pl.wikipedia.org/wiki?curid=437769" title="Spektrometria płomieniowo-jonizacyjna">
Spektrometria płomieniowo-jonizacyjna



</doc>
<doc id="437770" url="https://pl.wikipedia.org/wiki?curid=437770" title="Gwałt">
Gwałt

Gwałt, zgwałcenie – zmuszenie drugiej osoby do obcowania płciowego, poddania się innej czynności seksualnej lub wykonania takiej czynności przez jedną lub wiele osób, posługujących się siłą fizyczną, przymusem, nadużyciem władzy, podstępem lub wykorzystujących niemożność wyrażenia świadomej zgody przez daną osobę. Sprawca gwałtu nazywany jest gwałcicielem.
Etymologia.
Słowo gwałt pochodzi od niemieckiego słowa gewalt () oznaczającego władzę, przemoc, siłę. 
Definicje.
W większości krajów gwałt jest definiowany jako stosunek płciowy bądź inne formy penetracji seksualnej, których sprawca dopuścił się wobec ofiary bez jej zgody. Pojęcie gwałtu nie jest jednolicie definiowane przez organizacje ochrony zdrowia poszczególnych państw, organizacje ochrony porządku publicznego, instytucje ochrony zdrowia i środowiska prawnicze. Definicja gwałtu jest zróżnicowana w zależności od kultury i uwarunkowań historycznych.
Do 2012 roku Federalne Biuro Śledcze (FBI) uważało gwałt za przestępstwo popełniane wyłącznie przez mężczyzn wobec kobiet. W 2012 r. zmieniono definicję z „cielesnego obcowania z kobietą siłą i wbrew jej woli” na „penetrację, nieważne jak niewielką, pochwy lub odbytu jakąkolwiek częścią ciała, lub przedmiotem, bądź penetrację oralną przez organ płciowy innej osoby, bez zgody ofiary”. Poprzednia definicja, która nie zmieniała się od 1927 roku, była uważana za przestarzałą i zbyt wąską. Zaktualizowana definicja obejmuje uznanie ofiary i sprawcy dowolnej płci, oraz że gwałt z użyciem przedmiotu może być równie traumatyczny jak gwałt z użyciem penisa. FBI dalej opisuje przypadki, kiedy ofiara nie jest w stanie wyrazić zgody z powodu psychicznej lub fizycznej niedyspozycji. Uznaje, że ofiara może być niezdolna do wyrażenia zgody ze względu na wpływ narkotyków lub alkoholu.
Niektóre kraje odróżniają gwałt od napaści na tle seksualnym, definiując gwałt jako obejmujący penetrację pochwy przez prącie lub wyłącznie penetrację z udziałem prącia, podczas gdy inne rodzaje aktywności seksualnej bez zgody obu stron nazywane są napaścią na tle seksualnym. Przykładowo, Szkocja kładzie nacisk na penetrację z użyciem penisa, wprowadzając wymóg, że napaść seksualna musi być dokonana z użyciem penisa, aby można ją było zakwalifikować jako gwałt.
Psychologiczne, fizyczne, społeczne i ekonomiczne koszty przestępstwa gwałtu.
W ciągu miesiąca po gwałcie u 94% ofiar diagnozuje się objawy zespołu stresu pourazowego, takie jak przerażenie, trudności z koncentracją, bezsenność. Wśród konsekwencji, jakie gwałt ma dla ofiary, są również depresja, bóle brzucha, dolegliwości narządów płciowych i bóle głowy, które utrzymują się nawet latami po gwałcie. Obok bezpośrednich obrażeń fizycznych gwałt bywa przyczyną zachorowania na choroby przenoszone drogą płciową i zajścia w niechcianą ciążę.
Ekonomiczne koszty gwałtu są od lat szacowane w Stanach Zjednoczonych. W roku 1996 koszt pojedynczego gwałtu oszacowano na 87 000 dolarów, przy czym koszty bezpośrednie (korzystanie z pomocy lekarskiej, wizyty u psychologa) stanowiły 5100 dolarów, a resztę stanowiły koszty pośrednie (absencja lub utrata pracy, pogorszona jakość życia itp.). Według klasyfikacji amerykańskiego Narodowego Instytutu Sprawiedliwości gwałt jest najbardziej kosztownym przestępstwem w USA (127 miliardów dolarów) – na drugim miejscu są napaści (93 miliardy), a na trzecim morderstwa (71 miliardów).
Gwałt w Unii Europejskiej.
Prawo unijne.
25 października 2012 roku Parlament Europejski i Rada Europejska przyjęły dyrektywę ustanawiającą normy minimalne w zakresie praw, wsparcia i ochrony ofiar przestępstw (Dyrektywa 2012/29/UE). Dyrektywa definiuje gwałt jako przemoc na tle płciowym, która jest przejawem dyskryminacji ze względu na płeć, gdyż ofiarami gwałtu są w przeważającej mierze kobiety. Dyrektywa zobowiązuje państwa członkowskie m.in. do szkolenia pracowników policji, prokuratury i sądu tak, by ofiary były traktowane z szacunkiem, oraz do tego, by w każdym państwie istniał system wsparcia dla ofiar. Państwa członkowskie Unii Europejskiej mają obowiązek włączenia dyrektywy w swój system prawny do 16 listopada 2015 r.
Prawa ofiar gwałtu zagwarantuje także Konwencja o zapobieganiu i zwalczaniu przemocy wobec kobiet i przemocy domowej otwarta do podpisu przez Radę Europy 11 maja 2011 r. Polska podpisała dokument 18 grudnia 2012 r.
Ochrona ofiar gwałtu w państwach członkowskich UE.
Według raportu European Women's Lobby (EWL), "EWL Barometer on rape in the EU 2013", normy prawne Bułgarii, Litwy, Malty, Serbii, Ukrainy i Węgier znacznie odbiegają od norm wymaganych przez antyprzemocową Konwencję Rady Europy. Np. na Litwie gwałt męża na żonie nie jest przestępstwem, w kodeksie węgierskim gwałt jest definiowany w odniesieniu do moralności życia seksualnego ofiary przestępstwa, a na Malcie gwałt jest określony jako przestępstwo przeciwko honorowi rodzin (a nie przeciwko autonomii ofiary). Z kolei w Bułgarii gwałciciel może uniknąć kary, jeśli poślubi ofiarę przed wydaniem przez sąd wyroku skazującego.
EWL wskazuje, że systemy prawne dwóch państw, Holandii i Wielkiej Brytanii, oferują lepszą ochronę niż ta wymagana zapisami Konwencji antyprzemocowej Rady Europy. Legislacja Irlandii, Włoch i Turcji jest określona jako spełniająca wymogi Konwencji. Reszta państw członkowskich, łącznie z Polską, ma systemy prawne które tylko częściowo odpowiadają minimalnym normom ochrony ofiar gwałtu zawartym w Konwencji.
Gwałt w polskim prawie karnym.
Gwałt jako przestępstwo.
O przestępstwie zgwałcenia w typie podstawowym mowa jest w art. 197 § 1 Kodeksu karnego, który penalizuje doprowadzenie przemocą, groźbą bezprawną lub podstępem drugiej osoby do obcowania płciowego. Art. 197 § 2 K.k. określa drugą postać zgwałcenia, polegającą na doprowadzeniu przemocą, groźbą bezprawną lub podstępem do poddania się lub wykonania innej czynności seksualnej. Typy kwalifikowane zgwałcenia tworzą art. 197 § 3 (zgwałcenie zbiorowe, zgwałcenie małoletniego poniżej lat 15 i zgwałcenie kazirodcze) i art. 197 § 4 K.k. (zgwałcenie ze szczególnym okrucieństwem).
Potocznie często określa się zgwałcenie mianem „gwałtu”. Jednak w prawie karnym nie jest to uzasadnione, ponieważ termin „gwałt” ma inne znaczenie, oznacza gwałtownie i bezwzględnie stosowaną przemoc fizyczną. W takim znaczeniu „gwałt” występuje np. w przestępstwie porwania statku (art. 166 K.k.).
Pojęcie gwałtu zbiorowego.
Z gwałtem zbiorowym w rozumieniu 197 § 3 K.K. mamy do czynienia wtedy, kiedy sprawców jest co najmniej dwóch, przy czym wystarczy, że obcowania płciowego lub innej czynności seksualnej dopuszcza się tylko jeden z nich, czyli np. w sytuacji, gdy z czterech sprawców stosunek z ofiarą odbył jeden z nich, a pozostałych 3 ją tylko trzymało, za zgwałcenie zbiorowe odpowiedzą wszyscy czterej. Jest tak dlatego, że w polskim prawie karnym zgwałcenie polega nie na podjęciu obcowania płciowego lub innej czynności seksualnej, lecz na doprowadzeniu do nich. Sprawca, który przytrzymuje pokrzywdzonego, także doprowadza go do określonej w przepisie czynności, nawet jeżeli sam jej nie podejmuje.
Uwagi odnośnie do osób małoletnich.
W polskim Kodeksie karnym zgwałcenie osoby poniżej piętnastego roku życia zawsze wypełnia znamiona przestępstwa z art. 197 par. 3 K.k.
W niektórych systemach prawnych doprowadzenie osoby poniżej pewnej granicy wieku do obcowania płciowego, poddania się innej czynności seksualnej lub wykonania takiej czynności uznaje się za zgwałcenie bez względu na fakt, że czynność seksualna odbywa się za zgodą obydwu stron.
W Kodeksie karnym z 1997 r. obcowanie z małoletnim poniżej 15 roku życia, nawet przy jego zgodzie, penalizuje art. 200. Typ ten błędnie nazywany jest w języku potocznym pedofilią.
Skala przestępstwa zgwałcenia w Polsce.
Zgodnie z danymi policyjnymi postępowania karne o zgwałcenie wszczęto w następującej liczbie: 2126 w 2004 r., 2137 w 2005 r., 2212 w 2006 r., 2027 w 2007 r., 2041 w 2008 r., 1816 w 2009 r. Wykrywalność sprawców przestępstwa zgwałcenia w latach 1999–2008 kształtowała się na poziomie 81–86%. Dane policyjne nie dają odpowiedzi na pytanie jaka jest proporcja zgwałceń dziewcząt i chłopców, gdyż policja nie gromadzi danych o płci zgwałconych nieletnich.
Badanie OBOP z 2007 r. wykazało, że 9% Polek i Polaków zna rodzinę, w której występuje przemoc seksualna. 86% ofiar przemocy seksualnej w rodzinie stanowią kobiety, a sprawcami 60% przestępstw są mężowie. 25% ofiar przemocy seksualnej w rodzinie obawia się ponownego ataku, a 39% sprawców nie wyklucza zastosowania przemocy seksualnej w przyszłości.
Rodzaje gwałtu.
W nauce kryminologii gwałt można klasyfikować na różne sposoby: np. w odniesieniu do okoliczności, w jakich miał miejsce, w odniesieniu do tożsamości ofiary lub sprawcy. Można wyróżnić m.in. gwałt kazirodczy, gwałt na randce, gwałt małżeński, gwałt więzienny, gwałt wojenny, gwałt zbiorowy.
Gwałt w małżeństwie.
Przestępstwo zgwałcenia może również popełnić jeden małżonek na szkodę drugiego. Żona nie musi utrzymywać kontaktów seksualnych z mężem i na odwrót. W polskim prawie obowiązek wspólnego pożycia małżonków określony w art. 23 Kodeksu rodzinnego i opiekuńczego w żadnym wypadku nie uprawnia małżonka do jego egzekwowania w "jakikolwiek" sposób. Niedochowywanie tego obowiązku przez jednego małżonka może jedynie uprawniać drugiego do żądania rozwiązania małżeństwa przez rozwód.
Zgwałcenie prostytutki.
Prostytutki podlegają takiej samej ochronie prawnej jak inne osoby, czyli kontakt seksualny z taką osobą wbrew jej woli jest takim samym przestępstwem jak zgwałcenie osoby nieświadczącej usług seksualnych. Gwałtem natomiast nie jest sytuacja, jeśli do samego kontaktu dojdzie przy zgodzie prostytutki, a następnie klient nie zapłaci lub zapłaci mniej, niż zadeklarował. W zależności od zamiaru sprawcy taką sytuację można rozpatrywać w kategorii oszustwa (prawo karne) lub niewywiązania się z umowy (prawo cywilne).
Gwałt na randce.
Termin "gwałt na randce" (ang. "date rape") opisuje wymuszony kontakt seksualny, do którego dochodzi pomiędzy osobami, które dobrze się znają, przyjaźnią się lub darzą się uczuciem. Dochodzi zwykle do niego podczas spotkań towarzyskich, niekiedy z użyciem substancji psychotropowych (takich jak np. substancje wchodzące w skład pigułki gwałtu) lub alkoholu. Wymuszenie kontaktu seksualnego może być planowane lub dochodzi do niego spontanicznie. Oskarżenia o gwałt na randce są często trudne do udowodnienia.
Gwałt oralny.
Termin gwałt oralny opisuje przestępstwo zgwałcenia, w którym:
Gwałt oralny zwykle związany jest z gwałtem więziennym lub pedofilnym, ale bywa, że dorosłe kobiety są gwałcone oralnie.
Gwałt więzienny.
Gwałt więzienny to jedna z postaci tzw. "przecwelenia".
Służy nie tylko zaspokojeniu potrzeby seksualnej, ale też ma charakter rytualny. Celem może być chęć zdominowania współwięźnia, chęć zdegradowania go, ukarania (np. za donosicielstwo) lub chęć rozładowania agresji.
Gwałty w więzieniu przeważnie mają charakter zbiorowy, często są połączone z pobiciem. Polegają na zmuszeniu ofiary do odbycia stosunku analnego, często także oralnego. Na gwałty więzienne narażeni są głównie mężczyźni słabi fizycznie i psychicznie lub odsiadujący wyroki za określone przestępstwa (najczęściej przestępstwa seksualne wobec dzieci). 
Przecwelowanie i zgwałcenie pozbawia mężczyznę męskiej tożsamości – otrzymuje on kobiece imię, którym zwracają się doń współwięźniowie. Więzień taki (przezwany „cwelem”) od tej pory jest zmuszany do świadczenia usług seksualnych współwięźniom oraz wykonywania różnych „brudnych” prac, na przykład mycia muszli klozetowych, ponadto współwięźniowie mogą się nad nim znęcać w inny sposób. Status „cwela” jest w zasadzie statusem dożywotnim i utrzymuje się on w sytuacji przeniesienia więźnia do innego więzienia lub rozpoczęcia po pobycie na wolności odbywania nowej kary. Nawet po upływie lat współwięźniowie starają się wybadać więźnia przeniesionego lub ponownie skazanego i przesyłają grypsy do innych więzień z prośbą o informacje o statusie takiej osoby, a po ich otrzymaniu traktują go stosownie do ich treści. Gwałt jest najbrutalniejszym ze sposobów „przecwelenia” jednak nie jedynym. Następuje ono też np. w wyniku brutalnego pobicia, pobrudzenia więźnia kałem, uderzenia w twarz szczotką do czyszczenia klozetów, dotknięcia twarzy członkiem.
Zjawisko „przecwelenia” w zasadzie nie występuje w więzieniach kobiecych, zdarzają się jednak gwałty: homoseksualne i heteroseksualne. 
W Stanach Zjednoczonych dane z m.in. amerykańskiego Departamentu Sprawiedliwości wskazują, że do przestępstw seksualnych w postaci ataków więźniów na więźniów częściej dochodzi właśnie w zakładach dla kobiet: 3,6% u kobiet vs. 1,4% u mężczyzn. W Polsce mniej niż 2% więźniów jest gwałconych, w USA – 1,37–2,46%.
Gwałty oraz inne sposoby prześladowania, cwelowanie i tak zwane gierki opisał Moczydłowski, pierwszy szef więziennictwa w swojej książce z 1991 i w jej nowszych wydaniach, która jest wynikiem długoletnich badań nad ewolucją życia więziennego.
Płeć ofiar i sprawców.
Dane polskiej policji (2005) wskazują na to, że gwałcicielem niemal zawsze jest mężczyzna (99,15%).
Dane z Kanady (2010) wskazują na to, że 5% wszystkich zgwałceń dokonywanych jest przez kobiety, zaś 40% mężczyzn wykorzystywanych w dzieciństwie wskazało na kobiety jako sprawców. 
W Stanach Zjednoczonych dane z m.in. amerykańskiego Departamentu Sprawiedliwości wskazują, że do przestępstw seksualnych częściej dochodzi w zakładach dla kobiet: 3,6% u kobiet vs. 1,4% u mężczyzn.
Obwinianie ofiary.
Obwinianie ofiary to obarczanie ofiary przestępstwa całkowitą lub częściową odpowiedzialnością za fakt popełnienia przestępstwa przez sprawcę. W kontekście gwałtu obwinianie ofiary koresponduje z hipotezą sprawiedliwego świata i przekonaniem, że określone zachowania ofiary (takie jak flirtowanie, atrakcyjny seksualnie wygląd), mogły zachęcić sprawcę do popełnienia gwałtu. Skrajnym przejawem obwiniania ofiary jest wyrażanie opinii, iż ofiara „sama się o to prosiła”, gdyż nie zachowywała się właściwie. "Jak suka nie da, to pies nie weźmie" to przysłowie używane w Polsce dla obwiniania ofiar gwałtu.
Do usprawiedliwienia gwałtu używanych jest wiele stereotypów dotyczących ról płciowych i gender. W przypadku, gdy sprawcą jest mężczyzna, a ofiarą kobieta, stereotypy te odnoszą się do przekonania, że władza przypisana jest mężczyznom, podczas gdy kobiety zostały stworzone do seksu i bycia obiektami seksualnymi, lubią być zmuszane do seksu i ustawiane na swoim miejscu, a męskie potrzeby i zachowania seksualne są niekontrolowane i muszą być zaspokojone. W przypadku gdy sprawczynią jest kobieta, a ofiarą mężczyzna, zgwałcony mężczyzna bywa postrzegany jako słaby lub, w kulturach, w których mężczyźni zyskują status dzięki podbojom seksualnym, bywa uważany za szczęściarza.

</doc>
<doc id="437781" url="https://pl.wikipedia.org/wiki?curid=437781" title="Rumian rzymski">
Rumian rzymski

Rumian rzymski, r. szlachetny ("Chamaemelum nobile") – gatunek rośliny z rodziny astrowatych. Nazwa zwyczajowa związana jest z tradycyjnym włączaniem tego gatunku do rodzaju rumian "Anthemis".
Rozmieszczenie geograficzne.
Pochodzi z obszarów: Azory, Algieria, Maroko, Portugalia, Francja, Hiszpania, Irlandia, Anglia, ale rozprzestrzenił się również na innych terenach poza tymi obszarami swojego rodzimego występowania. Jest zwykle uprawiany, także w Polsce, często dziczejący.
Biologia i ekologia.
Bylina, hemikryptofit. Kwitnie w czerwcu i lipcu. Zdziczały występuje czasami w siedliskach ruderalnych; na nasypach kolejowych, przydrożach. Liczba chromosomów 2n=18.
Zastosowanie.
Rumian rzymski jest źródłem oleju z rumianu (rumianku) rzymskiego destylowanego z koszyczków i wykorzystywanego do aromatyzowania likierów, herbaty, szamponów (zwłaszcza stosowanych do mycia jasnych włosów) i innych kosmetyków. Gatunek stosowany był i jest wciąż jeszcze w mieszankach trawnikowych, ceniony ze względu na dużą odporność na wydeptywanie i susze.

</doc>
<doc id="437782" url="https://pl.wikipedia.org/wiki?curid=437782" title="Rejencja Karlsruhe">
Rejencja Karlsruhe

Rejencja Karlsruhe (niem. "Regierungsbezirk Karlsruhe") – jedna z czterech rejencji niemieckiego kraju związkowego Badenia-Wirtembergia. Główny urząd rejencji, prezydium ("Regierungspräsidium") ma siedzibę w Karlsruhe. Prezydium rejencji podlega Ministerstwu Spraw Wewnętrznych "(Innenministerium)" Badenii-Wirtembergii.
Geografia.
Rejencja Karlsruhe leży w północno-zachodniej części Badenii-Wirtembergii. Od południa graniczy z rejencją Fryburg, od zachodu z Nadrenią-Palatynatem, od północy z Hesją i od wschodu z rejencją Stuttgart. Obecne granice otrzymała po reformie administracyjno-terytorialnej 1 stycznia 1973.
Historia.
Rejencja istnieje od powstania Badenii-Wirtembergii w 1952. Obejmowała wówczas przede wszystkim północną część Badenii, a zatem badeńską część dawnego kraju związkowego Wirtembergia-Badenia. Do 31 grudnia 1972 nosiła nazwę rejencja Nordbaden (pol. "Badenii Północnej"), zmieniono ją wskutek reformy, gdy na południowym wschodzie przyłączono część dawnego obszaru Wirtembergii, oddając część obszaru na północnym wschodzie rejencji Stuttgart.
Podział administracyjny.
Rejencja Karlsruhe dzieli się na:
Regiony:
Miasta na prawach powiatu:
Powiaty ziemskie:

</doc>
<doc id="437786" url="https://pl.wikipedia.org/wiki?curid=437786" title="Rejencja Stuttgart">
Rejencja Stuttgart

Rejencja Stuttgart (niem. "Regierungsbezirk Stuttgart") – jedna z czterech rejencji niemieckiego kraju związkowego Badenia-Wirtembergia. Główny urząd rejencji, prezydium ("Regierungspräsidium") ma siedzibę w Stuttgarcie. Prezydium rejencji podlega Ministerstwu Spraw Wewnętrznych "(Innenministerium)" Badenii-Wirtembergii.
Geografia.
Rejencja Stuttgart leży w północno-wschodniej części Badenii-Wirtembergii. Od południa graniczy z rejencją Tybinga, od zachodu i północnego zachodu z rejencją Karlsruhe a od północy i od wschodu z Bawarią. Obecne granice otrzymała po reformie administracyjno-terytorialnej 1 stycznia 1973.
Historia.
Rejencja istnieje od powstania Badenii-Wirtembergii w 1952. Obejmowała wówczas przede wszystkim północną część Wirtembergii, a zatem badeńską część dawnego kraju związkowego Wirtembergia-Badenia. Do 31 grudnia 1972 nosiła nazwę Nordwürttemberg (pol. "Północnej Wirtembergii"), zmieniono ją wskutek reformy, gdy na północny przyłączono część dawnego obszaru Badenii, oddając część obszaru na południowym zachodzie rejencji Karlsruhe.
Podział administracyjny.
Rejencja Stuttgart dzieli się na:
Regiony:
Miasta na prawach powiatu:
Powiaty ziemskie:

</doc>
