<doc id="437788" url="https://pl.wikipedia.org/wiki?curid=437788" title="XHTML-Print">
XHTML-Print

XHTML-Print (ang. Extensible HyperText Markup Language for Printing) – język znaczników oparty na XML, używany głównie w urządzeniach drukujących.
XHTML-Print jest podzbiorem XHTML, zawierającym zestaw modułów XHTML obsługujących większość elementów z XHTML 1.1, oprócz tych, które nie są przydatne przy wydrukach.

</doc>
<doc id="437789" url="https://pl.wikipedia.org/wiki?curid=437789" title="Wirtualne Gęśle">
Wirtualne Gęśle

Wirtualne Gęśle (czasem zapisywane jako Wirtu@lne Gęśle) – internetowy plebiscyt na folkową płytę roku, towarzyszący organizowanemu przez Radiowe Centrum Kultury Ludowej konkursowi na Folkowy Fonogram Roku.
Każdego roku w plebiscycie Wirtualne Gęśle głosuje kilka tysięcy osób. Głosowanie odbywa się poprzez formularz dostępny na stronie internetowej plebiscytu. Rozstrzygnięcie następuje pierwszego dnia Festiwalu Muzyki Folkowej Polskiego Radia „Nowa Tradycja” na koncercie finałowym Folkowego Fonogramu Roku.
W plebiscycie Wirtualne Gęśle 2012 rywalizowało 86 płyt (wydanych w 2011 roku).
Według organizatorów Wirtualnych Gęśli, pomysł na plebiscyt słuchaczy powstał „w buncie przeciwko decyzji radiowego jury”.
Najlepsze okładki płyt.
Od 2006 r. plebiscytowi towarzyszy głosowanie na najlepszą okładkę płyty, biorącej udział w konkursie.
Laureaci:

</doc>
<doc id="437790" url="https://pl.wikipedia.org/wiki?curid=437790" title="Olsza (Kraków)">
Olsza (Kraków)

Olsza – dawna wieś zlokalizowana w Dolinie Prądnika, ok. 3 km na północny wschód od centrum Krakowa, obecnie w granicach Krakowa, obecnie jej tereny wchodzą w skład Dzielnicy III Prądnik Czerwony i Dzielnicy II Grzegórzki. Część dawnej Olszy na terenie Dzielnicy II zajmuje obecnie Osiedle Oficerskie.
Etymologia nazwy.
Olsza jest nazwą odapelatywną od nazwy drzewa olsza. Pierwotnie tereny Olszy porastały gęste lasy łęgowe, charakterystyczne dla dolin rzecznych (tu – dla Doliny Prądnika) i zbudowane głównie z olchy czarnej.
Położenie.
Olsza położona jest na północny wschód od Starego Miasta i na zachód od Rakowic. Dawne granice Olszy biegły: od północnego wschodu w rejonie obecnej ul. Malawskiego, od południowego wschodu wzdłuż obecnych ulic Pilotów (częściowo), Olszyny i Brodowicza, od południowego zachodu linią obecnej ul. Lubomirskiego, od północnego zachodu obecnymi ulicami Rakowicką i Brogi.
Przez Olszę przepływa rzeka Białucha (Prądnik). Olszę przecina dwutorowa linia kolejowa PLK-100 (Kraków Mydlniki – Gaj) będąca „małą” towarową obwodnicą Krakowa, obecnie wykorzystywana przez pociągi towarowe oraz kilka pociągów TLK.
Historia.
Pierwsza wzmianka na temat Olszy pochodzi z XVII w., kiedy to stanowiła część Prądnika Czerwonego, jednak z osobnym folwarkiem (w rejonie obecnych ulic Kanonierów, Pięknej, Ptasiej i Sokołowskiego).
W 1910 południową część wsi Olsza przyłączono do Krakowa. W okresie międzywojennym powstało na tym terenie Osiedle Oficerskie o charakterze willowym. W 1941 do Krakowa przyłączono pozostałą część dawnej wsi.

</doc>
<doc id="437791" url="https://pl.wikipedia.org/wiki?curid=437791" title="Jan Łaski (prymas)">
Jan Łaski (prymas)

Jan Łaski herbu Korab (ur. 1456 w Łasku, zm. 19 maja 1531 w Kaliszu) – arcybiskup gnieźnieński i prymas Polski w latach 1510–1531, kanclerz wielki koronny od 1503, sekretarz królewski od 1501, kantor poznańskiej kapituły katedralnej w 1484 roku, kantor gnieźnieńskiej kapituły katedralnej w 1487 roku, kanonik gnieźnieńskiej kapituły katedralnej w 1491 roku, kanclerz gnieźnieńskiej kapituły katedralnej w 1493 roku, dziekan włocławskiej kapituły katedralnej, posiadał 2 kanonie w krakowskiej kapitule katedralnej, prepozyt płockiej kapituły katedralnej w latach 1507–1512, prepozyt poznańskiej kapituły katedralnej, prepozyt skalbmierskiej kapituły kolegiackiej, prepozyt łęczyckiej kapituły kolegiackiej w 1506 roku, prepozyt średzkiej kapituły kolegiackiej w 1509 roku, działacz ruchu egzekucyjnego i kodyfikator prawa zawartego w tzw. "Statucie Łaskiego", komisarz królewski w Gdańsku w 1524 roku, posiadał przywilej kreacji notarialnej.
Syn Andrzeja i Barbary, przyrodni brat Jarosława.
Droga do arcybiskupstwa.
Nie posiadał wyższego wykształcenia. Święcenia przyjął w 1471. Zgromadził wiele beneficjów kościelnych. W 1490 był już sekretarzem królewskim, brał udział w wielu misjach dyplomatycznych do Rzymu, Flandrii i Egiptu. W 1501 zaskarbił sobie względy króla Aleksandra Jagiellończyka, który mianował go najwyższym sekretarzem królewskim. Był sygnatariuszem unii piotrkowsko-mielnickiej 1501 roku. Na sejmie 1503 mianowany kanclerzem wielkim koronnym. Był autorem reformy sejmu walnego, której dał wyraz w redagowaniu konstytucji sejmu radomskiego 1505 "nihil novi". Podpisał konstytucję "Nihil novi" na sejmie w Radomiu w 1505 roku. Podpisał dyplom elekcji Zygmunta I Starego na króla Polski i wielkiego księcia litewskiego na sejmie w Piotrkowie 8 grudnia 1506 roku. W 1506 wydał tzw. Statut Łaskiego – pierwszą w historii kodyfikację prawa polskiego. W 1510 został arcybiskupem gnieźnieńskim, w związku z czym zrzekł się kanclerstwa, oddając pieczęć większą.
Na Soborze Laterańskim.
W 1513 przyjechał do Rzymu na Sobór laterański V, gdzie przedstawił plan krucjaty europejskiej przeciwko imperium osmańskiemu i Wielkiemu Księstwu Moskiewskiemu. W 1515 uzyskał dla siebie i swoich następców na metropolii gnieźnieńskiej tytuł stałych legatów papieskich ("legati nati").
Ruch egzekucyjny i sprawy międzynarodowe.
W 1510 roku brał udział w rokowaniach w Kamieńcu Podolskim, zakończonych podpisaniem traktatu pokojowego z przedstawicielami hospodara mołdawskiego Bogdana III. W 1521 stanął na czele ruchu szlachty, zmierzającego do egzekucji praw i przestrzegania "incompatibilitas". W 1524 zawarł w imieniu Polski przymierze z Danią, Meklemburgią i książętami pomorskimi, zwrócone przeciw Brandenburgii i zakonowi krzyżackiemu. Był zwolennikiem bezpośredniej aneksji Prus zakonnych. Był sygnatariuszem aktu traktatu krakowskiego w 1525 roku. 20 lutego 1530 w katedrze wawelskiej ukoronował "vivente rege" młodego Zygmunta II Augusta na króla Polski.
Sprawy Kościoła.
W swojej metropolii odbył dziesięć synodów prowincjonalnych w Piotrkowie i Łęczycy. W 1518 jeździł do Wilna dla starań o kanonizację królewicza Kazimierza. Uzyskał potwierdzenie swojego zwierzchnictwa nad diecezją wrocławską (1521) i lubuską (1524). Twardo zwalczał luteranizm, zalecając stosowanie sankcji karnych, grożąc odstępcom klątwą i utratą dóbr, wprowadził cenzurę książek i przywrócił inkwizycję. Walczył też z prawosławiem, napisał traktat "De Ruthenorum nationibus eorumque erroribus" (O narodach Rusińskich tudzież ich błędach).
Mecenat.
Na swoim dworze zgromadził wielu uczonych i artystów, korespondował z Erazmem z Rotterdamu. Próbował zreformować szkolnictwo i Akademię Krakowską. W Rzymie miał własny dom, w którym mieszkało wielu wysyłanych przez niego za własne pieniądze polskich stypendystów.
Był największym mecenasem sztuki pośród prymasów XVI w. Ufundował w katedrze gnieźnieńskiej 4 nagrobne płyty brązowe. Wzniósł w Gnieźnie rotundę z trzema absydami (gdzie planował zapewne swe miejsce pochówku), rozebraną w XVIII w. Wbrew powszechnym sądom nie miała ona wcale form renesansowych, lecz była wyrazem ciągle żywych tradycji sztuki późnogotyckiej (plan i charakter tej kaplicy należy wywodzić ze średniowiecznych centralnych kościołów kommemoratywno-sepulkralnych na planie krzyża). Oprócz tego Łaski wzniósł także w stolicy archidiecezji dwór/rezydencję biskupią, położoną na południe od katedry, niesłusznie dziś nazywaną zamkiem (zamek w Gnieźnie znajdował się na Wzgórzu Lecha, na północ od katedry i był siedzibą księcia, w XVI w. już nie funkcjonował). Dla zamku kamienieckiego na Podolu ufundował wieżę, nazywaną Łaską, a na skutek przekręcenia nazwy – lacką i polską.
Zmarł 19 maja 1531 r. w Kaliszu. Jego ciało spoczywało w nieistniejącej już kaplicy św. Stanisława, która znajdowała się na Wzgórzu Lecha, pomiędzy katedrą gnieźnieńską a kościołem kolegiackim św. Jerzego.
Upamiętnienie.
Na terenie Łasku:
Rok 2006 został ustanowiony Rokiem Jana Łaskiego.

</doc>
<doc id="437792" url="https://pl.wikipedia.org/wiki?curid=437792" title="Olsza II">
Olsza II

Olsza II – osiedle w Krakowie, w dzielnicy III Prądnik Czerwony, niestanowiące jednostki pomocniczej niższego rzędu w ramach dzielnicy.
Położenie.
Osiedle Olsza II położone jest około 3 km na północny wschód od centrum Krakowa. Otaczają je:
Historia i infrastruktura.
Osiedle Olsza II powstało w latach 60. XX wieku na obszarze dawnych miejscowości Olsza, Prądnik Czerwony i Rakowice. Tereny te zostały przyłączone do Krakowa w 1910 roku – zachodnia część osiedla, na prawym brzegu Białuchy, jako ówczesna XVIII dzielnica Katastralna Warszawskie i w 1941 roku – dzielnice katastralne XLI Prądnik Czerwony, XLII Olsza i XLIII Rakowice. Osiedle w założeniu było projektowane dla dużej, jak na dotychczasowe standardy tej części Krakowa, liczby mieszkańców. Świadczy o tym przeważająca zabudowa wielopiętrowych bloków, głównie czteropiętrowych, uzupełnionych kilkoma dziesięciopiętrowymi punktowcami. Charakterystycznym elementem architektonicznym osiedla jest pawilon handlowy „Meteor”. Wnętrza osiedla, pomiędzy blokami, charakteryzują się znaczną ilością terenów zielonych. W środkowej części Olszy II, pomiędzy ulicami Gdańską, Brogi i Wieniawskiego, przeważa zabudowa jednorodzinna, będąca częściowo pozostałością po dawnej, podmiejskiej zabudowie tego obszaru, sprzed okresu intensywnej urbanizacji.
Na osiedlu znajdują się 42 budynki mieszkalne położone na 40 hektarach powierzchni.

</doc>
<doc id="437793" url="https://pl.wikipedia.org/wiki?curid=437793" title="Warszawskie">
Warszawskie

Warszawskie (zwane również: Śródmieście Warszawskie, Warszawskie Przedmieście) – dawna XVIII dzielnica katastralna, część Prądnika Czerwonego w Krakowie, umiejscowiona wzdłuż "Traktu Warszawskiego" (obecnie: al. 29 Listopada). Wchodzi w skład Dzielnicy I Stare Miasto, Dzielnicy II Grzegórzki i Dzielnicy III Prądnik Czerwony.
Umowną granicę południową Warszawskiego stanowiła dawna granica Krakowa w rejonie dawnych szańców kościuszkowskich (obecnie tunel Krakowskiego Szybkiego Tramwaju), granicę północną oraz wschodnią wytyczała rzeka Białucha.
W latach 60. XX w. na terenie dawnej dzielnicy Warszawskie wybudowano osiedle mieszkaniowe - os. Wiśniowa. W 1962 rozpoczęła działalność Szkoła Podstawowa nr 95, wybudowana jako jedna z "tysiąclatek". W latach 70. XX w. powstał przy al. 29 Listopada kampus akademicki Uniwersytetów Ekonomicznego i Rolniczego.
Jednostka wojskowa.
Jednostka Wojskowa 2771 przy ul. Rakowickiej 29 w Krakowie została sformowana na podstawie zarządzenia Szefa Sztabu Generalnego Wojska Polskiego nr 055/org. z dnia 24.06.1993 r. oraz Zarządzenia Dowódcy Krakowskiego Okręgu Wojskowego nr 048/org z dnia 12.07.1993 r. Patronem jednostki jest gen. dyw. Stanisław Haller.
Jest jedną z pierwszych jednostek Korpusu, która w 2000 roku dostosowała swoje struktury organizacyjne zgodnie ze standardami Paktu Północnoatlantyckiego, a w tym roku kontynuuje proces przeformowania i doskonalenia struktur zgodnych z potrzebami NATO i Wojsk Lądowych.
Jednostka współpracuje z wieloma instytucjami cywilnymi na terenie Krakowa, jak i województwa małopolskiego. Między innymi z Zespołem Szkół Łączności, Specjalnym Ośrodkiem Szkolno-Wychowawczym dla dzieci niewidomych i niedowidzących oraz Zespołem Szkół Budowlanych nr 1 w Krakowie i Zespołem Szkół Zawodowych nr 2 z Jaworzna w zakresie patronatu nad klasami o profilu wojskowym. W skład struktury organizacyjnej Jednostki wchodzi między innymi Kompania Reprezentacyjna 2 Korpusu Zmechanizowanego, która uczestniczy jako asysta wojskowa w zasadzie we wszystkich uroczystościach na terenie miasta Krakowa.

</doc>
<doc id="437795" url="https://pl.wikipedia.org/wiki?curid=437795" title="Stare Tychy">
Stare Tychy

Stare Tychy – dzielnica Tychów, która jest najstarszą częścią miasta.
Przed rozbudową miasta w latach 50. XX w. stanowiła jego centrum. Tutaj, około 1480 r., wybudowany został pierwszy niewielki kościół w Tychach – św. Marii Magdaleny. Znajduje się tu również Browar Książęcy założony w 1629 r. oraz Bank Spółdzielczy w Tychach założony w 1900 r. W tej dzielnicy pojawił się również pierwszy dworzec kolejowy i pierwsze kino w Tychach „Halka”. W tej dzielnicy znajduje się też Teatr Mały – jedyny teatr w mieście. Na terenie tamtejszego Browaru Książęcego znajduje się Tyskie Muzeum Piwowarstwa oraz Muzeum Miejskie.
Atrakcją starotyskiego rynku jest fontanna z wydrami. Przy rynku znajduje się rzymskokatolicki kościół św. Marii Magdaleny.
Dzielnica graniczy z Czułowem, Radziejówką, Mąkołowcem, Wilkowyjami, Śródmieściem oraz Wartogłowcem.
Tranzyt.
Przez dzielnicę przebiega droga krajowa nr 44 oraz al. Bielska i ul. Katowicka umożliwiające dojazd do Katowic i Pszczyny (przez Kobiór).

</doc>
<doc id="437797" url="https://pl.wikipedia.org/wiki?curid=437797" title="Wymiana oddechowa">
Wymiana oddechowa



</doc>
<doc id="437798" url="https://pl.wikipedia.org/wiki?curid=437798" title="Nowy Świat (Kraków)">
Nowy Świat (Kraków)

Nowy Świat, zwany także Smoleńsko – obszar Krakowa wchodzący w skład Dzielnicy I Stare Miasto. W latach 1859–1951 stanowił odrębną III dzielnicę katastralną miasta. Nazwą "Nowy Świat" określa się teren pomiędzy ulicami Straszewskiego, Podzamcze, rzeką Wisłą, Krasińskiego, Piłsudskiego, Garncarską, pl. Sikorskiego, Jabłonowskich, Loretańską, Kapucyńską.
W 1994 Nowy Świat wraz ze Starym Miastem, Wawelem, Stradomiem, Piaskiem, Kazimierzem i Podgórzem został uznany za pomnik historii.

</doc>
<doc id="437799" url="https://pl.wikipedia.org/wiki?curid=437799" title="Piasek (Kraków)">
Piasek (Kraków)

Piasek – dawna jurydyka Krakowa wchodząca obecnie w skład Dzielnicy I Stare Miasto. Jest to dawna IV dzielnica katastralna Krakowa.
W 1994 Piasek wraz ze Starym Miastem, Wawelem, Stradomiem, Kazimierzem, Podgórzem i Nowym Światem został uznany za Pomnik historii.
Etymologia nazwy.
Nazwa Piasek utrwaliła się dopiero w XIX w. i pochodzi od określenia „piasek” dla terenu, na którym wznosi się kościół Karmelitów Trzewiczkowych. Pierwotnie obszar ten znany był pod nazwą Garbary, jako że osiedlili się na nim krakowscy garbarze.
Położenie i granice.
Dzielnica ta znajduje się w ścisłym centrum Krakowa, rozciąga się od północno-zachodnich granic Starego Miasta na zachód. Przebiega przez nią trasa tramwajowa w stronę Bronowic.
Liniami granicznymi dzielnicy są: ul. Piłsudskiego (dawniej Wolska), al. Mickiewicza, al. Słowackiego, ul. Krowoderska, ul. Basztowa, ul. Dunajewskiego, ul. Podwale, ul. Kapucyńska, ul. Loretańska, ul. Jabłonowskich, pl. Sikorskiego, ul. Garncarska.
Historia.
Garbary zajmowały teren od ul. Wolskiej (teraz ul. Piłsudskiego) po Krowoderską.
Na zachód od bramy Szewskiej rozciągało się przedmieście Garbary, będące jurydyką miejską, mającą własny urząd wójtowsko-ławniczy oraz starannie prowadzone księgi miejskie. Obszar, na którym ta jurydyka powstała, należał od najdawniejszych czasów do władcy. W XIV w. były tam osady królewskie, takie jak: Czarna Wieś, Czarna Ulica, Pobrzezie. W 1363 król Kazimierz Wielki sprzedał Krakowowi prawo sądowe w wyżej wspomnianych wsiach. Już wtedy zaczęło kształtować się osiedle przed bramą Szewską, ściśle związane z Krakowem, opanowane przez żywioł niemiecki. Osiedlili się tutaj krakowscy garbarze, stąd określenie "Suburbium Cerdonum" lub Garbary. Wieś "Garbary" będąca własnością Krakowa położona była w drugiej połowie XVI wieku w powiecie proszowskim województwa krakowskiego. Przełomową datą w historii Garbar był najazd arcyksięcia Maksymiliana Habsburga w 1587, kiedy garbarze zdradzili Kraków, kontaktując się z nieprzyjacielem. Uwolniony Kraków zastosował wobec Garbar represje, polegające m.in. na spaleniu przedmieścia i pacyfikacji zagorzałych zwolenników Habsburga. Kolejne zniszczenie Garbar nastąpiło podczas szwedzkiego potopu. Warto przypomnieć, że Garbary – jako jedyna jurydyka – posiadały własny ratusz, który znajduje się w swojej XVIII-wiecznej formie przy ul. Karmelickiej 12.
Osiami Garbar były ul. Karmelicka i Łobzowska.

</doc>
<doc id="437801" url="https://pl.wikipedia.org/wiki?curid=437801" title="Stradom (Kraków)">
Stradom (Kraków)

Stradom – obszar Krakowa wchodzący w skład Dzielnicy I Stare Miasto. Dawniej był południowym przedmieściem Krakowa, położonym pomiędzy linią plantacyjną a korytem Starej Wisły. Granicę Stradomia od zachodu, południa i wschodu tworzyło kolano Wisły oddzielające go od Kazimierza (dzisiejsze planty Dietlowskie), od północy zaś odnoga Rudawy. Był to teren podmokły i często ulegający zalewom przez Wisłę.
Obecnie zarówno główną osią, jak i szlakiem komunikacyjnym Stradomia jest ulica Stradomska.
W 1994 roku Stradom wraz ze Starym Miastem, Wawelem, Kazimierzem, Piaskiem, Podgórzem i Nowym Światem został uznany za Pomnik historii.
Historia.
Pierwsza wzmianka o Stradomiu pochodzi z 1378: "pro wlneracione [uulneracione] cuiusdam mulieris de Stradomia". Wtedy to królowa Elżbieta zatwierdziła darowiznę znajdującego się tu ogrodu. Ogród ten podarował kościołowi św. Stanisława na Skałce, obywatel krakowski Stanisław Czaja.
Przedmieście to nosiło też nazwę Mostu Królewskiego ("hortum suum in Stradomia alias in Ponte Regali" – "Kodeks dyplomatyczny Katedry Krakowskiej św. Wacława", cz. II, dokument nr 465 z r. 1402, później "Stradom: Pons Regalis alias Stradomya") – od mostu, który łączył Kraków z Kazimierzem. Władysław Jagiełło w roku 1419 włączył Stradom do Kazimierza, a społeczności tego przedmieścia zagwarantowano reprezentację w kazimierskiej radzie miejskiej.
W wydanej w Kolonii w 1618 roku "Theatri praecipuarum totius mundi urbium" Kraków nazwany jest "Cracovia nobilissima et celeberrima Sarmatiae urbs" („Kraków najszlachetniejsze i najsławniejsze miasto Sarmacji”) a scharakteryzowany określeniem "Sarmatica Tripolis seu potius Pentapolis" („Sarmackie Trój- względnie Pięciomiasto”) w którym obok Krakowa, Kazimierza, Kleparza uwzględniano również Garbary i Stradom.
W okresie zaborów Stradom mieścił kilka ważnych urzędów (m.in. celny i pocztowy), dlatego uznawany był za dzielnicę austriacką. W latach 1858–1954 był VII katastralną dzielnicą Krakowa.
Etymologia nazwy.
Nazwy z rdzeniem "strad-" występują w znacznej ilości na całym obszarze języka polskiego (z przyrostkiem -om Stradomia, Stradomka, Stradomicko, Stradomno, Stradomszczyzna, Stradomskie jezioro, jak i innymi przyrostkami: Stradań, Stradecz, Stradecka góra, Stradcz, Stradlice, Stradnik, Stradniki, Stradno, Stradoń, Stradopol, Stradowo, Stradów), a także na terenie języków wschodnio-słowiańskich. Rdzeń "strad-" jest dobrze znany zarówno w polszczyźnie, jak i w innych językach słowiańskich. Dzisiejsza odmiana "stradać, stradam, stradasz" nie była w polszczyźnie pierwotna, jak na to wskazują przykłady, i w formach tych można się dopatrywać śladów odmiany według koniugacji III: "stradać" ("*strad-a-ti"), "stradzę" ("*strad-iǫ"), "stradzesz" ("*strad-ieši") (porównaj s-c-s "stradati, straždǫ, straždeši").
Znaczenie czasownika stradać w tekstach średniowiecznych można określić jako ‘tracić; nie mieć czegoś, być czegoś pozbawionym; cierpieć niedostatek’. W XVI w. przybyło nowe znaczenie – ‘pozbawiać’.
Dzisiejsza odmiana Stradom/Stradomia wskazuje, że pierwotnie końcowe "-m" było miękkie, składał się więc ten wyraz z następujących cząstek słowotwórczych: "*Strad-om-jь". Najczęstszą (choć nie wyłączną) funkcją formantu "-jь" było tworzenie nazw dzierżawczych, oznaczających miejscowości będące własnością człowieka, od którego imienia nazwa została utworzona. Tak gród Poznana otrzymał nazwę Poznań, Myślibora – Myślibórz, Radogosta – Radogoszcz, Przemysła – Przemyśl itd. Najmniej widoczna jest dziś różnica między podstawową nazwą osobową a pochodną miejscową w nazwach kończących się na spółgłoski wargowe i wargowo-zębowe, ponieważ te są w wygłosie zawsze twarde. Miękkość tematu utrzymała się jednak w przypadkach zależnych: nazwa miejscowa Jarosław, dopełniacz Jarosławia (nazwa osobowa zaś: Jarosław/Jarosława), n.m. Oświęcim Oświęcimia (n.o. Oświęcim/Oświęcima), n.m. Radom/Radomia (n.o. Radom/Radoma), n.m. Wrocław/Wrocławia (n.o. *Vortislavъ/Vratъslavъ Wrocisław/Wrocisława) itd. Gdybyśmy więc uznali nazwę miejscową Stradom (dopełniacz Stradomia) za dzierżawczą, podstawową dla niej nazwą osobową byłby Stradom (dopełniacz Stradoma).
Według Witolda Taszyckiego polskie nazwy osobowe zawierające przyrostek "-om" (np. Dzigoma/Digoma z 1136 r., Witoma z 1318, Lubom z 1424, Trzaskoma 1435, Trzeskoma z 1438, Jaroma z 1461) to skrócenia dwutematowe, tzn. takie, gdzie w skrócie z imienia dwuczłonowego pozostaje cały człon pierwszy i część członu drugiego. Tak jak od pełnego imienia dwuczłonowego Broni-sław powstaje imię skrócone Broni-sł, a Suli-mira – Suli-m, od pełnego imienia Wito-mir powstało skrócone Wito-m, Radzi-mira – Radzi-m, Jaro-mira Jaro-m-a, Rado-mira Rado-m itd. Nie wiemy, czy istniała postać imienia "*Stradomił" ("*Stradomir, *Stradomysł"), której skrótem mogłaby być forma Stradom. Wyjątkiem jest zapiska pod rokiem 1425 (nr 3810) o treści: "Wenczla Stranczka de Stradomiria salsator", ale też nazwa Stradomia mogła zostać przez piszącego urobiona do sąsiedniego miasta Casimiria tj. Kazimierza. Jednak istnienie takiego imienia jest prawdopodobne, gdyż dysponujemy zapisem południowo-słowiańskiego imienia Stradosław, Stradoslav ("Stradosclauua, Stradasclau").
Druga teoria wiąże się z uwagą Jana Rozwadowskiego o możliwości uznania imion takich jak Chocim, Chwalim oraz podobnych na "-om" za imiesłowy odnośnych czasowników. W formie "stradomъ" można więc widzieć twór przymiotnikowy utworzony za pomocą wyabstrahowanego z tworów imiesłowowych przyrostka "-om". Przymiotnik "stradom (y)" mógł służyć do określania osoby tak jak łakomy (nie)widomy. Przyjmując to znaczenie otrzymalibyśmy ‘skłonny do cierpienia, biedowania; boleściwy’, więc zbliżone do znanego ze staropolszczyzny "stradny" ‘ubogi, nędzny, nieszczęsny’.
Trzecie wyjaśnienie, najprostsze, widzi Stradom jako nazwę topograficzną odprzymiotnikową, objaśniając nazwę "*Stradom-jь" (lub pierwotnie – jak sądził Rozwadowski – "*Stradom-je") jako topograficzną. Przyrostek "*-jь *-ja *-je" tworzył najczęściej nazwy dzierżawcze, ale nie tylko, służył także do tworzenia ogólnoprzymiotnikowych nazw miejscowych. Od przymiotnika "stradom (-ъ)" powstać mogła przy pomocy formantu "-jь", czy pierwotnie "-je Stradom-jь", co najlepiej porównać ze staroruskim "stradomaja zemlja" – ‘ziemia orna’. To znaczenie ruskiego przymiotnika pochodzącego z imiesłowu można wyprowadzić z pierwotnego znaczenia czasownika "stradati" ‘ciężko pracować’ następująco: "stradati" ‘ciężko pracować’ → ‘z trudem uprawiać’ (porównaj rosyjskie "strada" ‘ciężka praca, szczególnie w czasie żniw’): "stradomъ", ‘z trudem uprawiany’ → ‘uprawny’. Można więc nazwie Stradom przypisać pierwotne znaczenie ‘z trudem uprawiany’, co zgadzałoby się z topografią terenu, gdyż Stradom był niewielkim obszarem uprawnym pomiędzy rozlewiskami Wisły a mokradłami ciągnącymi się wzdłuż dzisiejszej ul. św. Sebastiana i do końca średniowiecza zachował charakter przeważnie rolniczy, pomimo że uprawa tego terenu była szczególnie trudna, a częste wylewy Wisły mogły niszczyć uprawy.
Instytucje.
Na Stradomiu znajduje się Wyższe Seminarium Duchowne Księży Misjonarzy Wincentego à Paulo (CM) oraz Wyższe Seminarium Duchowne Diecezji Sosnowieckiej w Krakowie.

</doc>
<doc id="437803" url="https://pl.wikipedia.org/wiki?curid=437803" title="Mechanizm zasilający">
Mechanizm zasilający

Mechanizm zasilający – jeden z podstawowych mechanizmów krosna, odmierzający i podający odcinek osnowy potrzebny do utworzenia elementu tkaniny. Mechanizm zasilający wraz z mechanizmem odbiorczym tworzą zespół wytwarzający odpowiednie napięcie wstępne w nitkach osnowy, dlatego ich praca musi być ściśle zsynchronizowana.
Elementy mechanizmu zasilającego.
Mechanizm zasilający składa się z kilku podzespołów i elementów:
Podział mechanizmów zasilających.
Mechanizmy zasilające dzielą się:
Mechanizmy zasilające mogą pełnić swoją funkcję tylko przy współpracy z mechanizmami odbiorczymi. Obydwa te mechanizmy wytwarzają w nitkach osnowy odpowiednie napięcie, które jest niezbędne podczas tworzenia tkaniny. Za małe napięcie lub jego brak uniemożliwia utworzenie czystego przesmyku i wprowadzenie wątku, czyli utworzenie elementu tkaniny. Mechanizmy odbiorcze, podobnie jak zasilające, również dzielą się na stałoodcinkowe i stałonapięciowe. Od odpowiedniego doboru tych mechanizmów zależą niektóre parametry tkaniny, dlatego stosuje się różne ich zestawienia na krośnie.

</doc>
<doc id="437811" url="https://pl.wikipedia.org/wiki?curid=437811" title="Święty Norbert z Xanten">
Święty Norbert z Xanten



</doc>
<doc id="437820" url="https://pl.wikipedia.org/wiki?curid=437820" title="Układ parasympatyczny">
Układ parasympatyczny



</doc>
<doc id="437827" url="https://pl.wikipedia.org/wiki?curid=437827" title="Błonie (Kraków)">
Błonie (Kraków)

Błonie – obszar Krakowa wchodzący w skład Dzielnicy XVIII Nowa Huta, w okolicy Nowej Wsi oraz Wyciąża. Do 1973 r. była to niewielka wieś.

</doc>
<doc id="437829" url="https://pl.wikipedia.org/wiki?curid=437829" title="Chałupki (Kraków)">
Chałupki (Kraków)

Chałupki – obszar Krakowa wchodzący w skład Dzielnicy XVIII Nowa Huta.
Dawna wieś nad Wisłą (przysiółek Branic), przyłączona do miasta w 1951 r.

</doc>
<doc id="437831" url="https://pl.wikipedia.org/wiki?curid=437831" title="Chałupki Górne">
Chałupki Górne

Chałupki Górne – obszar Krakowa wchodzący w skład Dzielnicy XVIII Nowa Huta. Do 1951 r. były niewielką wsią. Są usytuowane w pobliżu Chałupek.

</doc>
<doc id="437832" url="https://pl.wikipedia.org/wiki?curid=437832" title="Cło (Kraków)">
Cło (Kraków)

Cło – część Krakowa wchodząca w skład Dzielnicy XVIII Nowa Huta. Obszar ten do 1973 roku był samodzielną wsią. Cło leży przy skrzyżowaniu dróg krajowych: 79 oraz 75. Nazwa pochodzi od komory celnej na granicy Austro-Węgier i Rosji.

</doc>
<doc id="437833" url="https://pl.wikipedia.org/wiki?curid=437833" title="Górka Kościelnicka">
Górka Kościelnicka

Górka Kościelnicka – dawna wieś podkrakowska, obecnie w granicach administracyjnych Krakowa. Wchodzi w skład Dzielnicy XVIII Nowa Huta. Jej nazwa pochodzi od Góry Kościelnickiej.
Historia.
Górka Kościelnicka wchodziła dawniej w skład tzw. "Państwa Kościelnickiego" (Klucza kościelnickiego). Jej wcześniejsza nazwa to "Górka Wrzodowa". W 1595 roku wieś Górka Wrzodowa położona w powiecie proszowickim województwa krakowskiego była własnością kasztelana małogoskiego Sebastiana Lubomirskiego. W 1646 roku za sprawą fundacji Barbary z Morzko Morsztynowej na wyniosłym wzniesieniu, na miejscu wcześniejszego, stanął barokowy drewniany kościół. W II połowie XVIII wieku wzniesiono okazały budynek bramny, a w XIX w. przeniesiono część kamiennej balustrady z ogrodów zamkowych w Kościelnikach na ogrodzenie terenu kościoła.
Do II wojny światowej istniał tu także folwark należący do majątku kościelnickiego wraz ze stawami hodowlanymi.
Na terenie osiedla znajdują się:

</doc>
<doc id="437835" url="https://pl.wikipedia.org/wiki?curid=437835" title="Holendry (Kraków)">
Holendry (Kraków)

Holendry – niewielki niezabudowany fragment Krakowa, wchodzący w skład Dzielnicy XVIII Nowa Huta, znajdujący się pomiędzy Wisłą a ulicą Łubinową. Został przyłączony do Krakowa w 1951 r.
Położenie.
Holendry leżą pomiędzy Chałupkami, Piekiełkiem a Kujawami.
Historycznie Holendry znajdowały się po prawej stronie Wisły, a po skróceniu przekopem koryta Wisły, znalazły się po jej lewej stronie. Śladem dawnego meandra Wisły są podmokłe łąki i niewielkie oczka wodne.

</doc>
<doc id="437836" url="https://pl.wikipedia.org/wiki?curid=437836" title="Kopanina (Kraków)">
Kopanina (Kraków)

Kopanina – obszar Krakowa wchodzący w skład Dzielnicy XVIII Nowa Huta. W 1951 roku ówczesna wieś została przyłączona do miasta Krakowa.

</doc>
<doc id="437837" url="https://pl.wikipedia.org/wiki?curid=437837" title="Kościelniki (Kraków)">
Kościelniki (Kraków)

Kościelniki – dawniej wieś podkrakowska, zlokalizowana w dolinie Potoku Kościelnickiego, około 20 km na wschód od centrum Krakowa. Od roku 1973 w granicach Krakowa, obecnie wchodzi w skład Dzielnicy XVIII Nowa Huta.
W Kościelnikach znajduje się również szkoła podstawowa oraz kościół pw. św. Józefa.
Historia.
Wzmiankowana w 1369 roku kiedy to stanowiła własność Goworka (Gwarka) z Kościelnik. Na przełomie XIX i XX w. do Kościelnik przyłączono wieś Stanisławice.

</doc>
<doc id="437839" url="https://pl.wikipedia.org/wiki?curid=437839" title="Kujawy (Kraków)">
Kujawy (Kraków)

Kujawy – obszar Krakowa wchodzący w skład Dzielnicy XVIII Nowa Huta, przyłączony do Krakowa w 1951 r. Dawny przysiółek wsi Pleszów. Znajduje się tutaj Zakład Oczyszczania Ścieków „Kujawy” dla miasta Krakowa, a także port rzeczny nad Wisłą, utworzony dzięki spiętrzeniu rzeki przez Stopień Wodny Przewóz. Jest to port typu basenowego, posiadający pionowe nabrzeże i bocznicę kolejową. Powstały przy nim dwie stacje pomp dla Huty im. Lenina -obecnie ArcelorMittal o.Kraków. Są to stacje pomp STP-1 i STP-2. Port został wykopany pierwotnie dalej niż jest obecnie czyli do STP-1 . Został zasypany na początku budowy.

</doc>
<doc id="437840" url="https://pl.wikipedia.org/wiki?curid=437840" title="Emil Seidel">
Emil Seidel

Emil Seidel (ur. 13 grudnia 1864, zm. 24 lipca 1947) — amerykański polityk, socjalista.
Życiorys.
Urodził się w rodzinie niemieckich imigrantów w Ashland w Pensylwanii, ale przeprowadził się do stanu Wisconsin, wraz z rodziną, kiedy był jeszcze dzieckiem. Jako młody człowiek mieszkał czas jakiś w Niemczech, gdzie pracował jako drwal i gdzie został z przekonania socjalistą.
Po powrocie do USA przystąpił do Partii Socjalistycznej. Zamieszkał w Milwaukee, gdzie po pewnym czasie został radnym miejskim (w 1904).
W roku 1910 wybrano go, jako pierwszego socjalistę w ogóle w amerykańskim mieście, na burmistrza Milwaukee. W czasie jego dwuletniej kadencji po raz pierwszy utworzono departament robót publicznych. Zorganizowano pierwszą komisję ds. działalności policji i straży pożarnej. Otwarto też pierwszy park miejski oraz ustanowiono prawne regulacje dotyczące prostytucji oraz kasyn. Ponadto administracja Seidela zatrudniła na pewien czas znanego pisarza i poetę Carla Sandburga. Autora do przyjęcia tej pracy skłoniły socjalistyczne poglądy burmistrza.
Podczas wyborów na burmistrza w roku 1912 obie główne partie amerykańskie, demokratyczna i republikańska, połączyły swe siły, aby pokonać ubiegającego się o ponowny wybór na to stanowisko Seidela. Udało im się to, jego następcą został Gerhard Bading.
W tym samym roku Seidel kandydował na urząd wiceprezydenta Stanów Zjednoczonych u boku lidera socjalistów Eugene'a Victora Debsa. Ich lista zdobyła wtedy 901,551 głosów (równo 6%), ale ani jednego głosu w Kolegium Elektorów Stanów Zjednoczonych.
Potem jeszcze przez dwie kadencje pełnił funkcję radnego (1916-1920 i 1932-1936).

</doc>
<doc id="437843" url="https://pl.wikipedia.org/wiki?curid=437843" title="Wyciąże">
Wyciąże

Osiedle Wyciąże – obszar wchodzący w skład Dzielnicy XVIII Nowa Huta.
W Wyciążach ma swoją siedzibę klub LKS Błyskawica oraz jednostka OSP Wyciąże. Znajduje się tam również Szkoła Podstawowa im. Stanisława Wyspiańskiego nr 140.
Wieś dóbr prestymonialnych kapituły katedralnej krakowskiej w powiecie proszowickim województwa krakowskiego w końcu XVI wieku.
Historia.
Wzmiankowane w XII wieku – wieś zapisana została kapitule krakowskiej przez Burnę, żonę biskupa wrocławskiego, Ogiera. Mimo iż pierwsza informacja o wsi pochodzi z 1338 r., odnaleziono ślady kultury prehistorycznej oraz pozostałości osadnictwa z VII i XIII wieku. Od powstania do XVIII wieku wieś była własnością kapituły krakowskiej (Wyciąże liczyło wtedy 400 mieszkańców, 70 domów, dwór, 2 karczmy i młyn), następnie należała kolejno do skarbu państwa austriackiego i do rodziny Wodzickich, którzy zarządzali miejscowym obszarem dworskim do 1945 r. w XIX wieku powstał nieistniejący już dworek – własność rodu Szumlańskich a następnie Wójcików. Wyciąże zostało przyłączone do Krakowa w 1973 r..
Podczas badań archeologicznych odkryto w Wyciążach ok. 1900 r. znacznych rozmiarów miecz brązowy, datowany na l. ok. 1300 - 1100 p.n.e. Był on importem pochodzącym prawdopodobnie z terenów węgierskich i stanowił zapewne własność kogoś ze starszyzny rodowej. W wyniku prac wykopaliskowych prowadzonych w l. 1949 - 1957 znaleziono natomiast glinianą figurkę o wyeksponowanych cechach postaci kobiecej, datowaną na l. ok. 2000 - 1600 p.n.e. Ważnym znaleziskiem były też formy odlewnicze używane do odlewania przedmiotów z brązu, pochodzące z l. ok. 1300 - 900 p.n.e. W Wyciążach znaleziono również datowane na ok. I w. p.n.e. pozostałości pieca do wytopu żelaza (dymarka). Jest to najstarszy tego typu obiekt w Małopolsce.
W Wyciążach urodził się Franciszek Wójcik - poseł na Sejm.
21 sierpnia 2011 zdarzył się na tym osiedlu wpadek awionetki marki Cessna. W wypadku zginęły cztery osoby, które znajdowały się w awionetce - 42-letni mężczyzna i troje dzieci (14-latki). Awionetkę pilotował dyrektor aeroklubu. Ze sobą zabrał trzy córki znajomych, którym chciał pokazać Kraków z wysokości.
Nazwa.
"Wilczanze" – 1338, "de Wilczanza" – 1410, "Vicząsze" – 1433, "Vilczyąze" – 1510.
Etymologia nazwy Wyciąże wydaje się być ciekawa. Badacz okresu międzywojnia J. Łoś podał ją jako przykład haplologii, czyli zjawiska fonetycznego, polegającego na zastąpieniu dwóch takich samych lub podobnych sylab jedną w celu ułatwienia wymowy danej nazwy. W tym wypadku pełna nazwa wsi brzmiałaby "wilcze ciąże", natomiast została ona zredukowana do jednego słowa "wilciąże". W tej formie nazwę tę starano się zapisać w języku łacińskim, co przysparzało, jak widać powyżej, znaczne trudności. Tak więc nazwa miejscowości wskazuje na zamierzchłe czasy, gdy nadwiślańskie ziemie były stosunkowo gęsto zalesione; te równinne, bagniste tereny były przestrzenią życia wilków.
Nazwę tę powinno się konsekwentnie odmieniać w liczbie mnogiej, tak jak odmienia się słowo "ciąże" – a więc: do (kogo?, czego?) tych Wyciąż, w (kim?, czym?) tych Wyciążach.
Ochotnicza Straż Pożarna.
Ochotnicza Straż Pożarna w Wyciążach powstała w związku z wprowadzeniem w 1897 r. obowiązku posiadania w każdej miejscowości straży ogniowej (1897 - rok powstania obowiązku, 1908 - faktyczne powstanie). Początkowo pożary gaszono wodą ze studni. Dopiero później zakupiono pompę strażacką umieszczoną na wozie konnym. Organizatorem i dowódcą wyciąskiej straży był Franciszek Bąk. Za jego komendantury powstał w centralnej części wsi drewniany barak. W latach 60. XX wieku wybudowano nową murowaną remizę. W 2000 r. władze Krakowa przekazały jej Żuka GLM pochodzącego z komendy miejskiej PSP. Pojazd ten był używany przez 9 lat. W 2005 r. dzięki środkom przekazywanym z budżetu miasta Krakowa rozpoczął się gruntowny remont i modernizacja strażnicy. Zwieńczeniem wieloletnich starań zarządu o doposażenie OSP w większy i nowocześniejszy wóz bojowy, było pozyskanie samochodu Mercedes 608D, przygotowanego do operacji ratowniczo-technicznych i wyposażonego m.in. w motopompę Spec-Poż., nożyce pneumatyczne, a także rozbierak. Prócz tego strażacy z Wyciąż dysponują Motopompą PO-5, pompami: szlamową Honda i Pływającą Niagara, pilarką do drewna Stihl i agregatem prądotwórczym.
Strażacy z Wyciąż biorą udział w uroczystościach kościelnych, pełnią ciągłą wartę przy Grobie Pańskim, uczestniczą w procesji rezurekcyjnej w rusieckim kościele oraz opiekują się figurką Najświętszej Maryi Panny. Wyciąscy Rycerze św. Floriana pełnią też funkcję porządkową w czasie imprez masowych (np. Cracovia Maraton).
Zabytkowy dom.
Dom przy ul. Jeziorko 2 (dawniej ten odcinek drogi aż do cmentarza w Ruszczy nosił nazwę ul. Wyciąskiej) został wybudowany w 1914 r. przez ówczesnego właściciela Wyciąż (Wodzicki), który chcąc uniknąć poboru do wojska austriackiego w 1914 roku postawił na skrzyżowaniu dróg dom z przeznaczeniem dla celów publicznych. Mieścił się tu posterunek policji oraz poczta. Wcześniej w tym miejscu stała karczma prawdopodobnie została rozebrana. W ogrodzie tej posiadłości podobno są jeszcze pod wierzchnią warstwą ziemi ślady jej fundamentów.
Posterunek policji był w tym budynku aż do wybuchu II wojny światowej. Ostatnim komendantem był tu Józef Rygiel.
Mniej więcej w tym samym czasie stanął przed domem krzyż drewniany z żeliwnym Chrystusem. Postawili go w podzięce za powołanie kapłańskie mieszkańcy wsi, a może rodzice młodzieńca z Wyciąż, który wstąpił do seminarium.
Zniszczony zębem czasu nie przetrwał – był wymieniony na nowy, ale i ten się nie zachował. Od kilku lat stoi w tym miejscu krzyż stalowy. Jedynie Chrystus z pierwszego krzyża pozostał ten sam.

</doc>
<doc id="437845" url="https://pl.wikipedia.org/wiki?curid=437845" title="Piekiełko (Kraków)">
Piekiełko (Kraków)

Piekiełko – obszar Krakowa wchodzący w skład Dzielnicy XVIII Nowa Huta. Do 1951 r. było niewielką wsią.

</doc>
<doc id="437849" url="https://pl.wikipedia.org/wiki?curid=437849" title="Przylasek Rusiecki">
Przylasek Rusiecki

Przylasek Rusiecki – obszar Krakowa wchodzący w skład Dzielnicy XVIII Nowa Huta a znajdujący się w jej wschodniej części.
Historia.
Wieś powstała na terenie wykarczowanego lasu należącego do Ruszczy. Pierwsze informacje o istnieniu wioski "Las Rusiecki" pochodzą z 1782. Przez wieki stanowiła ona kolejno własność rodzin: Branickich, Badenich i Popielów. W 1973 miejscowość została przyłączona do Krakowa.
W Przylasku znajduje się kilkanaście zbiorników wodnych, powstałych po zalaniu wyrobisk żwirowni. Nad jednym z nich znajduje się plaża z kąpieliskiem, zmodernizowanym w 2021, a pozostałe to tereny wędkarskie.

</doc>
<doc id="437851" url="https://pl.wikipedia.org/wiki?curid=437851" title="Przylasek Wyciąski">
Przylasek Wyciąski

Przylasek Wyciąski – obszar Krakowa wchodzący w skład Dzielnicy XVIII Nowa Huta.
Nazwa miejscowości po raz pierwszy pojawiła się około 1782 r. Wieś została włączona do Krakowa w 1973 r.

</doc>
<doc id="437854" url="https://pl.wikipedia.org/wiki?curid=437854" title="John Watson (trener tenisa)">
John Watson (trener tenisa)

John Andrew Watson, junior (ur. 1921 w Greenville, zm. 17 lutego 2006 w Richmond) – amerykański trener tenisa, wieloletni wykładowca języków obcych na Virginia Union University w Richmond.
Kariera zawodowa.
W latach 1943–1946 służył w armii amerykańskiej, m.in. pod dowództwem generała George Pattona brał udział w wyzwalaniu Paryża. Studiował na Uniwersytecie Howarda w Waszyngtonie, na Uniwersytecie Paryskim (języki romańskie), na Uniwersytecie Columbia w Nowym Jorku; stopień doktora uzyskał na Katolickim Uniwersytecie Ameryki w Waszyngtonie. Pracował przez kilkadziesiąt lat jako wykładowca języka hiszpańskiego i francuskiego na Virginia Union University w Richmond, prowadził zajęcia także na Uniwersytecie Howarda i Virginia State University w Petersburgu.
Niezależnie od pracy nauczyciela z zaangażowaniem organizował na Virginia Union University życie tenisowe. Jako zawodnik startował w lokalnych imprezach seniorskich organizowanych przez American Tennis Association (ATA, najstarszą afroamerykańską organizację sportową), pełnił funkcję wiceprezydenta ATA oraz prezydenta Richmond Racquet Club. Drużynę uczelnianą trenował przez 47 lat. Jego najsłynniejszym wychowankiem był przyszły mistrz Wimbledonu, Arthur Ashe, który pod kierunkiem Watsona ćwiczył od 9. do 15. roku życia.

</doc>
<doc id="437855" url="https://pl.wikipedia.org/wiki?curid=437855" title="Neuraminidaza">
Neuraminidaza

Neuraminidaza (EC 3.2.1.18) – należący do glikoprotein enzym odpowiedzialny za rozkład kwasu sjalowego, występujący w wirusach grypy.
Enzym ten umożliwia wirusom opuszczanie komórek przez rozpad błony komórkowej zarażonej komórki. Pozwala on także na przyłączenie się wirusa do błony komórkowej, co ułatwia wnikanie do wnętrza komórki (neuraminidaza ma duże powinowactwo do kwasu sjalowego receptorów błonowych).

</doc>
<doc id="437856" url="https://pl.wikipedia.org/wiki?curid=437856" title="Stryjów (Kraków)">
Stryjów (Kraków)

Stryjów – obszar Krakowa wchodzący w skład Dzielnicy XVIII Nowa Huta, dawna wieś. W 1951 r. został przyłączony do miasta.

</doc>
<doc id="437857" url="https://pl.wikipedia.org/wiki?curid=437857" title="Rumian żółty">
Rumian żółty

Rumian żółty, rumian barwierski ("Cota tinctoria", syn. "Anthemis tinctoria" L.) – gatunek rośliny z rodziny astrowatych. Według nowszych ujęć taksonomicznych (wyodrębniających rodzaj "Cota" z rodzaju rumian "Anthemis") prawidłowa nazwa gatunku to "Cota tinctoria" (L.) J.Gay. Występuje w stanie dzikim w Europie i zachodniej Azji. Zawleczony i zadomowiony w Ameryce Północnej, na Wyspach Kanaryjskich, Tasmanii i Nowej Zelandii. W Polsce często spotykany na północy kraju, rzadziej na południu.
Biologia i ekologia.
Bylina, hemikryptofit. Siedlisko: suche zbocza, przydroża, także w zbiorowiskach ruderalnych, na torowiskach i nasypach kolejowych. W klasyfikacji zbiorowisk roślinnych gatunek charakterystyczny dla O. "Festucetalia valesiacae". Liczba chromosomów 2n = 18.
Zmienność.
Tworzy mieszańce z rumianem austriackim, rumianem polnym, rumianem psim, rumianem ruskim. Gatunek zróżnicowany na osiem podgatunków:
Uprawa.
Roślina bardzo łatwa w uprawie. Jest całkowicie mrozoodporna (strefy mrozoodporności 4–10). Najlepiej rośnie w pełnym słońcu, na przepuszczalnej glebie. Można uprawiać z nasion. Łatwo rozmnaża się przez podział jesienią lub wiosną, można też przez sadzonki pobierane latem. Zakwita późnym latem. Po przekwitnieniu roślinie przycina się przekwitłe kwiatostany, jesienią obcina się całą roślinę tuż przy ziemi. Na wiosnę odnawia się ona z podziemnych kłączy.

</doc>
<doc id="437858" url="https://pl.wikipedia.org/wiki?curid=437858" title="Wola Rusiecka">
Wola Rusiecka

Wola Rusiecka – obszar Krakowa wchodzący w skład Dzielnicy XVIII Nowa Huta. Do 1951 r. była niewielką wsią w pobliżu Branic.

</doc>
<doc id="437859" url="https://pl.wikipedia.org/wiki?curid=437859" title="Wolica (Kraków)">
Wolica (Kraków)

Wolica – obszar Krakowa wchodzący w skład Dzielnicy XVIII Nowa Huta.
Historia.
Pierwsza informacja o wsi pochodzi z 1389 r. W XIV wieku miał miejsce akt lokacyjny na prawie niemieckim. Przez wieki posiadała wielu właścicieli, byli nimi m.in. Białaczowscy, Wodzisławscy, Lubomirscy, Morsztynowie, Wodziccy. Miejscowość została włączona do Krakowa w 1973 r.. W Wolicy znajduje się kościół pw. Matki Boskiej Częstochowskiej i św. Maksymiliana Kolbego, którego budowę rozpoczęto w 1981 r. 
Szkoła.
17 października 1896 r. została otwarta jednoklasowa szkoła w Wolicy. Budynek został wybudowany z zasiłku funduszu krajowego w wysokości 2500 złr, 700 złr dała gmina. W otwarciu oprócz okolicznej ludności udział wzięli: wiceprezydent Rady Szkolnej Krajowej Michał Bobrzyński, wicemarszałek Rady Powiatowej Franciszek Paszkowski, ks. prałat Romuald Schwarc z Pleszowa, radca Sare i inni zaproszeni goście.
Na jej terenie znajduje się Szkoła Podstawowa nr 142 im. Tadeusza Kościuszki oraz Ochotnicza Straż Pożarna. Do roku 2004 istniał tam klub piłkarski LKS Rogowianka. Mieści ona również Klub Kultury "Jedność", popularny wśród okolicznej młodzieży.

</doc>
<doc id="437861" url="https://pl.wikipedia.org/wiki?curid=437861" title="Wróżenice">
Wróżenice

Wróżenice – część Krakowa wchodząca w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy.
Historia.
Nazwa wsi pochodzi prawdopodobnie od słowa "wrożyna". Pierwsza informacja o wsi Wróżenice pochodzi z 1268 r. Mówi o tym, że wieś należała do zakonu cystersów w Henrykowie. W 1293 r. datowany jest tu dwór. W 1294 r. Wacław II zezwolił cystersom na lokację na prawie niemieckim. Od XIV do XIX w. Wróżenice były własnością cystersów z Mogiły. Wieś duchowna "Wrożenice", własność Opactwa Cystersów w Mogile położona była w drugiej połowie XVI wieku w powiecie proszowskim województwa krakowskiego. W XV w. we Wróżenicach znajdował się folwark klasztorny i karczma.
W roku 1581 Wróżenice należą do parafii w Pobiedniku, a od 1790 r. do Czulic Pod koniec XVIII w. wieś liczyła 150 mieszkańców zamieszkujących 20 domów. W 1815 r. północna i wschodnia granica wsi była granicą Rzeczypospolitej Krakowskiej z Rosją. Do 1914 roku sąsiadowały z Królestwem Kongresowym. W roku 1890 we wsi znajdowało się 36 domów, 212 mieszkańców. Przez okres międzywojenny wieś była własnością kardynała Adama Sapiehy. W roku 1958 teren miejscowości został przejęty przez Państwowe Gospodarstwo Rolne. Według ankiety wizytacyjnej parafii Czulice w 1963 roku we Wróżenicach mieszkało 230 osób.
W 1986 r. Wróżenice stały się częścią Krakowa wchodząc w skład Dzielnicy XVIII Nowa Huta. W roku 2003 powstał tu klub sportowy KS Wróżenice Kraków.

</doc>
<doc id="437863" url="https://pl.wikipedia.org/wiki?curid=437863" title="Sędzia ziemski">
Sędzia ziemski

Sędzia ziemski (łac. "iudex terrestris") – przewodniczący sądu ziemskiego dla ziemi lub powiatu I Rzeczypospolitej.
Sąd ten rozpatrywał wszystkie sprawy szlachty osiadłej wyłączywszy przestępstwa ścigane przez sąd grodzki z tzw. czterech artykułów grodzkich. 
Sędzia ziemski musiał być szlachcicem posesjonatem, osiadłym w ziemi, której sprawy sądził. Pobierał wynagrodzenie od stron procesowych. Nie mógł przy tym piastować żadnych urzędów grodzkich.
Obok sędziego ziemskiego w sądzie tym zasiadał też podsędek i pisarz ziemski.

</doc>
<doc id="437870" url="https://pl.wikipedia.org/wiki?curid=437870" title="Osterwa">
Osterwa

Osterwa (słow. "Ostrva", niem. "Osterwa", "Osterva", węg. "Oszterva") – szczyt o wysokości 1980 m lub 1984 m n.p.m., położony w Tatrach Wysokich, po stronie słowackiej, w grzbiecie rozdzielającym Dolinę Mięguszowiecką i Dolinę Wielkiej Huczawy.
Masyw Osterwy znajduje się bezpośrednio ponad Popradzkim Stawem (po jego południowo-wschodniej stronie) i podobnie jak pobliska Przełęcz pod Osterwą stanowi dobry punkt widokowy na Dolinę Mięguszowiecką i Dolinę Złomisk.
Szczyt ma trzy wierzchołki, z których najwyższy znajduje się najbliżej Przełęczy pod Osterwą, oddzielającej cały masyw od Tępej. Na Osterwę nie prowadzi żaden znakowany szlak turystyczny. Wielu turystów wchodzi na niewysoki wierzchołek, gdyż przez Przełęcz pod Osterwą przebiega Magistrala Tatrzańska ("Tatranská magistrála"), a dojście od przełęczy na sam szczyt nie nastręcza żadnych problemów. Na południowy zachód od szczytu rozciąga się szeroki grzbiet, w którym położone są kolejno:
Nieco poniżej grani, na zachód od Zadniej Osterwy, znajdują się Igła w Osterwie ("Ihla v Ostrve", ok. 1890 m) i Mała Igła w Osterwie ("Malá Ihla v Ostrve").
Nazwa szczytu pochodzi najprawdopodobniej od ostrewki (t. ostrew, słow. "ostrva", "ostŕv"), konstrukcji służącej do suszenia siana składającej się z jednej żerdki z poprzycinanymi gałęziami (na Podhalu) lub trzech żerdek związanych w kształt ostrosłupa (na Spiszu). Sam masyw Osterwy nie przypomina kształtem piramidy, prawdopodobnie nazwa została przeniesiona z sąsiedniej Tępej.
U podnóża góry znajduje się Tatrzański Cmentarz Symboliczny ("Tatranský symbolický cintorín").
Na szczyt wchodzono od dawna. Pierwszego znanego wejścia dokonali Haag junior, Herut, dr Kloss, Viktor Lorenc, Treutler i przewodnicy z Jánem Rumanem Driečnym młodszym na czele 20 sierpnia 1875 r. Zimą jako pierwszy na Osterwę wszedł Theodor Wundt 24 grudnia 1891 r.
Od nazwy szczytu swój pseudonim artystyczny zaczerpnął sławny aktor międzywojenny, Juliusz Osterwa.

</doc>
<doc id="437876" url="https://pl.wikipedia.org/wiki?curid=437876" title="Rejencja Fryburg">
Rejencja Fryburg

Rejencja Fryburg (niem. "Regierungsbezirk Freiburg") – jedna z czterech rejencji niemieckiego kraju związkowego Badenia-Wirtembergia. Główny urząd rejencji, prezydium ("Regierungspräsidium") ma siedzibę we Fryburgu Bryzgowijskim. Prezydium rejencji podlega Ministerstwu Spraw Wewnętrznych "(Innenministerium)" Badenii-Wirtembergii.
Geografia.
Rejencja Fryburg leży w południowo-zachodniej części Badenii-Wirtembergii. Od południa graniczy ze Szwajcarią, od zachodu z Alzacją we Francji, od północy z rejencją Karlsruhe i od wschodu z rejencją Tybinga. Obecne granice otrzymała po reformie administracyjno-terytorialnej 1 stycznia 1973.
Historia.
Rejencja istnieje od powstania Badenii-Wirtembergii w 1952. Obejmowała wówczas dawny kraj związkowy Badenia. Do 31 grudnia 1972 nosiła nazwę Südbaden (pol. "Badenii Południowej"), zmieniono ją wskutek reformy, gdy na wschodzie wymieniono część obszarów z rejencją Tybinga.
Podział administracyjny.
Rejencja Fryburg dzieli się na:
Regiony:
Miasta na prawach powiatu:
Powiaty ziemskie:

</doc>
<doc id="437879" url="https://pl.wikipedia.org/wiki?curid=437879" title="Wielkopolskie piramidy">
Wielkopolskie piramidy

Wielkopolskie Piramidy – grupa 14 kurhanów znajdujących się w pobliżu Łęk Małych w Wielkopolsce, w odległości ok. 200 metrów od drogi Kościan – Grodzisk.
Historia.
Kurhany pochodzą z późnego okresu kultury unietyckiej (1700-1500 lat p.n.e.). Jeszcze w 1881 znajdowało się tutaj 11 kurhanów, według badań było ich wcześniej 14. W czasie budowy linii kolejowej Kościan – Grodzisk w latach 1901-1906 zniszczono 7 z istniejących kurhanów.
Kurhany są wysokości od 2,5 m do prawie 5 m i o obwodzie od 60 do 120 m.
W latach 1933, 1953 i 1955 Józef Kostrzewski, archeolog z Muzeum Archeologicznego w Poznaniu, prowadził wykopaliska archeologiczne. Doprowadzono wtedy do całkowitego odkrycia jednego z kurhanów, pozostałe zostały przekopane tylko częściowo. W trakcie badań ustalono, że kurhany te są miejscem pochówków ludzi znacznych dla ówczesnego społeczeństwa. Świadczy o tym bardzo bogate wyposażenie grobów, w których zmarli chowani byli wraz z bronią, ozdobami i naczyniami. Wyroby zdobnicze, które znaleziono wykonane były z brązu, złota, bursztynu. Zmarli wyposażani byli także w tzw. berła sztyletowe, które wyglądały niezwykle. Były to sztylety metalowe osadzane poprzecznie w ozdobne rękojeści, przypominały berła znane z czasów średniowiecza.
Zmarłym oprócz przedmiotów codziennego użytku i ozdób wkładano do grobów konie, które według ówczesnych wierzeń związane były z kultem słońca oraz ognia.
Wszystkie wyroby jakie odnaleziono w grobach prezentowały jak na ówczesne czasy bardzo wysoki poziom wykonania, co może świadczyć o znacznym rozwoju technicznym ludu, który wybudował kurhany.
W 1997 na przełomie kwietnia i maja zostały przeprowadzone przez Poznańskie Towarzystwo Prehistoryczne badania geofizyczne, dzięki którym próbowano ustalić położenie zniszczonych kurhanów. W wyniku tych badań, a także wykorzystując zdjęcia lotnicze wykonane w 1994 roku, ustalono, że prawdopodobnie kurhany były zlokalizowane w dwóch liniach biegnących równolegle do siebie. Stwierdzono także istnienie jakichś innych obiektów, które nie są widoczne na powierzchni ziemi, ani na zdjęciach lotniczych. Badaniami kierował Marek Chłodnicki z Muzeum Archeologicznego w Poznaniu, a badania przy wykorzystaniu metod elektromagnetycznych przeprowadzał Tomasz Herbich z Centrum Archeologii Śródziemnomorskiej UW w Kairze.
Skupisko kurhanów w pobliżu Łęk Małych jest unikatem na skalę europejską, drugie podobne, ale o mniejszej ilości kurhanów w jednym miejscu (za to trochę większych) znajduje się na Ukrainie i pochodzi z innej epoki.
Podobny kurhan – ale tylko jeden – datowany na ten sam okres dziejów, znajduje się w pobliżu Szczepankowic na Dolnym Śląsku.

</doc>
<doc id="437881" url="https://pl.wikipedia.org/wiki?curid=437881" title="Plaucja Urgulanilla">
Plaucja Urgulanilla

Plaucja Urgulanilla (Plautia Urgulanilla) - Rzymianka pochodząca z arystokratycznego rodu Plaucjuszów Sylwanów. Ojcem jej był Marek Plaucjusz Sylwan ("Marcus Platius Silvanus") konsul w 2 r. n.e., namiestnik prowincji Azji, nagrodzony oznakami triumfalnymi za zasługi w tłumieniu powstań w Dalmacji i Panonii. 
Życiorys.
Urgulanilla imię zawdzięcza swojej babce, Urgulanii, wpływowej przyjaciółce cesarzowej Liwii. Prawdopodobnie około 8–10 r. n.e. Urgulanilla została pierwszą żoną przyszłego cesarza Klaudiusza. Urodził im się syn Druzus IV. Jej brat, Plaucjusz Sylwan, pretor, został oskarżony o zamordowanie swojej żony, Apronii, poprzez wypchnięcie jej z okna. Bronił się, twierdząc, że jego żona popełniła samobójstwo, gdy on był pogrążony we śnie. Cesarz Tyberiusz osobiście stwierdził, że w domu Plaucjusza widoczne są ślady oporu, jaki stawiała Apronia i jej wypchnięcia. W obliczu procesu i pewnego skazania, Urgulania posłała wnukowi sztylet, dając do zrozumienia, że powinien popełnić samobójstwo, co też ten uczynił. Urgulanilla została przez Klaudiusza oskarżona o współudział w morderstwie żony jej brata, o nieobyczajność i cudzołóstwo. Urodzonej ok. 25 n.e. dziewczynki Klaudii Klaudiusz nie uznał za swoją córkę i kazał ją zostawić na progu domu Urgulanilli. Klaudiusz przeprowadził rozwód, nic nie wiadomo o dalszych losach Urgulanilli i jej córki. 

</doc>
<doc id="437884" url="https://pl.wikipedia.org/wiki?curid=437884" title="Tipasa (Algieria)">
Tipasa (Algieria)

Tipasa (fr. "Tipaza"), współczesne miasto również Tibaza (arab. تيبازة = "Tibazah") – miejscowość w Algierii, ok. 70 km na zachód od Algieru. Znajdują się tu ruiny starożytnego miasta, wpisane na listę światowego dziedzictwa kultury UNESCO. Współczesne miasto jest stolicą prowincji Tibaza.
Położenie.
Współczesna osada położona jest nad Morzem Śródziemnym, w pewnej odległości od majestatycznie dominującej nad wybrzeżem i dodającej jej uroku góry Chenoua. W mieście znajduje się port rybacki. Z obu stron Tibazy rozlokowały się kompleksy turystyczne - majestatyczny Matares i prawdziwa perła architektury "wakacyjnej" Tipaza Village.
Historia miasta.
Tipasa była początkowo – w IV-V wieku p.n.e. osadą fenicką, następnie została zmieniona w typowie miasto rzymskie po podboju Mauretanii przez cesarza Klaudiusza na przełomie er.
Chociaż wcześnie pojawiło się tu chrześcijaństwo, spora część mieszkańców miasta wyznawała starożytny politeizm jeszcze do V wieku n.e. W 484 roku król Wandalów Huneryk wysłał do Tipasy ariańskiego biskupa dla zaprowadzenia wiary chrześcijańskiej. Wielu mieszkańców miasta uciekło wówczas przed prześladowaniami do Iberii.
W późniejszych wiekach Tipasa zniknęła z kart historii, a Arabowie, którzy mogli wprawdzie przyczynić się do jej upadku, najwyraźniej nie osiedlali się w tym miejscu. Współczesna osada Tibaza powstała dopiero w 1857 roku.
Stanowisko archeologiczne.
Położone nad samym morzem ruiny rzymskie rozpościerają się na dość dużym obszarze. Zachowały się pozostałości dawnych obwarowań, forum rzymskie, amfiteatr i liczne domy mieszkalne z cennymi mozaikami. W najlepszym stanie są budynki chrześcijańskie: kościół z otaczającym go cmentarzem, bazylika i inne. Niedaleko Tipasy znajduje się tumulus z II wieku p.n.e. zwany Grobowcem Królów Numidyjskich (fr. "tombeau de la chrétienne").

</doc>
<doc id="437886" url="https://pl.wikipedia.org/wiki?curid=437886" title="DICOM">
DICOM

DICOM, obrazowanie cyfrowe i wymiana obrazów w medycynie (ang. "Digital Imaging and Communications in Medicine") – norma opracowana przez ACR (American College of Radiology) i NEMA (National Electrical Manufacturers Association) dla potrzeb ujednolicenia wymiany i interpretacji danych medycznych reprezentujących lub związanych z obrazami diagnostycznymi w medycynie. DICOM znajduje zastosowanie głównie w przetwarzaniu obrazów tomografii komputerowej (TK), obrazowania metodą rezonansu magnetycznego (RM), pozytonowej tomografii emisyjnej (PET), cyfrowej angiografii subtrakcyjnej (DSA), cyfrowej radiografii konwencjonalnej (CR), radiografii cyfrowej (DR) oraz wszystkich wykorzystujących technologie cyfrowe badań o wysokiej rozdzielczości obrazu. Dane w formacie DICOM mają dużą objętość, wymagają specjalnego oprogramowania i sprzętu komputerowego, a także łączy o wysokiej przepustowości, za to pozwalają zachować wysoką jakość obrazu. Stosowanie normy DICOM umożliwia, między innymi, funkcjonowanie teleradiologii.
Historia.
Intensywny rozwój tomografii w latach siedemdziesiątych sprawił, że pojawiło się wiele nowoczesnych maszyn. Korzystanie z obrazów wygenerowanych przez ówczesne maszyny sprawiało trudności w środowisku medycznym, sposób interpretacji był zależny od producenta danego sprzętu. Radiolodzy czy fizycy medyczni potrzebowali obrazowania np. do ustalania dawki promieniowania podczas radioterapii. Pojawiła się więc potrzeba ujednolicenia informacji medycznych. Zwykłe pliki graficzne (jak np. jpg, png, gif) nie sprawdzały się w tej dziedzinie. Poprawna interpretacja obrazu wymagała dodatkowych parametrów, w celu zminimalizowania ryzyka postawienia błędnej diagnozy. ACR (American College of Radiology) i NEMA (National Electrical Manufactures Association) połączyło swoje siły i w 1983 roku rozpoczęło pracę nad standardem, który miał rozwiązać ten problem.. Jego pierwsza wersja zwana ACR-NEMA 1.0 (od American College of Radiology i National Electrical Manufacturers Association) została opublikowana 2 lata później. Wersja określiła format danych, zastosowaną transmisję „Point-to-point” oraz pierwsze słowniki komunikatów. Standard zawierał wiele błędów i niejasności, a także pewnych niespójności wewnętrznych, więc zaraz po opublikowaniu okazało się, że konieczne są liczne poprawki. Po 3 latach powstała druga, ulepszona wersja, znacznie lepiej dostosowana do pracy ze sprzętem medycznym. Pierwszy pokaz ACR/NEMA v2.0 odbył się na Uniwersytecie Georgetown, 21–23 maja 1990 roku. Sześć firm uczestniczyło w tym wydarzeniu: DeJarnette Research Systems, General Electric Medical Systems, Merge Technologies, Siemens Medical Systems, Vortech oraz 3M. Wersja rozszerzona była o bardziej precyzyjne definicje protokołów software’owych oraz standaryzację zbioru komunikatów. Sprzęt wykorzystujący ARC/NEMA v2.0 został zaprezentowany na corocznym spotkaniu towarzystwa Radiologicznego Ameryki Północnej (RSNA) w 1990 roku. Praktyczne zastosowanie odkryło nowe błędy i konieczność zmian. Od tego czasu powstawało wiele rozszerzeń do standardu takich jak Papyrus (opracowany przez University Hospital w Genewie) czy SPI (Standard Product Interconnect), wprowadzony przez Siemens Medical Systems i Philips Medical Systems. Wdrożenie standardu ARC/NEMA na dużą skalę miało miejsce w 1992 roku. Stało się tak za sprawą Armii Stanów Zjednoczonych. W 1993 roku trzecia wersja została wydana, zaczęła funkcjonować pod nazwą DICOM. Od tamtego czasu jest stale aktualizowana i rozszerzana.
Części standardu.
Standard DICOM był podzielony na 20 powiązanych ze sobą, lecz oddzielnych części. Obecnie funkcjonuje tylko 18.
Strategie rozwoju.
DICOM jest bardzo rozbudowanym standardem, ponieważ musi sprawdzać się we wszystkich gałęziach medycyny. Dlatego też jest rozwijany przez 30 różnych grup roboczych (WG – ang." workgroup"), odpowiadających za różne dziedziny.
WG-01 Informacje o sercu i naczyniach krwionośnych (Cardiac and VascularInformation).
Zajmuje się standardem wymiany informacji dotyczącym układu sercowo-naczyniowego. Pozostaje w ścisłej współpracy z WG-02 dotyczącej rentgenowskich obrazów angiograficznych, z WG-08 odnośnie do struktury raportów oraz z WG-12 przy ultrasonografii.
WG-02 Projekcja radiografii i angiografii (Projection Radiography and Angiography).
Rozwija i utrzymuje obiekty w zakresie obrazów 2D i 3D promieniowania rentgenowskiego (ogólne radiografii, angiografii, kardiologii, radiologii neuroradiologii, radio-fluoroskopii), technicznych sprawozdań i informacji klinicznych, powiązanych z pacjentami i personelem medycznym pracującym z użyciem promieni rentgenowskich.
WG-03 Medycyna nuklearna (Nuclear Medicine).
Opracowuje standardy wymiany informacji cyfrowych w dziedzinie medycyny nuklearnej i obrazów PET (Positron Emission Tomography).
WG-04 Kompresja (Compression).
Umożliwia różne rodzaje kompresji (JPG, RLE) standardu DICOM. Doradza innym zespołom w sprawach stosowania kompresji w aplikacjach i obiektach w formacie DICOM.
WG-05 Nośniki wymiany danych (Exchange Media).
Rozwija standard DICOM w dziedzinie nośników wymiany danych.
WG-06 Podstawa standardu (Base Standard).
Utrzymuje spójność standardu DICOM. Obowiązki tej grupy obejmują:
WG-07 Radioterapia (Radioteraphy).
Rozwija i utrzymuje obiekty DICOM dotyczących radioterapii dla różnych metod leczenia (np. brachyterapia, terapia jonowa). Zajmuje się także promowaniem i wdrażaniem w branży.
WG-08 Strukturyzacja raportów (Structured Reporting).
Rozwija i utrzymuje strukturę raportów DICOM. Współpracuje z innymi zespołami oraz komitetami do spraw rozwoju norm odnośnie do specyfikacji raportów i innych dokumentów na podstawie ogólnych specyfikacji SR.
WG-09 Okulistyka (Ophthalmology).
Rozwiązuje problemy związane z obrazowaniem i raportowaniem bazujących na obrazach badań okulistycznych.
WG-10 Doradztwo strategiczne (Strategic Advisory).
Opracowuje rozwiązania problemów i różne możliwości rozwoju standardu DICOM, w celu współpracy z innymi organizacjami, zajmującymi się opracowaniem norm. Przegląda standardy i technologie z dziedzin takich jak opieka zdrowotna, obrazowanie biomedyczne, handel, telekomunikacja czy informatyka. Zajmuje się i rozwija plan długoterminowej strategii DCS (DICOM Standards Committee)
WG-11 Standardy wyświetlania (Display Function Standard).
Rozwija sposób wyświetlania i prezentacji danych.
WG-12 Ultrasonografia (Ultrasound).
Rozszerza standard DICOM na potrzeby badań USG oraz echokardiografii. Obejmuje to aspekty pozyskiwania informacji w trakcie pracy, wymiany danych uzyskanych z obrazów oraz pomiarów fizjologicznych.
WG-13 Światło widzialne (Visible Light).
Umożliwia rozwój standardu w zakresie stałego i ruchomego światła widzialnego, generowanego przez endoskopy, mikroskopy, aparaty fotograficzne i w razie potrzeby proponuje nowe standardy i ulepszenia.
WG-14 Bezpieczeństwo (Security).
Opracowuje rozszerzenia DICOM, dotyczące szczegółów technicznych, które mają na celu zapewnienie bezpiecznej wymiany informacji.
WG-15 Mammografia i CAD (Mammography and CAD).
Odpowiada za rozszerzenia DICOM wspomagające obrazowanie piersi oraz strukturę sprawozdań z wyników programowania wspieranego komputerowo (CAD).
WG-16 Rezonans magnetyczny (Magnetic Resonance).
Rozbudowuje i ulepsza standard w zakresie rezonansu magnetycznego. Obserwuje nowe osiągnięcia i aktualizuje standard.
WG-17 3D.
Rozszerza standard DICOM o możliwość pracy z obrazami 3D oraz innymi wielowymiarowymi strukturami danych, wymagających uwzględnienia czasu, przestrzeni i pomiaru innych wartości fizycznych.
WG-18 Badania kliniczne i edukacja (Clinical Trials and Education).
Pracuje nad rozszerzeniem standardu DICOM do wspierania badań klinicznych i badań za pomocą obrazów.
WG-19 Dermatologia (Dermatology).
Zespół tymczasowo nieaktywny.
WG-20 Integracja pomiędzy standardami obrazowania medycznego (Integration of Imaging and Information Systems).
Rozwija standard DICOM i HL7 pod względem informacji czerpanej z obrazów w obszarach, gdzie ich zastosowanie ma niezwykle istotne znaczenie oraz koordynuje spójność tych standardów oraz współpracę między zespołami, które nad nimi pracują.
WG-21 Tomografia komputerowa (Computed Tomography).
Opracowuje i utrzymuje obiekty otrzymane w wyniku tomografii komputerowej tak, aby były zgodne ze standardem, w zakresie promieniowania rentgenowskiego, raportów technicznych i innych danych klinicznych. Ta grupa ma możliwość dalszych udoskonaleń w obszarze klinicznym interoperacyjności tomografii komputerowej.
WG-22 Stomatologia (Dentistry).
Rozwiązuje problemy dotyczące standardu DICOM w zastosowaniach stomatologicznych, dotyczy obrazowania i zastosowania w diagnostyce obrazowej, symulacji leczenia, poradnictwa leczenia i odnowy tkanek, używając projektowania wspomaganego komputerowo oraz komputerowego wspomagania wytwarzania (CAM). Do zadań grupy należy między innymi: zamawianie, nabywanie, przetwarzanie, przechowywanie, komunikacja i raportowanie.
WG-23 Hosting aplikacji (Application Hosting).
Umożliwia i ujednolica współpracę pomiędzy oprogramowaniem i serwerem, na którym ono działa.
WG-24 DICOM w chirurgii (DICOM in Surgery).
Praca nad standardem w celu umożliwienia przeprowadzania zdalnie kierowanych operacji (IGS Image-Guided Surgery).
WG-25 Weterynaria (Veterinary Medicine).
Rozwija standard DICOM, umożliwiając leczenie zwierząt.
WG-26 Patologie (Pathology).
Rozszerza standard DICOM o obsługę obrazów patologicznych (nie wyłączając cytopatologii, patologii chirurgicznej, klinicznej oraz autopsji).
WG-27 Technologie Internetowe (Web Technology for DICOM).
Koncentruje się na wykorzystaniu technologii internetowych i stworzeniu rozszerzeń standardu, które umożliwią komunikację opartą na sieci web umożliwiającą dystrybucję obrazów medycznych, oglądanie i przetwarzanie, wewnątrz oraz pomiędzy przedsiębiorstwami. Zajmuje się również ułatwieniem integracji z innymi systemami opieki zdrowotnej. Do zadań tej grupy należy też koordynacja z innymi standardami normalizacyjnymi (HL7, IHE) w celu efektywnej współpracy informatycznej.
WG-28 Fizyka (Physics Strategy).
Rozwija elementy wymagające szczegółowej wiedzy w zakresie fizyki, pracuje na rzecz fizyków medycznych. Służy jako łącznik, w celu ułatwienia pracy fizyków dotyczących obiektów DICOM.
WG-29 Edukacja, komunikacja i popularyzacja (Education, Communication, and Outreach).
Celem tej grupy jest edukowanie w zakresie standardu DICOM (organizacja międzynarodowych konferencji, definiowanie wymagań), komunikacja z innymi grupami (opracowywanie dokumentów informacyjnych, dotyczących roli DICOM w opiece zdrowotnej, projektowanie i zarządzanie stroną internetową) oraz działania mające na celu informowanie o standardzie potencjalnych partnerów, w tym również pacjentów, pracowników służby zdrowia, polityków oraz osób, które mogą przysłużyć się rozwojowi standardu.
WG-30 Obrazowanie domowych zwierząt (Small Animal Imaging).
Grupa dopiero powstaje. Obrazowanie domowych zwierząt staje się coraz bardziej popularnym kierunkiem rozwoju, który obejmuje nowoczesne urządzenia do przetwarzania obrazu, a także wciąż rozwijane techniki leczenia zwierząt (znieczulenia, używanie gaz nośny oraz monitorowanie różnych parametrów fizjologicznych).
Opis standardu.
Standard DICOM powstał w celu odzwierciedlenia rzeczywistych informacji medycznych w postaci spójnego systemu informatycznego. Zezwala na grupowanie typów informacji danych zintegrowanych w zależności od wyszczególnionego wzorca. Umożliwia również usługi wymiany informacji (ang. Service Class Specifications), definiuje strukturę plików, reguły kodujące, pozwalające na strumieniowanie danych w sieci (ang. Data Structure and Semantics) oraz określa sposób katalogowania informacji dla komunikacji typu off-line. DICOM jest przystosowany do współpracy z nośnikami wymiennymi, takimi jak dyski CD czy MOD (ang. Magneto-Optical Disk).
Standard DICOM posiada bardzo rozbudowane mechanizmy wymiany obiektów, obrazów oraz sprawozdań diagnostycznych. Dodatkowo ułatwia współpracę systemów potwierdzających zgodność w środowiskach rozproszonych. Dostęp do danych oparty jest na popularnej architekturze klient – serwer, dzięki czemu jest dostosowany do współczesnych systemów sieciowych. DICOM różni się od innych, formatów danych tym, że składa się z różnych zbiorów. Przykładowo plik z RTG klatki piersiowej składa się nie tylko z samego obrazu, ale wewnątrz pliku zawiera również unikalny identyfikator pacjenta. Dane te są ze sobą powiązane, nie mogą zostać rozdzielone omyłkowo.
Obiekt w formacie DICOM jest wieloatrybutowy. Składa się z takich elementów takich jak imię, nazwisko, identyfikator pacjenta, a także ze specjalnego atrybutu, który zawiera dane obrazu wyrażone w pikselach. Oznacza to, że obiekt nie posiada nagłówka w formie listy atrybutów, w której jednym z nich jest obraz.
Pojedynczy obiekt DICOM może zawierać tylko jeden atrybut zawierający dane w formie pikseli, co sprowadza się do przechowywania jednego obrazu. Jednak taki atrybut może zawierać wiele klatek. Innym przykładem są dane wielowymiarowe, które również mogą zostać zawarte w pojedynczym obiekcie DICOM. W celu zmniejszenia objętości danych obraz może zostać skompresowany do różnych formatów takich jak JPEG, JPEG Lossless, JPEG 2000, czy Run-length encoding (RLE). Istnieje również możliwość kompresji całego pliku, co jest niezwykle rzadko stosowanym rozwiązaniem.
Podstawowe struktury danych i reguły kodowania.
Dane zawarte w każdym pliku DICOM podzielone są na dwie części:
Data Element – podstawowa jednostka danych opisywana za pomocą, służy do opisu atrybutów, składa się z minimum 3 pól:
Data Set – zbiór informacji, czyli uporządkowany według identyfikatora strumień Data Elements
Basic Offset Table – tabelka wskaźników na poszczególne ramki, w wielokadrowym obrazie.
Data Element Type – służy do określenie czy model IOD lub SOP jest obowiązkowy, warunkowo obowiązkowy czy opcjonalny.
Item – zbiór wartości Data Elements, na jeden Item składa się kilka Data Sets. Z kolei one tworzą Sequence Of Items.
Transfer Syntax – zbiór reguł kodowania, które pozwalają jednoznacznie zidentyfikować technikę kodowania.
Znaczniki.
Znaczniki (Data Element Tag) określają dane dotyczące konkretnego badania. W jednym pliku występuje wiele znaczników, które są później odpowiednio interpretowane w przeglądarce DICOM. Składają się z ośmiu cyfr. Pierwsze cztery oznaczają grupę, następne zaś element. Poniższa tabela prezentuje najczęściej wykorzystywane znaczniki:
Do znaczników zaliczane są także unikalne identyfikatory mogące określać np. rodzaj badania lub składnię transmisji. Składnia transmisji danych określa podstawy protokołu ich wymiany, opisując formę kodowania. Kodowanie atrybutu bez kompresji możliwe jest w DICOM przez stosowanie dwóch reprezentacji liczb 16-bitowych (2 bajty, z zakresu 0-65535) zastosowanych przy zapisie wartości liczbowych. Istnieją dwie możliwości określenie sposobów kodowania: Little Endian oraz Big Endian. Bez określenia jednego ze sposobów, mogą pojawić się problemy z otwieraniem plików DICOM.
Typy danych.
Value representation to pole podstawowej jednostki danych (Data Element), które umożliwia jej poprawną interpretację. Poniższa tabela zawiera wykorzystywane w standardzie typy danych wraz z krótkim opisem oraz rozmiarem.
W odniesieniu do reprezentacji danych, każdy atrybut zawiera pole Value Multiplicity, której zadaniem jest wskazanie liczby elementów, znajdującej się w atrybucie. Jeżeli w reprezentacji ciągu znaków koduje się więcej niż jeden element, kolejne oddzielone są znakiem backslash “\”.
Wiadomości.
Wiadomościami nazywamy zestawy informacji, które zostały w pewien sposób znormalizowane, wymieniane między medycznymi systemami informatycznymi. Opracowany ramowy model tworzenia wiadomości (MDF) składa się z:
Wiadomości są klasyfikowane w różne typy, w zależności od przenoszonej treści, zbudowane są z segmentów danych. Każdy segment opisuje zbiór danych np. Message Header, Patient ID, Patient Visit itd. Każdy segment jest wyróżnialny poprzez unikalny identyfikator, zdefiniowany przez 3 pierwsze znaki. Segment jest zbiorem pól, będących łańcuchem znaków. Pole składa się z różnych elementów takich jak np. długość, typ danych, identyfikator.
Model realnego świata.
Kluczowym obiektem w modelu realnego świata jest pacjent, zdefiniowany jako osoba otrzymująca (lub zarejestrowana w celu otrzymania) usługi medycznej albo będąca przedmiotem badań służących innym celom (głównie naukowym).
Kolejnym ważnym elementem są badania, składające się z danych o pacjencie oraz z odbytych wizyt. Badania, które składają się z różnych procedur (ang. "modality performed procedure steps"), wraz ze sprzętem (ang. "equipment") oraz punktem odniesienia (ang. "frame of reference") składają się na serię danych, które służą do gromadzenia informacji uzyskanych w trakcie badania.
W skład serii danych wchodzą między innymi: obrazy (ang. "images"), odniesienia (ang. "fiducials"), dane nieprzetworzone (ang. "raw data"), pomiary (ang. "measurements"). Obiekty te mogą, ale nie muszą, składać się na serię danych.
Przykładem serii danych jest zestaw danych (slajdów) przedstawiających przekroje przez ciało pacjenta, otrzymane podczas rekonstrukcji danych tomograficznych dla konkretnych parametrów rekonstrukcji (np. rozdzielczość, odległość między przekrojami, filtr rekonstrukcji, czy parametry okna).
Model informacji.
Aby zachować spójność danych w standardzie DICOM sprecyzowano dokładny model informacji (IOD ang. Information Object Definition), który określa jakie informacje dany obiekt ma zawierać. Znormalizowany IOD to model informacji, który w ogólności prezentuje wystąpienie pojedynczej encji modelu świata rzeczywistego. Każdy IOD grupuje dane w tematycznych zbiorach, zwanych Entities oraz podzbiorach, czyli modułach. Każdy z modułów jest tworzony poprzez zbiór atrybutów, które opisują właściwości obiektów.
IOD składa się z następujących sekcji:
Oprócz zdefiniowania obiektu danych, należy skojarzyć z nim element usługi (Service Element). Obiekty Service-Obiect Pair (SOP) łączą dane z serwisami i definiują usługi, które są związane z IOD. Obiekty SOP realizowane są przez firmy tworzące swoje aplikacje współpracujące ze standardem DICOM. Service-Obiect Pair służą odo komunikacji pomiędzy aplikacją a urządzeniem, które wykonuje badania. Niestety elementy te czasem nie zostają ujawnione przez producentów, a bez ich znajomości nie można realizować współpracy między sprzętem badawczym i systemem komputerowym, który zajmuje się diagnozą. Standard DICOM wprowadza różne techniki umożliwiające jednoznaczną identyfikację oraz ochronę danych, pozwalające na sprecyzowanie zależności między danymi np. podczas transmisji przez sieć.
Używane systemy kolorów.
Aplikacje DICOM w zależności od potrzeb, korzystają z różnych reprezentacji kolorów. Możemy wyróżnić systemy kolorów trójwymiarowe oraz indeksowane. W modelu przestrzennym
określenie współrzędnych jednoznacznie wyznaczy kolor. Poniżej lista często używanych w standardzie DICOM systemów:
Interpretacji kolorów dokonuje się za pomocą tablic przejść wartości użytecznych (VOI LUT). Stanowią definicje modułu danych, który dopasowuje wartości przechowywane do tych, które mają być wyświetlone. Niezwykle ważna jest prezentacja klatek posiadających odpowiednią wielkość, które są sformatowane tak, aby przedstawić jak najwięcej ważnych informacji w sposób czytelny. Okno definiuje się za pomocą dwóch parametrów: położenie punktu środkowego oraz szerokość okna.
Oprócz VOI LUT stosowane się także tablice przejść urządzeń M-LUT, czyli moduł danych określający parametry, które umożliwiają przejścia między wartościami zapisanymi w macierzy a wartościami właściwymi dla danej metody diagnostycznej.
DICOM w medycynie.
Dziedziny medycyny wykorzystujące DICOM.
Standard jest szeroko stosowany niemal w każdej dziedzinie medycyny. Wykorzystywany jest do rejestrowania m.in. badań:
Przykładowe badania wykorzystujące DICOM.
W dzisiejszych czasach trudno wyobrazić sobie nowoczesną medycynę bez standardu DICOM i systemów PACS. DICOM znajduje zastosowanie w przetwarzaniu obrazów np:
Zalety wykorzystywania standardu.
Obraz zapisany w formacie DICOM zajmuje ponad 30MB i może zawierać ok. 12 000 różnych wskaźników zwanych tagami. Obrazy cyfrowe oraz ich komputerowa analiza mają mnóstwo zalet:
Wady standardu DICOM.
Pomimo tego, że standard jest szeroko stosowany i jest efektem pracy ogromnej ilości ludzi posiada pewne wady:

</doc>
<doc id="437889" url="https://pl.wikipedia.org/wiki?curid=437889" title="Wapienna (Góry Sowie)">
Wapienna (Góry Sowie)

Wapienna (niem. "Kalkberg", 579 m n.p.m.) – szczyt w Sudetach, we wschodniej części pasma Gór Sowich.
Jest to charakterystyczna góra w Garbie Dzikowca.
Masyw o złożonej budowie geologicznej, w której występują: dolnokarbońskie łupki szarogłazowe, brekcje gabrowe, zlepieńce, wapienie z dobrze zachowanymi skamieniałościami, gornokarbońskie wapienie oraz piaskowce, zlepieńce i łupki warstw żaclerskich z pokładami węgla kamiennego oraz permskie (czerwony spągowiec) piaskowce, zlepieńce i porfiry. Na południowym zboczu góry znajdują się wyrobiska nieczynnego kamieniołomu. Występują tu skałki zbudowane z wapieni zwanych klymeniowymi. Nazwa ta pochodzi od skamieniałych klymenii, które występują w tych wapieniach.
U podnóża po zachodniej stronie leży wieś Dzikowiec.

</doc>
<doc id="437896" url="https://pl.wikipedia.org/wiki?curid=437896" title="Rejencja">
Rejencja

Rejencja (okręg administracyjny, regencja, niem. "Regierungsbezirk") – jednostka administracyjna w kilku krajach związkowych Niemiec, podległa rządowi krajowemu. Na czele rejencji stoi prezydent rejencji (Regierungspräsident).
Historia.
W latach 1815–1816 wprowadzono w Prusach jednostkę administracyjną "Regierungsbezirk" jako pośredni szczebel administracji pomiędzy prowincją a powiatem. Po zjednoczeniu Niemiec także inne większe kraje Rzeszy przejęły ten model podziału, określając analogiczną jednostkę administracyjną jako "Kreishauptmannschaft" lub "Kreis", co nie odpowiadało jednak współczesnym powiatom ("Kreise"). Rząd hitlerowski ujednolicił ich nazwy na "Regierungsbezirk".
W Republice Federalnej Niemiec po II wojnie światowej wszystkie duże kraje związkowe posiadały rejencje, wprowadzono je po 1990 także w niektórych nowych krajach związkowych. W 1999 w Nadrenii-Palatynacie zostały zniesione rejencje Koblencja, Trewir i Rheinhessen-Pfalz (ze stolicą w Neustadt an der Weinstraße), a w 2003 w Saksonii-Anhalt rejencje Dessau, Halle i Magdeburg. Rok później swoje rejencje zlikwidowała też Dolna Saksonia (Brunszwik, Hanower, Lüneburg i Weser-Ems ze stolicą w Oldenburgu). Saksonia 1 sierpnia 2008 zlikwidowała swoje trzy rejencje, na ich miejsce powołano za to dyrekcję krajową z trzema okręgami administracyjnymi: Chemnitz, Drezno, Lipsk.
Nazwa.
"Regierungsbezirk" oznacza dosłownie "okręg rządowy" lub "administracyjny". Na ziemiach polskich należących do zaboru pruskiego nazwa ta jednak powszechnie tłumaczona była jako "rejencja". Także współcześnie niemieckie jednostki administracyjne używają w polskojęzycznych tekstach promocyjnych tego określenia.
Istniejące rejencje.
Obecnie rejencje posiadają 4 kraje związkowe:

</doc>
<doc id="437897" url="https://pl.wikipedia.org/wiki?curid=437897" title="Rząd koński">
Rząd koński

Rząd koński – całość przedmiotów, których przeznaczeniem jest umożliwienie jeźdźcowi wygodnego i mocnego siedzenia na koniu oraz sprawnego nim kierowania. Ekwipaż koński, a obecnie popularny rząd jeździecki i uprząż służąca do nałożenia na konia wierzchowego, zaprzęgowego i jucznego.
Rodzaje rzędów końskich.
Rozróżnia się rząd koński wierzchowy i zaprzęgowy oraz juczny:
Rząd koński.
Rząd koński składa się z następujących głównych części:
1. Uzda.
2. Siodło.
3. Dodatkowy sprzęt koński.
Uzda.
Składowe części uzdy: 1. Ogłów wędzidłowy, 2. Ogłów munsztukowy, 3. Kiełzno, 4. Wodze wędzidłowe, 5. Wodze munsztukowe.
Siodło.
Składowe części siodła: 1. Terlica, 2. Pokrycie (skórzane), 3. Puśliska, 4. Strzemiona, 5. Popręg, 6. Powęz – służący do uwiązania konia w warunkach terenowych.
Dodatkowy sprzęt koński.
Do sprzętu końskiego również należą:

</doc>
<doc id="437899" url="https://pl.wikipedia.org/wiki?curid=437899" title="Palatynat Górny">
Palatynat Górny



</doc>
<doc id="437900" url="https://pl.wikipedia.org/wiki?curid=437900" title="The Works">
The Works

The Works – jedenasty studyjny album brytyjskiego zespołu rockowego Queen, znany zwłaszcza z przebojów "Radio Ga Ga" i "I Want to Break Free".
Sprzedawał się bardzo dobrze, docierając do drugiego miejsca list w Wielkiej Brytanii (w USA miejsce 23). Album promowały zaliczane dziś do klasyki teledyski. Klip "I Want to Break Free" został uznany w USA za kontrowersyjny (członkowie zespołu byli w nim przebrani za kobiety). Teledysk do "Radio Ga Ga" został wyreżyserowany przez Davida Malleta i zawiera fragmenty filmu Metropolis z 1926 roku.
Album był promowany podczas trasy koncertowej "The Works Tour". 8 lipca 2009 roku wydawnictwo uzyskało status platynowej płyty w Polsce.
Historia albumu.
Po wydaniu w 1982 roku albumu "Hot Space", czterech członków Queen zdecydowało się odpocząć od zespołu na następny rok, biorąc udział w solowych projektach i próbując rozwinąć swoje horyzonty w innych kierunkach. Brian May współpracował z Eddiem Van Halenem i z innymi nad projektem "Star Fleet Project", natomiast Freddie Mercury rozpoczął pracę nad solowym albumem. 
W sierpniu 1983 roku zespół w komplecie rozpoczął pracę nad jedenastym studyjnym albumem. 
Nagrywanie rozpoczęto w Record Plant Studios w Los Angeles. Podczas prac nad albumem, menadżer zespołu Jim Beach zaoferował im stworzenie soundtracku do filmu "Hotel New Hampshire". Zespół rozpoczął pracę nad ścieżką dźwiękową lecz z czasem członkowie Queen zdali sobie sprawę z tego, że poświęcają za dużo czasu na jej tworzenie nie skupiając się nad nowym albumem. Oficjalnie jeden utwór "Keep Passing Open Windows" znalazł się na tym soundtracku. W listopadzie 1983 roku uzgodniono, że pierwszym utworem na nowej płycie, będzie utwór Rogera Taylora "Radio Ga Ga". 
Album wydano 27 lutego 1984 roku.
Is This the World We Created...?
Bezpośrednią inspiracją były wiadomości, które May i Mercury oglądali w Monachium. Mercury napisał tekst utworu, a May – akordy. Do nagrania użyto gitary Ovation, ale na koncertach utwór był wykonywany przy akompaniamencie gitary Gibson Chet Atkins CE (z nylonowymi strunami).
Wydania.
Na reedycji płyty wydanej przez Hollywood Records w 1991 znalazły się również remiksy "Radio Ga Ga" i "I Want to Break Free" oraz utwór "I Go Crazy".

</doc>
<doc id="437901" url="https://pl.wikipedia.org/wiki?curid=437901" title="Lord Vetinari">
Lord Vetinari



</doc>
<doc id="437903" url="https://pl.wikipedia.org/wiki?curid=437903" title="Magrat Garlick">
Magrat Garlick



</doc>
<doc id="437906" url="https://pl.wikipedia.org/wiki?curid=437906" title="De Mono">
De Mono

De Mono – polski zespół pop-rockowy. Powstał w 1984 r. i był najbardziej popularny pod koniec lat 80. oraz w pierwszej połowie lat 90. XX wieku.
Historia.
Zespół założony został przez gitarzystę Marka Kościkiewicza, basistę Piotra Kubiaczyka i perkusistę Dariusza Krupicza pod nazwą „Mono”. Trzy lata później skrystalizował się skład – do zespołu, przemianowanego na „De Mono”, dołączyli gitarzysta Jacek Perkowski, saksofonista Robert Chojnacki i wokalista Andrzej Krzywy. W 1989 ukazał się debiutancki album zespołu "Kochać inaczej", który zdobył szereg nagród i wyróżnień; tytułowa piosenka była notowana na Liście przebojów Programu Trzeciego przez ponad rok i stała się polskim "evergreenem". Kolejny album "Oh Yeah!", wydany w 1990, przyniósł przeboje "Moje miasto nocą" i "Zostańmy sami" i umocnił zespół w czołówce polskiej sceny rockowej. W tym czasie zespół często koncertował, także za granicą (trasa w Stanach Zjednoczonych).
W 1991 zespół przeżył kryzys, który doprowadził do zawieszenia działalności, ale już rok później powrócił (bez Perkowskiego, który związał się z T.Love), nagrywając swoją najpopularniejszą płytę "Stop" (z przebojami: "Znów jesteś ze mną", "Statki na niebie" i "Ostatni pocałunek"). Dwa lata później ukazał się "Abrasax", z którego pochodziły m.in. "Kamień i aksamit" oraz "Zaklęci w tańcu". W połowie lat 90. muzycy poświęcili się solowym projektom. Chojnacki, Kościkiewicz i Krzywy wydali albumy pod swoimi nazwiskami, a Kubiaczyk i Krupicz założyli zespół Magma. Największy sukces komercyjny przypadł w udziale Chojnackiemu, którego trzy albumy sprzedały się w nakładzie półtora miliona egzemplarzy. W 1996 roku De Mono opuścił Marek Kościkiewicz, aczkolwiek w 1999 powrócił jeszcze do grupy i współpracował z nią do ok. 2001.
W 2001 zespół nagrał na potrzeby programu Big Brother piosenkę "Poznaj siebie", stanowiącą podkład muzyczny czołówki programu. W 2003 zespół nagrał dwa covery, które znalazły się na składance "RMF FM – Moja i Twoja Muzyka": "Nasza jest cała ta noc" (ang. tytuł oryg. "I’ll Be Your Baby Tonight" Boba Dylana) oraz "Bo dziś nie ma już nas" (ang. tytuł oryg. "Sacrifice" Eltona Johna).
Od 2005 zespół gra w zmienionym składzie. Do grupy dołączyli: klawiszowiec Paweł Dampc oraz wieloletni gitarzyści zespołu Mafia – Tomasz Banaś i Zdzisław Zioło. Rok później z zespołu odszedł Chojnacki, aby kontynuować karierę solową. Jego miejsce zajął Paweł Pełczyński. W marcu 2006 ukazał się kolejny album De Mono "Siedem dni", promowany m.in. przez singiel tytułowy oraz "Patrzę w Ciebie". Był to także pierwszy wydany w Polsce album w formacie pamięci USB.
W 2007 grupę opuścił perkusista Dariusz Krupicz, a jego miejsce zajął kolejny muzyk związany przez lata ze wspomnianym zespołem Mafia – Marcin Korbacz. Rok później, na Festiwalu Polskich Wideoklipów Yach Film, De Mono otrzymało nagrodę "Drewniany Yach" za wideoklip do ich (wydanego jako singiel) coveru przeboju Grupy ABC – "Asfaltowe łąki".
W 2008 Marek Kościkiewicz utworzył zespół o takiej samej nazwie, w skład którego wchodzili członkowie oryginalnego składu grupy – Marek Kościkiewicz, Robert Chojnacki i Dariusz Krupicz – inny, długoletni członek dawnego De Mono, czyli Wojciech Wójcicki (instrumenty klawiszowe, gitara) oraz nowi muzycy: wokalista Rafał Brzozowski i gitarzysta Michał Grymuza. Później Brzozowskiego zastąpił Michał Karpacki, a jeszcze później nowym wokalistą został Tomasz Korpanty.
Od 2008 pomiędzy Andrzejem Krzywym i Markiem Kościkiewiczem toczył się sądowy spór o nazwę „De Mono” i prawa do wykonywania piosenek skomponowanych przez Kościkiewicza. Od tamtej pory nazwy „De Mono” używały równolegle dwa składy prowadzone przez byłych członków zespołu – pierwszy z wokalistą Andrzejem Krzywym i basistą Piotrem Kubiaczykiem, a drugi – z Markiem Kościkiewiczem, Robertem Chojnackim i Dariuszem Krupiczem. W 2018 pozew Krzywego przeciwko Kościkiewiczowi został oddalony. W wyniku tego oba składy mogły dalej występować pod tym samym szyldem. W 2020 Sąd Apelacyjny zakazał Markowi Kościkiewiczowi oraz dwóm innym pozwanym członkom zespołu – Wojciechowi Wójcickiemu i Michałowi Karpackiemu – używania nazwy „De Mono” „w prowadzonej przez nich działalności artystycznej w formie i kontekście innym niż historyczny”. Rozstrzygnięcie Sądu Apelacyjnego nie zamknęło sprawy, bowiem prawnik reprezentujący Marka Kościkiewicza zapowiedział złożenie skargi kasacyjnej do Sądu Najwyższego. Jednak 30 października 2021 na oficjalnych profilach składu dowodzonego przez Andrzeja Krzywego w mediach społecznościowych pojawiła się informacja, że dzień wcześniej skarga kasacyjna nie została przyjęta do rozpoznania i że „tym samym i tak prawomocny już wyrok Sądu Apelacyjnego można uznać za ostatecznie zapieczętowany”.
8 września 2010 ukazał się dziewiąty studyjny album zespołu pt. "No Stress", który uzyskał status złotej płyty. Pierwszym singlem był utwór "Póki na to czas", a drugim – utwór "Życie to sen". Płyta okazała się wielkim sukcesem, a piosenka "Póki na to czas", według rankingu firmy Nielsen Polska, przygotowanego dla ZPAV, została Radiowym Przebojem Roku 2010. Nagrodę wręczono podczas gali Fryderyków.
W 2011 zespół wystąpił na festiwalu TopTrendy w Sopocie jako gość specjalny, gdzie odebrał Złotą Płytę za album "No stress", a we wrześniu tego samego roku De Mono pojechało na wielki koncert do niemieckiego Essen. Zespół wystąpił też w programie „Szansa na sukces” na antenie TVP2, a w Sylwestra zagrał na warszawskim Placu Konstytucji.
W 2012 z okazji 25-lecia zespół nagrał płytę "Spiekota", którą chciał złożyć hołd polskiej piosence. Grupa z Andrzejem Krzywym na czele nagrała na nowo wielkie przeboje sprzed lat, ale w odświeżonych aranżacjach. Gościnnie na albumie zaśpiewali wykonawcy muzyki reggae młodego pokolenia – Marika, Junior Stress, Cheeba i Dawid Portasz.
10 lutego 2014 na rynku ukazał się album pt. "Symfonicznie", na który zespół nagrał swoje największe przeboje z towarzyszeniem Polskiej Orkiestry Radiowej pod dyrekcją Jacka Piskorza. Pierwszy koncert odbył się w Studiu im. Lutosławskiego w Warszawie.
W 2017 zespół świętował 30 lat wspólnego grania na scenie. Z tej okazji od marca odbywali ogólnopolską trasę koncertową pod nazwą "30/30", obejmującą 30 występów. Ponadto wydali album pt. "XXX", zawierający 12 piosenek stanowiących przekrój twórczości grupy od początku jej istnienia, jednak w akustycznych aranżacjach. Płytę promowali premierowym singlem "Próżno nie chcę czekać na twoją miłość", czyli polskojęzycznym coverem przeboju Boba Marleya "Waiting In Vain".
W 2018 zespół po 24 latach zakończył współpracę z dotychczasowym menedżerem, a nowym przedstawicielem grupy została firma J&amp;J MusicArt. W listopadzie 2019 zespół wydał album pt. "Reset", który promował singlami: "Prosto w serce", "Gra się do końca" i "W taką noc". Początkowo mieli odbyć ogólnopolską trasę koncertową, jednak została ona zawieszona z powodu pandemii COVID-19 w Polsce. 27 marca 2020 opublikowali muzyczny apel pt. "Idiota w koronie", włączając się w akcję #zostańwdomu, ponadto wzięli udział w akcji #hot16challenge2 na zbiórkę dla personelu medycznego zaangażowanego w walkę z koronawirusem. 16 sierpnia 2020 zaprezentowali w sieci koncert "OsieckY", zrealizowany bez publiczności i udostępniony za darmo dla oglądających w ramach programu „Kultura w sieci”. W kwietniu 2021 wydali album pt. "OsieckY", który promowali własną interpretacją przeboju Seweryna Krajewskiego "Uciekaj moje serce".

</doc>
<doc id="437907" url="https://pl.wikipedia.org/wiki?curid=437907" title="Czaprak">
Czaprak

Czaprak (osm.-tur. "çaprak") – okrycie na konia wykonane z różnych materiałów, przeznaczone pod siodło lub na kulbakę.
Najczęściej jest to filcowa, sukienna, niekiedy futrzana podkładka pod siodło, chroniąca grzbiet konia przed otarciami, a siodło przed końskim potem; nazywana też potnikiem. Dawniej określano tak również ozdobną tkaninę nakładaną pod siodło lub na wierzch, pokrywającą całe zwierzę lub jego zad. 
Historia.
Od XII wieku, przed upowszechnieniem czapraka, jako podobne okrycia często wykorzystywano kosztowne, wyszywane złotem, srebrem i jedwabiem okrycia, zwane kropierzem, czołdarem lub dyftykiem (dywdykiem). Mając na celu ochronę konia podczas bitwy i pełniąc też funkcje ozdobne, rozpowszechniły się one w okresie wypraw krzyżowych. 
W Polsce stosowanie czapraków wojskowych ustaliło się w XVII wieku. Obszerne i długie, używane przez husarię XVII-XVIII-wieczną, zwane były mitugami albo czołdarami. Jazda lekka używała narzucanych na siodło czapraków sukiennych lub futrzanych. W kawalerii XVIII-XIX wieku czapraki lekkiej jazdy były zmniejszone, ze ściętymi końcami, natomiast z przedłużonymi stosowali huzarzy. 
Jazda ciężka (kirasjerzy) i oficerowie artylerii pieszej używali pod siodło niedużych, zaoblonych czapraków sukiennych. W przeciwieństwie do wcześniejszych, haftowanych nicią srebrną (złotą), typowe XVIII-XIX wieczne czapraki wojskowe były zdobione nakładanymi barwnymi lampasami. 
Obecnie najczęściej spotyka się czapraki wykonane z bawełny, które odpowiednio chronią zwierzę przed otarciami. 

</doc>
<doc id="437909" url="https://pl.wikipedia.org/wiki?curid=437909" title="Caroline Graham">
Caroline Graham

Caroline Graham (ur. 17 lipca 1931 w Nuneaton) – angielska pisarka, autorka m.in. cyklu książek o śledztwach prowadzonych przez nadinspektora Barnaby'ego i sierżanta Troya; cykl ten zainspirował twórców serialu "Morderstwa w Midsomer".

</doc>
<doc id="437911" url="https://pl.wikipedia.org/wiki?curid=437911" title="Taxi Driver">
Taxi Driver



</doc>
<doc id="437912" url="https://pl.wikipedia.org/wiki?curid=437912" title="Księstwo oświęcimskie">
Księstwo oświęcimskie

Księstwo oświęcimskie () – dawne księstwo ze stolicą w Oświęcimiu, przynależące jako lenno wpierw do Królestwa Czech, a następnie w latach 1457–1564 do Jagiellonów, po 1563 do Królestwa Polskiego.
Historia.
Powstało około 1315, w wyniku podziału księstwa cieszyńskiego. Od późnego XIII wieku trwała na jego terenie jeszcze wielka akcja osadnicza, tzw. łanowo-czynszowa, a nad rzeką Białą, graniczną z księstwem cieszyńskim, powstała prawdopodobnie bielsko-bialska wyspa językowa, zasilona później przez kolejne fale osadnictwa niemieckiego.
W 1327 książę oświęcimski Jan I Scholastyk złożył hołd lenny królowi Czech, Janowi Luksemburgowi, stając się lennikiem Korony Czeskiej. W dokumencie lennym wystawionym 24 lutego w Bytomiu jako znajdujące się na terenie księstwa wymieniono miasta na prawie zachodnim (średzkim): Oświęcim ("Osswencin"), Zator ("Zathor"); oraz "miasteczka" "oppida": Kęty (Kant), Żywiec (Zipscha), Wadowice (Wadowicz) i Spytkowice (Spitkowicz).
Wiek XV, po wybuchu wojen husyckich, charakteryzował się m.in. wysokim stopniem rozbójnictwa, co doprowadziło do ruchów migracyjnych i opustoszenia niektórych wsi. W 1433 wojska księstwa oświęcimskiego wraz z wojskami księstwa raciborskiego i księstwa karniowskiego pokonały podczas bitwy żorskiej wojska księstwa głogówecko-prudnickiego, sprzymierzonego z husytami.
W 1445 roku doszło do podziału księstwa, w wyniku czego z wydzielenia części ziem księstwa oświęcimskiego powstało księstwo zatorskie we władaniu Wacława I. 19 marca 1454 roku Jan IV złożył hołd lenny królowi Polski, Kazimierzowi Jagiellończykowi, a 21 lutego 1457 roku sprzedał mu swoje księstwo za 50 tys. kop groszy praskich. Książę sprzedał dwa miasta Oświęcim i Kęty, dwa zamki książęce w Oświęcimiu i Wołek oraz 45 wsi: Bielany, Łęki, Babice, Lipnik, Osiek, Brzeszcze, Monowice, Dwory, Stara Polanka, Nowa Polanka, Włosienica, Poręba, Grojec, "Sparowicze", Nidek, Witkowice, Głębowice, Bulowice, Czaniec, Malec, Kańczuga, Nowa Wieś, Roczyny, Broszkowice, Brzezinka, Rajsko, Franciszowice, Przecieszyn, Skidziń, Wilczkowice, Wilamowice, Hecznarowice, Bujaków, Kozy, Mikuszowice, Pisarzowice, Hałcnów, Biertułtowice, Komorowice, Żebracz, Bestwina, Dankowice, Stara Wieś, Jawiszowice, Harmęże. W dokumencie tym zostały pominięte miejscowości wokół Żywca, a przyczyny tego nie zostały jednoznacznie wyjaśnione z powodu braku wystarczających źródeł. Zapewne nie doszło do ich sprzedaży w tym czasie.
Odtąd zwierzchnikiem księstwa stał się mianowany przez polskiego króla starosta; szlachta zachowała odrębne prawa, z własnym sejmem i prawodawstwem. W 1564 roku księstwa oświęcimskie i zatorskie wcielono do Królestwa Polskiego, równocześnie przyłączono je do województwa krakowskiego, jako powiat śląski. Według dwóch dokumentów służących administracji do ściągania podatków: oblaty taryfy łanowej z 1673 oraz taryfy podatkowej Rzeczypospolitej z 1772 roku wynika, że obszar księstw Oświęcimia i Zatora (czyli powiatu śląskiego) liczył łącznie 7 miast (w międzyczasie założono miasta Biała i Zebrzydów) oraz 241 włości z ludnością liczącą 164 577.
Po I rozbiorze Polski (1772) tereny dawnego księstwa oświęcimskiego przypadły monarchii austriackiej, wchodząc w skład ziem odtąd nazywanych w skrócie jako Galicja. Uwzględniając dawne księstwo, oficjalna nazwa tej części zaboru austriackiego po III rozbiorze brzmiała: "Królestwo Galicji i Lodomerii wraz z Wielkim Księstwem Krakowskim i Księstwami Oświęcimia i Zatora". W latach od 1820 do 1850 na mocy patentu Franciszka I ziemie dawnego księstwa oświęcimsko-zatorskiego wyłączono z kraju koronnego Galicji i Lodomerii i włączono je do posiadłości czesko-morawskich, co oznaczało inkorporację do Związku Niemieckiego, jednak administracyjnie były nadal częścią Galicji.
W 1918 roku tereny dawnego Księstwa Oświęcimskiego znalazły się w granicach odrodzonej Polski jako część województwa krakowskiego.
W czasie niemieckiej okupacji (1939–1945) ziemie te zostały prawie w całości wcielone do Rzeszy Wielkoniemieckiej i należały do powiatów Bielitz (Bielsko) i Saybusch (Żywiec) w rejencji katowickiej w prowincji Śląsk (Provinz Schlesien), zaś od 1941 do prowincji Górny Śląsk (Provinz Oberschlesien).
W latach 1945–1975 tereny znajdowały się ponownie w województwie krakowskim, następnie Oświęcim został włączony do województwa bielskiego, a Brzeszcze katowickiego. Po reformie administracyjnej z 1999 ziemie dawnego księstwa oświęcimskiego znajdują się w województwie małopolskim (z czego większa część w powiatach oświęcimskim i wadowickim) i śląskim (wschodnia część powiatu bielskiego i powiat żywiecki).

</doc>
<doc id="437916" url="https://pl.wikipedia.org/wiki?curid=437916" title="Turbina parowa kondensacyjna">
Turbina parowa kondensacyjna

Turbina parowa kondensacyjna jest turbiną parową stosowaną przy produkcji energii elektrycznej w elektrowniach kondensacyjnych. Para opuszczająca turbinę pod bardzo niskim ciśnieniem (tzw. próżnia w skraplaczu) kierowana jest do skraplacza (kondensatora), w którym ulega skropleniu. Ciepło oddane przez parę w procesie kondensacji tracone jest do otoczenia, bo skraplacz jest chłodzony wodą z rzeki, jeziora, morza lub cyrkulującą w obiegu zamkniętym (zobacz: chłodnia kominowa).
Turbina kondensacyjna jest podstawową maszyną napędzającą generatory elektryczne w polskiej energetyce. Oprócz turbin kondensacyjnych występują też turbiny przeciwprężne stosowane w elektrociepłowniach. Poza energetyką zawodową spotykane są inne rodzaje turbin.
Bardzo duży spadek entalpii pary wodnej przepływającej przez turbinę kondensacyjną zmusza do stosowania wielu stopni turbiny. W każdym stopniu zamieniana jest część entalpii pary na pracę mechaniczną. W tradycyjnym rozwiązaniu konstrukcyjnym turbina kondensacyjna podzielona jest na kilka części (np. wysokoprężną, średnioprężną, niskoprężną). Każda z części stanowi mechaniczną całość zawierającą kilka stopni. Poszczególne części połączone są ze sobą za pomocą sprzęgieł specjalnej konstrukcji. Zwykle każda część turbiny ma swoje dwa łożyska poprzeczne i jedno wzdłużne.
Rozprężanie pary w turbinie kondensacyjnej na wykresie T-s oraz i-s kończy się zwykle poniżej linii nasycenia, więc na wylocie z turbiny kondensacyjnej występuje para mokra, czyli mieszanina pary nasyconej i cieczy nasyconej. Wiąże się to z poważnymi problemami wynikającymi z erozyjnego działania mikro-kropel wody na łopatki ostatnich stopni turbiny. Dlatego dopuszcza się minimalny stopień suchości pary na wylocie z turbiny X = 0,88 (dla turbin w elektrowniach węglowych) i X = 0,85 (dla turbin w elektrowniach jądrowych).
Dążenie do uzyskiwania możliwie wysokich sprawności konwersji energii chemicznej paliwa zmusza do stosowania kilku podstawowych środków podnoszących sprawność termiczną obiegu siłowni. Jednym z ważniejszych sposobów podnoszenia sprawności jest przegrzew wtórny pary wodnej. Polega on na tym, że para częściowo rozprężona w części wysokoprężnej turbiny kierowana jest z powrotem do kotła, gdzie jest ponownie ogrzewana do możliwie wysokiej temperatury. Przegrzana wtórnie para doprowadzana jest do części średnio- lub niskoprężnej turbiny, po czym rozprężana jest do ciśnienia panującego w skraplaczu. Poza podniesieniem sprawności obiegu przegrzew wtórny powoduje, że na wylocie z turbiny para ma większy stopień suchości, co jest również bardzo korzystne.
Innym sposobem podnoszenia sprawności elektrowni kondensacyjnej jest stosowanie podgrzewu regeneracyjnego wody zasilającej. Do podgrzewu pobierana jest para z upustów regeneracyjnych turbiny. Powoduje to, że turbina kondensacyjna ma kilka upustów pary, powodujących stopniowy spadek strumienia masy pary przepływającej przez kolejne stopnie. Na wylocie z turbiny strumień masy pary jest znacznie mniejszy, niż na jej wlocie. Para z upustów turbiny kierowana jest do wymienników regeneracyjnych podnoszących temperaturę skroplin na wlocie do kotła, przez co maleje strumień paliwa spalanego w kotle, co prowadzi z kolei do wzrostu sprawności.
Charakterystyczną cechą turbiny kondensacyjnej są bardzo długie łopatki ostatnich stopni. Wynika to z bardzo dużej wartości objętości właściwej pary dla ciśnień panujących w ostatnich stopniach turbiny. Z równania ciągłości wynika, że pole przekroju poprzecznego strumienia przepływającego gazu jest wprost proporcjonalne do objętości właściwej, a duże pole zmusza do stosowania długich łopatek. W wielu przypadkach objętość właściwa pary w ostatnim stopniu jest zbyt duża, aby „zmieścić” strumień w tym stopniu, dlatego jako przedostatni stopnień stosowany jest tzw. stopień Baumanna, w którym następuje podział strumienia na dwie części. Jedna z nich kierowana jest już do skraplacza, druga rozprężana jest w ostatnim stopniu.

</doc>
<doc id="437917" url="https://pl.wikipedia.org/wiki?curid=437917" title="Przełęcz pod Osterwą">
Przełęcz pod Osterwą

Przełęcz pod Osterwą (słow. "Sedlo pod Ostrvou", "Sedlo Ostrvy", niem. "Osterva-Sattel", węg. "Oszterva-nyereg") – przełęcz w słowackich Tatrach Wysokich na wysokości 1966 m lub 1959 m n.p.m., pomiędzy Osterwą ("Ostrva", 1980 m) na południowym zachodzie a Tępą ("Tupá", 2284 m) na północnym wschodzie.
Jest to szeroka przełęcz pokryta trawą położona tuż poniżej wierzchołka Osterwy, będąca dobrym punktem widokowym oraz najlepszym połączeniem Doliny Mięguszowieckiej z Doliną Wielkiej Huczawy i Doliną Batyżowiecką.
Przez przełęcz prowadzi szlak Magistrali Tatrzańskiej ("Tatranská magistrála") łączący schronisko nad Popradzkim Stawem z Batyżowieckim Stawem i hotelem górskim „Śląski Dom”.
Trasa przez przełęcz była znana od dawna myśliwym i turystom. Zimą jako pierwszy wszedł na Przełęcz pod Osterwą Theodor Wundt 24 grudnia 1891 r.

</doc>
<doc id="437919" url="https://pl.wikipedia.org/wiki?curid=437919" title="Wincenty Kot">
Wincenty Kot

Wincenty Kot z Dębna herbu Doliwa (ur. 1395 w Dębnie, zm. 14 sierpnia 1448 w Gnieźnie) – arcybiskup gnieźnieński, prymas Polski i Litwy, podkanclerzy koronny, kardynał z nadania antypapieża Feliksa V w latach 1441–1447. Regent Królestwa Polskiego w latach 1444-1447.
Życiorys.
Urodził się w Dębnie nad Wartą (obecnie: gmina Nowe Miasto nad Wartą, województwo wielkopolskie). Przez pewien czas był proboszczem w Witkowie. Studiował na Akademii Krakowskiej od 1413 roku, (bakalaureat w 1415 roku, magisterium w 1417 roku, wykładowca artium). W 1432 Władysław II Jagiełło wyznaczył go jako opiekuna dla swoich dzieci i z poparcia królewskiego otrzymał liczne prebendy kościelne m.in. kanonię gnieźnieńską i poznańską. W 1433 został podkanclerzym koronnym. W 1437 został arcybiskupem gnieźnieńskim. Zwalczał wpływy husytyzmu, popierając Zbigniewa Oleśnickiego, który pobił stronników husyckich w bitwie pod Grotnikami 1439. Poparł antypapieża Feliksa V i podczas konsystorza 11 marca 1441 z jego rąk otrzymał kapelusz kardynalski z tytułem kardynała prezbitera San Crisogono.
W czasie bezkrólewia po śmierci Władysława Warneńczyka wysunął za poparciem Oleśnickiego kandydaturę do tronu margrabiego brandenburskiego Fryderyka II. 3 marca 1446 na zjeździe w Piotrkowie ogłosił jednak wybór księcia mazowieckiego Bolesława IV na króla Polski. Aktywnie uczestnicząc w życiu politycznym Królestwa Polskiego, nie zaniedbywał działalności duszpasterskiej i przeprowadzał liczne wizytacje kanoniczne w archidiecezji oraz dążył do pomnażania majątku kościelnego.
25 czerwca 1447 koronował ostatecznie w katedrze na Wawelu Kazimierza Jagiellończyka. Uznając prawowitego papieża Mikołaja V, 2 października 1447 zwrócił mu nieprawnie nabyty kapelusz kardynalski.
Zmarł 14 sierpnia 1448 roku, nie odzyskawszy ponownej, prawomocnej godności kardynalskiej.

</doc>
<doc id="437921" url="https://pl.wikipedia.org/wiki?curid=437921" title="Average Access Time">
Average Access Time

AAT (ang. Average Access Time) – średni czas dostępu; średni czas oczekiwania na rozpoczęcie transferu danych z dysku twardego do urządzenia przetwarzającego te dane, np. procesora. Podawany najczęściej w milisekundach.

</doc>
<doc id="437924" url="https://pl.wikipedia.org/wiki?curid=437924" title="Kamień z Ramsund">
Kamień z Ramsund

Kamień z Ramsund ("Sö 101"; znany też jako kamień Sigurda) – kamień z wyrytymi napisami runicznymi oraz rysunkami. Pochodzi z epoki futharku młodszego, zapis wykonany został runami długogałązkowymi (duńskimi). Nie jest to typowy kamień runiczny, gdyż ryty nie są wykonane na pionowym bloku skalnym, ale na płaskim, szerokim na prawie pięć metrów głazie znajdującym się niedaleko miejscowości Sundbyholm, ok. 10 km na północny wschód od Eskilstuny w szwedzkim regionie ("län") Södermanland. Petroglify sięgają 1,9 metra wysokości i są szerokie na 4,6 metra. Przyjmuje się, że kamień ten został wyryty około roku 1000. Została na nim wyryta historia Sigurda z sagi o Völsungach w jej nordyckiej postaci. Motyw ten występuje także w niektórych innych rzeźbach w krajach skandynawskich oraz w Anglii.
Umieszczona na kamieniu inskrypcja głosi:
co znaczy:
Liczne motywy z sag znalazły swoją realizację na kamieniach runicznych, ale najczęściej powtarzają się właśnie wątki z opowieści o Sigurdzie. Największym zachowanym rytem jest tzw. Sigurdristningen (ryt Sigurda). Znajdujemy na nim wszystkie istotne elementy opowieści o Sigurdzie, znane z wersji nordyckich ("Edda" poetycka, "Edda" prozaiczna, "Saga rodu Völsungów"): kuźnia ze ściętym karłem, młot, miech, kusza, szczypce, dalej Sigurd, który piecze serce smoka na ruszcie nad ogniem, oparzony kciuk wsadza do ust, dzięki smoczej krwi otrzymuje dar rozumienia mowy ptaków i rozpoznaje ostrzeżenie dwóch sikorek siedzących na drzewie, a jakby w tle koń Grani, objuczony smoczym skarbem. Wstęga runiczna, która zazwyczaj przedstawia tułów smoka, tutaj jest ukazana jako smok Fafnir, któremu Sigurd, przyczajony w jamie wbija miecz w ciało. Czworonóg u góry po lewej stronie może przedstawiać wydrę z pierwszej części sagi.
Szczegółowy opis rytu.
Napis jest ograniczony od góry za pomocą dwóch stworów z głowami smoków skierowanymi do zewnątrz, których ogony połączone są na środku obrazu. Kształt poniżej, w którego tułowiu zawarty jest cały zapis runiczny, przedstawia smoka zgładzonego przez Sigurda.
Przestrzeń między smokami wypełniona jest obrazami (z których jeden znajduje się na zewnątrz) przedstawiającymi sagę o Sigurdzie w formie nordyckiej, której wersję zawiera "Edda". Saga rozprzestrzeniała się w różnych formach w germańskiej kulturze, a jak dowodzi kamień, była znana także w Szwecji.
Napis (sv. inskrift) na kamieniu znajduje się w dolnej części wstęgi runicznej. W oryginale brzmi on: siriþR kiarþi bur þosi muþiR alriks tutiR urms fur salu hulmkirs faþur sukruþar buata sis. W tłumaczeniu szwedzkim jest to: "Sigrid gjorde denna bro, Alriks moder Orms dotter, för själen Holmgers Sigröds fader hennes make." Na szwedzkich runach z epoki wikińskiej błędy takie jak zapis ‘bor’ zamiast ‘bro’ (most) nie są rzadkością. Dosłowne tłumaczenie na język polski brzmi: „Sigrid, matka Alrika i córka Orma, wzniosła ten most za duszę ojca Sigröda - Holmgera, a jej męża.”
Gramatycznie nie można ustalić, za kogo wyszła Sigrid. Mianem jej męża często określa się Holmgera, jednakże mógł on być jej teściem. Jej mąż Sigröd zmarł, co może tłumaczyć, dlaczego ona, kobieta, stawia tablicę upamiętniającą Holmgera. Niezależnie jednak od tego, to właśnie jeden z nich był ojcem Alrika. Potwierdzają to runy Su 106 w Kjula, znajdujące się 8 km na południe od Sigurdsristningen, mówiące o tym, że Alrik, syn Sigrid, wzniósł kamień za swego ojca.
Na moście w pobliżu kościoła w Uppland, około 65 km na północny wschód w poprzek jeziora Melar, znajduje się runa upamiętniająca Sigröda jako syna Holmgera.
Opis sagi.
Sigurd pracował w kuźni Regina przyuczając się do rzemiosła kowala. Wtedy też Regin wykuł dla niego wspaniały miecz z fragmentów połamanego miecza Sigurda. Jego ojciec otrzymał ten miecz od nordyckiego boga Odyna, którym to miał zgładzić smoka Fafnira. Smok ów leżał w swojej jaskini strzegąc złota, które nordycki bóg Odyn podarował ojcu Fafnira w ramach zadośćuczynienia za zamordowanie Ottera, brata Fafnira i Regina. Fafnir jednak zagrabił skarb ojca, po czym zamienił się w smoka, by móc go strzec. Jego brat Regin nie był zadowolony z wykluczenia z udziału w złocie i postanowił wejść w jego posiadanie. Regin poprosił Sigurda, by pomógł mu zgładzić Fafnira swoim mieczem, za co ten miał otrzymać część skarbu. By móc przebić serce smoka bez podchodzenia do niego zbyt blisko, miał on zaatakować wyskakując z wcześniej wykopanego dołu. Kiedy smok się nad nim pojawił, Sigurd dźgnął go od dołu, co zostało to przedstawione w prawej części rytu.
W lewej części rytu widzimy kowadło i miech, których kowal używał do wykucia miecza. Siedzi tam także Sigurd i piecze nad ogniem serce Fafnira. Regin chciał je zjeść myśląc, że jeśli to uczyni, to część sił i odwagi brata przejdą na niego samego, poprosił więc Sigurda, by ten zabrał serce smoka i je upiekł. Kiedy Sigurd chciał sprawdzić, czy serce jest już gotowe do zjedzenia, oparzył się w kciuk. Ryt przedstawia Sigurda trzymającego poparzony palec w ustach.
Wtedy z Sigurdem stało się coś dziwnego. Wskutek spożycia krwi smoka z oparzonego kciuka zaczął rozumieć, co mówią ptaki siedzące na drzewie. Ćwierkały i krzyczały ostrzegając Sigurda, że Regin zamierza go zamordować nie chcąc podzielić się z nim skarbem. Sigurd wziął więc swój miecz i odciął głowę Reginowi. Całkiem na lewo widzimy głowę Regina leżącą obok ciała. Od tego czasu Sigurd zwany miał być zabójcą Fafnira.

</doc>
<doc id="437932" url="https://pl.wikipedia.org/wiki?curid=437932" title="AAT (teleskop)">
AAT (teleskop)

AAT (ang. "Anglo-Australian Telescope"), Teleskop Angielsko-Australijski – teleskop zwierciadlany o średnicy 3,9 m, umiejscowiony w Obserwatorium Siding Spring na górze Mount Woorut (zwanej też Siding Spring Mountain) w Australii na wysokości 1134 m n.p.m. Swoją nazwę zawdzięcza rządowi brytyjskiemu i australijskiemu, które sfinansowały cały projekt. W połowie 2010 roku strona brytyjska wycofała się z umowy dwustronnej i teleskopem zarządza od tej pory nowo utworzone Australian Astronomical Observatory, w całości kontrolowane przez Australię.
Decyzja o budowie teleskopu zapadła w kwietniu 1967 roku. Uroczyste otwarcie odbyło się 16 października 1974, natomiast pracę naukową teleskop rozpoczął na początku 1975 roku.
AAT może prowadzić obserwacje w świetle widzialnym i podczerwieni.

</doc>
<doc id="437933" url="https://pl.wikipedia.org/wiki?curid=437933" title="Angielsko-australijski teleskop">
Angielsko-australijski teleskop



</doc>
<doc id="437938" url="https://pl.wikipedia.org/wiki?curid=437938" title="Audio">
Audio



</doc>
<doc id="437949" url="https://pl.wikipedia.org/wiki?curid=437949" title="SWPS">
SWPS



</doc>
<doc id="437963" url="https://pl.wikipedia.org/wiki?curid=437963" title="Lojban">
Lojban

Lojban (IPA: []) – język sztuczny o składni opartej na zasadach logiki formalnej, najpopularniejszy język aprioryczny.
Lojban został stworzony przez Grupę ds. Języka Logicznego ("Logical Language Group", LLG; lojb. "la lojbangirz") w 1987 r. na podstawie wcześniej istniejącego języka logicznego — loglanu. Przyczyną stworzenia odrębnego języka logicznego była niekompletność loglanu i objęcie go prawami autorskimi, co nakładało ograniczenia na jego używanie. Lojban jest kompletnym językiem, a jego reguły są wolno dostępne jako domena publiczna.
Za pomocą lojbanu można jednoznacznie i precyzyjnie wyrażać nawet bardzo złożone konstrukcje logiczne — nie ma możliwości skonstruowania zdania niejednoznacznego pod względem gramatycznym. Ortografia i gramatyka lojbanu jest regularna, nie istnieją wyjątki, dzięki czemu tekst w tym języku można łatwo przetwarzać komputerowo.
Pisownia i fonetyka.
Alfabet lojbański składa się z 26 liter: 23 liter alfabetu łacińskiego (bez "h", "q" i "w") oraz 3 dodatkowych liter (oznaczanych przez apostrof, przecinek i kropkę).
' , . a b c d e f g i j k l m n o p r s t u v x y z
Wymowa liter jest zwykle podobna do wymowy polskiej; wyjątki:
"i" oraz "u" mogą też odpowiadać polskim "j" oraz "ł".
Wielkie litery są wykorzystywane jedynie w nazwach, do zaznaczenia akcentu wyrazowego innego niż paroksytoniczny (który jest domyślnie używany w lojbanie).
Słownictwo.
W lojbanie nie ma podziału na tradycyjnie wyróżniane części mowy (rzeczowniki, czasowniki itd.). Wyrazy klasyfikuje się tu w ramach trzech kategorii:
Wśród "brivla" wyróżnia się ok. 1300 "gismu", pięcioliterowych wyrazów-rdzeni, które służą za podstawę do tworzenia wyrazów złożonych — "lujvo". Wszystkie "brivla", z wyjątkiem niektórych słów zapożyczonych ("fu'ivla"), mają co najmniej pięć liter.
Składnia.
Lojban jest oparty na rachunku predykatów.
Przykład:
Słowo podstawowe klama (pl: iść, poruszać się) wymaga pięciomiejscowego rządu. Pięć możliwych argumentów (ogólnie oznaczanych znakami x1 do x5) ma następujące znaczenie:
W zdaniu
 (1) mi klama la paRIS. la xamburk. la keln. lo karce
klama oznacza więc, że
Na polski należy więc to zdanie przetłumaczyć jako
 Jadę do Paryża z Hamburga przez Kolonię samochodem
Wyrazy strukturalne la i lo (a także le) to tak zwane „deskryptory“ określające bliżej następne słowo. la oznacza „coś co nazywa się x“. lo to deskryptor ogólny. Odpowiada mu zdanie „pewien x“. Oznacza, że określony tu obiekt jest samochodem, a nie czymś, co tylko tak nazwano. Deskryptor le odwołuje się do konkretnego obiektu, który mówiący ma na myśli: „ten x“.
Dalsze przykłady:
 (2) la .alis. viska la bob.
 [nazwa własna:] Alice widzieć [nazwa własna:] Bob
 "Alice widzi Boba."
Słowo podstawowe viska wymaga trójmiejscowego rządu, przy czym x1 oznacza, kto coś widzi, a x2 - co jest widziane. Trzeciego miejsca (oznaczającego, w jakich okolicznościach coś jest widziane) nie uwzględniono, ponieważ nie odgrywa w tym wypadku żadnej roli. dunda (= „dać“) jest — jak w polskim — trójmiejscowe.
 (3) mi dunda ti la bob.
 [zaimek:ja] dać [zaimek:to-tutaj] Bob
 "Ja daję to tutaj Bobowi."
Szyk zdania jest o tyle swobodny, o ile czasownik może być przesunięty w tył bez zmiany znaczenia. (Czasownik nie może bez dalszych zmian zostać przesuniętym na początek wypowiedzi. Por. przykład (6)).
 (4) la .alis. la bob. viska 
 [nazwa własna:] Alice [nazwa własna:] Bob widzieć
 "Alice Boba widzi."
patfu (być ojcem) jest 2-miejscowe, przy czym x1 oznacza, kto jest ojcem, a x2 - o czyjego ojca chodzi. W lojbanie wszystkie konstrukcje, które w polskim wymagają łącznika „być“, oddaje się za pomocą pojedynczych słów.
 (5) mi do patfu
 ja ty ojciec-być
 "Ja jestem twoim ojcem."
 (6) ta xamgu
 to-tu dobry-być
 "To jest dobre (dla kogoś według określonych standardów)."
xamgu jest trójmiejscowy ze strukturą „x1 jest dobre dla x2 według standardu x3“. Zawsze jest możliwe pominięcie miejsc na końcu, jeżeli nie są ważne albo można je określić z kontekstu. Te miejsca są jednak obecne "implicite", naprawdę absolutna wypowiedź, jak „To jest dobre.“, nie jest w lojbanie bez dodatkowego zastrzeżenia możliwa.
Kiedy orzeczenie stoi na początku zdania, przyjmuje się, że x1 zostało pominięte:
 (7) karce
 samochód-być
 "To jest samochód."
 albo: "„Uwaga, samochód!“"
Przykładowy tekst.
Fragment opowiadania "" Bolesława Prusa.

</doc>
<doc id="437968" url="https://pl.wikipedia.org/wiki?curid=437968" title="Rejencja Tybinga">
Rejencja Tybinga

Rejencja Tybinga (niem. "Regierungsbezirk Tübingen") – jedna z czterech rejencji niemieckiego kraju związkowego Badenia-Wirtembergia. Główny urząd rejencji, prezydium ("Regierungspräsidium") ma siedzibę w Tybindze. Prezydium rejencji podlega Ministerstwu Spraw Wewnętrznych "(Innenministerium)" Badenii-Wirtembergii.
Geografia.
Rejencja Tybinga leży w południowo-wschodniej części Badenii-Wirtembergii. Od południa graniczy z Jeziorem Bodeńskim, od zachodu z rejencją Fryburg i rejencją Karlsruhe, od północy z rejencją Stuttgart i od wschodu z Bawarią. Obecne granice otrzymała po reformie administracyjno-terytorialnej 1 stycznia 1973.
Historia.
Rejencja istnieje od powstania Badenii-Wirtembergii w 1952. Obejmowała wówczas dawny kraj związkowy Wirtembergia-Hohenzollern. Do 31 grudnia 1972 nosiła nazwę Südwürttemberg-Hohenzollern (pol. "Południowa Wirtembergia-Hohenzollern"), zmieniono ją wskutek reformy, gdyż zachodzie przyłączono część dawnego obszaru Badenii, oddając część dawnych terenów wirtemberskich rejencji Fryburg.
Podział administracyjny.
Rejencja Tybinga dzieli się na:
Regiony:
Region Donau-Iller to region który należy do dwóch krajów związkowych: Badenii-Wirtembergii i Bawarii. Zamieszkuje go łącznie 963 565 osób na powierzchni 5 464,17 km². W skład regionu wchodzą łącznie dwa miasta na prawach powiatu i pięć powiatów ziemskich.
Miasta na prawach powiatu:
Powiaty ziemskie:

</doc>
<doc id="437976" url="https://pl.wikipedia.org/wiki?curid=437976" title="Awiw Gefen">
Awiw Gefen

Awiw Gefen אביב גפן, "Aviv Geffen" (ur. 10 maja 1973 w Ramat Gan) – izraelski muzyk rockowy, lokalna gwiazda muzyki pop i idol młodzieżowy. Syn poety Jonatana Gefena, brat aktorki i reżyserki Sziry Gefen oraz siostrzeniec Moszego Dajana.
Autor kontrowersyjnych tekstów piosenek, dotyczących problemów związanych z przemocą, narkotykami i alkoholem. Znany także z niekonwencjonalnego zachowania i androgynicznego wizerunku, przypominającego Davida Bowie.
Gefen jest zaangażowany w popieranie procesu pokojowego w Palestynie. 4 listopada 1995 roku wystąpił przed uczestnikami demonstracji pokojowej w Tel Awiwie, podczas której zginął w zamachu Icchak Rabin. Wspomnienia tego wydarzenia zawarł w wielu utworach, z których najbardziej znany to "Aschmah alejnu" ("Płacząc za tobą").
Na międzynarodowym rynku muzycznym Gefen znany jest ze współpracy ze Stevenem Wilsonem, z którym stworzył duet Blackfield. Część repertuaru Blackfield stanowią starsze piosenki Gefena w nowej aranżacji i z angielskimi tekstami.

</doc>
<doc id="437979" url="https://pl.wikipedia.org/wiki?curid=437979" title="Württemberg-Hohenzollern">
Württemberg-Hohenzollern



</doc>
<doc id="437980" url="https://pl.wikipedia.org/wiki?curid=437980" title="Wuerttemberg-Hohenzollern">
Wuerttemberg-Hohenzollern



</doc>
<doc id="437981" url="https://pl.wikipedia.org/wiki?curid=437981" title="Æon Flux">
Æon Flux

Æon Flux – amerykański film fabularny (fantastycznonaukowy z domieszką kina akcji) z 2005 roku w reżyserii Karyn Kusama, oparty na serialu animowanym emitowanym w MTV pt. "Æon Flux". Film został wyprodukowany przez wytwórnię filmową Paramount Pictures i Lakeshore Entertainment.
Opis fabuły.
W 2011 roku tajemniczy wirus zabija 99% ludzkiej populacji. Pozostali uratowani żyją w Bregnie, ostatnim mieście na Ziemi, którym rządzi Kongres Naukowy. W 2415 roku Æon Flux – najlepiej wyszkolona agentka podziemnego ruchu oporu ma za zadanie zabić przewodniczącego Kongresu Naukowego i lidera Bregny w jednym – Trevora Goodchilda. Podczas wypełniania swojej misji Æon odkrywa świat pełen tajemnic, który sprawi, że nic nie będzie dla niej już takie, jak przedtem.

</doc>
<doc id="437983" url="https://pl.wikipedia.org/wiki?curid=437983" title="Rejencja Darmstadt">
Rejencja Darmstadt

Rejencja Darmstadt (niem. "Regierungsbezirk Darmstadt") – jedna z trzech rejencji niemieckiego kraju związkowego Hesja. Główny urząd rejencji, prezydium ("Regierungspräsidium") ma siedzibę w Darmstadt.
Geografia.
Rejencja Darmstadt leży w południowej części Hesji. Od południa graniczy z Badenią-Wirtembergią, od zachodu z Nadrenią-Palatynatem, od północy z rejencją Gießen i od wschodu z Bawarią. Rejencję zamieszkuje ponad połowa ludności Hesji.
Historia.
Rejencja istnieje od powstania kraju związkowego Hesji w 1945. Obejmowała wówczas 2 terytoria (południowe wokół Darmstadt i Górną Hesję na północy), rozdzielone przez rejencję Wiesbaden. W 1972 rejencję Wiesbaden włączono do rejencji Darmstadt, z której z kolei 1 stycznia 1981 wydzielono północne powiaty, tworząc rejencję Gießen.
Podział administracyjny.
W skład rejencji Darmstadt wchodzą 4 miasta na prawach powiatu, 10 powiatów oraz 3 miasta o szczególnym statusie "(Sonderstatusstadt)", które przejęły niektóre zadania powiatów.
Miasto na prawach powiatu:
Powiaty ziemskie:

</doc>
<doc id="437985" url="https://pl.wikipedia.org/wiki?curid=437985" title="Jan Kapistran">
Jan Kapistran

Jan Kapistran, wł. Giovanni da Capestrano (ur. 24 czerwca 1386 w Capestrano w Abruzji, zm. 23 października 1456 w mieście Uliak nad Dunajem) – franciszkanin obserwant (OFM), kaznodzieja, założyciel klasztorów Braci Mniejszych Obserwantów, święty Kościoła katolickiego.
Sam nadał sobie przydomek świętego żołnierza, gdy w wieku 70 lat, w 1456 poprowadził krucjatę przeciwko imperium osmańskiemu w czasie bitwy pod Belgradem. Jako święty katolicki został ogłoszony patronem prawników. Jego imieniem nazwano dwie fundacje misji franciszkańskich w Ameryce Północnej: Mission San Juan Capistrano w Południowej Kalifornii oraz Mission San Juan Capistrano w San Antonio w Teksasie.
Wczesne lata.
Swoje nazwisko wziął od nazwy miejscowości, w której przyszedł na świat – Capestrano w diecezji Sulmona w Abruzji, w Królestwie Neapolu. Jego ojciec przybył do Włoch z dworem Ludwika I Andegaweńskiego, króla Neapolu. Jan z Kapistranu, studiując prawo na uniwersytecie w Perugii, uczęszczał na wykłady Baldusa de Ubaldis. Był żonaty i piastował urzędy w miejskim magistracie. W 1412 król Neapolu Władysław Andegaweński mianował go gubernatorem Perugii, niespokojnego lenna papieskiego, które potrzebowało silnej ręki, by zaprowadzić w nim porządek. Gdy w 1416 wybuchł spór pomiędzy Perugią i rodziną Malatesta, Jan z Kapistranu został wysłany jako ambasador, by uzgodnić warunki pokoju. Malatesta uwięził go jednak. W czasie pobytu w niewoli Jan postanowił oddalić swą małżonkę, z którą małżeństwo nigdy nie zostało skonsumowane.
Brat mniejszy i kaznodzieja.
Wstąpił do zakonu franciszkanów razem z Jakubem z Marchii 4 października 1415. Nowicjat odbył pod okiem Honoriusza z Sergiano. Następnie ukończył teologię pod okiem świętego Bernardyna ze Sieny. W Zakonie odznaczał się ascetycznym zacięciem i ścisłym przestrzeganiem reguły Zakonu św. Franciszka. Otrzymawszy święcenia kapłańskie w 14 listopada 1418 r. W tym samym roku otrzymał od papieża Marcina V nominację na inkwizytora generalnego ds. walki z ruchem fraticellich i przeciw innym heretykom. Kapistran poszedł w ślady swego duchowego mistrza, św. Bernardyna ze Sieny, głosząc płomienne kazania w wielu miastach Półwyspu Apenińskiego. Jak inni znani kaznodzieje franciszkańscy ze szkoły ruchu odnowy zakonnej zapoczątkowanej przez Bernardyna ze Sieny, Jan z Kapistranu był aktywny w zachodniej i środkowej Europie, goszcząc w Niemczech, Bawarii, Czechach, Austrii, na Węgrzech, w Chorwacji, na Śląsku i w Polsce. Nawet duże świątynie nie były w stanie pomieścić tłumów przybywających, by słuchać przemawiającego Jana. Udokumentowano kazanie w Brescii, którego słuchało 126 tys. wiernych.
Pod koniec lat 20. włoscy obserwanci widzieli w Janie Kapistranie swojego lidera. W latach 1429–1430 występował on podczas kapituły generalnej Zakonu Braci Mniejszych w Asyżu, ujawniając się jako umiarkowany obserwant dążący do utrzymania jedności w Zakonie, a z drugiej strony przywiązany do ruchu reformy. Jego umiarkowanie potwierdziły kompromisowe konstytucje generalne z 1430, zwane Konstytucjami Marciniańskimi (od imienia papieża Marcina V), których był współredaktorem jako przewodniczący komisji legislacyjnej. Nie weszły one jednak w życie na skutek wydanej na prośbę franciszkanów konwentualnych przez papieża Marcina V bulli. Papież wydał jednak na wyraźne żądanie Kapistrana przywilej posiadania przez obserwantów własnego wikariusza generalnego i wikariuszy prowincjalnych zależnych od generała i prowincjałów. Włoscy obserwanci otrzymali zaś prawo samodzielnego zwoływania własnych kapituł generalnych niezależnie od kapituł generalnych całego Zakonu. Brał aktywny udział w życiu Zakonu. W 1443 został wikariuszem zakonnej familii cismontańskiej. W tym okresie ogłosił konstytucje dla obserwantów, zwane konstytucjami Góry Alwerni. Postanowił także o utworzeniu w każdej prowincji własnych obserwanckich studiów zakonnych. Zredagowana przez niego bulla papieska z 1446 ostatecznie utrwaliła autonomię obserwantów w Zakonie. Po zakończeniu kadencji wikariusza generalnego został wikariuszem prowincji Abruzji, po czym ponownie objął funkcję wikariusza generalnego obserwantów.
Od maja do września 1439 Jan Kapistran przebywał w Palestynie jako wizytator tamtejszych obserwantów. Wówczas pozyskał dla obserwantów od Stolicy Apostolskiej opiekę nad miejscami świętymi.
W 1451 na prośbę cesarza Fryderyka III wyruszył w charakterze legata papieskiego do krajów Europy środkowo-wschodniej z misją nawracania husytów i organizacji krucjaty antytureckiej.
Między 14 lutego a 27 kwietnia 1453 roku Kapistran przebywał we Wrocławiu jako „inkwizytor generalny”, gdzie wygłaszał po trzy kazania dziennie. Prawdopodobnie wygłaszał je po łacinie, które były tłumaczone na niemiecki i czeski. Jego kazania porywały ludzi do tego stopnia, że 22 lutego na Placu Solnym mieszczanie spalili na stosie takie zbytki jak lustra, maski, kości, karty do gry i szachy. Wrocławskie kazania Kapistrana, częściowo skierowane przeciwko Żydom i judaizmowi, doprowadziły do wygnania z miasta ludności żydowskiej i do spalenia na stosie 41 wrocławskich Żydów. W trakcie pobytu Jana Kapistrana we Wrocławiu, grupę miejscowych Żydów oskarżono o kradzież i profanację konsekrowanych hostii. Oskarżonych aresztowano i postawiono przed trybunałem, na czele którego stanął sam Kapistran. Trybunał skazał 14 Żydów na śmierć przez ćwiartowanie, kolejnych 27 spalono na stosie. Około 20 osób ochrzczono pod przymusem. Po porozumieniu z Władysławem, królem Czech i Węgier, Jan Kapistran nakazał wygnać pozostałych we Wrocławiu Żydów, przy czym dzieci do lat 7 zostały ochrzczone i przekazane chrześcijanom. Relacje te podważa T. Gałuszka twierdząc, że nie mają one pokrycia w źródłach historycznych, ale są wytworem późniejszym.
W 1453 roku na prośbę Zbigniewa Oleśnickiego i króla Kazimierza IV Jagiellończyka, przybył do Krakowa gdzie głosił kazania na Rynku Głównym i w kościele Mariackim wzywając do pokuty i naprawy życia. W następstwie kaznodziejskiej działalności około 130 mieszkańców Krakowa zdeklarowało chęć wstąpienia do obserwanckiej gałęzi Zakonu Braci Mniejszych, dając początek nowej wspólnocie zakonnej. W 1454 roku powstał dla niej, dzięki kardynałowi Oleśnickiemu, który ofiarował miejsce pod Wawelem, klasztor i kościół pw. św. Bernardyna ze Sieny.
Przebywając w Krakowie 10 lutego 1454 udzielił sakramentu małżeństwa króla Kazimierza Jagiellończyka z Elżbietą Rakuszanką. Było to spowodowane sporem pomiędzy prymasem Janem Sporowskim a kardynałem Zbigniewem Oleśnickim, któremu z nich należy się ten przywilej.
Reformator.
Gdy Jan z Kapistranu nie głosił kazań, układał traktaty teologiczne przeciwko współczesnym mu herezjom. Ten okres życia świętego został bogato udokumentowany przez współczesnych mu biografów: Mikołaja z Fary, Krzysztofa Varese i Hieronima z Udine. Święty angażował się również u boku Bernardyna ze Sieny w przeprowadzaniu reformy swojego zakonu. Chodziło przede wszystkim o zmiany w ostrzejszym przestrzeganiu reguły i innych aktów prawnych wspólnoty minoryckiej.
W ramach propagowania reformy zakonnej w grudniu 1436 uzyskał dla Trzeciego Zakonu prawo organizowania się w regularne wspólnoty. Głosił następnie ideę Trzeciego Zakonu na terenie Czech i Polski, czego owocem było powstanie zakonu bernardynek.
W 1437 Jan Kapistran asystował przy tzw. koletańskiej reformie ubogich klarysek w Ferrarze.
Kapistran wzorował się także na Bernardynie ze Sieny w szerzeniu kultu Najświętszego Imienia Jezus. Gdy Bernardyn wraz z innymi franciszkanami został oskarżony przed komisją papieska o bałwochwalcze wzywanie imienia Jezus w jego obronie stanął Jan Kapistran, w wyniku czego kult Najświętszego Imienia Jezus uzyskał papieskie zatwierdzenie.
Święty Jan z Kapistranu był często wysyłany jako ambasador papieski przez papieży Eugeniusza IV i Mikołaja V. Do najbardziej znanych misji papieskich Jana z Kapistranu należą: misja do Mediolanu i Burgundii w charakterze legata papieskiego w 1439, do króla Francji w 1446, do Austrii w 1451. Jako nuncjusz apostolski odwiedził wszystkie części imperium potępiając ruch husycki.
Głosił także kazania przeciwko Żydom na Sycylii, na Morawach, w Mołdawii i w Polsce.
Inkwizytor.
Od 1426 Jan Kapistran sprawował funkcję inkwizytora generalnego przeciwko fraticellim, heretyckiemu odłamowi zakonu franciszkanów, mającemu swe siedziby w Marchii Ankońskiej. W 1449 wraz z Jakubem z Marchii skazał na śmierć kilkunastu fraticellich w Fabriano. W 1451, przed wyruszeniem na misję do Europy środkowej, jego mandat rozszerzono także na sekty wiklefitów i husytów, ale jego faktyczna działalność ograniczała się do kaznodziejstwa, m.in. ze względu na prohusyckie stanowisko króla Czech Jerzego z Podiebradów.
„Bicz na Hebrajczyków”.
Był znany jako „bicz na Hebrajczyków”. Do Wrocławia przybył w 1453 i szybko zyskał poparcie. W czerwcu tego roku podburzył wrocławskich mieszczan do pogromu Żydów, w wyniku którego 41 osób spalono na stosie na Placu Solnym. Pozostali zostali wygnani z miasta a ich majątki skonfiskowano. Żydom zarzucał zbezczeszczenie Eucharystii. Podobna sytuacja miała miejsce w Świdnicy gdzie spalono 10 mężczyzn i 7 kobiet.
„Święty żołnierz”.
Po upadku Konstantynopola (1453), gdy Mehmed II Zdobywca zagrażał Wiedniowi i Rzymowi, papież Kalikst III wysłał Jana z Kapistranu, by zorganizował krucjatę przeciwko muzułmanom. W 1454 udało mu się zebrać dużą armię i wyruszył z nią na Belgrad. W 1456 walcząc u boku Jana Hunyady’ego padł ofiarą zarazy. Zmarł w pobliżu Ilok 23 października 1456. Jego relikwie zostały zniszczone w 1526 podczas kolejnego najazdu tureckiego.
Kanonizacja.
Proces kanonizacyjny Jana Kapistrana został ukończony za pontyfikatu Aleksandra VIII (1689–1691), a oficjalne ogłoszenie go świętym nastąpiło dopiero 4 czerwca 1724 za pontyfikatu Benedykta XIII. Wspomnienie zostało oficjalnie wprowadzone do "Martyrologium Rzymskiego" w 1890. Świętego wspominano wówczas w kalendarzu liturgicznym Kościoła rzymskokatolickiego 28 marca. Po reformie w czasach papieża Pawła VI w 1969 wspomnienie przeniesiono na 23 października – dzień śmierci świętego franciszkanina.
10 lutego 1984 papież Jan Paweł II ogłosił go patronem kapelanów wojskowych.

</doc>
<doc id="437991" url="https://pl.wikipedia.org/wiki?curid=437991" title="Droga wojewódzka nr 987">
Droga wojewódzka nr 987

Droga wojewódzka nr 987 (DW987) – droga wojewódzka łącząca Kolbuszową z Sędziszowem Małopolskim. Liczy 22,249 km, biegnie z północy na południe województwa podkarpackiego, przez dwa powiaty kolbuszowski i ropczycko-sędziszowski.

</doc>
<doc id="437992" url="https://pl.wikipedia.org/wiki?curid=437992" title="DW987">
DW987



</doc>
<doc id="437993" url="https://pl.wikipedia.org/wiki?curid=437993" title="Bodhi">
Bodhi



</doc>
<doc id="437995" url="https://pl.wikipedia.org/wiki?curid=437995" title="Joachim Cans">
Joachim Cans



</doc>
<doc id="437996" url="https://pl.wikipedia.org/wiki?curid=437996" title="Rejencja Drezno">
Rejencja Drezno

Rejencja Drezno (rejencja Drezdeńska, niem. "Regierungsbezirk Dresden", głuż. "knježerstwowa strona Drježdźany") − jedna z trzech byłych rejencji niemieckiego kraju związkowego Saksonia, została zastąpiona przez okręg administracyjny Drezno. Główny urząd rejencji, prezydium ("Regierungspräsidium") miała siedzibę w Dreźnie.
Geografia.
Rejencja Drezno leżała we wschodniej części Saksonii. Od południa graniczyła z krajem libereckim i krajem ujskim w Czechach, od zachodu z rejencją Lipsk i rejencją Chemnitz, od północy z Brandenburgią i od wschodu z województwem dolnośląskim (powiat zgorzelecki) i lubuskim (powiat żarski) w Polsce.
Historia.
W 1947 planowano podział Saksonii na rejencje, jednak zrezygnowano z tego, a w zamian utworzono okręgi ("Bezirke"). Po odtworzeniu kraju związkowego Saksonii, 1 stycznia 1990 powstała decyzją rządu krajowego z 27 listopada 1990 współczesna rejencja Drezno.
Rejencję zlikwidowano w związku z reformą administracyjną 1 sierpnia 2008.

</doc>
<doc id="437997" url="https://pl.wikipedia.org/wiki?curid=437997" title="Gomad">
Gomad

Gomad – Gorzowska Fabryka Maszyn do Drewna "Gomad" to fabryka w Gorzowie Wielkopolskim położona na granicy dzielnic Piaski i Śródmieście. 
Historia.
Fabryka powstała w 1952 roku w wyniku połączenia dwóch zakładów działających dotąd oddzielnie a mianowicie Państwowej Centrali Drzewnej "Paged" oraz Wytwórni Narzędzi Leśnych "Las". Zakład mieścił się w dwóch lokalizacjach przy ul. Adama Mickiewicza i ul. Mieszka I. Od 2003 roku zakład jest sp. z o.o. Mieści się on obecnie przy ul. Kosynierów Gdyńskich 56. Zakłady przy ul. Mieszka I i Mickiewicza zostały sprzedane lub wydzierżawione. 
Produkty.
Fabryka początkowo produkowała proste narzędzie leśne, a z czasem wprowadzała nowsze, bardziej zaawansowane urządzenia takie jak ciągniki Dzik, glebogryzarki Mrówka czy korowarki Kubuś. Obecnie zakład produkuje frezarki sterowane numerycznie, frezarki górno- i dolnowrzecionowe, piły tarczowe, wiertarki, wiertarko-frezarki, kołczarki. Wszystkie maszyny są wyposażone w nowoczesny system sterowania numerycznego. Fabryka od lat zajmuje czołowe miejsce wśród producentów maszyn do obróbki drewna. Zajmuje wysokie miejsca wśród producentów maszyn obecnych na rynku, bierze udział w targach, wystawach zdobywając wysokie laury.

</doc>
<doc id="438002" url="https://pl.wikipedia.org/wiki?curid=438002" title="Regierungsbezirk Dresden">
Regierungsbezirk Dresden



</doc>
<doc id="438003" url="https://pl.wikipedia.org/wiki?curid=438003" title="Rejencja Drezdeńska">
Rejencja Drezdeńska



</doc>
<doc id="438007" url="https://pl.wikipedia.org/wiki?curid=438007" title="Elektrociepłownia Gorzów">
Elektrociepłownia Gorzów

 Elektrociepłownia Gorzów – obecna nazwa PGE Energia Ciepła S.A. Oddział Elektrociepłownia w Gorzowie Wielkopolskim. To największy producent ciepła i energii elektrycznej w mieście Gorzowie Wielkopolskim położona w dzielnicy Górczyn.
Historia.
Budowę miejskiej elektrowni rozpoczęto już w 1939. Do 1945 roku elektrownia miejska działała bez zarzutu. W 1945 roku wszelkie urządzenia zakładu zostały zdemontowane i wywiezione z terytorium Polski.
W 1947 roku przystąpiono do czteroetapowej odbudowy zakładu. Zainstalowano wówczas trzy kotły parowe SMV oraz trzy turbiny kondensacyjne Stal. Rok 1950 uważa się za rok powstania elektrociepłowni Gorzów – rozpalono pierwszy kocioł oraz zsynchronizowano pierwszy turbozespół z siecią elektroenergetyczną. W 1954 rozpoczęto II etap odbudowy elektrowni, w którym zainstalowano kocioł parowy Pauker i turbinę przeciwprężną Stal. W 1967 roku rozpoczął się III etap rozbudowy zakładu (instalacja m.in. turbozespołu przeciwprężnego prod. Zamech-Elbląg). Ponadto w 1967 roku Elektrociepłownia została połączona z Zakładem Energetycznym Gorzów. Rok 1973 to rozpoczęcie IV etapu rozbudowy gorzowskiej elektrociepłowni o kocioł wodny i dwa kotły parowe prod. Rafako oraz dwa turbozespoły kondensacyjne prod. Zamech-Elbląg. W roku 1977 uruchomiony został drugi blok węglowy – ECII.
Od 1993 roku zakład był samodzielną spółką, a od 1994 roku – spółką akcyjną Skarbu Państwa. W 1999 roku oddano do użytku nowy zespół parowo-gazowy. Od 2004 roku 69% udziałów EC Gorzów należało do Polskich Sieci Elektroenergetycznych, na bazie których powstała PGE Polska Grupa Energetyczna. W 2006 roku EC Gorzów stała się stuprocentowym udziałowcem PEC Gorzów. We wrześniu 2010 roku Elektrociepłownia Gorzów SA weszła w skład PGE Górnictwo i Energetyka Konwencjonalna SA i stała się jednym z 11 oddziałów tej spółki.
W latach 2014-2017 elektrociepłownia wraz z Miastem Gorzów zrealizowała bardzo ważny dla miasta Gorzowa Wlkp. Projekt Centrum, którego podstawowym celem jest poprawa jakości powietrza atmosferycznego w mieście, poprzez obniżenie poziomu zanieczyszczeń emitowanych do otoczenia np. przez stare piece kaflowe. Projekt dofinansowywany był ze środków NFOŚiGW oraz WFOŚiGW.
W 2015 roku gorzowska elektrociepłownia obchodziła 65-lecie działalności.
2 lutego 2017 r. został przekazany do eksploatacji drugi blok gazowo-parowy o mocy 138 MW elektrycznych i 100 MW cieplnych, który w formule „pod klucz” wykonało konsorcjum firm Siemens Sp. z o.o. oraz Siemens Industrial Turbomachinery AB. Nowa instalacja po części zastąpiła dotychczas używane, wysłużone elementy infrastruktury, wykorzystujące węgiel jako paliwo. Nowoczesny blok działa w oparciu o dwie turbiny gazowe SGT-800 i jedną turbinę parową SST 400 wraz z kompletnym systemem elektrycznym i systemem sterowania.
Od 24 lipca 2015 ze szczytu najwyższego komina nadaje radio VOX FM Gorzów (101,7 MHz, dawne Radio GO), a później dołączyły do niego: Radio Eska Gorzów (93,8 MHz), Polskie Radio 24 (105,4 MHz), PR I (89,3 MHz), PR II (90,7 MHz) oraz PR III (91,6 MHz).
Dane techniczne.
Zdolności produkcyjne PGE GiEK SA Oddział Elektrociepłownia Gorzów:
Podstawowe urządzenia wytwórcze:
ECI
Zespół gazowo-parowy (ECI) został przekazany do eksploatacji w 1999 roku, jako pierwszy w Polsce taki obiekt. Opalany jest gazem zaazotowanym, pochodzącym ze złóż lokalnych. Składa się z turbozespołu gazowego GT8C, kotła odzysknicowego oraz dwóch  turbozespołów parowych wraz z przynależnymi budynkami i wszelkimi instalacjami niezbędnymi do prawidłowej pracy bloku.
W skład zespołu gazowo-parowego wchodzą:
ECII
Blok węglowy (ECII) – to obecnie najstarsza część gorzowskiej elektrociepłowni. Blok jest w tzw. derogacji. Przyjmuje się, że jego eksploatacja potrwa maksymalnie do 2023 roku.
W skład bloku węglowego wchodzą:
ECIII
Nowy blok gazowo-parowy (ECIII) – stanowi podstawowe źródło zasilania odbiorców w mieście w energię cieplną w wodzie grzewczej oraz parze technologicznej o mocy netto 138 MW elektrycznych i 100 MW cieplnych. Jest to niezależny, kompletny obiekt energetyczny, wyposażony we wszystkie niezbędne dla jego prawidłowej pracy systemy. Charakteryzuje go wysoka sprawność wytwarzania energii elektrycznej, duża niezawodność eksploatacyjna, mały stopień oddziaływania na środowisko, w tym wyraźne zmniejszenie emisji dwutlenku siarki, pyłu, tlenków azotu i brak odpadów paleniskowych.
W skład nowego bloku gazowo-parowego wchodzą:

</doc>
<doc id="438009" url="https://pl.wikipedia.org/wiki?curid=438009" title="Rejencja Lipsk">
Rejencja Lipsk

Rejencja Lipsk (Rejencja Lipska, niem. "Regierungsbezirk Leipzig") – jedna z trzech byłych rejencji niemieckiego kraju związkowego Saksonia, została zastąpiona przez okręg administracyjny Lipsk. Główny urząd rejencji, prezydium ("Regierungspräsidium") miał siedzibę w Lipsku.
Geografia.
Rejencja Lipsk leżała w północno-zachodniej części Saksonii. Od południa graniczyła z rejencją Chemnitz, od południowego zachodu z Turyngią, od zachodu i od północy z Saksonią-Anhaltem, od północnego wschodu z Brandenburgią i od wschodu z rejencją Drezno.
Historia.
W 1947 planowano podział Saksonii na rejencje, jednak zrezygnowano z tego, a w zamian utworzono okręgi ("Bezirke"). Po odtworzeniu kraju związkowego Saksonii, 1 stycznia 1990 powstała decyzją rządu krajowego z 27 listopada 1990 współczesna rejencja Lipsk.
Rejencję zlikwidowano w związku z reformą administracyjną 1 sierpnia 2008.

</doc>
<doc id="438010" url="https://pl.wikipedia.org/wiki?curid=438010" title="Lucjan Znicz">
Lucjan Znicz

Lucjan Sawicki pseud. „Znicz” (ur. 10 kwietnia 1923 w Wilnie, zm. 25 lipca 2004 w Bydgoszczy) – polski dziennikarz i pisarz, ufolog i popularyzator wiedzy o zjawiskach z pogranicza nauki i fantazji.
Życiorys.
W roku 1976 w ówczesnym tygodniku "Fakty" zapoczątkował publikowanie długiego cyklu artykułów pt. "Goście z kosmosu?". Zbiegło się to w czasie z obserwacjami UFO nad obszarem Zachodniej Polski wiosną 1978 roku. W cyklu tym zaprezentował wyniki obserwacji oraz oceny zjawisk związanych z UFO na całym świecie. Druk cyklu zakończono w 1990 roku. Artykuły z tego cyklu opublikował również w postaci kilku tomów książek.
Autor książek zajmujących się również pochodzeniem człowieka oraz antropologią. Popularyzator paleoastronautyki i kryptozoologii. Teoretyk ekspansji cywilizacji ziemskiej w kosmosie.

</doc>
<doc id="438011" url="https://pl.wikipedia.org/wiki?curid=438011" title="Regierungsbezirk Leipzig">
Regierungsbezirk Leipzig



</doc>
<doc id="438012" url="https://pl.wikipedia.org/wiki?curid=438012" title="Rejencja Lipska">
Rejencja Lipska



</doc>
<doc id="438013" url="https://pl.wikipedia.org/wiki?curid=438013" title="Tommy Lee Jones">
Tommy Lee Jones

Tommy Lee „Tom” Jones (ur. 15 września 1946 w San Saba) – amerykański aktor, reżyser i producent filmowy, laureat Oscara i Złotego Globu dla najlepszego aktora drugoplanowego za rolę szeryfa Samuela Gerarda w thrillerze "Ścigany" ("The Fugitive", 1993). 
W 1994 otrzymał własną gwiazdę w Alei Gwiazd w Los Angeles znajdującą się przy 6925 Hollywood Boulevard.
Życiorys.
Wczesne lata.
Urodził się w San Saba w Teksasie jako syn Lucille Marii (z domu Scott), policjantki, i Clyde’a C. Jonesa, pracownika pól naftowych w Teksasie. Jego rodzina była pochodzenia angielskiego, walijskiego, a w 1/4 miała korzenie Indian Cherokee. Jego rodzice pobrali się oraz rozwiedli dwa razy. Wychowywał się w Midland, gdzie uczęszczał do Robert E. Lee High School. W 1965, dzięki stypendium, ukończył prestiżową szkołę dla chłopców St. Mark's School of Texas w Dallas (tę samą szkołę ukończył Luke Wilson). Później studiował na Uniwersytecie Harvarda, mając stypendium sportowe. Mieszkał w pokoju z przyszłym wiceprezydentem Alem Gorem. W 1968 grał jako napastnik w słynnym meczu futbolowym, zakończonym remisem, między Uniwersytetem Harvarda a Uniwersytetem Yale. W 1969 otrzymał tytuł bakałarza (licencjat) literatury angielskiej Uniwersytetu Harvarda.
Kariera.
W 1969 przeniósł się do Nowego Jorku, gdzie rozpoczął karierę teatralną na Broadwayu w spektaklu Johna Osborne "A Patriot for Me" w Imperial Theatre i sztuce "Fortune and Men’s Eyes" na nowojorskiej scenie Stage 73. Rok potem zadebiutował jako Hank w melodramacie Arthura Hillera "Love Story" (1970) z Ali MacGraw i Ryanem O’Nealem. W tym czasie jednak ciągle występował na Broadwayu w przedstawieniach: "Wykapany ojciec" ("Delivery Man", 1971) w House of Dunkelmayer, Broadhurst Theatre, "Toreador" (1971) jako Joel w Broadhurst Theatre, "Four on a Garden" (1971) w Broadhurst Theatre, "Simpson and Papa, Blue Boys" (1972) w Martinique Theatre i "Ulysses in Nighttown" (1974) jako Stephen Dedalus w Winter Garden Theatre.
Występował na szklanym ekranie jako dr Mark Toland w operze mydlanej ABC "Tylko jedno życie" ("One Life to Live", 1971–77), a także pojawił się gościnnie w serialu CBS "Barnaby Jones" (1975) jako dr Jim Melford i pilotowym odcinku serialu ABC "Aniołki Charliego" ("Charlie’s Angels", 1976) jako Aram Kolegian. Kreacja „Mooneya” Lynna, męża piosenkarki country Loretty Lynn (w tej roli Sissy Spacek) w filmie biograficznym Michaela Apteda "Córka górnika" ("Coal Miner’s Daughter", 1980) przyniosła mu nominację do Złotego Globu dla najlepszego aktora w filmie komediowym lub musicalu. W 1981, podczas New York Shakespeare Festival, wystąpił z Public Theatre w produkcji off-broadwayowskiej "True West" autorstwa Sama Sheparda jako hollywoodzki scenarzysta Austin. Za postać mordercy Gary’ego Marka Gilmore’a w telewizyjnym dramacie biograficznym NBC "Pieśń kata" ("The Executioner’s Song", 1982) otrzymał nagrodę Emmy.
Kolejne role wyrobiły mu reputację silnego, wybuchowego i twardego aktora, który doskonale sprawdza się zarówno w rolach pierwszo, jak i drugoplanowych. W 1990 w Josephine Street Theatre w San Antonio wyreżyserował spektakl "The Authentic Life of Billy the Kid". Jako Clay Shaw / Clay Bertrand w thrillerze Olivera Stone’a "JFK" (1991) z Kevinem Costnerem odebrał nagrodę Dallas–Fort Worth Film Critics Association Award dla najlepszego aktora oraz był nominowany do Oscara dla najlepszego aktora drugoplanowego i Nagrody Brytyjskiej Akademii Filmowej dla najlepszego aktora drugoplanowego. W thrillerze sensacyjnym Andrew Davisa "Liberator" ("Under Siege", 1992) napisał teksty do piosenek „Love You to Death” i „Rap Mama Goose”.
Za rolę szeryfa Samuela Gerarda w dreszczowcu Andrew Davisa "Ścigany" ("The Fugitive", 1993) z Harrisonem Fordem, w roku 1994 został uhonorowany nagrodą Oscara i Złotym Globem dla najlepszego aktora drugoplanowego. W 1995 zadebiutował jako reżyser westernu "Zacni kowboje" ("Good Old Boys").
Życie prywatne.
31 grudnia 1971 ożenił się z aktorką Katherine „Kate” Lardner. Następnie wraz z żoną i jej dwojgiem dzieci z poprzedniego małżeństwa przeniósł się do Los Angeles. 9 lutego 1978 doszło do rozwodu. Podczas zdjęć do komedii romantycznej "Back Roads" (1981) z Sally Field, poznał i zakochał się w fotografce Kimberlei Gayle Cloughley, którą później poślubił 30 maja 1981. Mają dwójkę dzieci: syna Austina Leonarda (ur. 9 listopada 1982) i córkę Victorię (ur. 3 września 1991). 23 marca 1996 rozwiódł się. 19 marca 2001 po raz trzeci się ożenił, z fotografką Dawn Marią Laurel.

</doc>
<doc id="438015" url="https://pl.wikipedia.org/wiki?curid=438015" title="Bawaria Dolna">
Bawaria Dolna



</doc>
<doc id="438016" url="https://pl.wikipedia.org/wiki?curid=438016" title="Bawaria Górna">
Bawaria Górna



</doc>
<doc id="438019" url="https://pl.wikipedia.org/wiki?curid=438019" title="Satu Kunnas">
Satu Kunnas

Satu Kunnas (ur. 3 września 1977 w Helsinkach), fińska futbolistka (bramkarka), zawodniczka fińskiego klubu FC United, półfinalistka Mistrzostw Europy 2005.
Linki zewnętrzne.
Satu Kunnas 

</doc>
<doc id="438020" url="https://pl.wikipedia.org/wiki?curid=438020" title="Algorytm sterowania sinusoidalnego">
Algorytm sterowania sinusoidalnego

Algorytm sterowania sinusoidalnego stosowany jest do sterowania układem łańcuchowym (robotem). Pozwala on odpowiedzieć na pytanie: „Jakie sterowanie należy użyć, aby wszystkie współrzędne osiągnęły zadaną wartość”.
Układ łańcuchowy sterowany jest poprzez dwa sygnały formula_1 Przy czym niezależnie sterowane są tylko dwie pierwsze współrzędne. Pozostałe współrzędne zależne są od wartości współrzędnych niezależnych oraz od wartości sygnału sterującego. Algorytm sterowania sinusoidalnego proponuje wysterowanie osobno każdej współrzędnej zaczynając od formula_2 i formula_3 a kończąc na formula_4
Pierwszy krok.
Pierwszy krok polega na wysterowaniu formula_2 i formula_6 tak, aby osiągnęły one zadaną wartość. W tym celu wyznaczana jest stała wartość sterowania. Następnie wyznaczana jest wartość pozostałych współrzędnych. Będzie to wartość początkowa, od której zacznie się drugi krok. W pierwszym kroku następuje także podział zadanego czasu T na formula_7 części formula_8 W każdej kolejnej części będzie powtarzany krok drugi.
Sterowanie:
Przykładowy układ i współrzędna zależna:
Wykonuje się całkowanie drugiego wzoru, przez co otrzymuje się:
Wzór ten jest podstawiany do trzeciego wzoru:
Drugi krok.
Po wyznaczeniu wartości początkowej kolejnej współrzędnej przystępuje się do wyszukania sterowań, które pozwolą ustawić współrzędną na jej zadanym położeniu, a także zapewnią, że poprzednie współrzędne będą znajdowały się w tym samym miejscu co na początku odcinka czasu. Tymi sterowaniami są sygnały sinus oraz cosinus. Są one niezależne od siebie i pozwalają uzyskać to, czego się oczekuje. Dzięki tym sygnałom kolejna współrzędna zostaje ustawiona we wskazanym miejscu, a pozostałe (po wykonaniu ruchu po okręgu) pozostają w swoim poprzednim położeniu.
Sterowanie:
gdzie formula_20 i formula_21 są wartościami szukanymi.
Dowód na poprawność sterowania.
Zakładając, że formula_22 znalazły się na swoich docelowych pozycjach. Należy sprawdzić czy sterowanie w czasie formula_23
da oczekiwany wynik, czyli formula_27 formula_28
Powyżej przedstawiony został dowód dla pierwszej zmiennej. Podobny dowód można przeprowadzić dla drugiej zmiennej. Wynika z tego, że zastosowane sterowanie pozwala uzyskać żadaną stałość zmiennych niezależnych.
Przykład.
Zakładając układ o stanie początkowym formula_34 zadanym stanie końcowym formula_35 oraz czasie formula_36 = 4, w którym należy przejść ze stanu formula_37 do stanu formula_38 formula_39 będzie w tym przypadku równe 2.
Pierwszy krok, to policzenie stałego sterowania oraz wartości początkowej trzeciej współrzędnej. Obydwa sterowania są sobie równe i wynoszą: formula_40 Natomiast trzecia współrzędna będzie miała wartość:
W drugim i ostatnim kroku wylicza się wartość formula_20 i formula_21 dla sterowań:
Uwagi.
Należy pamiętać o tym, że sterowanie formula_49 jest stałe. Natomiast w punkcie formula_50 jedno ze sterowań jest nieciągłe. Drugim problemem jest wyznaczenie odpowiednich wartości sygnałów sinus oraz cosinus (wzmocnienie), tak aby uzyskać oczekiwany efekt.

</doc>
<doc id="438021" url="https://pl.wikipedia.org/wiki?curid=438021" title="Avalanch">
Avalanch

Avalanch – zespół muzyczny z Hiszpanii grający heavy metal, założony w 1988.

</doc>
<doc id="438022" url="https://pl.wikipedia.org/wiki?curid=438022" title="Mariusz Latkowski">
Mariusz Latkowski

Mariusz Latkowski (ur. 2 marca 1982 we Wrocławiu) – polski bobsleista.
Życiorys.
Były lekkoatleta. Zdobył dwa medale mistrzostw Europy juniorów w sztafecie 4 x 100 metrów – srebrny w 1999 i brązowy w 2001 roku. Finalista mistrzostw świata juniorów w 2000 roku (4 x 100 m), aktualny rekordzista Polski juniorów (4 x 100 m - reprezentacja i klub).
Rugbysta - reprezentujący w latach 2007/2008 Politechnikę Wrocławską w turniejach międzyklubowych
Wyniki w bobslejach:

</doc>
<doc id="438023" url="https://pl.wikipedia.org/wiki?curid=438023" title="Oratory">
Oratory

Oratory to zespół muzyczny z Portugalii grający power metal, założony w 1994.

</doc>
<doc id="438024" url="https://pl.wikipedia.org/wiki?curid=438024" title="Lise Klaveness">
Lise Klaveness

Lise Klaveness (ur. 19 maja 1981 w Bergen) – norweska futbolistka, zawodniczka szwedzkiego klubu Umeå IK, uczestniczka Mistrzostw Europy 2005 (wicemistrzostwo) i Mistrzostw Świata 2007 w Chinach.

</doc>
<doc id="438025" url="https://pl.wikipedia.org/wiki?curid=438025" title="Operacja Gniew Boży">
Operacja Gniew Boży

Operacja Gniew Boży lub Operacja Gniew Boga (hebr. מבצע זעם האל, "Miwca Za’am Ha’el") – specjalna operacja wywiadu izraelskiego rozpoczęta w 1972 roku, zlecona przez ówczesną premier Izraela Goldę Meir, po zamachu podczas igrzysk olimpijskich w Monachium, przeprowadzonym przez palestyńską organizację terrorystyczną Czarny Wrzesień.
W latach 1972 do 1979 liczne grupy operacyjne wspólnych sił, Mosadu i izraelskich agencji wywiadowczych tropiły na całym świecie członków i liderów Czarnego Września, stojących za zamachem podczas Igrzysk Olimpijskich w Monachium w 1972. Tajnym oddziałem odwetowym dowodził Mike Harari.
Operacja Gniew Boży była przejawem zaostrzenia polityki Izraela wobec palestyńskich ugrupowań i organizacji terrorystycznych.
Członkami grup szturmowych i operacyjnych byli głównie ludzie młodzi i wykształceni (zarówno kobiety, jak i mężczyźni), werbowani z szeregów wojska – Cahal, jak i spośród agentów Mossadu. Jako rozkaz mieli wytropić i zlikwidować wyznaczone cele – członków organizacji terrorystycznych. Werbowani według specyficznego „klucza”, działali głównie z pobudek ideologicznych, a nawet osobistych – co było główną przyczyną skuteczności operacji.
W stosunkowo krótkim okresie działacze grup terrorystycznych, czujący realną groźbę zaistniałą w związku z wyjątkową skutecznością agentów, znaleźli schronienie w Libanie, a przede wszystkim w Bejrucie, co zmusiło szefów Mossadu do eskalacji działań i pracy operacyjnej na terenie obcych państw. To właśnie w Bejrucie dokonano egzekucji trzech głównych szefów wykonawczych Czarnego Września: Muhammada Jussufa al-Nadżżara, Kamala Adwana i Kamala Nassera (operacja „Źródło Młodości”).
Działania izraelskiego rządu, przeprowadzane nieoficjalnie i „za plecami” USA – głównego sojusznika Izraela – spotykały się z liczną krytyką i silnym sprzeciwem na arenie międzynarodowej.
Doprowadziło to do licznych aresztowań i kilku „pokazowych” procesów agentów operacyjnych, działających głównie poza granicami Izraela.
Operacja Gniew Boży zakończyła się w 1979 roku, wraz z wyeliminowaniem szefa Czarnego Września – Alego Hassana Salemeha, który stał za zamachem z 1972 roku jako szef organizacyjny. Ostateczną akcję przeprowadziła agentka Mosadu o nazwisku , po miesiącach pracy operacyjnej na terenie Bejrutu i systematycznym „zbliżaniu się” do otoczenia działaczy Czarnego Września, zdołała umieścić ładunek wybuchowy na drodze konwoju wiozącego Alego Hassana Salemeha i zdetonować go dokładnie w momencie, gdy był mijany przez jego samochód.
Wśród kilku innych zabójstw i zamachów poszukuje się związków z Operacją Gniew Boży. Jednym z nich jest zamach na Abu Daouda, dowódcę Czarnego Września, który otwarcie przyznał się do udziału w planowaniu akcji w Monachium. Daoud został trafiony siedmioma kulami 1 sierpnia 1981 w holu warszawskiego hotelu Victoria. Daoud twierdził, że zaatakował go Mosad, ale jak dotąd nie ma pewności, kto stał za zamachem, zwłaszcza że inny przywódca Czarnego Września Salah Khalaf, znany jako "Abu Ijad" został zlikwidowany w Tunisie w 1991 r. przez Organizację Abu Nidala.
Operacja Gniew Boży stała się inspiracją i tematem filmu "Monachium" (2005) w reżyserii Stevena Spielberga, z Erikiem Baną i Danielem Craigiem w rolach głównych, a wcześniej Miecz Gideona z 1986 opartych na książce George’a Jonasa "Monachium. Zemsta".

</doc>
<doc id="438026" url="https://pl.wikipedia.org/wiki?curid=438026" title="Forgotten Tales">
Forgotten Tales

Forgotten Tales to zespół muzyczny z Kanady grający power metal, założony w 1999.

</doc>
<doc id="438027" url="https://pl.wikipedia.org/wiki?curid=438027" title="Gaia Epicus">
Gaia Epicus

Gaia Epicus – norweska grupa muzyczna wykonująca power metal. Powstała w 1992 roku jako punkrockowa formacja pod nazwą Rått Kjøtt. Rok później muzycy przyjęli nazwę Execution, a także zmienili styl wykonywanej muzyki na thrash metal. W latach 1998–1999 grupa funkcjonowała jako Millenium, jednakże z powodu problemów prawnych zmieniła nazwę na Theater of Pain. W 2001 roku muzycy przyjęli ostatecznie nazwę Gaia Epicus.

</doc>
<doc id="438030" url="https://pl.wikipedia.org/wiki?curid=438030" title="Umeå IK">
Umeå IK

Umeå IK - szwedzki klub piłki nożnej kobiet z Umeå, siedmiokrotny mistrz Szwecji (w sezonach 2000, 2001, 2002, 2005, 2006, 2007, 2008) i trzykrotny zdobywca pucharu Szwecji (2001, 2002, 2003). Największe sukcesy klubu na arenie międzynarodowej to dwukrotne zdobycie UEFA Women's Cup (odpowiednik męskiej Ligi Mistrzów) w sezonach 2002/2003 i 2003/2004.

</doc>
<doc id="438031" url="https://pl.wikipedia.org/wiki?curid=438031" title="Manticora">
Manticora

Manticora – zespół muzyczny z Danii grający power metal, założony w 1996 roku.
Historia.
Fear Itself.
Historia grupy zaczyna się w roku 1992, kiedy Lars F. Larsen oraz Kristian H. Larsen grali wspólnie w grupie Fear Itself, z którą wydali trzy dema. Początkowo muzycy grupy myśleli o graniu thrash metalu, jednak z czasem zaczęły wykształcać się wśród nich różne gusta muzyczne. Spory odnośnie do gatunku doprowadziły ostatecznie do rozpadu zespołu.
Dead End Solution.
W kwietniu 1996 roku Lars skontaktował się z Madsem Volfem (Rip'n Tear) i spytał go, czy nie chciałby grać starego, dobrego power metalu. Otrzymał odpowiedź twierdzącą i następnego ranka zadzwonił do Kristiana z wiadomością, że mają nowego perkusistę.
Pierwszego dnia istnienia zespołu we trzech napisali utwór „Dead End Solution”.
Jakiś czas później dołączył do nich szwagier Madsa Rene Nielsen i w ten sposób uformował się pierwszy pełny skład, w którym muzycy napisali jeszcze cztery utwory, zarejestrowane później na EP "Dead End Solution".
Muzyka zespołu znacznie się przez ten czas zmieniła w stosunku do Fear Itself, dlatego muzycy postanowili zmienić nazwę grupy na Manticore.
Wraz z kolejnym demem o zespole zaczęło być coraz głośniej i dostał on propozycję kontraktu od Intromental Records, którą zaakceptował.
Wtedy też odezwała się do nich inna grupa o tej samej nazwie pochodząca z Australii z prośbą o zmianę nazwy. Jako że zespół otrzymał już pozytywne recenzje w różnych pismach branżowych, jego członkowie postanowili zmienić jedynie ostatnią literę i w ten sposób powstała Manticora.
Roots Of Eternity.
Latem 1998 roku Manticora dostała kolejną propozycję kontraktu, tym razem od Black Lotus Records.
Zaczęły się poszukiwania gitarzysty oraz klawiszowca, którzy zagraliby na planowanym pierwszym albumie grupy. Ostatecznie do zespołu dołączyli Flemming Schultz oraz Jeppe Eg Jensen.
Dwa tygodnie później album został zarejestrowany w studiu w Aabenraa. Na całym świecie został wydany w lipcu 1999 r. Album zebrał bardzo dobre opinie i zespół rozpoczął przygotowania do swojej pierwszej europejskiej trasy koncertowej.
Darkness With Tales To Tell.
Trasa jednak z pewnych przyczyn nie doszła do skutku i grupa, teraz już sześcioosobowa, rozpoczęła prace nad nowym albumem.
Jednocześnie jednak zaczęły się problemy z Black Label Records i zespół ostatecznie zerwał z tą wytwórnią kontrakt na rzecz Scarlet Records, który w kwietniu 2001 roku wydał drugi album Manticory, zatytułowany "Roots Of Eternity".
Album ponownie został bardzo dobrze przyjęty na całym świecie i grupa zyskiwała coraz bardziej ugruntowaną pozycję w świecie metalu.
Po wydaniu albumu Rene Nielsen postanowił opuścić zespół z powodów osobistych. Zaczęły się poszukiwania nowego basisty, którym został Kasper Gram.
Niedługo potem odszedł Flemming Schultz, jednak grupa postanowiła mimo wszystko zacząć pisać swój pierwszy album koncepcyjny.
W krótkim czasie teksty były napisane, zaraz za nimi przyszła muzyka i album był gotowy do nagrania, jednak w dalszym ciągu brakowało gitarzysty. I tym razem jednak nie trzeba było długo czekać. Do zespołu na trzy tygodnie przed wejściem do studia dołączył Martin Arendal i w ten sposób uformował się skład na następny album.
Hyperion.
Trzeci album, zatytułowany "Hyperion", został nagrany ponownie w studiu w Aabenraa, zmiksowany w Jailhouse Studios i wydany w październiku 2002 roku.
Po wydaniu albumu ponownie nastąpiły zmiany personalne. Tym razem zespół opuścił Jeppe Eg Jensen, który musiał skoncentrować się na studiach i nie miał dość czasu dla Manticory. Zespół jednak nie szukał nowego klawiszowca, ponieważ stwierdził, że może objeść się bez niego, a w czasie trasy promującej "Hyperion" zagrał ich znajomy, Martin Jørgensen.
8 Deadly Sins.
Po wydaniu trudnego, koncepcyjnego materiału, zespół postanowił nagrać "zwykły" album, jednak nie udało im się to, ponieważ cały czas przychodziły im do głowy nowe koncepty. Po długej rozmowie (i kilku piwach) postanowili, że to najwyraźniej nie czas na normalny album i zaczęli tworzyć nowy album koncepcyjny.
Po kilku miesiącach mieli gotowy pomysł i teksty i zaczęli pisać muzykę. Postanowili, że tym razem muzyka będzie trochę wolniejsza, bardziej melodyjna i klimatyczna, co miało na celu podkreślenie roli tekstów.
Tym razem album został w całości nagrany i zmiksowany w Jailhouse Studios z Tommim Hansenem w roli producenta.
Jako że Manticora nie miała w tym czasie własnego klawiszowca do nagrania partii klawiszy został zaproszony Finn Zierler z Beyond Twilight, który nie tylko nagrał partie klawiszy, ale również pomagał przy aranżacji utworów.
Kolejną zmianą było również danie Larsowi wolnej ręki w sprawie nagrywania wokali. Pozwoliło to na lepsze dopracowanie dźwięku zarówno jego wokalu, jak i chórów.
Również Martin Arendal miał większą swobodę, ponieważ mógł nagrywać w drugim studiu obok reszty ekipy i spokojnie dopracowywać dźwięk.
W międzyczasie zmienił się też wydawca. Scarlet Records zostało zastąpione przez Massacre Records, które wydało również reedycje wszystkich wcześniejszych albumów grupy (z wyjątkiem EP).
Po nagraniu albumu grupa po raz pierwszy ruszyła na dużą, europejską trasę koncertową, która rozpoczęła się 2 lutego 2003 roku w Mediolanie, gdzie Manticora grała dla około 1000 osób...bez odsłuchu. Stało się tak, ponieważ sprzęt grupy Angra, z którą grali, stał jeszcze na lotnisku, podczas gdy Manticora już zaczynała grać.
The Black Circus Part 1 – Letters.
Po razy trzeci w historii Manticora weszła do studia w celu nagrania albumu koncepcyjnego. Najpierw miał to być album podwójny, jednak później został rozdzielony na dwie oddzielne płyty. Od samego początku zespół planował wejście do Jailhouse Studios na dłuższy czas i zarejestrowanie całego materiału naraz, by mieć pewność spójności pomiędzy częściami.
Albumy zostały nagrane w tym samym, pięcioosobowym składzie. Producentem również został ten sam człowiek (Tommy Hansen).
Pierwsza część została wydana nakładem Massacre Records w roku 2006.
The Black Circus Part 2 – Disclosure.
Nagrany już wcześniej album został zmiksowany na początku 2007 roku w tym samym studiu i wydany pod koniec maja przez Locomotive Music.
Na początku października miała odbyć się europejska trasa u boku Kinga Diamonda, która została odwołana ze względu na problemy zdrowotne Kinga.

</doc>
<doc id="438032" url="https://pl.wikipedia.org/wiki?curid=438032" title="Arthemis">
Arthemis

Arthemis – włoski zespół muzyczny, założony w 1994. Do płyty Black Society włącznie utrzymywali styl i brzmienie charakterystyczne dla power metalu, jednak od wydania płyty Scars On Scars w roku 2010 słychać wyraźne wpływy thrash metalu.

</doc>
<doc id="438034" url="https://pl.wikipedia.org/wiki?curid=438034" title="Conquest (zespół muzyczny)">
Conquest (zespół muzyczny)

Conquest to zespół muzyczny z Ukrainy grający power metal, założony w 1996 w Charkowie jako projekt solowy W. Angela pod wpływem klasycznego hard rocka.

</doc>
<doc id="438035" url="https://pl.wikipedia.org/wiki?curid=438035" title="Timeless Miracle">
Timeless Miracle

Timeless Miracle to zespół muzyczny ze Szwecji grający power metal, założony w 2001.

</doc>
<doc id="438037" url="https://pl.wikipedia.org/wiki?curid=438037" title="White Skull">
White Skull

White Skull to zespół muzyczny z Włoch grający power metal, założony w 1988.

</doc>
<doc id="438039" url="https://pl.wikipedia.org/wiki?curid=438039" title="Majesty">
Majesty

Majesty to zespół muzyczny z Niemiec grający heavy/power metal, założony w 1997. Do lipca 2008 występował pod nową nazwą Metalforce. W 2011 roku ogłosił powrót do nazwy Majesty.

</doc>
<doc id="438040" url="https://pl.wikipedia.org/wiki?curid=438040" title="Virgin Steele">
Virgin Steele

Virgin Steele – zespół muzyczny ze Stanów Zjednoczonych grający heavy/power metal, z elementami symfonicznymi i progresywnymi. Zespół został założony w 1981 roku przez Jacka Starra.

</doc>
<doc id="438041" url="https://pl.wikipedia.org/wiki?curid=438041" title="Dragonslayer">
Dragonslayer

Dragonslayer – zespół muzyczny z Hiszpanii grający power metal, założony w 1999. W 2010 roku grupa została rozwiązana.

</doc>
<doc id="438042" url="https://pl.wikipedia.org/wiki?curid=438042" title="Dreamtale">
Dreamtale

Dreamtale to zespół muzyczny z Finlandii grający power metal, założony w 1999.

</doc>
<doc id="438044" url="https://pl.wikipedia.org/wiki?curid=438044" title="Stormwitch">
Stormwitch

Stormwitch to zespół muzyczny z Niemiec grający heavy/power metal, założony w 1979. Po wydaniu płyty "Shogun" w 1994 zespół rozdzielił się, został odnowiony w 2002.
Muzycy.
Byli członkowie.
Gitara
Gitara basowa
Perkusja
Instrumenty klawiszowe

</doc>
<doc id="438045" url="https://pl.wikipedia.org/wiki?curid=438045" title="Zonata">
Zonata

Zonata – nieistniejący już zespół muzyczny ze Szwecji grający power metal, założony w 1998.

</doc>
<doc id="438049" url="https://pl.wikipedia.org/wiki?curid=438049" title="Pegazus">
Pegazus

Pegazus – zespół muzyczny z Australii grający heavy/power metal, założony w 1993.
Członkowie zespołu.
Byli członkowie.
Śpiew
Perkusja
Gitara basowa

</doc>
<doc id="438050" url="https://pl.wikipedia.org/wiki?curid=438050" title="Wizard">
Wizard

Wizard to zespół muzyczny z Niemiec grający power metal, założony w 1989 roku w Bocholt.
Założycielem zespołu był Sven D'Anna, który postanowił stworzyć zespół wraz ze swoim sąsiadem Michael Maassem, który odszedł z zespołu.

</doc>
<doc id="438054" url="https://pl.wikipedia.org/wiki?curid=438054" title="Echuca">
Echuca

Echuca – miasto w Australii w stanie Wiktoria (hrabstwo Campaspe) zamieszkana przez 12 tys. osób (2006). Echuca położona jest ok. 250 km na północ od Melbourne nad rzeką Murray w pobliżu ujść do niej rzek Goulburn i Campaspe. Część miasta położona po drugiej stronie rzeki Murray jest już w stanie Nowa Południowa Walia i nazywa się Moama.
Miejscowość założona w 1850 roku, urosła w XIX wieku do miana największego portu śródlądowego Australii. Z powodu najmniejszej odległości od rzeki Murray do stolicy stanu Melbourne właśnie do Echuca pobudowano linię kolejową mającą dostarczać do Melbourne towary spławiane rzeką. Liczba mieszkańców miasta osiągnęła w pewnym momencie nawet 15 tys. Żelazny most nad rzeką Murray zbudowano w latach 70. XIX wieku.
Rozwój kolei oraz transportu drogowego spowodował upadek znaczenia rzeki i w końcu XIX wieku miasto zaczęło podupadać.
Dzisiaj głównym źródłem utrzymania mieszkańców miasta jest turystyka. Miasto jest chętnie odwiedzane przez turystów z powodu ciepłego klimatu, interesujących zabytków (port rzeczny, statki parowe) oraz przyrody (np. położony w pobliżu park "Barmah Wetlands").
W lutym każdego roku rozgrywane są w Echuca jedne z najbardziej znanych zawodów narciarzy wodnych: "Southern 80".

</doc>
<doc id="438055" url="https://pl.wikipedia.org/wiki?curid=438055" title="Hrossharsgrani">
Hrossharsgrani

Hrossharsgrani - austriacka grupa muzyczna, wykonująca muzykę viking metalową, z wpływami ambientu. Założona w 1998 w Linz, przez Alexandra Wiesera, występującego pod pseudonimem „Hugin” i początkowo był to solowy projekt. Grupa w swojej tematyce nawiązuje do tolkienowskiej mitologii śródziemia, horroru, mitologii skandynawskiej oraz do Imperium rzymskiego (na albumie „Pro Liberate Dimicandum Est”). W swoim dorobku ma 35 wydawnictw, w tym 18 dem (stan na 22 lutego 2010).

</doc>
<doc id="438056" url="https://pl.wikipedia.org/wiki?curid=438056" title="Darksun">
Darksun

DarkSun – zespół muzyczny z Hiszpanii grający power metal, założony w 2002.

</doc>
<doc id="438059" url="https://pl.wikipedia.org/wiki?curid=438059" title="Centralna Składnica Marynarki Wojennej">
Centralna Składnica Marynarki Wojennej

Centralna Składnica Marynarki Wojennej im. kontradmirała Xawerego Czernickiego – rozformowana jednostka Marynarki Wojennej znajdująca się przy ulicy Xawerego Czernickiego 124 w Gdyni (obecnie znajduje się tam 1 Regionalna Baza Logistyczna Skład Gdynia).
Jednostkę sformowano 15 marca 1928 roku w Modlinie. Funkcjonowały w niej magazyny: techniczny, broni i amunicji, broni podwodnej, łączności, hydrograficzny oraz służby mundurowej. Na początku wojny w 1939 roku składnica była centralną bazą zaopatrzeniową polskiej floty. Po zakończeniu II wojny światowej spełniała funkcje zakładów broni podwodnej, a z czasem wraz z rozwojem Marynarki Wojennej zbudowano w Gdyni Pogórzu kompleks logistyczny tworzący Centralną Składnicę Marynarki Wojennej. Tym samym nowa jednostka odziedziczyła tradycje przedwojennej Centralnej Składnicy Marynarki Wojennej z Modlina. W 1994 roku jednostka otrzymała swój sztandar wręczony przez ówczesnego prezydenta Lecha Wałęsę. W latach 1995-1996 dwukrotnie przyznano Centralnej Składnicy Marynarki Wojennej miano najlepszej jednostki logistycznej Marynarki Wojennej. Centralna Składnica Marynarki Wojennej była największą jednostką logistyczną polskich sił morskich. Jej głównymi zadaniami było zaopatrywanie jednostek Marynarki Wojennej w sprzęt techniczno-okrętowy, ratowniczy, w uzbrojenie, urządzenia techniczne oraz materiały eksploatacyjne. W jednostce przeprowadzało się naprawy i legalizacje sprzętu dla potrzeb Marynarki Wojennej. Jednostka stacjonowała w kilku kompleksach wojskowych w Trójmieście. Od roku 1993 patronem Składnicy jest kontradmirał Xawery Czernicki. Od 2007 roku Centralna Składnica Marynarki Wojennej podporządkowana była Szefowi Inspektoratu Wsparcia Sił Zbrojnych, zaś organizacyjnie Dowódcy Pomorskiego Okręgu Wojskowego.
W dniu 31 maja 2011 roku uroczystym podpisaniem protokołów przekazano siły i środki Centralnej Składnicy Marynarki Wojennej na potrzeby nowo tworzonego Składu Gdynia. Swoje podpisy pod dokumentami złożyli: Komendant 1 Regionalnej Bazy Logistycznej płk. Adam Polowy i Komendant Centralnej Składnicy MW kmdr por. Krzysztof Szornak.
Zgodnie z decyzją Ministra Obrony Narodowej z dnia 9 marca z końcem 2011 roku CSMW uległa rozformowaniu. Natomiast od 1 lipca 2011 na bazie sił i środków Składnicy działalność rozpoczął Skład Gdynia w strukturach 1RBLog w Wałczu.
Skład Gdynia realizuje zadania związane z logistycznym zabezpieczeniem w sprzęt i uzbrojeniem morskim jednostek Marynarki Wojennej. Kierownikiem Składu Gdynia jest kmdr ppor. Jarosław Gogolewski.

</doc>
<doc id="438060" url="https://pl.wikipedia.org/wiki?curid=438060" title="Thunderstone">
Thunderstone

Thunderstone to zespół muzyczny z Finlandii grający power metal, założony w 2000 przez gitarzystę Nino Laurenne. Po wydaniu debiutanckiego albumu zespół ruszył w trasę koncertową po Europie jako support dla Stratovariusa i Symphony X. W 2007 roku grupa wystąpiła w finale fińskiej Eurowizji, gdzie z utworem "Face in the Mirror" zajęła drugie miejsce zdobywając 33% głosów.

</doc>
<doc id="438067" url="https://pl.wikipedia.org/wiki?curid=438067" title="Seventh Avenue (zespół muzyczny)">
Seventh Avenue (zespół muzyczny)

Seventh Avenue - zespół muzyczny z Niemiec grający chrześcijański power metal, założony w 1989.

</doc>
<doc id="438068" url="https://pl.wikipedia.org/wiki?curid=438068" title="Mago de Oz">
Mago de Oz



</doc>
<doc id="438071" url="https://pl.wikipedia.org/wiki?curid=438071" title="Holy Dragons">
Holy Dragons

Holy Dragons to zespół muzyczny z Kazachstanu grający power metal, założony w 1997.

</doc>
<doc id="438072" url="https://pl.wikipedia.org/wiki?curid=438072" title="Grand Theft Auto IV">
Grand Theft Auto IV

Grand Theft Auto IV (również: "GTA IV", "GTA 4") – przygodowa gra akcji wyprodukowana przez Rockstar North i wydana przez Rockstar Games. Jest to dziewiąta część serii gier "Grand Theft Auto". Została wydana 29 kwietnia 2008 roku na konsole PlayStation 3 i Xbox 360. Początkowo gra w wersji na komputery osobiste miała zostać wydana 18 listopada w USA i 21 listopada w Europie. Wersja konsolowa miała ukazać się jeszcze wcześniej, bo w październiku 2007 roku, jednak serwis IGN poinformował o przełożeniu wydania wersji PC na 2 grudnia z powodu opóźnień w produkcji. Do czasu konferencji prasowej na Electronic Entertainment Expo w 2006 roku wiadomo było jedynie, że "Grand Theft Auto IV" będzie dostępne na konsolę PlayStation 3, a Rockstar zaoferuje dodatkową zawartość w wersji na Xboksa 360. Po konferencji prasowej właściciel Rockstar Games, Take-Two Interactive, oświadczył, że "Grand Theft Auto IV" będzie równocześnie dostępne na konsole PlayStation 3, Xbox 360. Po kilku miesiącach od wydania, oświadczono o pojawieniu się gry na PC w listopadzie 2008 roku. W lutym 2017 roku gra pojawiła się we wstecznej kompatybilności na konsoli Xbox One.
"GTA IV" działa na autorskim silniku RAGE.
Według ogólnoeuropejskiego systemu klasyfikacji gier PEGI, gra została sklasyfikowana jako "tylko dla graczy pełnoletnich". Wśród rzeczy, na które mogą się natknąć gracze, wymieniane są: wulgarny język, narkotyki i przemoc.
ESRB przypisało grze klasę „M” („Mature”, ang. "dojrzały"), co oznacza, że każdy, kto ukończył 17 lat, będzie mógł nabyć grę. Natomiast brytyjska organizacja BBFC słynąca z tego, że wielu tytułów nie dopuszcza do sprzedaży (np. Manhunt 2) przyznała tytułowi znaczek „od 18 lat”.
Gra, podobnie jak poprzednie odsłony serii, często przywoływana była przez linię obrony osób oskarżonych o ciężkie zbrodnie jako źródło inspiracji dla przestępcy. Jednym z najgłośniejszych takich przypadków była sprawa tajlandzkiego mordercy taksówkarza.
Ogólna liczba sprzedanych egzemplarzy w czerwcu 2010 roku na wszystkie platformy wyniosła 17 milionów, natomiast w lipcu 2013 roku osiągnęła 25 milionów.
Fabuła.
Głównym bohaterem gry jest Niko Bellic, weteran wojenny z Jugosławii. Przyjeżdża do Ameryki zachęcony listami od swojego kuzyna Romana, który opowiada mu w nich o „amerykańskim śnie”. Na miejscu okazuje się, że Roman nie jest wcale milionerem, tylko właścicielem upadającej firmy taksówkarskiej.
Roman staje się pierwszym zleceniodawcą głównego bohatera i zapoznaje go z lokalnym półświatkiem przestępczym. W miarę postępu gracz poznaje nowe postacie, które zazwyczaj mają dla niego jakieś zlecenie. Może kontaktować się z nimi zarówno osobiście, jak i za pośrednictwem telefonu komórkowego (za jego pomocą uruchamiany jest również tryb gry wieloosobowej), a z niektórymi z nich zawierać przyjaźnie. Akcja gry rozwija się w zależności od podejmowanych decyzji i kolejności wykonywania otrzymanych zadań. Pozwala to graczowi wpływać na bieg aktualnych zdarzeń oraz zachęca go do ponownego rozpoczęcia zabawy z innym przebiegiem fabuły.
Wykonując konkretne zadania (misje), należy najpierw dotrzeć do celu zaznaczonego na mapie miasta. Trasę można pokonać pieszo, taksówkami, bądź skradzionym pojazdem, wśród których znajdują się m.in. motocykle oraz samochody ciężarowe bądź osobowe. Tradycyjnie w czasie jazdy jest możliwość słuchania wybranej przez siebie stacji radiowej, emitującej licencjonowane utwory muzyczne. Jedną z zaimplementowanych rozgłośni prowadzi Lazlow, znany z wcześniejszych odsłon serii. Po dotarciu na wyznaczone miejsce niejednokrotnie trzeba zmierzyć się z licznymi oponentami – w tym celu można skorzystać z zaoferowanego arsenału broni (m.in. pistolety i różnego rodzaju karabiny).
Rozgrywka.
Grand Theft Auto IV to przygodowa gra akcji w świecie obserwowanym z perspektywy trzeciej osoby. Aby poznać dalszą część fabuły, gracze wykonują misje – scenariusze z ustalonymi celami. Czasem do dyspozycji jest jednocześnie kilka misji, ponieważ niektóre z nich wymagają oczekiwania na dalsze instrukcje i ukończenia innych zadań. Poza misjami głównymi gracze mogą swobodnie poruszać się w otwartym świecie gry i wykonywać opcjonalne zadania poboczne. Świat składający się z fikcyjnego miasta Liberty City ma większą powierzchnię niż w większości poprzednich części serii. Na początku gry, gracz ma dostęp tylko do dwóch pierwszych dzielnic: Duke i Broker – pozostałe zostaną odblokowane wraz z postępem fabuły.
Aby zwalczać przeciwników gracze mogą korzystać z walki wręcz, broni palnej i ładunków wybuchowych. Przemierzać świat gry można na pieszo, pływając lub z pomocą pojazdu. W czasie prowadzenia auta dostępna jest opcja korzystania z perspektywy pierwszej osoby. W walce wspomagać nas może system przywierania do osłon i automatycznego celowania. Po utracie zdrowia gracz może je odzyskać jedząc, używając apteczek lub wzywając ratowników medycznych. Jeśli gracz popełni przestępstwo, siły porządkowe mogą odpowiedzieć na jego działania, co zostanie zasygnalizowane na ekranie, wyświetlające się gwiazdki (maksymalnie sześć) informują o tym jak wiele sił ściga gracza i jak agresywna będzie wobec niego policja. Gdy gracz opuści teren poszukiwań i będzie unikał wzroku funkcjonariuszy, zainteresowanie policji z czasem spadnie i zniknie.
System osłon pozwala graczowi poruszać się między osłonami, strzelać na oślep i celować w wybranego przeciwnika. Poszczególne części ciała wroga również da się namierzyć. Walka wręcz umożliwia dodatkowe ruchy, takie jak uniki, bloki, rozbrojenie i kontrataki. Kamizelka kuloodporna może posłużyć do zaabsorbowania strzałów z broni palnej i wybuchów, ale zużywa się w tym procesie. Gdy poziom życia gracza spadnie do zera gra zatrzymuje się, a gracz odradza się w najbliższym szpitalu.
W trybie dla pojedynczego gracza gracz wciela się w pochodzącego ze wschodniej Europy weterana wojennego, Niko Bellica. Podczas historii Niko poznaje wiele osób, a z niektórymi z nich się zaprzyjaźnia. Postacie te mogą robić przysługi wobec Niko; na przykład jego kuzyn Roman, który posiada firmę taksówkarską, może wysłać mu taksówkę i zabrać w dowolne miejsce w mieście. W czasie gry gracze zetkną się z kilkoma dylematami moralnymi, wpływającymi na opowieść odpowiednio do wyborów gracza. Podczas swobodnego przemierzania świata gracze mogą wykonywać aktywności takie jak gra w kręgle lub rzutki. Przykładem innych aktywności pobocznych jest polowanie na przestępców i oglądanie telewizji. Posiada on telefon, którym może kontaktować się z przyjaciółmi i rozpoczynać aktywności. Można go też wykorzystać, by przenieść się do rozgrywki wieloosobowej i wpisywać kody ułatwiające rozgrywkę. Aby uzyskać dostęp do odpowiednika internetu wewnątrz gry, który pozwala Niko wysyłać i otrzymywać e-maile oraz umawiać się na randki z potencjalnymi dziewczynami należy skorzystać z kafejek internetowych rozlokowanych w mieście. W grze funkcjonuje również system metra pozwalający na szybkie podróżowanie.
Tryby gry wieloosobowej.
W trybie gry wieloosobowej na platformach PlayStation 3 oraz Xbox 360 na jednej rozgrywce może grać jednocześnie 16 graczy. Z kolei w wersji na PC może grać maksymalnie 32 graczy.
Wydanie gry.
Edycja kolekcjonerska.
Wersja specjalna "Grand Theft Auto IV" jest dostępna w sklepach od 29 kwietnia 2008. Metalowe pudełko wersji specjalnej zawiera, oprócz samej gry, książeczkę z ilustracjami, w tym te niepublikowane wcześniej, a także gadżety Rockstar Games – torbę i breloczek. Ponadto zawiera także płytę audio ze ścieżką dźwiękową z następującymi utworami:
Dodatki.
Do gry został wydany dodatek ' oraz '. Dostępne są one przez Xbox Live, Games for Windows – Live, PlayStation Network, Steam oraz płytach. Od grudnia 2009 obydwa dodatki dostępne są jako ', które nie wymagają podstawowej wersji gry. Od 14 kwietnia 2010 dodatek ' dostępny jest także na PC i PlayStation 3. Do dodatków z płyty nie jest potrzebna podstawowa wersja gry. Dodatki dostępne są również w zestawie z grą nazwanym "Grand Theft Auto IV: Complete Edition".
Wersja na PC.
6 sierpnia 2008 Sam Houser z Rockstar Games potwierdził oficjalnie GTA IV w wersji na PC. Wersja ta ukazała się 2 grudnia 2008 w Ameryce i 3 grudnia 2008 w Europie. Twórcy przypisali "GTA IV" PC usługę Games for Windows Live, co było swego czasu bardzo krytykowane wśród odbiorców produktu ze względu na marną jakość usługi. Port ten jest znany z bardzo niedopracowanej optymalizacji i braku wielu funkcji oraz efektów graficznych znanych z wersji konsolowych. 19 marca 2020 roku na platformie Steam oraz Rockstar Games Launcher ukazała się edycja "The Complete Edition", która łączyła wersję podstawową gry z jej dodatkami w jeden produkt (taka opcja była przedtem ekskluzywna jedynie dla wersji konsolowych oraz kopii kupionych bezpośrednio w dystrybucji cyfrowej za pośrednictwem Games for Windows Live). Edycja ta także została poddana krytyce fanów, którzy zarzucali tej wersji wycięcie połowy utworów muzycznych znanych z oryginału i zastąpienie ich gorszymi utworami, a także wycięcie trzech stacji radiowych, ekskluzywnych dla dodatków (które zostały w późniejszym czasie przywrócone), wycięcie trybu Multiplayer, co było bezpośrednio związane z wycięciem usługi Games for Windows Live ze względu na jej problematyczność oraz fakt, iż została ona zamknięta przez firmę Microsoft 1 lipca 2014, co uniemożliwiło dalsze generowanie kodów aktywacyjnych, a także wprowadzenie większej ilości błędów oraz zmniejszenie kompatybilności z fanowskimi modyfikacjami, w porównaniu do poprzednich wersji. Niektórym także nie spodobał się fakt, iż stacje radiowe z podstawowej kampanii oraz kampanii dodatków fabularnych zostały połączone, co zaburzało ogólny odbiór podstawowej kampanii, gdyż ta różniła się diametralnie wydźwiękiem oraz atmosferą. Edycja ta także otrzymała pochwały za darmowe uzupełnienie kolekcji o dodatki, w przypadku posiadania jedynie podstawowej edycji gry lub kampanię podstawową, w przypadku posiadania jedynie dodatków oraz możliwość darmowego przekształcenia pudełkowego wydania podstawowej kopii gry lub dodatków w "The Complete Edition" za pomocą klucza aktywacyjnego, dołączonego do tychże wydań i usługi Rockstar Games Launcher.

</doc>
<doc id="438073" url="https://pl.wikipedia.org/wiki?curid=438073" title="Hollenthon">
Hollenthon

Hollenthon - zespół muzyczny z Austrii grający melodic death metal, założony w 1994. W 2007 roku, po 6 latach przerwy Hollenthon wznowił działalność.
Od 2014 roku brak jest doniesień o działalności zespołu.

</doc>
<doc id="438077" url="https://pl.wikipedia.org/wiki?curid=438077" title="Galloglass">
Galloglass

Galloglass (wcześniej "Gallowglass") to zespół muzyczny z Niemiec grający power metal, założony w 1999.

</doc>
<doc id="438080" url="https://pl.wikipedia.org/wiki?curid=438080" title="Dreamaker">
Dreamaker

Dreamaker – zespół muzyczny z Hiszpanii grający power metal, założony w 2003 przez troje byłych członków Dark Moor.

</doc>
<doc id="438083" url="https://pl.wikipedia.org/wiki?curid=438083" title="Dragonland">
Dragonland

Dragonland – zespół muzyczny ze Szwecji grający power metal, założony w 1999 roku.

</doc>
<doc id="438088" url="https://pl.wikipedia.org/wiki?curid=438088" title="Burning Point">
Burning Point

Burning Point to zespół muzyczny z Finlandii grający heavy/power metal, założony w 1997.

</doc>
<doc id="438089" url="https://pl.wikipedia.org/wiki?curid=438089" title="Naparstnica purpurowa">
Naparstnica purpurowa

Naparstnica purpurowa ("Digitalis purpurea" L.) – gatunek rośliny należący do rodziny babkowatych (według systemów XX-wiecznych do trędownikowatych). Po raz pierwszy została opisana w 1542 r. przez szwajcarskiego botanika Leonharta Fuchsa w jego dziele zatytułowanym "New Kreuterbüch".
Występowanie.
Gatunek atlantycki. Występuje dziko w zachodniej Europie (wraz z Półwyspem Iberyjskim) i środkowej, poza tym w północnej Afryce (Maroko). Zawleczony do niektórych rejonów Ameryki Północnej i Południowej, do południowej Australii i Nowej Zelandii. We Francji w większej części kraju poza pasem śródziemnomorskim, w Alpach do 1000 m n.p.m., w Pirenejach nawet do 1800 m n.p.m., najpospolitsza w Bretanii i Normandii, rośnie także na Korsyce, gdzie jest również pospolita. W Niemczech pierwotnie w części zachodniej po góry Harzu i Las Turyński, ale obecnie rośnie dziko w całym kraju. Spotykany w południowej Skandynawii. W Czechach zdziczały od XIX w., w niektórych rejonach (Jesioniki) pospolity.
Na ziemiach polskich gatunek został rozpowszechniony w XVIII-XIX w. jako roślina ozdobna i samorzutnie rozprzestrzenił się w środowisku. W polskiej florze ma status kenofita (ergazjofigofit). Występuje na rozproszonych stanowiskach niemal w całym kraju – najliczniejszy jest w południowo-zachodniej jego części, a najrzadziej lub brak go zupełnie w części północno-wschodniej i południowo-wschodniej.
Zastosowanie.
Roślina ozdobna.
Ze względu na swoje piękne kwiaty chętnie uprawiana w przydomowych ogródkach. Nadaje się na kwiaty cięte. Nie ma specjalnych wymagań co do gleby. Wymaga stanowiska słonecznego lub półcienistego. Wysiewa się ją w maju-czerwcu. Sadzonki należy pikować, a jesienią wysadzać na stałe miejsce w rozstawie 30 × 40 cm. Kwitnie w drugim roku.

</doc>
<doc id="438091" url="https://pl.wikipedia.org/wiki?curid=438091" title="Azrael (zespół muzyczny)">
Azrael (zespół muzyczny)

Azrael – zespół muzyczny z Hiszpanii grający power metal, założony w 1991.

</doc>
<doc id="438094" url="https://pl.wikipedia.org/wiki?curid=438094" title="Eric Johnson">
Eric Johnson

Eric Johnson (ur. 17 sierpnia 1954 w Austin) – amerykański gitarzysta, kompozytor i wokalista.
Rozpoczął karierę w wieku 15 lat, wstępując do zespołu Mariani, a później (w wieku 21 lat) do zespołu jazz-rockowego o nazwie Electromagnets. Po rozpadzie Electromagnets (rok 1977) rozpoczął karierę solową od nagrania albumu "Seven Worlds", który jednak nie został wydany aż do roku 1998. Pierwszym albumem Johnsona, który doczekał się publikacji, był wydany w 1986 "Tones" (singel „Zap” z tego albumu został nominowany do Nagrody Grammy).
Sukcesem okazał się kolejny album artysty, "Ah Via Musicom", który ukazał się w 1990. Za pochodzący z niego utwór „Cliffs of Dover” Johnson otrzymał nagrodę Grammy w kategorii „najlepszy rockowy utwór instrumentalny”.
W 1996 wziął udział w trasie koncertowej G3, występując obok takich gitarzystów jak Joe Satriani i Steve Vai. W 2006 ponownie wystąpił na trasie G3, tym razem z Satrianim i Johnem Petruccim.
Używa przeważnie gitar elektrycznych marki Fender Stratocaster, a także m.in. firmy Gibson. Gra również na gitarach akustycznych i instrumentach klawiszowych.
Kilka kompozycji Johnsona (w tym „Cliffs of Dover”) znalazło się na liście utworów muzycznych gier komputerowych.
Muzyczny styl Erica Johnsona to przede wszystkim instrumentalny rock, chociaż okazyjnie włącza do swoich kompozycji elementy jazzu, gospel, new age czy country. Brzmienie gitarzysty porównywane jest do dźwięku skrzypiec i uznawane za unikatowe. Większość solowej dyskografii artysty to utwory instrumentalne, jednak czasem Johnson występuje również w roli wokalisty, np. w „Desert Rose”.
Życiorys.
Wczesne lata.
Johnson wraz ze swoimi trzema siostrami uczęszczał na lekcje gry na pianinie. W wieku 11 lat zaczął uczyć się gry na gitarze, robiąc szybkie postępy. Wykonawcy, którymi się inspirował to m.in.: Mike Bloomfield, Chet Atkins, Cream, Jimi Hendrix, Ric Bailey, Wes Montgomery, Jerry Reed, Bob Dylan i Django Reinhardt. Mając 15 lat wstąpił do swojego pierwszego profesjonalnego zespołu – Mariani, grającego rocka. W 1968 grupa nagrała demo, wydane w bardzo ograniczonym nakładzie, później poszukiwane przez kolekcjonerów.
Po ukończeniu szkoły średniej Johnson przez krótki czas studiował na University of Texas at Austin, po czym wraz z rodziną wyjechał do Afryki. Powrócił do Austin w 1974 i wkrótce potem zaczął grać w lokalnym zespole Electromagnets. Grupa nie zdołała przyciągnąć uwagi większych wytwórni płytowych i w 1977 rozpadła się. Niemniej jednak talent Johnsona został doceniony przez niewielkie grono wiernych fanów, śledzących wczesne dokonania zespołu. Później (2006) dwa albumy Electromagnets zostały wydane na płycie CD.
Kariera.
Po rozpadzie Electromagnets Johnson sformował trio o nazwie Eric Johnson Group i rozpoczął z nim koncerty w swoich rodzinnych stronach. W skład grupy, oprócz gitarzysty, weszli: perkusista Bill Maddox i basista Kyle Brock. Pomiędzy 1976 a 1978 został nagrany ich pierwszy album, "Seven Worlds", wyprodukowany przez Jaya Aarona Podolnicka. Nieporozumienia dotyczące umowy wstrzymywały jednak wydanie albumu przez wiele lat. Ostatecznie "Seven Worlds" trafił do sprzedaży dopiero w 1998 pod szyldem Ark 21 Records.
Ponieważ Johnsonowi nie udało się podpisać nowego kontraktu, zaczął pracować jako gitarzysta sesyjny dla innych artystów, takich jak Cat Stevens, Carole King czy Christopher Cross. W tym samym czasie występował na lokalnych koncertach. Dopiero w 1984 podpisał umowę z wytwórnią Warner Bros. Records, której został polecony przez Christophera Crossa. Wkrótce potem (1986) wydany został album "Tones", efekt współpracy z producentem Davidem Tickle.
Przynajmniej raz w latach 1980. zdarzyło się, że występ Johnsona był zapowiadany przez komika Billa Hicksa. Kompletnie pijany Hicks zaczął żartować ze zdrowego trybu życia gitarzysty, abstynenta i wegetarianina, stwierdzając, że gdyby ten pił więcej piwa i jadł hamburgery, to tworzyłby popularniejsze utwory. Po tym incydencie Hicks nie został już więcej poproszony o zapowiadanie koncertu Johnsona.
W maju 1986 amerykański magazyn "Guitar Player" poświęcił Johnsonowi swoją okładkę i artykuł, określający "Tones" jako „majestatyczny debiut”. Utwór „Zap” (zamieszczony również na wciąż niewydanym wówczas debiutanckim albumie "Seven Worlds") został nominowany do Nagrody Grammy, jednak sprzedaż albumu była niska (ok. 50 tys. egzemplarzy) i wytwórnia Warner Bros. Records nie zdecydowała się przedłużyć kontraktu z artystą, który rozpoczął współpracę z niezależną wytwórnią Cinema Records, dystrybuowaną przez Capitol Records.
Debiutem pod nowym szyldem był album "Ah Via Musicom" (1990). Singel „Cliffs of Dover” z tego albumu pozwolił Johnsonowi zdobyć nagrodę Grammy w kategorii "Best Rock Instrumental Performance" w 1991. W przeciwieństwie do poprzedniego albumu, powstałego w zaledwie dwa miesiące, nagrywanie "Ah Via Musicom" zajęło dużo czasu. Znany ze swego perfekcjonizmu muzyk zniszczył gotowe już nagrania kilku utworów, z których jakości nie był zadowolony. Opóźniło to premierę albumu o trzy lata. Kolejne trzy lata Johnson spędził na trasach koncertowych promujących "Ah Via Musicom", co przyniosło wydawnictwu 800 tys. sprzedanych egzemplarzy i status złotej płyty. Johnson został też wybrany jednym ze 100 najlepszych gitarzystów XX wieku przez magazyn "Musician".
Następny album, "Venus Isle", został wydany dopiero we wrześniu 1996, co oprócz intensywnego koncertowania było spowodowane poświęcaniem dużej ilości czasu na doskonale umiejętności muzycznych oraz problemami osobistymi. Nowe dzieło Johnsona, inspirowane muzyką świata, dowodziło wszechstronności muzyka, który oprócz gry na gitarze zajął się również produkcją, aranżacją, komponowaniem utworów, a także zaśpiewał w niektórych z nich. Album zebrał mieszane recenzje i nie osiągnął sukcesu swego poprzednika (choć przyniósł kolejną nominację do Grammy), co spowodowało, że wytwórnia Capital Records zadecydowała o rozwiązaniu kontraktu.
Punktem zwrotnym w karierze Johnsona okazała się trasa koncertowa G3, trwająca od października do listopada 1996, w której udział wziął również Joe Satriani i Steve Vai. Zapis tej trasy w postaci płyty CD, "", ukazał się w 1997 i zdobył status platynowej płyty.
W 1998 Eric Johnson zasiadał w jury zorganizowanego przez magazyn "Musician" konkursu „Best Unsigned Bands”, wraz z Ani DiFranco, Mobym, Art Alexakis, Keb' Mo' i Joe Perrym.
W 2000 ukazał się album "Live and Beyond", nagrany w ramach pobocznego projektu Johnsona o nazwie „Alien Love Child”. Początki tego projektu sięgają 1994, kiedy gitarzysta pracował jeszcze nad "Venus Isle". Sporadyczne koncerty spotkały się z pozytywnym odzewem ze strony fanów i
zaczęły być organizowane regularnie. Projekt pomógł też Johnsonowi odejść od jego perfekcjonistycznych tendencji. Utwór „Rain” z tego albumu został nominowany do nagrody Grammy w kategorii instrumentalnej.
Album "Souvenir" (2002) został już wydany przez firmę założoną przez samego Johnsona, Vortexan Records. Rozprowadzany wyłącznie przez internet, przez pierwsze siedem tygodni od opublikowania w serwisie mp3.com został odtworzony 65 tys. razy. Johnson promował album podczas trasy koncertowej w 2003, a rok później – podczas kolejnej trasy, tym razem akustycznej.
W 2005 ukazał się album "Bloom" – drugie wydawnictwo w założonej przez Steve'a Vaia wytwórni Favored Nations (pierwszym był wspomniany wyżej "Live and Beyond"). Album został podzielony na trzy części, każda utrzymana w innym stylu muzycznym, przez co artysta chciał pokazać swoją uniwersalność. W tym samym roku ukazał się na CD i DVD jego koncert z 1998, "Austin City Limits" oraz płyta DVD z materiałami instruktażowymi dla gitarzystów, "The Art of Guitar".
W styczniu 2006 mężczyzna o nazwisku Brian Sparks został aresztowany za podszywanie się pod Johnsona i próbę wyłudzenia gitar i innego sprzętu o wartości 18 tys. dolarów.
We wrześniu 2006 Johnson wziął udział w przedstawieniu teatralnym „Primal Twang: The Legacy of the Guitar”, stanowiącym próbę opowiedzenia 3500-letniej historii gitary. Rok później muzyk zagrał w kolejnej produkcji tej samej firmy, zatytułowanej „Love In: A Musical Celebration” i poświęconej rokowi 1967, często nazywanemu „latem miłości”. Johnson wykonał zestaw utworów Jimiego Hendriksa. Pod koniec 2006 miał miejsce drugi w karierze Johnsona występ w ramach G3 – w Ameryce Południowej, wspólnie z Satrianim oraz Johnem Petruccim.
Materiał z koncertu G3 miał zostać wydany na DVD, Johnson pracował również nad swoim całkowicie akustycznym albumem, jednak obydwa projekty zostały w 2007 odłożone na rzecz nowego albumu studyjnego. W tym samym roku utwór Johnsona, "Cliffs of Dover", znalazł się na liście utworów dla gry muzycznej "".
Sprzęt muzyczny.
Johnson jest użytkownikiem gitar Fender Stratocaster i Gibson ES-335, których używa z potrójnym zestawem wzmacniaczy: Fender, Dumble i Marshall. W swojej karierze korzystał również z innych marek gitar: Martin, Robin, Rickenbacker, Jackson, Charvel.
Producenci gitar mają w swojej ofercie kilka modeli zbudowanych według wskazówek Johnsona i sygnowanych jego nazwiskiem, przeznaczonych na rynek masowy. W 2003 firma C. F. Martin &amp; Company stworzyła limitowaną serię "Eric Johnson Signature MC-40". Muzyk przeznaczył 5% swoich zysków ze sprzedaży dla macierzystej uczelni swego ojca, Jefferson Medical College.
W 2005 firma Fender stworzyła model "Eric Johnson Signature Fender Stratocaster", również zbudowany według specyfikacji Johnsona, natomiast na początku 2009 wprowadziła na rynek model "Eric Johnson Signature Stratocaster Rosewood", oparty na podobnej specyfikacji, co gitara "Eric Johnson Maple Neck", ale z nietypową, 3-warstwową białą maskownicą z 8 otworami, "ostrzejszym" przetwornikiem mostkowym, laminowaną podstrunnicą z palisandru i markerami z masy perłowej.
W sprzedaży ukazał się również szereg innych produktów z sygnaturą Johnsona, m.in. struny "GHS Eric Johnson Nickel Rockers", przetworniki "DiMarzio DP211 Eric Johnson Signature" czy wzmacniacze Fullton-Webb. Firma Dunlop Manufacturing wprowadziła na rynek plektron "Jazz III", a także efekt "Fuzz Face", obydwa sygnowane nazwiskiem Eric Johnson. W 2012 pojawiły się głośniki gitarowe Eminence EJ1250, które zgodnie z zapewnieniami producenta mają ułatwiać uzyskanie "postarzonego" brzmienia, charakterystycznego dla gry Johnsona.
Eric Johnson używa efektów gitarowych Fuzz Face firmy Dallas Arbiter, BK Butler Tube Driver, wah-wah Vox CryBaby, MXR Flanger/Doubler, MXR 1500 Digital Delay, DD-2 Digital Delay firmy Boss Corporation, opóźniacz Electro-Harmonix Deluxe Memory Man, Echo Pro Studio Modeler firmy Line 6 oraz jeden lub dwa opóźniacze Maestro Echoplex.
Kompletny schemat wyposażenia Erica Johnsona z 2001 został opublikowany na stronie GuitarGeek.Com.

</doc>
<doc id="438096" url="https://pl.wikipedia.org/wiki?curid=438096" title="Theocracy (zespół muzyczny)">
Theocracy (zespół muzyczny)

Theocracy – zespół muzyczny ze Stanów Zjednoczonych grający chrześcijański power metal, założony w 2002 przez Matta Smitha.

</doc>
<doc id="438098" url="https://pl.wikipedia.org/wiki?curid=438098" title="10 Kilo Records">
10 Kilo Records

10 Kilo Records – wytwórnia płytowa założona przez Richarda Bloora w październiku 1998.
Richard nagrywał pod szyldem „TIP” przez wiele lat, jednak w pewnym momencie zdecydował się na założenie własnej wytwórni. Wytwórnia promuje artystów muzyki dance: electronica, breakbeat, tech-house, dub, drum &amp; bass, downbeat i hip-hop, a także kilku grających rocka i pop.

</doc>
<doc id="438099" url="https://pl.wikipedia.org/wiki?curid=438099" title="Skylark (zespół muzyczny)">
Skylark (zespół muzyczny)

Skylark to zespół muzyczny z Włoch grający fantasy power metal, założony w 1994.

</doc>
<doc id="438102" url="https://pl.wikipedia.org/wiki?curid=438102" title="Ulrich von Hutten">
Ulrich von Hutten

Ulrich von Hutten (ur. 21 kwietnia 1488 na zamku Steckelberg, zm. 29 sierpnia 1523 w Ufenau) – niemiecki rycerz, pisarz, humanista. Należał do grupy reformatorów religii, związanych z Marcinem Lutrem. Autor Listów ciemnych mężów i wydanego pośmiertnie w 1529 dzieła "Arminiusz" o wodzu antyrzymskiego powstania plemion germańskich w 6 r. n.e. Zmarł na wygnaniu w Szwajcarii z powodu choroby wenerycznej.

</doc>
<doc id="438103" url="https://pl.wikipedia.org/wiki?curid=438103" title="Wzmacniacz optyczny">
Wzmacniacz optyczny

Wzmacniacz optyczny – urządzenie wzmacniające sygnał optyczny (promieniowanie świetlne) bezpośrednio, bez konwersji na sygnał elektryczny. Podobnie jak laser, wykorzystuje zjawisko emisji wymuszonej w ośrodku czynnym. Używa się go, między innymi, w światłowodach.
Rodzaje wzmacniaczy.
Rodzaje wzmacniaczy optycznych:
Wzmacniacze półprzewodnikowe.
Wykonuje się je z półprzewodników podobnie jak lasery półprzewodnikowe Fabry’ego-Perota, ale nie mają one luster odbijających światło, a – wręcz przeciwnie – powierzchnie wejścia i wyjścia sygnału formuje się tak, by nie odbijały światła. Inwersję obsadzeń uzyskuje się poprzez elektryczne wzbudzanie ośrodka.
Wzmacniacze światłowodowe.
Podstawowym elementem tego wzmacniacza jest odcinek światłowodu domieszkowanego jonami o energii stanów metastabilnych nieco większych od energii fali przenoszonej przez światłowód. Światło lasera wzbudza jony do stanu o wysokiej energii (pompowanie optyczne). W wyniku emisji wymuszonej wzbudzony światłowód generuje światło, gdy przechodzi przez niego światło wzmacniane. Ośrodek światłowodu wzmacnia tylko określony zakres długości fali (tak zwane okno wzmocnienia), zależnej od właściwości spektroskopowych jonów domieszki, struktury szkła światłowodu oraz długość fali i mocy lasera pompującego.
Powszechnie stosowaną domieszką we wzmacniaczach światłowodowych są jony metali ziem rzadkich, przeważnie erbu. Jony erbu wzbudzone światłem o długości fali około 980 nm umożliwiają efektywne wzmacnianie sygnałów o długości fali około 1500 nm. W zakresie tym pracują często światłowody telekomunikacyjne.

</doc>
<doc id="438104" url="https://pl.wikipedia.org/wiki?curid=438104" title="143 Records">
143 Records

143 Records – wytwórnia płytowa producenta muzycznego Davida Fostera. 143 to podwytwórnia Atlantic Records. Liczba 1-4-3 pochodzi od angielskiego "I Love You" (Kocham Cię).

</doc>
<doc id="438105" url="https://pl.wikipedia.org/wiki?curid=438105" title="Naparstnica wełnista">
Naparstnica wełnista

Naparstnica wełnista ("Digitalis lanata" Ehrh.) – gatunek roślin należący do rodziny babkowatych (według systemów XX-wiecznych do trędownikowatych). Roślina pochodzi z Europy Południowej i Turcji. W wielu regionach świata jest uprawiana jako roślina lecznicza. Uprawia się ją również w Polsce, czasami dziczeje przejściowo (efemerofit).
Biologia.
Roślina dwuletnia. Kwitnie od czerwca do września. Roślina trująca: zawarte w roślinie glikozydy kumulują się w mięśniu sercowym, co sprawia, że spożycie zbyt dużej dawki wywołuje zaburzenia pracy serca (dodatkowe skurcze komorowe, tętno bliźniacze, kołatanie serca), przy dalszym zażywaniu może nastąpić migotanie komór i zapaść.
Obecność w kulturze.
Trujące właściwości rośliny zostały wykorzystane w filmie Casino Royale.

</doc>
<doc id="438106" url="https://pl.wikipedia.org/wiki?curid=438106" title="Hans Sachs">
Hans Sachs

Hans Sachs (ur. 5 listopada 1494 w Norymberdze, zm. 19 stycznia 1576 tamże) – niemiecki poeta przypowieściowy, meistersinger i dramaturg. Był synem krawca, pracował jako czeladnik szewski, kształcił się równocześnie na meistersingera. Wybijając się wkrótce na czoło, stał się sławny, osiadłszy po kilkuletniej wędrówce w Norymberdze, wyzwolony na „mistrza” w roku 1517. W roku 1523 sławił Lutra wierszem „Die Wittenbergisch Nachtigall”, w roku 1524 rozprawił się z przeciwnikami reformacji w 4 dialogach prozą. Silnie oddziałała na jego twórczość rozległa lektura. Poeta bardzo płodny aż do starości, do roku 1567 napisał 4275 poematów, 1700 opowiadań i 208 utworów dramatycznych, w 34 tomach rękopiśmiennych, z których dochowało się 20. W roku 1558 rozpoczął wydawnictwo swych utworów. Sława jego odrodziła się w okresie „burzy i naporu”, zwłaszcza dzięki Goethemu, odtąd uważany za największego poetę niem. XVI. w. Z utworów jego najwybitniejsze przypowieści wierszem i dramaty o bardzo urozmaiconej treści. W utworach osnutych na tle własnych przeżyć i wrażeń ujmuje świeżością, humorem i żywością opisu oraz ciętością dialogu. Pierwsze krytyczne wydanie zbiorowe wydawane było w latach 1870–1903, (26 t.), nadto różne inne wydania. 
Napisał ok. 2000 wierszy, bajek i sztuk teatralnych. Skomponował (muzyka i słowa) ok. 4300 pieśni religijnych i świeckich. Utwory jego cieszyły się ogromnym powodzeniem u współczesnych; spisał je A. Puschmann (uczeń Sachsa). Pisał m.in. "fastnachtsspiel", czyli krótkie satyryczne scenki karnawałowe.
Postać Sachsa spopularyzowana została przez J.W. Goethego ("Hans Sachsens poetische Sendung"), trafiła na scenę operową ("Śpiewacy norymberscy" Wagnera i "Hans Sachs" Alberta Lortzinga), teatralną i plan filmowy.
Fontanna Hansa Sachsa.
W 1984 na Ludwigsplatz w centrum Norymbergi powstała Fontanna Karuzela Małżeńska (niem. Ehekarussell, Hans Sachs-Brunnen, także: Ehebrunnen) - zaprojektowana przez rzeźbiarza Jürgena Webera i uważana za największą fontannę figuralną XX wieku w Europie, która przedstawia sceny inspirowane poematem Hansa Sachsa „Słodko-gorzkie życie małżeńskie” (niem. Das bittersüße ehlich Leben). 

</doc>
<doc id="438108" url="https://pl.wikipedia.org/wiki?curid=438108" title="20th Century Records">
20th Century Records

20th Century Records – wytwórnia płytowa, która była uzupełnieniem studia filmowego 20th Century Fox. 
Wytwórnia działała do 1981 i została sprzedana wytwórni PolyGram na początku 1982. Podczas swojego istnienia wydała największe hity takich artystów jak Barry White, Carl Douglas (znany z piosenki "Kung Fu Fighting") i ścieżkę dźwiękową do filmu "Star Wars". 20th Century Records założyła podwytwórnię Chi Sound Records do realizacji płyt z muzyką disco.

</doc>
<doc id="438109" url="https://pl.wikipedia.org/wiki?curid=438109" title="Hartmann von Aue">
Hartmann von Aue

Hartmann von Aue (ur. ok. 1170 – zm. po 1210) – znaczący pisarz i poeta średnio-wysoko-niemiecki.
Brał udział w wyprawie krzyżowej 1197. W epopejach "Erec" i "Iwein" wprowadził do Niemiec za wzorem Chrétiena de Troyes podanie o Artusie, w "Armer Heinrich" opracował podania rodzinne swego suwerena. W "Gregorius vom Steine" stał się twórcą poezji podań rycerskich. Pisał też pieśni, z nich niektóre tyczą się wyprawy krzyżowej, oraz "Bűchlein", pismo dla ukochanej. Krytyczne wydanie zbiorowe opracował Fedor Bech (3 części 1891—1902), przekłady niemieckie "Armer Heinrich" Simrocka (2 wyd. 1875) i BŻttichera (1891).

</doc>
<doc id="438116" url="https://pl.wikipedia.org/wiki?curid=438116" title="Gottfried von Straßburg">
Gottfried von Straßburg

Gottfried von Straßburg (zm. ok. 1210) – jeden z najważniejszych pisarzy niemieckiego średniowiecza, żył na przełomie XII i XIII wieku, współczesny Hartmanna von Aue, Wolframa von Eschenbacha i Walthera von der Vogelweide.
W swych utworach przedstawiał bogactwo świata dworskich namiętności. Bohaterowie jego utworów byli wyidealizowani i w pełni poświęcali się swoim namiętnościom.

</doc>
<doc id="438117" url="https://pl.wikipedia.org/wiki?curid=438117" title="Gottfried von Strassburg">
Gottfried von Strassburg



</doc>
<doc id="438119" url="https://pl.wikipedia.org/wiki?curid=438119" title="Heath Ledger">
Heath Ledger

Heath Andrew Ledger (ur. 4 kwietnia 1979 w Perth, zm. 22 stycznia 2008 w Nowym Jorku) – australijski aktor, fotograf i reżyser teledysków. 
Po zagraniu ról w kilku australijskich produkcjach telewizyjnych i filmowych w latach 90. przeniósł się do Stanów Zjednoczonych w 1998, aby dalej rozwijać karierę filmową. Na jego twórczość składa się 20 filmów, m.in. "Zakochana złośnica" (1999), "Patriota" (2000), "Czekając na wyrok" (2001), "Królowie Dogtown" (2005), "Tajemnica Brokeback Mountain" (2005), "Candy" (2006), "I’m Not There. Gdzie indziej jestem" (2007), "Mroczny Rycerz" (2008) i "" (2009), dwa ostatnie to pośmiertne wydania. Wyprodukował i wyreżyserował także teledyski, aspirował do roli reżysera filmowego. 
Za kreację Ennisa Del Mara w amerykańsko-kanadyjskim melodramacie westernie Anga Lee "Tajemnica Brokeback Mountain" (2005) został uhonorowany nagrodą Stowarzyszenia Nowojorskich Krytyków Filmowych dla najlepszego aktora i był pierwszym aktorem, który pośmiertnie zdobył tę nagrodę dla najlepszego aktora międzynarodowego przyznaną przez Australian Film Institute. Był nominowany do nagrody BAFTA, Nagroda Gildii Aktorów Ekranowych, Złotego Globu i Oscara dla najlepszego aktora. Pośmiertnie zdobył nagrodę Independent Spirit Robert Altman 2007 z resztą obsady, reżyserem i kierownikiem obsady biograficznego dramatu muzycznego Todda Haynesa "I’m Not There. Gdzie indziej jestem" (2007), który został zainspirowany życiem i piosenkami amerykańskiego piosenkarza Boba Dylana i w którym zagrał fikcyjnego aktora Robbiego Clarka, jedną z sześciu postaci uosabiających aspekty życia i osobowości Dylana.
Zmarł w wieku 28 lat wskutek przypadkowego przedawkowania leków. Kilka miesięcy przed śmiercią skończył kręcić zdjęcia do filmu Christophera Nolana "Mroczny rycerz" (2008), w którym zagrał postać Jokera, a także kręcił film "", w którym zagrał swoją ostatnią rolę – Tony’ego Sheparda. Występ w roli Jokera przyniósł mu powszechne uznanie wśród fanów i krytyków. Otrzymał wiele nagród pośmiertnych za swoją pracę nad "Mrocznym rycerzem", w tym Oscara, Złoty Glob i nagrodę BAFTA dla najlepszego aktora drugoplanowego oraz nagrodę dla najlepszego aktora międzynarodowego od Australian Film Institute.
Życiorys.
Wczesne lata.
Urodził się w Perth, jako syn Sally Ledger Bell (z domu Ramshaw), nauczycielki języka francuskiego, i Kima Ledgera, kierowcy rajdowego i inżyniera górnictwa, którego rodzina założyła i była właścicielem odlewni Ledger Engineering Foundry. Pochodził z rodziny o korzeniach szkockich i irlandzkich. Uczęszczał do Mary’s Mount Primary School w Gooseberry Hill, a później do Guildford Grammar School, gdzie w wieku dziesięciu lat wystąpił w tytułowej roli w przedstawieniu "Piotruś Pan". Jego rodzice rozstali się, gdy miał dziesięć lat, a rozwiedli się, gdy miał jedenaście lat. Do aktorstwa na scenie zainspirowała go starsza siostra Kate, aktorka, a później publicystka, a jego miłość do Gene’a Kelly'ego zainspirowała jego udaną choreografię, co doprowadziło do pierwszego zwycięstwa chłopięcego zespołu Guildford Grammar na Rock Eisteddfod Challenge.
Kariera.
Po raz pierwszy trafił przed kamery u boku Erniego Dingo jako sierota klaun w komediodramacie przygodowym "Clowning Around" (1992), którego współscenarzystą był Tom Cavanagh. Następnie pojawił się jako rowerzysta w trzech odcinkach komediowego serialu familijnego "Wyspa przygód" ("Ship to Shore", 1993-1994). W wieku 16 lat wraz ze swoim najlepszym przyjacielem Trevorem wyjechał do Sydney, próbując sił w aktorstwie. Wkrótce wystąpił w australijskim serialu dla dzieci i młodzieży "Siódme poty" ("Sweat", 1996) jako Snowy Bowles i operze mydlanej Seven Network "Zatoka serc" ("Home and Away", 1997) jako Scott Irwin. Pierwszą rolą w amerykańskiej produkcji była postać Connora, 20-letniego księcia Irlandii w serialu przygodowym Fox "Prawo miecza" ("Roar", 1997). Następnie zagrał w filmach: "Zakochana złośnica" (1999), "Patriota" (2000) u boku Mela Gibsona, "Czekając na wyrok" (2001), "Obłędny rycerz" (2001), "Ned Kelly" (2003) i "Nieustraszeni bracia Grimm" (2005). Wcielił się także w słynnego Giacomo Casanovę w filmie o tym samym tytule (2005).
Za jedną z głównych ról w filmie Anga Lee "Tajemnica Brokeback Mountain" (2005) otrzymał nominacje do Oscara (za najlepszą główną rolę męska), Złotego Globu (za najlepszą rolę męską w dramacie) i nagrody BAFTA (za główną rolę męską).
Wyreżyserował teledyski dla rapera N’fa „Seduction is Evil” (2005) i „Cause an Effect” (2006), Bena Harpera „Morning Yearning” (2006) i zespołu Modest Mouse „King Rat” (2009).
Śmierć.
22 stycznia 2008 gospodyni znalazła go nieprzytomnego w apartamencie na Manhattanie. Wezwany lekarz stwierdził zgon. W mieszkaniu obok ciała aktora znaleziono opakowanie tabletek nasennych, jednak zarówno policja, jak i znajomi aktora zdarzenie określają raczej jako tragiczny wypadek, a nie świadome przedawkowanie. Według nowojorskiego zespołu medycyny sądowej aktor zmarł na skutek stopniowego gromadzenia się w organizmie mieszanki sześciu leków na receptę, które przyjmował, co doprowadziło do zatrucia organizmu, zapaści i śmierci. Był w trakcie zdjęć do filmu "", w którym grał główną rolę Tony’ego. Jego nagła śmierć zmusiła produkcję do zmiany scenariusza. W postać Tony’ego wcieliło się później trzech aktorów: Johnny Depp, Jude Law i Colin Farrell. Trzej aktorzy swoje honoraria postanowili przekazać córce Heatha, Matildzie, aby w ten sposób finansowo zabezpieczyć jej przyszłość.
W 2009 podczas 66. Ceremonii wręczenia Złotych Globów pośmiertnie nagrodzono go statuetką w kategorii najlepszy aktor drugoplanowy za rolę Jokera w filmie "Mroczny rycerz". 22 lutego 2009 otrzymał pośmiertnie Oscara za drugoplanową rolę męską w "Mrocznym rycerzu". W imieniu Ledgera statuetkę odebrała rodzina aktora – jego matka, ojciec i siostra, a została ona przekazana córce Heatha, Matildzie.
Życie prywatne.
W latach 2002–2004 był związany z aktorką Naomi Watts. W czerwcu 2004 związał się z aktorką Michelle Williams, z którą miał córkę Matildę (ur. 31 października 2005). Para rozstała się we wrześniu 2007.

</doc>
<doc id="438121" url="https://pl.wikipedia.org/wiki?curid=438121" title="Johann Christoph Gottsched">
Johann Christoph Gottsched

Johann Christoph Gottsched (ur. 2 lutego 1700 w Juditten (dzisiejszym Kaliningradzie), zm. 12 grudnia 1766 w Lipsku) – pisarz niemiecki, który był bardzo zaangażowany w reformę języka niemieckiego.
Życiorys.
Zainspirował do tworzenia Christianę Marianę von Ziegler, poetkę i pisarkę. Od 1724 bywał w jej salonie w Lipsku.
W 1729 w Gdańsku poznał Luise Adelgunde Victorie Kulmus, córkę miejscowego lekarza. Zachwyciła go swoimi wierszami. Stał się jej korespondencyjnym nauczycielem. Jednocześnie starał się o jej rękę, czemu sprzeciwiała się matka dziewczyny. Młodzi wzięli ślub w 1735 w Gdańsku. Nie mieli dzieci.
Po śmierci żony poślubił 19-letnią asystentkę. Napisał biografię pierwszej żony.
Dzieła.
Monografie
Czasopisma

</doc>
<doc id="438122" url="https://pl.wikipedia.org/wiki?curid=438122" title="Bułgaria na Zimowych Igrzyskach Olimpijskich 2006">
Bułgaria na Zimowych Igrzyskach Olimpijskich 2006

Bułgarię na Zimowych Igrzyskach Olimpijskich 2006 reprezentowało 21 sportowców. Chorążym ekipy podczas ceremonii otwarcia była Ekaterina Dafowska.
Sportowcy według dyscyplin.
Narciarstwo alpejskie.
Mężczyźni
Kobiety
Biathlon.
Mężczyźni
Kobiety
Sztafeta kobiet 4 × 6 km
Biegi narciarskie.
Mężczyźni
Łyżwiarstwo figurowe.
Soliści
Pary taneczne
Pary sportowe
Saneczkarstwo.
Mężczyźni
Short track.
Kobiety
Snowboarding.
Kobiety

</doc>
<doc id="438125" url="https://pl.wikipedia.org/wiki?curid=438125" title="Gosia">
Gosia



</doc>
<doc id="438129" url="https://pl.wikipedia.org/wiki?curid=438129" title="Wilhelm Schraml">
Wilhelm Schraml

Wilhelm Schraml (ur. 26 czerwca 1935 w Erbendorfie, zm. 8 listopada 2021 w Altötting) – niemiecki duchowny katolicki, biskup Pasawy w latach 2001–2012.
Życiorys.
Święcenia kapłańskie otrzymał 29 czerwca 1961 i został inkardynowany do diecezji ratyzbońskiej. Przez 9 lat pracował w Falkenstein, Kirchenthumbach i w ratyzbońskiej parafii św. Konrada. W 1970 został mianowany wikariuszem parafii katedralnej i wiceprzewodniczącym diecezjalnego oddziału organizacji społecznej Kolpingwerk (rok później wybrano go na jej przewodniczącego). W 1985 został odznaczony Krzyżem Oficerskim Republiki Federalnej Niemiec.
Episkopat.
7 stycznia 1986 został mianowany biskupem pomocniczym diecezji ratyzbońskiej, ze stolicą tytularną "Munatiana". Sakry biskupiej udzielił mu 8 marca 1986 bp Manfred Müller, ówczesny ordynariusz Ratyzbony. Jako biskup odpowiadał za dzieła miłosierdzia w diecezji, był także przewodniczącym diecezjalnej Caritas.
13 grudnia 2001 Jan Paweł II mianował go biskupem ordynariuszem diecezji pasawskiej. Ingres odbył się 23 lutego 2002.
1 października 2012 papież Benedykt XVI przyjął jego rezygnację z urzędu złożoną ze względu na wiek.

</doc>
<doc id="438133" url="https://pl.wikipedia.org/wiki?curid=438133" title="Charles Barkla">
Charles Barkla



</doc>
<doc id="438135" url="https://pl.wikipedia.org/wiki?curid=438135" title="Stanisław Aleksander Małachowski">
Stanisław Aleksander Małachowski

Stanisław Aleksander Ignacy Małachowski herbu Nałęcz (1770–1849) – hrabia, generał brygady armii Księstwa Warszawskiego, senator-kasztelan, regimentarz województw na lewym brzegu Wisły w powstaniu listopadowym.
Życiorys.
Syn Mikołaja i Marianny Ewy Męcińskiej, młodszy brat Jana Nepomucena. Ożenił się z Anną Stadnicką i miał z nią 3 synów: Gustawa, Juliusza i Henryka oraz 2 córki: Gabrielę i Karolinę.
Absolwent Akademii Krakowskiej. Pracował w służbie dyplomatycznej Stanisława Augusta Poniatowskiego. Był członkiem świty poselstwa Franciszka Piotra Potockiego w Konstantynopolu w latach 1790–1791. Członek wolnomularstwa. Wziął udział w wojnie polsko-rosyjskiej 1792 roku.
Hrabia galicyjski od 1804. W 1807 roku własnym sumptem wystawił pułk kirasjerów i dowodził nim w stopniu pułkownika. Wziął udział w wojnie polsko-austriackiej 1809 roku, uczestnik inwazji na Rosję (1812). Dostał się do rosyjskiej niewoli.
Był autorem pamiętników, których opisał swoje poselstwo do Turcji i czasy Księstwa Warszawskiego.
Od 1818 był senatorem-kasztelanem Królestwa Kongresowego, hrabią potwierdzony w Królestwie Kongresowym w 1820. 
W 1828 roku był członkiem Sądu Sejmowego, mającego osądzić osoby oskarżone o zdradę stanu
Jako senator podpisał 25 stycznia 1831 roku akt detronizacji Mikołaja I Romanowa. 11 sierpnia 1831 mianowany senatorem-wojewodą Królestwa Kongresowego.
W Księstwie Warszawskim odznaczony Krzyżem Kawalerskim Orderu Virtuti Militari (wg nekrologu w ówczesnej gazecie był to Krzyż Złoty Orderu Virtuti Militari). Posiadał też rosyjski Order św. Anny I kl., kongresówkowy Order św. Stanisława I kl., a także francuski Krzyż Oficerski Legii Honorowej.
Był członkiem Najwyższej Kapituły loży wolnomularskiej Jedność Słowiańska w 1820 roku.

</doc>
<doc id="438140" url="https://pl.wikipedia.org/wiki?curid=438140" title="Lilia bulwkowata">
Lilia bulwkowata

Lilia bulwkowata ("Lilium bulbiferum" L.) – gatunek rośliny z rodziny liliowatych. Status gatunku w polskiej florze: kenofit. Łacińska i polska nazwa gatunkowa pochodzi od bulwek wytwarzanych w kątach liści.
Rozmieszczenie geograficzne.
Występuje wyłącznie w górach Europy: w Alpach, Karpatach Zachodnich, Sudetach i Rudawach. W Polsce w stanie naturalnym jest bardzo rzadki, za naturalne jego stanowiska uznawane są tylko te znajdujące się w Karpatach i w Kotlinie Kłodzkiej. Pozostałe stanowiska w Pieninach, Gorcach, Beskidzie Wyspowym, Beskidzie Makowskim oraz rozproszone w zachodniej i północnej części Polski są pochodzenia antropogenicznego. Znane stanowiska w Karpatach:
Zagrożenia i ochrona.
Roślina umieszczona na Czerwonej liście roślin i grzybów Polski (2006) w grupie gatunków rzadkich (kategoria zagrożenia R). W wydaniu z 2016 roku otrzymała kategorię EN (zagrożony).
Znajduje się także w Polskiej Czerwonej Księdze Roślin w kategorii EN (zagrożony).
Roślina objęta w Polsce od 2004 r. ścisłą ochroną gatunkową. Największym zagrożeniem dla tego gatunku jest jej zbieranie przez amatorów pięknych roślin. Posiada bowiem jedne z największych kwiatów wśród naszych krajowych, dziko rosnących roślin. Zagrożona jest także zmianą tradycyjnych sposobów użytkowania łąk kośnych, na których występuje. Jest uprawiana w Górskim Ogrodzie Botanicznym PAN w Zakopanem.
Zastosowanie.
Jest uprawiana, jako roślina ozdobna w licznych odmianach. W uprawie, gdzie zapewnione ma optymalne warunki rozwoju osiąga większe rozmiary i piękniejsze kwiaty, niż w warunkach naturalnych. Lubi stanowiska słoneczne i żyzne, głębokie gleby. Bardzo ważne jest wykonanie drenażu, by podłoże było przepuszczalne. Rozmnaża się przez cebule lub bulwki. Cebule sadzi się na głębokość około 10 cm.

</doc>
<doc id="438142" url="https://pl.wikipedia.org/wiki?curid=438142" title="Logografia">
Logografia

Logografia (gr. "lógos" „słowo”, "gráphein" „pisać”) – technika szybkiego zapisywania tekstów mówionych polegająca na tym, że kilka osób zapisywało kolejno po kilka słów, co pozwalało później odtworzyć całość. 
Sposób ten stosowano w starożytnych Atenach do protokołowania zgromadzeń ludowych i rozpraw sądowych, zwłaszcza przed areopagiem. Zawodowymi logografami byli często znani ateńscy mówcy i obrońcy sądowi, m.in. Isajos i Dejnarchos. Logografia współistniała z rozwijającymi się w starożytności, głównie w Rzymie, sposobami zapisów tachygraficznych (stenograficznych). Zainteresowanie sposobami szybkiego zapisu tekstów pojawiło się ponownie wraz z rozwojem parlamentaryzmu w nowożytności. W sposób logograficzny spisywano m.in. w Polsce diariusze sejmowe. Powstanie w XVIII i XIX w. nowoczesnych systemów stenograficznych wyeliminowało logografię z praktycznego użytku. 

</doc>
<doc id="438144" url="https://pl.wikipedia.org/wiki?curid=438144" title="Gęsia skórka (serial telewizyjny)">
Gęsia skórka (serial telewizyjny)

Gęsia skórka (ang. "Goosebumps") – kanadyjsko-amerykański serial fantastyczny dla dzieci i młodzieży, zrealizowany na podstawie książek amerykańskiego powieściopisarza R.L. Stine’a.
Serial kręcono w Toronto, Ontario i Bellevue.
Emisja na świecie.
"Gęsia skórka" po raz pierwszy została wyemitowana w Kanadzie na kanałach YTV (w języku angielskim) oraz Canal Famille (w języku francuskim) oraz w Stanach Zjednoczonych na kanale Fox Kids. Serial był emitowany od 1995 do 1998 roku, natomiast powtórki na kanale Fox Family trwały do 2000 roku.
Emisja w Polsce.
W Polsce początkowo serial wyemitował kanał Fox Kids (od 1998 roku) w bloku „Strefa strachu”. W latach 2003-2005 serial emitował TV4. Po zmianie Fox Kids w Jetix w 2005 roku emisję serialu kontynuowano aż do czasu zastąpienia kanału przez Disney XD w 2009 roku. 4 sierpnia i 13 października 2007 roku Jetix wyemitował blok programowy trzyczęściowego odcinka "Dreszczologia".
12 lutego 2014 roku serial ponownie zaczęły emitować TV Puls i TV Puls 2, z których stacja pierwsza zaprzestała emisji po kilku odcinkach, a Puls 2 wyemitowała 25 odcinków (do 22 marca 2014 roku). Emisję wznowiono po 3-miesięcznej przerwie, na Puls 2, 30 czerwca 2014 roku. Wyemitowano 14 kolejnych odcinków, po czym 23 lipca 2014 roku ponownie zdjęto serial z ramówki.
Z nową wersją polskiego dubbingu serial był dostępny na platformie Netflix. Został usunięty z oferty 31 października 2018 roku.
Odcinki.
Serial w amerykańskiej składa się z 74 odcinków; w Polsce w telewizji Fox Kids wyemitowano 52 odcinki w 2 seriach.
Na początku 2014 roku reemisję serialu przygotowała TV Puls. Pracę nad ponownym opracowaniem tłumaczeń zlecono Studiu Publishing. Tekst opracowała Małgorzata Samborska. Zmieniono kolejność emitowanych odcinków oraz wprowadzono nowe tytuły i tłumaczenia odcinków. Znany z wcześniejszych emisji dubbing zastąpiono lektorem, któremu głosu udzielił Maciej Gudowski. Serial wyemitowała TV Puls i TV Puls 2.
Książki.
Serial został nakręcony na podstawie książek R.L. Stine’a, amerykańskiego pisarza horrorów. Na świecie wydano wiele tytułów z tej serii, które jednak nie doczekały się przekładu na język polski. W Polsce wydano tylko pięć tomów z serii "Gęsia skórka", każdy z nich zawiera dwie straszne historie:
Polskim wydawcą jest „Świat Książki”.

</doc>
<doc id="438145" url="https://pl.wikipedia.org/wiki?curid=438145" title="Limburg">
Limburg

Belgia:
Holandia:
Niemcy:
Osoby:
Inne:
Zobacz też:

</doc>
<doc id="438147" url="https://pl.wikipedia.org/wiki?curid=438147" title="Wybory prezydenckie na Białorusi w 2006 roku">
Wybory prezydenckie na Białorusi w 2006 roku

Wybory prezydenckie na Białorusi odbyły się 19 marca 2006 roku. Wybory na stanowisko prezydenta Białorusi przeprowadzano po raz trzeci od odzyskania przez ten kraj niepodległości. W poprzednich wyborach, przeprowadzonych w latach 1994 i 2001 dwukrotnie zwyciężał Alaksandr Łukaszenka.
Przebieg wyborów.
Pod koniec 2005 roku wprowadzono ustawę, według której osoby, organizujące lub uczestniczące w działaniach zawieszonej lub zlikwidowanej organizacji mogły trafić do więzienia. Kilka miesięcy wcześniej parlament znowelizował ustawy dotyczące zgromadzeń publicznych i zakładania partii politycznych. Działania te miały na celu utrudnić działalność opozycji przed wyborami prezydenckimi.
Krótko przed wyborami prezydenckimi doszło do nasilenia walk z opozycją, niezależnymi mediami oraz organizacji społecznymi (w tym ze Związkiem Polaków na Białorusi). Jednocześnie Białoruś nie wpuściła przedstawicieli Rady Europy na wybory. Zmuszano także ludzi do podpisywania list poparcia dla urzędującego prezydenta. Osoby, które odmawiały były bite przez milicję. 
Podczas kampanii wyborczej działaczy opozycji zatrzymywano oraz karano. 9 marca Winczuka Wiachora (członka ekipy wyborczej Alaksandra Milinkiewicza) zatrzymano na 15 dni za organizowanie nielegalnych spotkań z wyborcami w Mińsku. Za podobne wykroczenie zatrzymano także innych członków opozycji.
2 marca 2006 roku pobito i zatrzymano kandydata Alaksandra Kazulina. Kazulin wraz z grupą swoich zwolenników próbował dostać się na III Ogólnobiałoruski Zjazd Ludowy w Mińsku. Według świadków Kazulina i jego zwolenników pobiła grupa 30-40 ubranych po cywilnemu funkcjonariuszy oddziału szybkiego reagowania MSW. Dodatkowo milicja strzelała do samochodu, w którym zwolennicy kandydata próbowali sfilmować zatrzymanie.
Wybory wygrał Alaksandr Łukaszenka, który uzyskał oficjalnie 82% głosów.
Kandydaci.
W wyborach brali udział:
Do wyborów startowali również, lecz wycofali się:
Wyniki.
Według danych podanych przez Białoruską Komisję Wyborczą frekwencja wyniosła 92,6%.
Sytuacja po wyborach.
Wybory skrytykowała Rada Europy oraz Organizacja Bezpieczeństwa i Współpracy w Europie. Oficjalny raport OBWE opublikowany 7 czerwca 2006 uznał wybory za sfałszowane. Obserwatorzy OBWE stwierdzili, że wybory nie spełniały standardów międzynarodowych a arbitralne nadużywanie władzy państwowej (mającej zabezpieczyć elekcję prezydenta) znacznie wychodziło poza obowiązujące prawo.
Zachodni politycy uważali, że może ziścić się scenariusz podobny do pomarańczowej rewolucji na Ukrainie. Krótko po wyborach zwolennicy opozycji przeprowadzili protesty społeczne. Szacuje się, że na ulicę wyszło około 10 tys. osób. Kilkudniowe manifestacje (nazwane dżinsową rewolucją) zostały stłumione przez milicję. Wśród manifestantów byli studenci, którzy za uczestnictwo w protestach zostali wydaleni z uczelni. Doszło także do zatrzymania kilku zagranicznych obserwatorów.

</doc>
<doc id="438149" url="https://pl.wikipedia.org/wiki?curid=438149" title="2 Tone">
2 Tone

2 Tone (lub Two Tone) – styl muzyczny powstały w drugiej połowie lat 70. w Wielkiej Brytanii z połączenia ska, punk rocka oraz nowej fali; podstawowy nurt tzw. „drugiej fali ska”.
Prekursorami gatunku byli młodzi brytyjscy muzycy, wychowani na muzyce jamajskiej lat 60. (przede wszystkim ska, ale także rocksteady i reggae). Zdecydowana większość z nich pochodziła z regionu West Midlands, zwłaszcza z miasta Coventry. Pierwsze założone przez nich zespoły to m.in. The Specials, The Selecter, The Beat, The Bodysnatchers, Bad Manners oraz Madness. Nazwę gatunek zawdzięcza Jerry'emu Dammersowi, liderowi pierwszej z wymienionych formacji i współzałożycielowi wytwórni 2 Tone Records, który chciał w ten sposób zaakcentować potrzebę jedności w czasach licznych napięć na tle rasowym na Wyspach. Symbolizująca ową solidarność czarno-biała szachownica znalazła się na zaprojektowanym przez niego (wspólnie z Horacem Panterem, basistą The Specials) logu 2 Tone. Oprócz niej widniał na nim również charakterystyczny wizerunek tzw. "Walta Jabsco", przedstawiający tańczącą kreskówkową postać, ubraną w czarny garnitur, czarny krawat, białą koszulę, białe skarpetki, eleganckie pantofle oraz kapelusz typu „pork pie”. Nawiązywał on do stylu ubierania się brytyjskich rudeboys, będących obok skinheadów głównymi odbiorcami muzyki ska.
Szczyt popularności 2 Tone przypadł na początek lat 80. Wiele utworów znalazło się wówczas na wysokich pozycjach brytyjskich list przebojów, zaś sam fenomen ery „drugiej fali ska” został przedstawiony w filmie dokumentalnym w reżyserii Joego Masotta pt. "Dance Craze" (1981). Dalszy rozwój gatunku zahamowały jednak wkrótce notorycznie powtarzające się zamieszki podczas koncertów pomiędzy rudeboys, skinheadami i punkami, skutkujące nawet niekiedy zakazami występów nakładanymi na zespoły. Mimo to, niektóre formacje istnieją do dzisiaj, mając wciąż liczne grono fanów. 1 października 2010 w budynku należącym do Stowarzyszenia Studentów Uniwersytetu w Coventry otwarto Muzeum 2 Tone; w sierpniu 2011 roku zostało ono przeniesione w inne miejsce przy Walsgrave Road, tworząc tzw. „Wioskę 2 Tone” ("2 Tone Village"). Oprócz ekspozycji znalazły się w niej również m.in. kawiarnia, restauracja z kuchnią karaibską, ściana sław oraz liczne sklepy z pamiątkami.
Choć w Polsce nie istnieją żadne szerzej znane zespoły wykonujące 2 Tone, pewne elementy gatunku można odnaleźć w twórczości takich formacji jak deSka (Warszawa), Sari Ska Band (Żory), Skauci (Olsztyn), Skapoint (Toruń) czy też B.B. Ribozo &amp; The Banditos (Łowicz).

</doc>
<doc id="438151" url="https://pl.wikipedia.org/wiki?curid=438151" title="Pomniki papieża Jana Pawła II">
Pomniki papieża Jana Pawła II

Pomniki Jana Pawła II – pomniki rzeźbiarskie i architektoniczne wzniesione dla upamiętnienia osoby i pontyfikatu Jana Pawła II w Polsce i poza jej granicami. Do momentu śmierci Jana Pawła II w 2005 w Polsce powstało ponad 230 posągów przedstawiających papieża-Polaka, w latach 2005–2009 powstało kolejnych 300, a w kolejnych latach różne źródła podawały sumaryczną liczbę 700 lub 800 pomników.
Zjawisko.
Historia i chronologia.
Zwyczaj stawiania pomników papieżom datuje się od czasów średniowiecza, większą skalę przyjął w czasach nowożytnych. Pomniki zazwyczaj umieszczane były w kościołach, bazylikach rzymskich, jak również na placach miast należących do Państwa Kościelnego.
W Polsce od roku 1980 zaczęło być widoczne zjawisko stawiania pomników Janowi Pawłowi II. Za czasów PRL nie miało ono charakteru masowego, nieliczne monumenty stawiane były na terenach przykościelnych, często w miejscach ukrytych i dyskretnych (np. za prezbiterium kościoła, przy plebanii). Od 1998 roku dynamika powstawania pomników przybrała na sile, swoje maksimum uzyskując w roku 2000 (był to Rok Jubileuszowy oraz pierwsza rocznica najdłuższej, siódmej pielgrzymki Jana Pawła II do Polski w roku 1999) – odsłonięto wówczas blisko 50 pomników tego papieża. Dziewięć lat po śmierci Jana Pawła II, liczbę rzeźbiarskich, pełnoplastycznych pomników odsłoniętych w Polsce należy ocenić na około 700 obiektów. Liczba innych form pamięci: krzyży, kamieni pamiątkowych, obelisków, płyt i tablic pamiątkowych jest trudna do oszacowania, rząd wielkości należy oceniać na kilka tysięcy dzieł.
Rozmieszczenie geograficzne.
Do momentu śmierci Jana Pawła II, 2 kwietnia 2005 roku, w Polsce stanęło nieco ponad 230 rzeźbiarskich, przestrzennych pomników papieża Polaka. Najwięcej, na terenach Polski Południowej i Środkowej, szczególnie w okolicach Krakowa, Tarnowa oraz Łodzi. Wiele z nich znajduje się w Krakowie. Analiza rozmieszczenia geograficznego tych dzieł wykazuje, że najwięcej jest ich na terenach dawnych zaborów austriackiego i rosyjskiego, najmniej zaś na zachodzie i północy kraju (m.in. dzieła ze Szczecina i Polic). Po roku 2005 różnice w gęstości rozmieszczenia zaczęły się częściowo zacierać.
Artyści.
Pierwszy pomnik odsłonił jesienią 1980 roku kardynał Franciszek Macharski na dziedzińcu Pałacu Biskupiego w Krakowie. Stojąca statua jest dziełem włoskiej rzeźbiarki Iole Sensi Croci, podarowana została Krakowowi przez włoskich artystów. Pierwszym pomnikiem zrealizowanym przez polskiego rzeźbiarza jest monumentalna, brązowa figura przy bazylice-katedrze w Tarnowie, wyrzeźbiona i odlana przez Bronisława Chromego, odsłonięta 21 czerwca 1981 roku.
Kraj zalewają też tańsze odlewy wykonywane z różnorodnych materiałów (brąz, polimery, beton) przez komercyjne wytwórnie. Często niskiej jakości, artystycznie mierne, są jednak tanie (koszt figury – ok. 4-5 tys. PLN) i dlatego spotykają się z zainteresowaniem inwestorów.
Sytuacja po 2 kwietnia 2005.
Po śmierci Jana Pawła II, wznoszeniem papieskich pomników coraz częściej zainteresowane są lokalne samorządy, które ogłaszają konkursy (w latach 2005–2006 m.in. w: Piekarach Śląskich, Bielsku-Białej, Ostrowcu Świętokrzyskim, Stargardzie, Częstochowie, Toruniu, Ostrowi Mazowieckiej, Tarnogrodzie, Wrześni).
Zjawisko stawiania pomników Janowi Pawłowi II nie słabło. Powoli jednak zmieniała się funkcja zarówno nowych, jak i starych monumentów. Dzieła memoratywne nabierały funkcji kultowych, stając się figurami kandydata na ołtarze i w efekcie – osoby świętej. Jednocześnie przełamywane są dawne ograniczenia, tak w pomnikach rzeźbiarskich, jak i architektonicznych, czego przykładem może być odsłonięty 11 listopada 2006 roku pomnik Biblioteka Świętego Pielgrzyma w Głogowie (autorstwa Eugeniusza Józefowskiego i Adama Olejniczaka) czy nie zrealizowana do końca próba stworzenia przestrzennego monumentu w Ostrowcu Świętokrzyskim (autorstwa Andrzeja Zwolaka).
Obok pomników rzeźbiarskich istnieją również pomniki architektoniczne (przykład wspomnianego powyżej monumentu z Głogowa), krzyże i kamienie pamiątkowe, ołtarze, również figury i posągi umieszczane we wnętrzach (świątyń m.in. w kościele w Bączalu Dolnym czy szkół), lub na ich elewacjach (w niszach, na konsolach itp).
Pomniki na świecie.
Do momentu śmierci Jana Pawła II jego pomniki zrealizowane poza granicami Polski i znajdowały się w większości w USA, Kanadzie, Brazylii, Argentynie. Drugim wyznacznikiem, aktualnym do dziś, jest ich obecność w krajach o przeważającym wyznaniu katolickim, choć do 2001 r. wystawiono je m.in. w Japonii, Rumunii czy na Ukrainie. Skala zjawiska na świecie nigdy nie osiągnęła wielkości znanej z Polski, choć obecnie ilość pomników rzeźbiarskich znajdujących się poza krajem można szacować na ok. 200. Wiele z nich zostało zrealizowanych przez artystów polskich, są to przypadki albo kupowania gotowej figury w Polsce, albo zamawiania jej u artysty bądź nawet sprowadzanie go na miejsce na czas ostatecznej realizacji dzieła. Warto przy okazji zagranicznych pomników Jana Pawła II odnotować kilka dotyczących ich ciekawostek: 
Krytyka.
Masowe stawianie pomników papieża stało się obiektem krytyki wśród opinii publicznej i często używa się wobec niego pejoratywnego określenia pomnikoza. Podkreśla się karykaturalność niektórych pomników (przez co zostały one charakterystycznie nazwane, np. papież-Yoda, papież-Syrena, papież-Godzilla), ich nadmierną liczbę, marne walory artystyczne i estetyczne, kiczowatość. Wiele z pomników stało się obiektem internetowych żartów i memów, powstają nawet zestawienia i atlasy najbrzydszych czy najdziwniejszych monumentów. 

</doc>
<doc id="438154" url="https://pl.wikipedia.org/wiki?curid=438154" title="Tachygrafia">
Tachygrafia

Tachygrafia (gr. "tachýs" „szybki”, "grapho" „pisać”), znaki tirońskie – pierwszy sposób szybkiego pisania skrótowego, odpowiednik dzisiejszej stenografii. Według "Słownika kultury antycznej" system był wynaleziony przez rzymskiego wyzwoleńca Tyrona, według encyklopedii PWN system ten znany był już w starożytnej Grecji i został jedynie wprowadzony do Rzymu przez Tyrona.
Tyroński symbol spójnika „i” () do dziś jest używany w językach irlandzkim i szkockim.

</doc>
<doc id="438156" url="https://pl.wikipedia.org/wiki?curid=438156" title="Gustaw Małachowski">
Gustaw Małachowski

Gustaw Małachowski herbu Nałęcz (ur. 27 maja 1797, zm. 10 kwietnia 1835 w Paryżu) – polski hrabia, kamerjunkier dworu królewskiego Mikołaja I Romanowa w 1830 roku, poseł, minister spraw zagranicznych Rządu Narodowego Królestwa Polskiego w czasie powstania listopadowego, poseł z powiatu szydłowieckiego na sejm 1830-1831 roku, członek Narodowego Towarzystwa Patriotycznego, jeden ze współpracowników księcia Adama Jerzego Czartoryskiego.
Życiorys.
Drugi syn Stanisława Aleksandra i Anny Stadnickiej. Miał dwóch braci: Juliusza i Henryka.
W czasie Sejmu 1830 wniósł petycję do cara Mikołaja I o ułaskawienie Waleriana Łukasińskiego. Petycja pozostała bez odpowiedzi, jednak już wkrótce Łukasińskiemu zdjęto kajdany.
Poseł z powiatu szydłowieckiego województwa sandomierskiego na sejm powstańczy. W czasie wojny polsko-rosyjskiej 1831 utworzył Oddział Strzelców Celnych. Po upadku powstania listopadowego udał się na emigrację. Członek władz Związku Jedności Narodowej.
W 1834 roku skazany przez władze rosyjskie na powieszenie za udział w powstaniu listopadowym. Był członkiem sejmu powstańczego na emigracji.

</doc>
<doc id="438157" url="https://pl.wikipedia.org/wiki?curid=438157" title="Ugoda altransztadzka">
Ugoda altransztadzka

Ugoda altransztadzka (; ) – układ zawarty 1 września 1707 w pałacu w Altranstädt (Saksonia) pomiędzy luterańskim królem Szwecji Karolem XII a katolickim cesarzem Józefem I Habsburgiem.
Układ ten narzucił cesarzowi zwrot śląskim protestantom 121 kościołów. Zakazywał ustanawiania katolickich opiekunów sierotom ewangelickim, zapewniał ewangelikom wolność urządzania prywatnych nabożeństw domowych, wolność wysyłania dzieci do szkół ewangelickich i innych czynności kościelnych (chrztu, ślubów, pogrzebów).
Podczas realizowania ugody, król i cesarz zawarli dodatkową umowę, zwaną „recesem egzekucyjnym” (, ), ogłoszoną 27 stycznia 1709 r. we Wrocławiu. Na mocy tego recesu zostały wznowione konsystorze ewangelickie w Legnicy, Brzegu i Wołowie, ich działalność (jak i działalność już istniejących konsystorzów w Oleśnicy i we Wrocławiu) została prawnie uregulowana. W recesie egzekucyjnym zezwolono także na wybudowanie kolejnych sześciu tzw. „kościołów łaski” (; ) – w Żaganiu, Kożuchowie, Jeleniej Górze, Kamiennej Górze, Miliczu i Cieszynie (jako świątynia ewangelicka do dziś przetrwał tylko cieszyński kościół łaski). Ponadto, wybudowane na mocy postanowień pokoju westfalskiego z 1648, „Kościoły Pokoju” mogły zostać wyposażone w dzwony i wieże.

</doc>
<doc id="438159" url="https://pl.wikipedia.org/wiki?curid=438159" title="31 Records">
31 Records

31 Records – wytwórnia płytowa muzyki drum and bass wykonawcy znanego jako Doc Scott (znany również jako Nasty Habits lub DJ 31). Wiele ze wczesnych produkcji tej wytwórni to drum and bass o ciężkim brzmieniu. Wiele znanych artystów tego gatunku wydawało pod szyldem 31 Records. 

</doc>
<doc id="438160" url="https://pl.wikipedia.org/wiki?curid=438160" title="Republika Siedmiu Zjednoczonych Prowincji">
Republika Siedmiu Zjednoczonych Prowincji



</doc>
<doc id="438161" url="https://pl.wikipedia.org/wiki?curid=438161" title="Justus Dahinden">
Justus Dahinden

Justus Dahinden (ur. 18 maja 1925 w Zurychu, zm. 11 kwietnia 2020 tamże) – szwajcarski architekt, urbanista, emerytowany profesor Uniwersytetu Technicznego w Wiedniu (TU Wien).
Justus Dahinden, syn szwajcarskiego pioniera narciarstwa, pisarza i filmowca Josefa Dahindena, studiował architekturę w Szwajcarskim Federalnym Instytucie Technologii w Zurychu w latach 1945–1949, podobnie jak wówczas Max Frisch, Alberto Camenzind i Hans Hofmann. W latach 1949–1952 był asystentem na krześle Williama Dunkela, gdzie po ukończeniu studiów znalazł zatrudnienie. Od 1955 roku Dahinden miał własne studio w Zurychu. W 1956 r. Uzyskał doktorat na stanowisko w sprawie współczesnej architektury na ETH. W 1974 r. Został mianowany profesorem architektury wnętrz i projektowania na Politechnice Wiedeńskiej. Został również członkiem zarządu Institute for Interior Design and Design na Politechnice Wiedeńskiej.
W 1985 roku został profesorem honoris causa Wydziału Architektury i Rozwoju Miast na Uniwersytecie w Buenos Aires, FAU - Facultad de Arquitectura y Urbanismo, Universidad de Buenos Aires. W 1989 roku został profesorem honoris causa w „Scuola de Altos Estudios del CAYC”, Centro de Arte y Comunicación (CAYC) w Buenos Aires. Był doktorem honoris causa Gruzińskiego Uniwersytetu Technicznego w Tbilisi (1995) i doktoratem honorowym Słowackiego Uniwersytetu Technicznego w Bratysławie (1996).

</doc>
<doc id="438165" url="https://pl.wikipedia.org/wiki?curid=438165" title="Red Special">
Red Special

Red Special (znana również jako Fireplace i Old Lady) – osobista gitara elektryczna własnego wyrobu Briana Maya, gitarzysty zespołu Queen.
May zbudował ją mając 16 lat, z pomocą ojca, nie mogąc pozwolić sobie na kupno gotowej gitary znanej marki. Do budowy instrumentu wykorzystano wiele nietypowych elementów, w tym fragment starej drewnianej obudowy kominka (stąd nazwa "Fireplace"), ale również części zakupione w sklepach muzycznych, w tym przede wszystkim przetworniki.
Unikalne brzmienie gitary sprawiło, że May korzystał z niej przez całą swoją późniejszą karierę, rzadko zastępując ją innymi gitarami. Co więcej, wiele firm zajmujących się produkcją gitar elektrycznych wykonało repliki instrumentu. Brzmienie Red Special stało się, obok śpiewu Freddiego Mercury’ego w Queen, najważniejszą rozpoznawczą cechą stylu grupy.
Powstanie gitary.
Prace nad gitarą zaczęły się w sierpniu 1963 roku. Młody Brian postanowił zbudować gitarę elektryczną, która spełniłaby jego wymagania. Nie odpowiadały mu ówczesne popularne marki takie jak Fender Stratocaster czy Gibson Les Paul, nie bez znaczenia był też fakt, że lepsze spośród gitar Fendera i Gibsona były dla rodziny za drogie.
Swoją pomoc przy budowie instrumentu zaoferował ojciec Briana – Harold – z wykształcenia inżynier. Pracowali przez 18 miesięcy w sypialni, która na czas trwania prac została przerobiona na warsztat lutniczy.
Łączny koszt materiałów zużytych w czasie budowy gitary wyniósł 8 funtów.
Budowa.
Głównym założeniem podczas prac nad gitarą było wyprodukowanie instrumentu o parametrach technicznych, które będą odpowiadać potrzebom Briana Maya. Miała to być konstrukcja stworzona z myślą o konkretnej osobie, dostosowana do jej wzrostu i długości rąk.
Przyjęto założenie, że przy minimalnych kosztach miała być uzyskana jak najlepsza jakość instrumentu. Gitarę wyprodukowano częściowo z surowca znalezionego w podręcznym warsztacie domowym muzyka; tam, gdzie oszczędności nie były możliwe – ze względu na konieczność uzyskania odpowiedniej jakości – wyłożono fundusze na zakup części oryginalnych, w profesjonalnych sklepach muzycznych.
Końcowa wersja gitary ważyła około 3600 gramów.
Szyjka.
Mahoniowy gryf został wykonany z podpory od starego, dwustuletniego pieca, znalezionego w sąsiedztwie na ulicy. Stąd pochodzi jedna z nazw tej gitary, "Fireplace", co oznacza dosłownie "kominek". Odpowiednie jej ukształtowanie nie było łatwe, głównie ze względu na stan materiału. Brian twierdził, że są w niej dwie dziury po kołatkach.
Użyty materiał wymusił nietypowe rozmiary. Szerokość przy mocowaniu wynosi 46 mm (zazwyczaj stosuje się ok. 42 mm), a rozpiętość strun 40 mm (zazwyczaj ok. 35 mm). Gryf był również o wiele grubszy niż w innych gitarach elektrycznych (od 29 do 31 mm). Nietypowe wymiary gryfu idealnie odpowiadały gitarzyście, który nawet grając na standardowych instrumentach, zawsze wybierał te o szerszych gryfach, podobnie jak czynił to Gibson.
Podstrunnica.
Chwytnia została zrobiona z dębu pomalowanego na czarno. 24 progi zostały kupione przez Briana w sklepie Clifford Essex w Cambridge Circus. Nie były one całkowicie standardowe. Dla lepszego komfortu gry zostały zeszlifowane, co spowodowało ich obniżenie. Oznaczenia charakterystycznych progów zrobione były z perłowych guzików, wcześniej należących do matki muzyka. Ułożenie kropek również nie było standardowe: po dwie na progach 7 i 19 i po trzy na 12 i 24, po jednej na 3, 5, 9, 15, 17, oraz 21.
Długość menzury to 24 cale, czyli 610 mm; szyjka ustawiona była równolegle do korpusu, a kąt główki to tylko 4 stopnie.
Korpus.
Gryf wklejony był w prostokątny otwór, który kończył się w pobliżu przetwornika. Mimo iż szyjkę zaprojektowano jedynie do klejenia, to dodatkowo trzymała ją śruba, którą umocowany był również pręt usztywniający szyjkę.
Sam korpus zbudowany został z resztek dębowego stołu i dwóch sklejonych płyt. Wydrążono w nich otwory mające stworzyć coś w rodzaju pudła rezonansowego. Na wierzch naklejono fornir, pomalowany na kolor ceglasto-czerwony i polakierowany na mahoniowo, co imitować miało lite drewno. Od charakterystycznego czerwonego koloru zewnętrznej warstwy instrumentu wziął on swoją oficjalną nazwę "Red Special".
Mostek.
Brian przeprowadził sporo prób i ostatecznie zdecydował się na mostek składający się z sześciu aluminiowych części przykręconych do korpusu, podpierających rolkowate siodełka – tzw. mostek rolkowy. Wybór ten spowodowany był chęcią zapewnienia swojemu instrumentowi systemu vibrato, który obniżałby dźwięk o oktawę i wracał dokładnie do pozycji początkowej po użyciu, dzięki czemu nie zmieniałby się strój. Większość produkowanych wtedy tego typu systemów miała swoje wady. Brzmienie gitary regulowane było przez małe wycięcia na wierzchu każdej części mostka.
Wciśnięcie ramienia tremolo (tzw. „wajchy”) powodowało ściśnięcie przez płytę dwóch sprężyn z motoroweru. Własnoręcznie wykonany klocek tremolo obracał się na ukrytym ostrzu noża z hartowanej stali, wyciętym w kształt litery V. Taka budowa spełniała oczekiwania muzyka: struny powracały z niewielkim oporem i strój dźwięku się nie zmieniał.
Osprzęt elektroniczny.
Przetwornikami były trzy firmowe "Burns Tri-sonic", dodatkowo polakierowane dla redukcji szumów i połączone szeregowo, a nie – jak zwykle bywało w standardowych gitarach – równolegle. Początkowo w gitarze miały być przetworniki zrobione przez Briana, jednak powodowały zbyt dużo zakłóceń w postaci szumów.
Na aluminiowej osłonie, ukrytej pod czarnym pleksiglasem, oprócz standardowych pokręteł barwy i głośności, zamontowano również 6 małych przełączników. Każde dwa przełączniki odpowiadały jednemu przetwornikowi. Górny włączał lub całkowicie wyłączał odpowiedni przetwornik, a dolny odwracał jego fazę. Dawało to szeroką gamę 21 ustawień (chociaż specjaliści twierdzili, że część się pokrywała i w rezultacie było ich trzynaście), pozwalających na duże modyfikacje brzmienia.
Repliki gitary.
Greco BHM-900.
Zbudowana została w latach 70. XX wieku przez małą japońską firmę.
John Birch Brian May.
Gitara ta była używana przez Briana jako zapasowa w latach 1977-1982. Pojawiła się w teledyskach „We Will Rock You” i „Spread Your Wings” (obydwa były nakręcone w tym samym dniu), a swój żywot zakończyła na koncercie, na którym Brian, niezadowolony z jej brzmienia, zrzucił ją ze sceny. Korpus tej gitary miał złoty kolor.
Guild BHM1.
Najwcześniejsza oficjalna kopia powstała w roku 1984. Produkcję zatrzymano po wybudowaniu kilkuset egzemplarzy. Znowu powodem było niezadowolenie twórcy oryginalnej gitary. Guild różnił się od oryginału głównie brakiem otworów rezonansowych oraz zastosowaniem przetworników DiMarzio.
Firma Guild wykonała kolejną kopię, zwaną Guild Brian May Signature, w roku 1993.
Burns Brian May Signature.
Dość wierna kopia w stosunkowo niskiej cenie (ok. 1200 USD). Zastosowano w niej oryginalne, połączone szeregowo przetworniki oraz komory rezonansowe (chociaż umieszczone inaczej niż w oryginale). Główne różnice to inny system tremolo, lipowy korpus oraz inne umieszczenie ramienia tremolo („wajchy”), a także brak czarnej osłony. Gitary dostępne były też w innych kolorach i wersji dla osób leworęcznych.
Guyton.
Kopie wykonane były przez Brytyjczyka Andrew Guytona.
Lutnik najpierw dokonał renowacji pierwszej gitary akustycznej Briana, po czym dostał propozycję wykonania replik Red Special. Repliki zostały dobrze ocenione przez Briana, a do ich wykonania zrobiono nawet w szpitalu St. Barts w Londynie zdjęcia rentgenowskie gitary po to, aby odpowiednio umieścić otwory rezonansowe.
Pierwsze repliki Guytona powstały w 2003 roku, na 40. rocznicę powstania oryginału. Wykonywano też zielone repliki o nazwie "Green Special", nazywane przez Briana "Green Twin – zielony bliźniak".
Pozostałe repliki.
Nieopisane szerzej kopie to m.in.: K'z Guitar Works Red Special (kopia za 8000 USD).
"John", "Paul" i "George" – kopie wykonane przez Grega Fryera w latach 1996-1998; ostatnia z nich o ostrzejszym brzmieniu, wykonana była z innego drewna niż oryginał. Po ich wykonaniu Brian zlecił lutnikowi renowację swojej gitary.
Mniej znane: Greg Fryer's Red Special, Sei Red Special, RS Guitars i inne.
Dodatkowy sprzęt.
Brian używał najczęściej jednego z dwóch wzmacniaczy: lampowego – VOX AC30 na kanale Normal lub Deacy Amp – wybudowanego przez Johna Deacona z zespołu Queen. Firma Vox zaczęła w 2003 roku produkcję repliki tego drugiego pod nazwą "VOX Brian May Special".
Brian często korzystał też z treble boostera. Jego pierwowzór został wykonany przez ojca Briana na podstawie treble boostera Dallas Rangemaster. Kolejną wersję wykonał Pete Cornish, a potem Greg Fryer.
Do gry na Red Specialu Brian nie używał kostki, tylko monety sześciopensowej, czasami używając jej ząbkowanego brzegu dla uzyskania dodatkowych efektów. Uważał, iż standardowe kostki są zbyt miękkie, i nie nadają się do jego stylu gry. Monetę zwykle trzymał luźno, a przy spokojniejszych utworach w ogóle jej nie używał i grał palcami.
Kiedy sześciopensówki wycofano z obiegu, mennica państwowa Zjednoczonego Królestwa wytłoczyła jeszcze kilka sztuk specjalnie dla Maya. Na monetach wybito jego wizerunek i napis „Back To The Light”.

</doc>
<doc id="438167" url="https://pl.wikipedia.org/wiki?curid=438167" title="3D Vision Records">
3D Vision Records

3D Vision Records - francuska wytwórnia płytowa produkująca Psychedelic trance, założona przez Christofa Drouillet i Talamasca w 1998.

</doc>
<doc id="438170" url="https://pl.wikipedia.org/wiki?curid=438170" title="Juliusz Małachowski">
Juliusz Małachowski

Juliusz Małachowski herbu Nałęcz (ur. 1801, zm. 18 kwietnia 1831 w Kazimierzu Dolnym) – hrabia, polski pułkownik, poeta.
Życiorys.
Był najmłodszym synem generała Stanisława Aleksandra Małachowskiego i Anny Stadnickiej, bratem Gustawa i Henryka.
Związany ze sprzysiężeniem Piotra Wysockiego, którego był emisariuszem do Galicji.
Walczył w czasie powstania listopadowego. Dowodził w nim batalionem strzelców sandomierskich, który zorganizował własnym kosztem. Odznaczył się brawurową akcją ataku na koszary rosyjskie w Puławach 26 lutego 1831, zasłynął również podczas bitwy pod Puławami 3 marca tegoż roku. 7 marca 1831 roku odznaczony Krzyżem Złotym Orderu Virtuti Militari. Wziął także udział w wyprawie Jana Kantego Juliana Sierawskiego na rosyjski korpus Kreutza, walcząc kolejno 17 kwietnia pod Wronowem, gdzie natarciem odwodów uratował wojska polskie od klęski, oraz 18 kwietnia pod Kazimierzem Dolnym. Podczas tej ostatniej poniósł śmierć, dowodząc kontratakiem kosynierów.
Został pochowany w rodzinnym grobowcu w Końskich.
Na cześć Juliusza Małachowskiego jego imieniem został nazwany wąwóz, w którym poległ w Kazimierzu Dolnym.

</doc>
<doc id="438171" url="https://pl.wikipedia.org/wiki?curid=438171" title="Rewolwer Webley Bulldog">
Rewolwer Webley Bulldog

Rewolwer Webley Bulldog – brytyjski rewolwer kieszonkowy, masowo używany przez policję.
Historia.
Rewolwer ten, zwany także "British Bulldog", opracowano w 1878 roku w brytyjskiej wytwórni "Webley &amp; Scott Ltd." z Birmingham po wprowadzeniu do użycia naboju rewolwerowego centralnego zapłonu.
Ze względu na małe wymiary spotkał się z dużym zainteresowaniem, szczególnie w policji. Dlatego też produkowano go w dużych ilościach, także przez liczne europejskie firmy wytwarzające rewolwery, oznaczające go jako "British Bulldog". Wyrabiany był również z bębenkiem o pojemności 6 nabojów oraz w innym kalibrze. Najbardziej rozpowszechnione to: .44 cala (11,0 mm), .38 cala (9 mm) i .32 cala (7,65 mm).
Powszechnie stosowano go do czasów II wojny światowej, choć jeszcze w latach osiemdziesiątych XX wieku używały go policje państw Ameryki Południowej.
Rewolwerem "Webley Bulldog" posługiwał się Sherlock Holmes, detektyw z powieści kryminalnych Arthura Conana Doyle’a, co było świadectwem popularności tej broni i być może przyczyniało się do jej dalszego upowszechnienia.
Opis techniczny.
Rewolwer "Webley Bulldog" posiadał szkielet wraz z lufą i rękojeścią wykonany z jednego kawałka metalu.
Opróżnianie bębenka z łusek odbywało się pojedynczo przy pomocy stempla, po uprzednim odchyleniu bębenka w prawo do dołu.
Mechanizm uderzeniowo-spustowy – podwójnego działania z samonapinaczem oraz kurkiem odkrytym.
Zasilanie z magazynka bębnowego o pojemności 5 nabojów.

</doc>
<doc id="438173" url="https://pl.wikipedia.org/wiki?curid=438173" title="III Liceum Ogólnokształcące im. Mikołaja Kopernika w Olsztynie">
III Liceum Ogólnokształcące im. Mikołaja Kopernika w Olsztynie

III Liceum Ogólnokształcące im. Mikołaja Kopernika w Olsztynie – publiczna szkoła średnia, utworzona na mocy zarządzenia Kuratora Okręgu Szkolnego w Olsztynie z dnia 15 lipca 1964 r.
Historia.
1 IX 1964 – rozpoczęcie działalności liceum,
1 IX 1969 – przyjęcie szkoły w poczet Szkół Stowarzyszonych w UNESCO,
1 IX 1970 – powstanie 3-letniego Liceum Ogólnokształcącego dla Pracujących,
24 IV 1971 – nadanie szkole imienia Mikołaja Kopernika,
12 VI 1971 – I Zlot Kopernikowski,
31 VII 1977 – 3-letnie Liceum Ogólnokształcące dla Pracujących przestaje istnieć,
1 IX 1977 – powołanie do życia Zespołu Szkół Ogólnokształcących nr 1 im. Mikołaja Kopernika (LO III i SP 5),
X 1978 – potwierdzenie certyfikatem przez Dyrektora Generalnego UNESCO przynależności III LO do szkół stowarzyszonych w tej organizacji,
21 III 1981 – likwidacja Zespołu Szkół Ogólnokształcących nr 1,
24 I 1987 – uhonorowanie szkoły Medalem 15-lecia Olimpiady Biologicznej,
9 IX 1996 – zatwierdzenie przez Ambasadę Francji w Polsce współpracy między III LO a Lycee Rabelais,
12 X 1998 – podpisanie porozumienia o wymianie młodzieży między III LO a Oken-Gymnasium w Offenburgu,
5 X 2001 – podpisanie umowy o współpracy między III LO a Polską Szkołą Średnią im. W. Syrokomli w Wilnie,
9 X 2001 – rejestracja Stowarzyszenia Absolwentów i Przyjaciół III LO
2004 – obchody 40-lecia III LO
Honorowa Matura III LO.
Od 2009 r. Rada Pedagogiczna w porozumieniu ze Stowarzyszeniem Absolwentów i Przyjaciół III Liceum Ogólnokształcącego w Olsztynie przyznaje osobom szczególnie zasłużonym dla szkoły "Honorową Maturę III LO w Olsztynie"
Laureaci tytułu "Honorowa Matura III LO w Olsztynie"
Rok 2009
Rok 2010
Rok 2011
Rok 2012
Rok 2013
Rok 2014
Rok 2015
Stowarzyszenie.
W listopadzie 2001 roku powstało i zostało zarejestrowane w Sądzie Rejonowym w Olsztynie Stowarzyszenie Absolwentów i Przyjaciół III Liceum Ogólnokształcącego im. Mikołaja Kopernika w Olsztynie.
Linki zewnętrzne.
Oficjalna strona internetowa szkoły

</doc>
<doc id="438174" url="https://pl.wikipedia.org/wiki?curid=438174" title="Hawker Siddeley Harrier">
Hawker Siddeley Harrier

Hawker Siddeley (BAe) Harrier – brytyjski samolot rozpoznawczy i bliskiego wsparcia, posiadający zdolność krótkiego i pionowego startu i lądowania (V/STOL), należący do pierwszej generacji serii Harrier. Początkowo produkowany przez Hawker Siddeley, następnie BAe. W wersji morskiej oznaczony Sea Harrier, a w USA jako AV-8A Harrier. Rodzina Harrier obejmuje eksperymentalne i produkowane seryjnie wersje samolotów, włączając najbardziej zmodernizowaną wersję drugiej generacji AV-8B Harrier II.
Amerykańskie AV-8B wyprodukowane zostały przez Boeing Company. Brytyjskie "Harriery GR.Mk 7" i "GR.Mk 9" są budowanymi na licencji rozwojowymi wersjami amerykańskich AV-8B Harrier II i AV-8B+ Harrier II Plus. Niewielką liczbę AV-8B wykorzystują też Włosi i Hiszpanie na swoich lotniskowcach, oraz Tajlandia odkupione od Hiszpanii AV-8S Matador. W 2010 brytyjskie Harrier GR.9 po raz ostatni wystartowały z HMS Ark Royal, kończąc okres 41 lat od wprowadzenia pierwszych Harrierów i 77 lat wykorzystywania lotniskowców przez Brytyjczyków, zastąpią je dwa lotniskowce typu Queen Elizabeth i amerykańskie F-35B. Oprócz Wielkiej Brytanii, Sea Harriery wykorzystywała Marynarka Wojenna Indii.
Wersje rozwojowe samolotu Harrier I generacji.
Hawker P.1127.
Pierwowzór Harriera, opracowany w 1957 roku przez sir Sidneya Camma i Ralpha Hoopera z Hawker Aircraft i Stanleya Hookera z Bristol Engine Company.
Rewolucyjnym rozwiązaniem zastosowanym w maszynie Hawker P.1127 było użycie wektorowanego ciągu z napędzającego samolot silnika turbowentylatorowego, do uzyskania własności pionowego startu i lądowania. Pierwszy pionowy start maszyny odbył się 21 października 1960 roku. Zbudowano 6 prototypowych samolotów Hawker P.1127, z których jeden został utracony podczas pokazów lotniczych.
Hawker Siddeley Kestrel.
Po powstaniu z połączenia Hawker Aircraft i Armstrong-Siddeley firmy Hawker Siddeley Aviation, samolot Hawker P.1127 został przemianowany na Kestrel (ang. "pustułka"). Kestrel pozostał wersją rozwojową samolotu zbudowaną w liczbie 9 egzemplarzy. Pierwsza znacznie zmodyfikowana w porównaniu z P.1127 maszyna tego typu wzbiła się w powietrze 7 marca 1964 roku. Nowy Kestrel posiadał ukośne skrzydła, większą część ogonową i powiększony kadłub przystosowany do zamontowania silnika Pegasus o ciągu 85 kN.
Ze względu na duże zainteresowanie maszyną ze strony Stanów Zjednoczonych i Niemiec, utworzono specjalny dywizjon testowy, w którego skład wchodzili piloci wojskowi z Wielkiej Brytanii, Niemiec Zachodnich i Stanów Zjednoczonych. Po zakończeniu testów w bazie lotniczej RAF w West Raynham, osiem ocalałych maszyn przekazano do Stanów Zjednoczonych celem przeprowadzenia dalszych testów przez Armię, Lotnictwo i Marynarkę amerykańską, włączając Korpus Piechoty Morskiej. Następnie samolot pod nowym amerykańskim oznaczeniem XV-6A był testowany w bazie Edwards.
W 1966 roku brytyjski RAF zamówił 60 maszyn typu Kestrel, które jako samoloty serii informacyjnej weszły do służby w połowie 1967 roku.
Harrier GR.1.
Pierwszym produkcyjnym modelem powstałym na bazie "Kestrela" był szturmowy Harrier GR Mk.1, który został oblatany 28 grudnia 1967 roku i wszedł do służby w RAF 1 kwietnia 1969 roku (ang. "harrier" - pies gończy). Produkcję rozpoczęto w zakładach w Kingston-upon-Thames w południowo-zachodnim Londynie i w Dunsfold. Na lotnisku Yeovilton w Somerset prowadzono próby startu samolotów ze specjalnych pokładów startowych typu "ski-jump" (ang. "skok narciarski"). Pokład "ski-jump" ma postać pasa startowego łukowo uniesionego na końcu i pozwala na krótszy start samolotu bez konieczności wykorzystywania katapulty. W przypadku samolotów pionowego startu, zastosowanie pokładów "ski-jump" i funkcji STOVL umożliwia znaczące zwiększenie masy startowej maszyny, a co za tym idzie udźwigu uzbrojenia i zmniejszenie zużycia paliwa. Przy okazji testów własności manewrowych maszyny opracowano techniki operowania wektorowanym ciągiem silnika w locie poziomym i podczas "viffowania" (od angielskiego skrótu "VIFF - Vectoring In Forward Flight"), czyli ewolucji przy użyciu wektorowania ciągu w locie na wprost, niemożliwych do wykonania na konwencjonalnych samolotach, a pozwalających skutecznie wymanewrować wrogie maszyny i pociski kierowane.
Harrier T.2.
Wersja szkolno-bojowa samolotu zbudowana w liczbie 12 egzemplarzy wliczając 2 prototypy. Maszyna została oblatana w 1969 roku i różniła się od zwykłego Harriera wydłużonym kadłubem mieszczącym podwójną kabinę z miejscem dla instruktora usytuowanym powyżej ucznia w celu zapewnienia lepszej widoczności. Aby skompensować wydłużoną część dziobową, powiększono również usterzenie ogonowe. Harrier T.2 był w pełni sprawną bojowo maszyną zdolną do przenoszenia takiej samej ilości paliwa i masy uzbrojenia, jak wersja GR.1.
Harrier GR.1A.
Unowocześniona wersja samolotu Harrier GR.Mk 1 napędzana mocniejszym silnikiem Pegasus 10 Mk 102. Z 58 używanych przez RAF maszyn wersji GR.Mk 1A, 17 zostało wyprodukowanych, a dalszych 41 powstało poprzez modernizację starszych GR.Mk 1.
Harrier T.2A.
Wersja analogiczna do T.1, ale z mocniejszym silnikiem Pegasus 10 Mk 102. Zbudowano 4 egzemplarze.
Harrier GR.3.
Najnowocześniejsza wersja szturmowa Harriera pierwszej generacji, wyposażona w lepsze oprzyrządowanie elektroniczne i jeszcze mocniejszy silnik Pegasus 11 Mk 103 o ciągu 95,6 kN (9750 kG).
Harrier T.4.
Wersja szkolno-bojowa oparta na maszynie GR.3. Zbudowano 11 egzemplarzy.
Sea Harrier FRS.Mk 1.
Zamówiona w 1975 roku przez brytyjską Royal Navy wersja morska pokładowa samolotu Harrier. FRS.1 był zbudowany na podstawie Harriera GR.3, ale posiadał większą i bardziej wypukłą osłonę kabiny zapewniającą lepszą widoczność, konieczną do wykonywania zadań obrony powietrznej. Kadłub maszyny był dłuższy w części dziobowej ze względu na umieszczenie w nim radaru Blue Fox firmy Ferranti (obecnie produkowany przez BAE Systems). Wymieniono również wszystkie elementy z szybko korodującego magnezu na wykonane z odpornych na sól morską stopów metali.
Pierwsze z 57 zamówionych przez marynarkę maszyn FRS.1 weszły do służby w 1978 roku. W 1982 roku samoloty tej wersji odegrały znaczącą rolę w wojnie o Falklandy-Malwiny operując z pokładów lotniskowców HMS "Invincible" i HMS "Hermes".
Sea Harrier T.4N.
Sea Harrier w dwumiejscowej wersji szkolno-treningowej przeznaczonej do szkolenia w bazach lądowych. Zbudowano tylko cztery egzemplarze.
Sea Harrier FRS.Mk 51.
Wersja samolotu Sea Harrier FRS.1 przeznaczona dla Marynarki Wojennej Indii. Zakupiono 24 egzemplarze, które stacjonowały na lotniskowcach INS "Vikrant" (wycofany w 1997) i INS "Viraat" (ex. HMS "Hermes"). Awionikę przystosowano do używania pocisków rakietowych Matra Magic zamiast Sidewinderów. 
Sea Harrier T.60.
Dwumiejscowa wersja szkolno-treningowa przeznaczona dla Marynarki Wojennej Indii do szkolenia w bazach lądowych.
Sea Harrier FA.2.
Unowocześniona na podstawie doświadczeń wyniesionych z wojny o Falklandy wersja Sea Harriera FRS.1 zdolna do przenoszenia większego ładunku uzbrojenia do walki powietrznej, wyposażona w nowy radar obserwujący dolną półsferę, powiększony zasięg działania i unowocześnione wyposażenie awioniczne w kabinie pilota. Propozycję unowocześnienie samolotów do standardu FRS.2 zaaprobowano w 1984 roku, a pierwszą maszynę tego typu oblatano we wrześniu 1988 roku. Oznaczenie zmieniono następnie na FA.2 ("Fighter-Attack" - myśliwsko-szturmowy). Royal Navy zamówiła modernizację 34 maszyn do nowej wersji FA.2 i 18 nowych samolotów.
Sea Harrier FA.2 został wyposażony w nowy radar Blue Vixen należący do najnowocześniejszych impulsowych radarów dopplerowskich na świecie. Blue Vixen stał się podstawą do opracowania radaru "CAPTOR" dla samolotu Eurofighter Typhoon. Ponadto dodano możliwość przenoszenia pocisków AIM-120 AMRAAM. Pierwsze FA.2 dostarczono do jednostek 2 kwietnia 1993 roku, a pierwsze misje bojowe nowych maszyn miały miejsce w kwietniu 1994 roku w ramach misji stabilizacyjnej ONZ podczas wojny w Bośni. Ostatni samolot wersji FA.2 zbudowano 18 stycznia 1999 roku. Ze służby brytyjskiej wycofano tę wersję w kwietniu 2006.
Sea Harrier T.8.
Dwumiejscowa wersja szkolno-bojowa zbudowana na podstawie FA.2, bez radaru Blue Vixen. Zbudowano 7 egzemplarzy.
Dalszymi brytyjskimi wersjami rozwojowymi samolotu są GR.7 i GR.9, należące do drugiej generacji Harrierów. 
Amerykańskie AV-8 Harrier I generacji.
Amerykański Korpus Piechoty Morskiej zainteresował się samolotami pionowego startu, jako maszynami bliskiego wsparcia. Ze względu na promowanie sprzętu krajowego próbowano uruchomić w USA produkcję najpierw całych samolotów, później tylko silników Pratt&amp;Whitney F402-RR, będących licencyjną wersją brytyjskiego Pegasusa, ale ze względu na nieopłacalność takiego przedsięwzięcia Harriery pierwszej generacji, oznaczone w Stanach Zjednoczonych jako AV-8A, były produkowane w Wielkiej Brytanii, a później jedynie wyposażane w urządzenia awioniczne krajowej produkcji.
AV-8A Harrier.
Samolot zewnętrznie identyczny z brytyjskim GR.1, ale wyposażony w amerykański fotel wyrzucany Stencel SIII-3, inne urządzenia radiowe i IFF, wyświetlacz HUD oraz systemy kierowania uzbrojeniem. Dodano również możliwość przenoszenia dwóch podwieszanych zbiorników paliwa o pojemności 1135 litrów każdy. Próbowano także zastąpić 30 milimetrowe podwieszane działko ADEN, ale ze względu na ewentualne koszty opracowania krajowego odpowiednika tego działka, zrezygnowano z tego pomysłu, pomimo tego, że żaden inny amerykański system uzbrojenia nie jest zasilany takim typem amunicji, jak działko ADEN. Pozostałe typowo amerykańskie uzbrojenie, jak bomby czy wyrzutnie niekierowanych pocisków rakietowych, zostały z powodzeniem zaimplementowane do samolotów AV-8A Harrier.
TAV-8A Harrier.
Wersja szkolno-bojowa zbudowana na podstawie AV-8A.
AV-8C Harrier.
Podczas prac rozwojowych nad samolotem drugiej generacji AV-8B Harrier II, postanowiono unowocześnić dotychczas używane samoloty wersji AV-8A poprzez dodanie rozwiązań opracowywanych dla nowej maszyny. Wersja przejściowa AV-8C posiadała wydłużony do 4000 resurs płatowca, dodatkowe dysze wylotowe pod kadłubem zwiększające udźwig uzbrojenia, nowocześniejsze urządzenia przeciwdziałania radioelektronicznego ECM wraz z wyrzutnikiem flar i pułapek radarowych. Unowocześniono też aparaturę radiową umożliwiającą kodowaną transmisję i dodano system generowania tlenu na pokładzie samolotu, eliminujący konieczność przenoszenia butli. Do standardu AV-8C zmodyfikowano w latach 1979 - 1984 47 maszyn.
Dalszą amerykańską wersją rozwojowa Harriera jest AV-8B Harrier II. 
VA-1 Matador.
W 1973 roku hiszpańska marynarka wojenna "Arma Aerea de la Armada" zamówiła 6 samolotów Harrier w wersji AV-8A i 2 w wersji szkolno-bojowej TAV-8A. Samoloty zostały oznaczone amerykańskim symbolem AV-8S i TAV-8S, ale firma BAe nadała im brytyjskie oznaczenia "Mark 53" i "Mark 56". W nomenklaturze hiszpańskiej natomiast oznaczono je odpowiednio jako VA-1 i VAE-1, jednocześnie nadając oficjalną nazwę "Matador", która jednak nigdy nie była używana przez pilotów tych maszyn. W 1980 roku Hiszpania zamówiła kolejnych pięć maszyn AV-8S różniących się od pierwszej partii, dlatego też oznaczonych przez BAe jako "Mark 55".
Hiszpańskie Harriery bazowały początkowo na lądzie, a później na lekkim lotniskowcu „Dédalo”. Po wycofaniu „Dédalo” ze służby w 1988 roku, samoloty zostały przebazowane na nową jednostkę „Príncipe de Asturias”. Lotniskowiec ten mieści 8 Harrierów i 14 śmigłowców.
W 1997 roku Hiszpania wymieniła swoje Harriery na samoloty nowszej generacji Harrier II, a ocalałe 7 egzemplarzy AV-8S i 2 TAV-8S odsprzedała do Tajlandii.
Marynarka wojenna Tajlandii użytkowała Harriery z baz lądowych i pokładu zbudowanego w Hiszpanii lotniskowca "Chakri Naruebet".
Sterowanie samolotem Harrier.
"Harrier" jest najzwrotniejszym samolotem jaki został do tej pory zbudowany, ale do jego pilotowania potrzeba specjalnych umiejętności. Poza sterowaniem maszyny w locie poziomym, które powyżej prędkości przeciągnięcia jest identyczne jak każdego innego samolotu, konieczna jest umiejętność wykorzystania własności VTOL i STOL będących największymi zaletami Harriera, oraz manewrowania przy bardzo niskich prędkościach, kiedy aerodynamiczne powierzchnie sterowe nie działają. Sposób sterowania w takich warunkach jest bardziej podobny do śmigłowca, dlatego też potencjalni piloci "Harrierów" są rekrutowani spośród tych, którzy mają duże doświadczenie w prowadzeniu obu typów statków powietrznych lub tylko śmigłowców.
W kabinie "Harriera" znajdują się dwa urządzenia sterownicze, których nie posiadają konwencjonalne samoloty. Pierwszym jest dźwignia zmiany kąta dysz silnika umożliwiająca ich obrót w zakresie od zera do 98 stopni. Kąt 90° jest używany do pionowego startu i manewrowania przy prędkościach bliskich zera, a 98° do zatrzymywania maszyny w pionie lub lotu do tyłu. Drugie urządzenie sterownicze również ma postać dźwigni i służy do kierowania samolotem bez użycia powierzchni sterowych, lecz za pomocą dodatkowych dysz, koniecznego przy prędkościach bliskich zera. Działanie tej dźwigni jest podobne do tej która steruje ustawienia kąta natarcia łopat wirnika w śmigłowcu. Chociaż w locie poziomym dodatkowe urządzenia sterownicze nie mają żadnego znaczenia, to przy wykorzystaniu własności VTOL i STOL mają one znaczenie kluczowe.
Użycie bojowe Harrierów.
Podczas wojny o Falklandy-Malwiny z Argentyną w 1982, samoloty Harrier przeszły chrzest bojowy. Bazujące na lotniskowcach samoloty Sea Harrier działały wspólnie z maszynami wersji GR.3 należącymi do RAF, wykonując zadania obrony powietrznej floty, a GR.3 atakowały cele naziemne. Sea Harriery spisały się nadzwyczaj dobrze zestrzeliwując w walkach powietrznych 24 wrogie maszyny przy braku strat własnych.
Pierwszy Sea Harrier z lotniskowca HMS "Hermes" został zestrzelony 4 maja nad osadą Goose Green przez naprowadzane radarem działko Oerlikon kalibru 35 mm. Trzy tygodnie później blisko tego miejsca i w takich samych okolicznościach został zestrzelony Harrier GR.3. Dwa dni później, 6 maja, dwa Sea Harriery pochodzące z lotniskowca HMS "Invincible" prawdopodobnie zderzyły się w warunkach bardzo złej widoczności, ulegając katastrofie. 21 maja Harrier GR.3 należący do RAF-u został trafiony pociskiem rakietowym wystrzelonym prawdopodobnie z ręcznej wyrzutni przeciwlotniczej. Następny Sea Harrier spadł tuż po starcie z lotniska na jednej z wysp falklandzkich i eksplodował. Kolejny przygotowany do startu zsunął się do morza z oblodzonego pokładu HMS "Invincible" na skutek silnego przechyłu jednostki. 30 maja jedna z maszyn GR.3 został ostrzelana z broni ręcznej i poważnie uszkodzona. Po doprowadzeniu samolotu w pobliże własnej floty, pilot katapultował się. Ostatnią zestrzeloną maszyną był Sea Harrier trafiony pociskiem rakietowym Roland. Niewątpliwa dominacja w powietrzu nad teoretycznie porównywalnymi lub nawet lepszymi do zadań myśliwskich maszynami argentyńskimi Mirage III i Dagger była dość zaskakująca. Na taką sytuację złożyło się wiele czynników poczynając od tego, że samoloty argentyńskie operowały na granicy swojego zasięgu i mogły prowadzić tylko krótkie walki powietrzne, piloci brytyjscy byli lepiej wyszkoleni, a Sea Harriery były wyposażone w najnowocześniejszą odmianę pocisków rakietowych AIM-9L Sidewinder. Z drugiej strony Sea Harriery, chociaż posiadały zdolność do operowania przy bardzo złej pogodzie panującej na Atlantyku o tej porze roku, również były skazane, tak jak samoloty argentyńskie, do działań z ograniczonym zapasem paliwa, z dala od własnej floty, która pozostawała w rozproszeniu poza zasięgiem przeciwokrętowych pocisków Exocet i bez wsparcia samolotów wczesnego ostrzegania AWACS. Wszystkie powyższe czynniki złożyły się na zwycięstwo sił brytyjskich, będące w znacznej mierze zasługą Harrierów. Główną bronią używaną przeciwko argentyńskim samolotom odrzutowym były pociski Sidewinder, a przeciw wolniejszym celom takim, jak śmigłowce różnych typów i samoloty rozpoznawcze FMA IA 58 Pucará, działka ADEN. 
Należące do RAF Harriery pierwszej generacji nie brały udziału w żadnym innym konflikcie ani akcji bojowej, gdyż zostały zastąpione przez nowocześniejsze Harriery II opracowane przez McDonnell Douglas.
Samoloty Sea Harrier zmodernizowane do standardu FA.2 wzięły udział w konflikcie w Bośni. Jeden z Sea Harrierów został w 1994 roku zestrzelony przez serbską obronę przeciwlotniczą. Maszyny tego typu brały też udział w misjach nad Kosowem, ale żadna broń nie została tam użyta. Sea Harriery patrolowały również strefę zakazaną dla lotów w Iraku.
Brytyjskie samoloty Sea Harrier FA.2 zostały wycofane z użycia 28 marca 2006 roku, po czym brytyjskie lotnictwo marynarki utraciło zdolność przechwytywania celów na większych odległościach. Po tej dacie na brytyjskich lotniskowcach pozostały jedynie szturmowe Harriery II generacji (GR.7/9) lotnictwa Armii, również wycofane w 2010 roku.
W dniu 11 maja 2016 roku odbyła się uroczystość zakończenia eksploatacji samolotów pokładowych Sea Harrier przez lotnictwo marynarki wojennej Indii.

</doc>
<doc id="438178" url="https://pl.wikipedia.org/wiki?curid=438178" title="504 Records">
504 Records

504 Records – wytwórnia płytowa założona przez Mike'a Dine'a w 1978 r. Wychodzi z niej przede wszystkim tradycyjny jazz nowoorleański. Nazwa jest zainspirowana telefonicznym numerem kierunkowym do Nowego Orleanu.

</doc>
<doc id="438179" url="https://pl.wikipedia.org/wiki?curid=438179" title="Cyrnus flavidus">
Cyrnus flavidus

Cyrnus flavidus – chruścik ("Insecta: Trichoptera") z rodziny "Polycentropodidae". Gatunek pospolity w Polsce. Larwy żyją w jeziorach (limnal) w strefie elodeidowej, najliczniej w jeziorach eutroficznych. Larwy są drapieżne, zjadają drobne organizmy wodne, budują lejkowate sieci łowne, połączone z mieszkalną norką. Sieć zbudowana jest z nici jedwabnych. Postacie doskonałe (imago) spotykane są w pobliżu jezior, aktywne wieczorem i w nocy, przylatują do światła.

</doc>
<doc id="438182" url="https://pl.wikipedia.org/wiki?curid=438182" title="Cyrnus crenaticornis">
Cyrnus crenaticornis

Cyrnus crenaticornis – chruścik ("Insecta: Trichoptera") z rodziny "Polycentropodidae". Gatunek częsty w Polsce. Larwy żyją w jeziorach (limnal) w strefie elodeidowej, najliczniej w jeziorach mezotroficznych. Larwy są drapieżne, zjadają drobne organizmy wodne, budują lejkowate sieci łowne, połączone z mieszkalną norką. Sieć zbudowana jest z nici jedwabnych. Postacie doskonałe (imago) spotykane są w pobliżu jezior, aktywne wieczorem i w nocy, przylatują do światła.

</doc>
<doc id="438184" url="https://pl.wikipedia.org/wiki?curid=438184" title="Holocentropus dubius">
Holocentropus dubius

Holocentropus dubius – chruścik ("Insecta: Trichoptera") z rodziny "Polycentropodidae". Larwy żyją w jeziorach (limnal) w strefie elodeidowej, najliczniej w jeziorach dystroficznych i jeziorach śródleśnych. Larwy są drapieżne, zjadają drobne organizmy wodne, budują lejkowate sieci łowne, połączone z mieszkalną norką. Sieć zbudowana jest z nici jedwabnych. Postacie doskonałe (imago) spotykane są w pobliżu jezior, aktywne wieczorem i w nocy, przylatują do światła. Tyrfofilny limnebiont, preferuje elodeidy oraz jeziora małe, zanikające i torfowiskowe. Larwy występują głównie w elodeidach, ale spotykane także w oczeretach i na dnie mulistym.
Gatunek eurosyberyjski.

</doc>
<doc id="438185" url="https://pl.wikipedia.org/wiki?curid=438185" title="Vidzeme">
Vidzeme



</doc>
<doc id="438186" url="https://pl.wikipedia.org/wiki?curid=438186" title="Cyrnus insolutus">
Cyrnus insolutus

Cyrnus insolutus – chruścik ("Insecta: Trichoptera") z rodziny "Polycentropodidae". Gatunek ginący w Polsce. Larwy żyją w jeziorach (limnal), najliczniej w jeziorach dystroficznych i torfowiskowych. Dobry bioindykator, w ciągu sukcesyjnym jezior pojawia się w ostatnich stadiach, zastępując inne gatunki z tej rodziny: Cyrnus trimaculatus (jeziora oligotroficzne), Cyrnus crenaticornis (jeziora mezotroficzne), Cyrnus flavidus (jeziora eutroficzne), Holocentropus dubius (początek dystrofizacji).
Larwy są drapieżne, zjadają drobne organizmy wodne, budują lejkowate sieci łowne, połączone z mieszkalną norką. Sieć zbudowana jest z nici jedwabnych. Postacie doskonałe (imago) spotykane są w pobliżu jezior, aktywne wieczorem i w nocy, przylatują do światła.

</doc>
<doc id="438188" url="https://pl.wikipedia.org/wiki?curid=438188" title="Wydawnictwo muzyczne">
Wydawnictwo muzyczne

Wydawnictwo muzyczne – organizacja przemysłu muzycznego, zajmująca się produkcją, nagrywaniem, dystrybucją i promocją nagrań audio, czasem wideo np. z koncertów (wytwórnia płytowa, wytwórnia fonograficzna (, ); oraz zajmująca się publikacją nut, książek o muzyce, encyklopedii muzycznych.
Nośniki dźwięku.
Stosowanymi nośniki dźwięku są m.in. płyty gramofonowe (LP), nośniki do bezkontaktowego odczytu optycznego (zob. cyfrowe przetwarzanie dźwięku) – płyty kompaktowe (CD), DVD, SACDs – oraz dyskietki i kasety magnetofonowe.
Znane wydawnictwa muzyczne.
Największe wydawnictwa muzyczne, o rozpoznawalnych markach, są częścią kilku międzynarodowych firm (zob. wielka czwórka wytwórni płytowych), w tym:
które opanowały prawie cały światowy przemysł muzyczny, choć obecnie obserwuje się powrót niezależnych wydawnictw.
Produkcję pierwszych gramofonów i płyt rozpoczęto w Polsce w roku 1899, a w roku 1910 w Warszawie działało już 10 wytwórni gramofonów. Fabryka Juliusza Feigenbauma, późniejsza Syrena Rekord, została uruchomiona w 1904. W Syrenie w roku 1911 wytwarzano ok. 6 tysięcy płyt. W tych latach powstały też Harmonia Record, Cristal-Electro i liczne filie przedsiębiorstw zagranicznych, np. niemieckiego Odeonu.
W pierwszych latach po II wojnie światowej w Polsce działały takie wytwórnie prywatne, jak Mewa, Fogg Record, Gong. Po likwidacji wytwórni prywatnych do wczesnych lat 90. XX w. funkcjonowały wytwórnie muzyczne takie jak: Tonpress, Polton, PolJazz, Pronit, Wifon, Arston, Savitor i Polskie Nagrania „Muza” (firma utworzona w latach 40. XX w. na bazie przedwojennej wytwórni Odeonu). Część z nich upadła. Powstały nowe wydawnictwa, m.in. S.P. Records, Metal Mind Productions czy Mystic Production.

</doc>
<doc id="438189" url="https://pl.wikipedia.org/wiki?curid=438189" title="Holocentropus stagnalis">
Holocentropus stagnalis

Holocentropus stagnalis – chruścik ("Insecta: Trichoptera") z rodziny "Polycentropodidae". Gatunek zanikający i zagrożony w Polsce. 
Larwy żyją w drobnych zbiornikach okresowo wysychających. Larwy są drapieżne, zjadają drobne organizmy wodne (skorupiaki, skąposzczety, owady wodne), budują lejkowate sieci łowne, połączone z mieszkalną norką. Sieć zbudowana jest z nici jedwabnych. Postacie doskonałe (imago) spotykane są w pobliżu zbiorników wodnych, aktywne są wieczorem i w nocy, przylatują do światła.
Drobnozbiornikowy limnefil, licznie występuje w jeziorkach torfowiskowych (także w drobnych zbiornikach okresowych), w striefie elodeidów, znajdowany także w osoce. Gatunek eurosyberyjski.

</doc>
<doc id="438190" url="https://pl.wikipedia.org/wiki?curid=438190" title="Leptoid">
Leptoid

Leptoidy – komórki przystosowane do przewodzenia związków organicznych w rdzeniu gametoforów mchów, np. z podklasy płonniki ("Polytrichidae"). Otaczają centralnie położone hydroidy i tworzą wraz z nimi prostą wiązkę przewodzącą.
Komórki te są żywe, zawierają dużo białek i cukrów. Ich końce są zwężone i skośne, a na styku z innymi komórkami znaleźć można liczne otworki z plazmodesmami tworzące rodzaj sita. Leptoidy pełnią rolę podobną do floemu (łyka) u roślin naczyniowych.

</doc>
<doc id="438195" url="https://pl.wikipedia.org/wiki?curid=438195" title="Limnebiont">
Limnebiont

Limnebiont (gr. "límne" – jezioro) – gatunek żyjący w jeziorach (strefa limnalu), raczej nie występuje w innych typach wód, przystosowany do życia w jeziorze i siedliskach jeziornych. Wśród limnebiontów jest wiele gatunków ryb, skorupiaków, mięczaków czy owadów wodnych (np. "Cyrnus flavidus", "Cyrnus crenaticornis", "Holocentropus dubius", "Erotesis baltica").
W szerszym i przestarzałym sensie limnobiont to organizm słodkowodny, mieszkaniec wód słodkich czyli strefy limnetycznej. 
W węższym znaczeniu limnebiont to gatunek typowy dla jezior.
Zobacz też: limnefil, limneksen, klasy wierności

</doc>
<doc id="438196" url="https://pl.wikipedia.org/wiki?curid=438196" title="Rejencja Chemnitz">
Rejencja Chemnitz

Rejencja Chemnitz (niem. "Regierungsbezirk Chemnitz") − jedna z trzech byłych rejencji niemieckiego kraju związkowego Saksonia, została zastąpiona przez okręg administracyjny Chemnitz. Główny urząd rejencji, prezydium ("Regierungspräsidium") miał siedzibę w Chemnitz.
Geografia.
Rejencja Chemnitz leżała w południowo-zachodniej części Saksonii. Od południa graniczyła z krajem ujskim i karlowarskim w Czechach, południowego zachodu z Górną Frankonią w Bawarii, od północnego zachodu z Turyngią, od północy z rejencją Lipsk i od wschodu z rejencją Drezno.
Historia.
W 1947 planowano podział Saksonii na rejencje, jednak zrezygnowano z tego, a w zamian utworzono okręgi ("Bezirke"). Po odtworzeniu kraju związkowego Saksonii, 1 stycznia 1990 powstała decyzją rządu krajowego z 27 listopada 1990 współczesna rejencja Chemnitz. 
Rejencję zlikwidowano w związku z reformą administracyjną 1 sierpnia 2008.

</doc>
<doc id="438198" url="https://pl.wikipedia.org/wiki?curid=438198" title="Magistrala Tatrzańska">
Magistrala Tatrzańska

Magistrala Tatrzańska (słow. "Tatranská magistrála", "Turistická magistrála", niem. "Magistrale", "Oberer Touristenweg", węg. "Magisztrale", "Felső-Turista-út") – szlak turystyczny oznaczony kolorem czerwonym, biegnący południowymi zboczami Tatr Wysokich. Został wyznaczony w latach 30. XX wieku.
Szlak ten jest jednym z najbardziej znanych i uczęszczanych szlaków w Tatrach. Jego zachodnie przedłużenie stanowi biegnąca już całkowicie u podnóża Tatr Zachodnich Droga nad Łąkami. Skrajne punkty obu odcinków to okolice wylotu Doliny Jałowieckiej ("Jalovská dolina") w Tatrach Zachodnich i Wielki Biały Staw ("Veľké Biele pleso") w Tatrach Wysokich, skąd dalej już innym szlakiem można się udać na Przełęcz pod Kopą, oddzielającą Tatry Wysokie od Tatr Bielskich. Cała Magistrala Tatrzańska ma ok. 72 km długości i jest najdłuższym szlakiem w całych Tatrach. Optymalny czas przejścia to 3–4 dni.

</doc>
<doc id="438199" url="https://pl.wikipedia.org/wiki?curid=438199" title="Pomniki papieża">
Pomniki papieża



</doc>
<doc id="438200" url="https://pl.wikipedia.org/wiki?curid=438200" title="Wasil Bykau">
Wasil Bykau

Wasil Uładzimirawicz Bykau (, , "Wasil Władimirowicz Bykow"; ur. 19 czerwca 1924 w Byczkach, zm. 22 czerwca 2003 w Mińsku) – białoruski pisarz, uważany za jednego z najwybitniejszych pisarzy współczesnej literatury białoruskiej, choć wiele jego utworów ukazywało się równolegle także w wersji rosyjskiej. Bykau był kandydatem do literackiej Nagrody Nobla. Przekładał na język białoruski twórczość m.in. Adama Mickiewicza oraz Karola Wojtyły.
Życiorys.
Wasil Bykau urodził się w 1924 we wsi Byczki, niedaleko Witebska. Po ataku Niemiec na ZSRR w 1941, mając siedemnaście lat zaciągnął się jako ochotnik do Armii Czerwonej. Po wojnie pracował jako dziennikarz w czasopiśmie "Grodzieńska Prawda". Zadebiutował w 1960 tomem opowiadań "Krzyk żurawi". Następnie wydał szereg powieści, które szybko zdobyły rozgłos i popularność, także dzięki filmom, kręconym na ich podstawie. Jest autorem m.in. powieści "Trzecia rakieta" (1961), "Ballada alpejska" (1964), "Sotnikow" (1970), "Obelisk" (1971), "Pójść i nie wrócić" (1978), większość z nich ukazała się w przekładzie na język polski. W latach 1972–1978 pełnił funkcję sekretarza grodzieńskiego oddziału Związku Pisarzy Białoruskich.
Bykau aktywnie angażował się w politykę, czasem silnie sprzeciwiając się oficjalnej linii władz. W 1968 protestował np. wobec okupacji Czechosłowacji, a w 1980 – przeciwko wojnie w Afganistanie. Po upadku komunizmu brał udział w życiu politycznym niepodległej Białorusi, zakładając m.in. Białoruski Komitet Helsiński. W 1996 roku został redaktorem naczelnym miesięcznika „Mastackaja Literatura”. W latach 1990–1999 sprawował funkcję prezesa białoruskiego PEN Clubu. Po objęciu władzy przez Alaksandra Łukaszenkę ze względu na swą twórczość stał się na Białorusi "persona non grata", wobec czego w 1997 udał się na emigrację, najpierw do Finlandii, a potem do Niemiec. Na Białoruś wrócił krótko przed swoją śmiercią w 2003.
Główną tematyką jego dzieł jest okres wojny niemiecko-radzieckiej (na obszarze byłego ZSRR nazywanej wielką wojną ojczyźnianą), którą opisywał, posługując się metodą realistyczną, czasem nawet bliską naturalizmowi. Postacie jego powieści, zwykle żołnierze bądź partyzanci, przedstawiani są bez patosu i monumentalizmu, typowego dla utworów pisanych zaraz po zakończeniu wojny. W 1997 ukazał się tom bardzo krytycznych wobec nowej władzy opowiadań pt. "Ściana" (pol. przekład ukazał się w 1999). Negatywne stanowisko Łukaszenki wobec Bykawa, który został oskarżony o „rusofobię i nacjonalizm”, było bezpośrednią przyczyną emigracji pisarza na Zachód.
Odznaczenia i nagrody.
I medale.

</doc>
<doc id="438201" url="https://pl.wikipedia.org/wiki?curid=438201" title="Limnefil">
Limnefil

Limnefil – gatunek żyjący w jeziorach (strefa limnalu) oraz w innych typach wód, preferujący siedliska jeziorne choć spotykany także w rzekach, drobnych zbiornikach itd. 
zobacz też: limnebiont, limneksen, klasy wierności

</doc>
<doc id="438203" url="https://pl.wikipedia.org/wiki?curid=438203" title="Wasyl Bykaŭ">
Wasyl Bykaŭ



</doc>
<doc id="438204" url="https://pl.wikipedia.org/wiki?curid=438204" title="Rudolf Mildner">
Rudolf Mildner

Rudolf Mildner (ur. 10 lipca 1902 w Johannensthal, zm. prawdopodobnie w latach 60.) – austriacko-niemiecki zbrodniarz hitlerowski, jako szef Gestapo w rejencji Katowice przewodniczył sesjom sądu doraźnego w obozie koncentracyjnym Auschwitz-Birkenau. Był członkiem NSDAP (numer legitymacji partyjnej 614 080) i SS (numer ewidencyjny 275 741). Miał stopień SS-Standartenführera.
Z wykształcenia był doktorem prawa. Członek NSDAP od 1931 i SS od 1935. Pracę w policji niemieckiej rozpoczął w 1932, a od 1937 pełnił służbę w monachijskim Gestapo, następnie był od 1939 szefem Gestapo w Chemnitz. Równocześnie od 1939 pracował w SD-Hauptamt. W latach 1941–1943 Mildner był szefem Gestapo w rejencji katowickiej w okupowanej Polsce. Odwołany został na jesieni 1943 z powodu konfliktu z jednym z prokuratorów.
Mildnerowi podlegał Wydział Polityczny (obozowe Gestapo, kierowane przez Maxa Grabnera) w Auschwitz-Birkenau, odpowiedzialny za prowadzenie zagłady Żydów i inne zbrodnie popełniane na więźniach obozu. Mildner był także przewodniczącym sądu doraźnego ("Standgericht"), który odbywał swoje posiedzenia w bloku 11 (zwanego blokiem śmierci) obozu oświęcimskiego. Posiedzenia tego sądu, urągające najbardziej nawet elementarnym zasadom wymiaru sprawiedliwości, prowadziły w praktyce do wydawania wyłącznie wyroków śmierci wobec Polaków zatrzymanych za jakąkolwiek działalność uznaną za „wrogą wobec III Rzeszy”. Wyroki wykonywano natychmiast przez strzał w potylicę pod tzw. Ścianą Śmierci przy bloku 11.
Sposób prowadzenia przez Mildnera posiedzeń sądu doraźnego opisał członek załogi Auschwitz esesman Perry Broad:
Według Broada, Mildner szczególnie maltretował psychicznie kobiety, opowiadając im z drastycznymi szczegółami, w jaki sposób zaraz zostaną zastrzelone.
Następnie Mildner był szefem SD i Policji Bezpieczeństwa w okupowanej Danii. Pod koniec wojny powrócił do pracy w RSHA. Po upadku III Rzeszy został schwytany przez Amerykanów, ale zwolniono go z obozu jenieckiego w 1949. Mildner zbiegł następnie do Argentyny. Sprawa miejsca jego pobytu było omawiane podczas procesu Adolfa Eichmanna w Jerozolimie w 1961. Ostatecznie Mildner nigdy nie poniósł odpowiedzialności za swoje zbrodnie i zmarł w Argentynie w latach 60. (dokładna data nie jest znana).

</doc>
<doc id="438207" url="https://pl.wikipedia.org/wiki?curid=438207" title="Chemnitz (region)">
Chemnitz (region)



</doc>
<doc id="438208" url="https://pl.wikipedia.org/wiki?curid=438208" title="Regierungsbezirk Chemnitz">
Regierungsbezirk Chemnitz



</doc>
<doc id="438209" url="https://pl.wikipedia.org/wiki?curid=438209" title="Rutewka orlikolistna">
Rutewka orlikolistna

Rutewka orlikolistna ("Thalictrum aquilegiifolium" L.) – gatunek roślin z rodziny jaskrowatych. Występuje w Azji (na znacznych obszarach Rosji, w Chinach, Japonii, Turcji) oraz na prawie całym obszarze Europy Jest pospolity w całej Polsce, jest również uprawiany.
Biologia i ekologia.
Bylina, hemikryptofit. Wydziela, szczególnie pod wieczór przyjemny i bardzo silny zapach, podobny do zapachu konwalii. Jej przedsłupne kwiaty, zapylane są przez owady lub przez wiatr, również mogą być samopylne. Okres kwitnienia: od maja do czerwca. Rośnie w wilgotnych lasach i małych zaroślach, na łąkach, nad potokami w ziołoroślach. W Tatrach jest rośliną pospolitą, dochodzi do wysokości 1827 m n.p.m. Jest gatunkiem charakterystycznym dla klasy (Cl.) "Betulo-Adenostyletea".

</doc>
<doc id="438211" url="https://pl.wikipedia.org/wiki?curid=438211" title="Kaplica (Kurzacze)">
Kaplica (Kurzacze)

Kaplica – przysiółek wsi Kurzacze – niezaludniony przysiółek w Polsce, położony w województwie świętokrzyskim, w powiecie ostrowieckim, w gminie Kunów. Znajduje się około 5 km na północny wschód od miasteczka Kunów. Nazwa miejscowości pochodzi od kaplicy Świętej Katarzyny z 1430 roku.
Przez Kaplicę przechodzi niebieski szlak turystyczny z Łysej Góry do Pętkowic i zielony szlak rowerowy im. Witolda Gombrowicza.
Historia.
Początkowo Kaplica wyznaczała granicę między kluczami kunowskim i iłżeckim biskupów krakowskich. W Kaplicy około 1658 roku zmarł proboszcz kościoła szpitalnego w Kunowie, który ukrywał się tutaj przed Szwedami. Kapliczkę św. Katarzyny odnowił w 1703 pustelnik Jakub Nawoyski.
W XIX w. znajdowały się na tym terenie dwie osady: leśna należąca do zakładów starachowickich oraz włościańska z 1 domem i 5 mieszkańcami.
W czasie powstania styczniowego, 17 stycznia 1864 roku w okolicach Kaplicy oddział pułkownika Karola Kality stoczył zwycięską bitwę z Rosjanami (bitwa pod Lubienią). Wydarzenie to upamiętnia tablica umieszczona na ścianie kapliczki św. Katarzyny. O przebiegu bitwy pułkownik pisał w swoich wspomnieniach: "Ze wspomnień krwawych walk".
W czasie II wojny światowej kapliczka św. Katarzyny służyła jako skrzynka kontaktowa partyzantów.
W XX w. wieś wyludniła się. W latach 70. wyprowadzili się ostatni mieszkańcy. Pozostałością po miejscowości jest kaplica św. Katarzyny. Znajdują się tu także zabezpieczone odwierty wody pitnej.
Kaplica św. Katarzyny.
Gotycką kapliczkę św. Katarzyny ufundował w roku 1430 biskup Zbigniew Oleśnicki. Jest ona najstarszą wolno stojącą kaplicą w Polsce. Poza swoją funkcją sakralną kaplica św. Katarzyny odgrywała rolę słupa granicznego, który rozdzielał klucze: kunowski i iłżecki. Kaplica zbudowana jest na planie ośmiokąta, wewnątrz okrągła. Nad wejściem znajduje się herb biskupa Oleśnickiego – Dębno. Herb fundatora umieszczono także na eliptycznym sklepieniu kaplicy. W kaplicy znajduje się ołtarzyk z figurą św. Katarzyny, pochodzący z przełomu XVII i XVIII wieku.
W 1979 roku na ścianie kaplicy umieszczono pamiątkową tablicę z napisem "Miejsce walki powstańców 1863 r."
Kapliczka została wpisana do rejestru zabytków nieruchomych (nr rej.: A.608 z 27.04.1984 z 28.09.1989).

</doc>
<doc id="438212" url="https://pl.wikipedia.org/wiki?curid=438212" title="Przemysł muzyczny">
Przemysł muzyczny

Przemysł muzyczny, przemysł fonograficzny – obejmuje ogół działalności związanej z produkcją muzyki.
Przemysł muzyczny obejmuje szereg działań, w tym m.in. działalność wydawniczą (wydawnictwo muzyczne), nagraniową (studio nagraniowe), produkcyjną (producent muzyczny) oraz zarządzanie prawami autorskimi lub prawami pokrewnymi.
Według danych z 2012 roku szacunkowa wartość ze sprzedaży muzyki na świecie wyniosła 16,5 miliarda USD, notując wzrost na poziomie 0,3%, w stosunku do roku poprzedniego.
Według raportu Nielson SoundScan z 2012 r., branża muzyczna na świecie była zdominowana przez wytwórnie typu "major", tj. Universal Music Group z udziałem rzędu 32,41%, Sony Music Entertainment – 30,25%, Warner Music Group – 19,15% oraz EMI Group – 6,78%. Udział wytwórni niezależnych w światowym rynku muzycznym kształtował się na poziomie 11,42%.
Wartość polskiego rynku muzycznego w I półroczu 2014 roku wyniosła 79 mln zł, notując 0,6% wzrost w stosunku do okresu analogicznego w 2013 roku. Wartość cyfrowego rynku muzyki w Polsce w I półroczu 2014 roku wyniosła 19,5 mln zł notując 20,4% wzrost w stosunku do okresu analogicznego w 2013 roku. Największy wzrost nastąpił na polu dochodów z tytułu subskrypcji w związku z dynamicznym wzrostem udziału w rynku m.in. takich serwisów jak: Deezer, Spotify czy Muzo. Spadły natomiast wpływy z tytułu pobrań muzyki do telefonów komórkowych oraz pobrań online.

</doc>
<doc id="438214" url="https://pl.wikipedia.org/wiki?curid=438214" title="Jubileuszowy Zlot ZHP w Spale">
Jubileuszowy Zlot ZHP w Spale

Jubileuszowy Zlot ZHP w Spale – zlot harcerski, zorganizowany przez Związek Harcerstwa Polskiego w dniach 10-25 lipca 1935 roku, na terenie rezydencji Prezydenta RP w Spale, dla uczczenia 25 rocznicy powstania harcerstwa. 
W inauguracji zlotu uczestniczył Prezydent Rzeczypospolitej Polskiej Ignacy Mościcki - protektor Związku Harcerstwa Polskiego.
Symbolem zlotu był wizerunek żubra z pomnika w Spale, stojącego przed rezydencją Prezydenta RP.
W zlocie uczestniczyło ponad 25 tys. osób, w tym ponad 15 tys. harcerzy i ponad 7,5 tys. harcerek, delegacje harcerstwa polskiego z zagranicy oraz zagranicznych organizacji skautowych, a także ponad 500 byłych harcerek i harcerzy zrzeszonych w Kole Harcerzy z Czasów Walk o Niepodległość, zaproszonych przez władze i na koszt państwa.
W programie zlotu były harce, gry, biegi i ćwiczenia oraz pełnienie służby według specjalności drużyn.
Komendantem całego zlotu był Antoni Olbromski, komendantem zlotów harcerzy - Ignacy Wądołkowski, a zlotu harcerek - Helena Śliwowska. 

</doc>
<doc id="438215" url="https://pl.wikipedia.org/wiki?curid=438215" title="Ithytrichia lamellaris">
Ithytrichia lamellaris

Ithytrichia lamellaris – owad wodny z rzędu chruścików (Insecta: Trichoptera) z rodziny wodolotkowatych (Hydroptilidae), potamobiont związany z rzekami nizinnymi i pojeziernymi średniej wielkości. Gatunek zagrożony wyginięciem w Polsce. Larwy wielkości 3–5 mm żyją w rzekach na dnie kamienistym, budują przenośne domki z nici jedwabnych z fragmentami glonów. Larwy odżywiają się glonami, aparat gębowy umożliwia im wysysanie zawartości komórki glonu. Postacie doskonałe (imago) spotykane są w pobliżu rzek, aktywne wieczorem i w nocy, przylatują do światła. Gatunek wrażliwy na zanieczyszczenia wody i antropogeniczne przekształcenie koryta rzecznego, dobry bioindykator.

</doc>
<doc id="438216" url="https://pl.wikipedia.org/wiki?curid=438216" title="Lewoskrętność">
Lewoskrętność

Lewoskrętność – kierunek obrotu przeciwny do prawoskrętności.
Wskutek efektu Coriolisa wiatry cyklonalne (to znaczy wiejące dokoła niżów barycznych) nad półkulą północną cechują się lewoskrętnością. Wskutek tego samego efektu nad półkulą południową lewoskrętne są antycyklony (wokół wyżów barycznych).
W technice gwinty lewoskrętne używane są znacznie rzadziej niż prawoskrętne, do tego stopnia, że potrzeba użycia śruby o gwincie lewym (zwanym odwrotnym) musi być dodatkowo – na rysunkach technicznych, w zamówieniach i specyfikacjach technicznych – oznaczona, bo domyślnie uznaje się, że śruby i gwinty bez takich oznaczeń są prawoskrętne. Gwint lewoskrętny występuje też na śrubie rzymskiej.
Często lewoskrętność jako kierunek opisuje się jako „odwrotny do kierunku ruchu wskazówek zegara” (ang. "counterclockwise").
Używana też jest nazwa: kierunek matematycznie dodatni.

</doc>
<doc id="438219" url="https://pl.wikipedia.org/wiki?curid=438219" title="Małgorzata Niezabitowska">
Małgorzata Niezabitowska

Małgorzata Anna Niezabitowska (ur. 25 listopada 1948 w Warszawie) – polska dziennikarka, autorka książek, scenariuszy i sztuki teatralnej, reporterka „Tygodnika Solidarność”, rzeczniczka prasowa rządu Tadeusza Mazowieckiego (1989–1991).
Rodzina.
Małgorzata Niezabitowska, córka Tadeusza i Barbary Koryatowicz-Kurcewicz-Bułyha, pochodzi ze starej rodziny ziemiańskiej herbu Lubicz o długiej tradycji patriotycznej. Jej przodkowie, zarówno ze strony matki, jak i ojca, w Królestwie Polskim i Rzeczypospolitej Obojga Narodów pełnili funkcje cywilne i wojskowe, a w okresie zaborów brali udział w wojnach napoleońskich i powstaniach.
W XX wieku spośród najbliższych krewnych cioteczny dziadek Zbigniew Mysyrowicz służył w I Pułku Ułanów Legionów Polskich, a następnie jako oficer zawodowy walczył w wojnie 1920 roku i został ciężko ranny dowodząc szwadronem konnicy w bitwie nad Stochodem. Drugi cioteczny dziadek Tadeusz Mysyrowicz, oficer WP, uczestnik Kampanii wrześniowej 1939 roku, został zamordowany w Katyniu.
Dziadek Mieczysław Niezabitowski podczas studiów w Wiedniu wstąpił do Polskich Drużyn Strzeleckich, w których ukończył kurs podoficerski, w chwili wybuchu I wojny światowej w 1914 roku zgłosił się do Legionów Polskich, a podczas wojny polsko-bolszewickiej walczył jako ochotnik.
Prapradziadek Władysław Mysyrowicz był znakomitym hodowcą koni pełnej krwi angielskiej, jednym z pionierów wyścigów konnych na ziemiach polskich. Dziadek Jerzy Koryatowicz-Kurcewicz-Bułyha pochodził w prostej linii od Narymunta, najstarszego syna Gedymina, założyciela Wielkiego Księstwa Litewskiego.
Mąż Tomasz Tomaszewski jest fotografikiem, córka, doktor habilitowany sztuk pięknych, adiunktem na Akademii Sztuk Pięknych w Warszawie.
Wykształcenie.
W 1966 roku ukończyła Liceum im. Modzelewskiego (obecnie Goethego) z językiem wykładowym niemieckim. W latach 1966–1970 studiowała na Wydziale Prawa i Administracji Uniwersytetu Warszawskiego, na którym obroniła z wynikiem bardzo dobrym pracę magisterską z procedury karnej. Kształciła się również na Podyplomowym Studium Dziennikarskim na macierzystej uczelni (1970–1972). W 1983 roku otrzymała stypendium Instytutu Nauki o Człowieku w Wiedniu, gdzie wyjechała dopiero po otrzymaniu paszportu dwa lata później. W 1986 roku została wyróżniona prestiżowym „Nieman Professional Journalist Fellowship” na Uniwersytecie Harvarda (1986–1987).
Praca zawodowa.
W latach 70. pracowała w pismach „Zwierciadło” i „Kultura”, była autorką scenariusza serialu telewizyjnego "Punkt widzenia" oraz tekstów piosenek, m.in. dla zespołu Kombi.
W 1980 roku napisała sztukę "Polskie lato, polska jesień" o strajku w Stoczni Gdańskiej i powstaniu „Solidarności”, której wystawienie uniemożliwiła cenzura. Od momentu jego powstania w kwietniu 1981 roku stale współpracowała z „Tygodnikiem Solidarność”, gdzie została zatrudniona jako reporterka we wrześniu tego samego roku.
Po 13 grudnia 1981 roku dokumentowała stan wojenny. Pisała konspiracyjny dziennik, a wraz z mężem fotografowała na ulicach Warszawy i organizowała akcje wykonania zdjęć internowanych działaczy „Solidarności” i Lecha Wałęsy. Materiały te przesyłane w poczcie dyplomatycznej na Zachód były szeroko publikowane, m.in. w „La Vie”. „Corriere della Sera”, „Paris Match”, „Famiglia Cristiana”.
W latach 1980–1985 pracowała wraz z mężem nad książką "Ostatni. Współcześni Żydzi polscy," której pierwsze wydanie z przyczyn cenzuralnych ukazało się w języku angielskim w Stanach Zjednoczonych, następnie w Niemczech, Szwajcarii i Austrii, a w kraju dopiero po odzyskaniu wolności. Wcześniej fragmenty zostały opublikowane w podziemnym wydawnictwie. W 1993 roku książka "OSTATNI" otrzymała nagrodę Warszawskiej Premiery Literackiej.
W 1984 roku Małgorzata Niezabitowska współtworzyła „Przegląd Katolicki”, w którym pełniła funkcję kierownika działu społecznego. W 1986 roku otrzymała „Nieman Professional Fellowship” na Uniwersytecie Harwarda. W USA pracowała wraz z mężem dla „National Geographic” nad materiałem "Discovering America", który ukazał się w styczniu 1988 roku na stulecie magazynu. Po powrocie do kraju publikowała teksty w pismach zachodnich, m.in. w „Die Zeit”, , „La Repubblica”.
Od 15 września 1989 do 7 stycznia 1991 pełniła funkcję rzecznika prasowego rządu Tadeusza Mazowieckiego.
W latach 1991–2001 stworzyła i prowadziła wydawnictwo „United Publishers” i agencję PR. W 2010 roku obszerne fragmenty sztuki "Polskie lato, polska jesień" zostały wystawione w Stoczni Gdańskiej podczas festiwalu „All about Freedom” organizowanym przez Europejskie Centrum Solidarności. W tym samym roku ukazała się jej książka "Składana wanna", która otrzymała nagrodę czytelników oraz jury Róża Gali. W 2013 roku zrealizowała wraz z mężem projekt "Poszukiwanie Ameryki 25 lat później", którego wynikiem był materiał opublikowany w „National Geographic”. W 2014 ukazała się książka z jej tekstem o powstaniu Muzeum POLIN "Na początku było marzenie".
W październiku 2016 roku Ośrodek Karta wydał książkę Małgorzaty Niezabitowskiej "W twoim kraju wojna!". Zawiera ona publikowane po raz pierwszy dzienniki pisane od pierwszego dnia stanu wojennego – 13 grudnia 1981 roku, opisane już w wolnej Polsce konspiracyjne akcje, w których Małgorzata Niezabitowska brała udział oraz zdjęcia z tych akcji.
Kwestia współpracy z SB.
18 grudnia 2004 w opublikowanym w „Rzeczpospolitej” artykule "Prawdy jak chleba" Niezabitowska sama ogłosiła, że w Instytucie Pamięci Narodowej znajdują się – jej zdaniem sfałszowane – materiały, świadczące o tym, iż była tajnym współpracownikiem SB o pseudonimie „Nowak”, i zapowiedziała złożenie wniosku o autolustrację. Wkrótce po tym została publicznie oskarżona o współpracę z SB przez Krzysztofa Wyszkowskiego.
IPN odmówił jej statusu osoby pokrzywdzonej. Po toczącym się od maja 2005 na wniosek Niezabitowskiej postępowaniu lustracyjnym w jej sprawie 11 czerwca 2006 sąd lustracyjny uznał, iż Niezabitowska nie była tajnym współpracownikiem SB. Kolejny uniewinniający wyrok w tej sprawie zapadł 11 stycznia 2007. Sąd Apelacyjny w Warszawie w uzasadnieniu wyroku uznał m.in., że „Małgorzata Niezabitowska została zarejestrowana bez swojej wiedzy jako tajny współpracownik. Mimo że odmawiała spotkań z SB, prowadzący ją funkcjonariusz pisał raporty z tych spotkań. Znalazły się w nich informacje m.in. z podsłuchów założonych w jej mieszkaniu”. Po apelacji wniesionej przez IPN sprawa wróciła do sądu pierwszej instancji i była ponownie rozpatrywana. W 2010 Sąd Okręgowy umorzył postępowanie w związku z długotrwałą chorobą Małgorzaty Niezabitowskiej, która spowodowała, że wycofała się ona z procesu autolustracji.
Całą sprawę wraz z dokładnym przebiegiem procesu opisała w książce "Prawdy jak chleba", a materiały SB wraz z metodą ich wytwarzania ujawniła na swojej stronie internetowej.
Działalność społeczna.
W maju 1994 roku była inicjatorką i organizatorką społecznej zbiórki, a następnie wysłania polskich żołnierzy – zdobywców Monte Cassino do Włoch na oficjalne obchody pięćdziesiątej rocznicy bitwy.
W latach 1994–1997 była moderatorką corocznych dysput filozoficznych o arystotelesowskiej triadzie – prawdzie, dobru i pięknie organizowanych przez Wydział Filozofii Uniwersytetu Jagiellońskiego, których uczestnikami byli profesorowie ksiądz Józef Tischner i Jan Woleński. Dysputy odbywały się przy udziale publiczności i mediów w krakowskim klasztorze Dominikanów, a ich treść publikowana.
W roku 1998 zainicjowała wraz z Waldemarem Kuczyńskim prace nad "Księgą Dziesięciolecie Polski Niepodległej 1989-1999", w której przygotowaniu wzięło społecznie udział ponad osiemset osób. Była prezesem Fundacji Księgi, jej wydawcą, autorką koncepcji graficznej oraz licznych tekstów. Księga wydana w roku 2001 została przekazana w darze do wybranych bibliotek oraz szkół wyższych i średnich w całym kraju.
Działała na rzecz samorządności w regionie podwarszawskim, była m.in. współzałożycielem i prezesem Stowarzyszenia Obywateli Konstancina-Jeziorny.
W okresie 1993–1999 była prezesem Fundacji Animals. Od lat 90. aktywnie wspiera organizacje zajmujące się ochroną praw zwierząt i opieką nad nimi, m.in. Fundacje Centaurus, VIVA, Nasza szkapa, PEGASUS, Przystanek ocalenie.
Od lat 90. działała w Komitecie Wspierania Budowy Muzeum Historii Żydów Polskich. W latach 2013 - 2022 była członkiem Rady Muzeum POLIN.
Odznaczenia i nagrody.
W 2001 została odznaczona Krzyżem Oficerskim Orderu Odrodzenia Polski.
W 1994 za pomoc dla polskich kombatantów uhonorowana Krzyżem Pamiątkowym Monte Cassino.
W 2013 wyróżniona nagrodą im. Czesława Miłosza przyznawaną ludziom kultury za wkład w porozumienie między Polską a Stanami Zjednoczonymi – Czesław Miłosz Award for Contributions to US-Polish Relations.
W 2014 uhonorowana nagrodą im. Ireny Sendlerowej przyznawaną Polakom przyczyniającym się do zachowania dziedzictwa żydowskiego i odnowy kultury żydowskiej w Polsce.
Twórczość.
Książki
Sztuka teatralna "Polskie lato, polska jesień", zbiory Europejskiego Centrum Solidarności
Najważniejsze publikacje prasowe
„Tygodnik Solidarność” 1981: (wybór)
„Tygodnik Powszechny”: (wybór)
Zdjęte w całości przez cenzurę:
„Przegląd Katolicki”: (wybór)
„Karta” nr 4, styczeń 1987 (wydawnictwo podziemne) "Minjan z Lublina, Długa droga do domu"
„Tygodnik Solidarność” 1989: (wybór)
National Geographic (edycja polska): (wybór)
Prasa zagraniczna: (wybór)

</doc>
<doc id="438221" url="https://pl.wikipedia.org/wiki?curid=438221" title="Rejencja Szwabia">
Rejencja Szwabia

Rejencja Szwabia (niem. "Regierungsbezirk Schwaben") – okręg ("Bezirk") oraz rejencja w Niemczech, w kraju związkowym Bawaria. Główny urząd rejencji, zarząd ("Regierung"), ma siedzibę w Augsburgu. Rejencja stanowi wschodnią część historycznej Szwabii – pozostała należy do Badenii-Wirtembergii.
Geografia.
Rejencja Szwabia leży w południowo-zachodniej części Bawarii. Od południa graniczy z Austrią, od zachodu z Badenią-Wirtembergią, od północy ze Środkową Frankonią i od wschodu z Górną Bawarią. Największe rzeki przepływające przez rejencję to Dunaj, Lech, Iller, Wertach, Günz, Mindel i Wörnitz.
Historia.
W 1803 założono Bawarską Prowincję Schwabię ("Baierische Provinz Schwaben"), w 1808 podzielono ją na trzy powiaty, w 1817 zjednoczono w powiat Oberdonau, przemianowany w 1837 na powiat "Schwaben und Neuburg". Z niewielkimi zmianami granic przetrwał do 1939, gdy rząd hitlerowski w ramach akcji ujednolicania Niemiec nadał mu dzisiejszą nazwę. W 1972 doszło do zamiany niektórych terytoriów z Górną Bawarią.
Podział administracyjny.
Rejencja Szwabia dzieli się na:
Regiony planowania:
Do regionu Donau-Iller należy również jedno miasto na prawach powiatu oraz dwa powiaty ziemskie w Badenii-Wirtembergii. Całkowita powierzchnia regionu wynosi 5 464,17 km², a zamieszkuje go łącznie 963 565 mieszkańców.
Miasta na prawach powiatu:
Powiaty ziemskie:

</doc>
<doc id="438225" url="https://pl.wikipedia.org/wiki?curid=438225" title="550 Music">
550 Music

550 Records wytwórnia płytowa będąca spółką-córką Epic Records. Jest ona dystrybutorem między innymi Céline Dion. 
Nazwa 550 pochodzi od adresu budynku Sony, który mieści się przy Madison Avenue 550 w Nowym Jorku.

</doc>
<doc id="438226" url="https://pl.wikipedia.org/wiki?curid=438226" title="Rhyacophila fasciata">
Rhyacophila fasciata

Rhyacophila fasciata – chruścik (Insecta: Trichoptera) z rodziny Rhyacophilidae, krenofil. Larwy żyją w źródłach (krenal) oraz małych strumieniach (rhitral, epirhitral). Larwy są drapieżne, zjadają drobne organizmy wodne, nie budują przenośnych domków ani sieci łownych. Dopiero ostatnie stadium larwalne buduje domek poczwarkowy z małych kamyczków, w środku z przędzy jedwabnej buduje kokon, w którym następuje przepoczwarczenie. Postacie doskonałe (imago) spotykane są w pobliżu zbiorników wodnych, aktywne wieczorem i w nocy, przylatują do światła.

</doc>
<doc id="438228" url="https://pl.wikipedia.org/wiki?curid=438228" title="Legion Ukraiński">
Legion Ukraiński

Legion Ukraiński (niem. "Ukrainische Legion", krypt. „Berg-Bauern Hilfe”, BBH) – ukraińska formacja wojskowa, nazwa właściwa Oddział Wojskowy Nacjonalistów, w literaturze przedmiotu często określana potoczną nazwą Legionu Suszki, stworzona w wyniku porozumienia Organizacji Ukraińskich Nacjonalistów z Abwehrą, działająca po stronie III Rzeszy podczas agresji Niemiec i ZSRR na Polskę 1939 r., wyposażona i zorganizowana przez Niemców.
Według planów niemieckich, Legion miał zostać użyty do wsparcia antypolskiej dywersji w Małopolsce Wschodniej. Plan ten został jednak zarzucony w ostatnich dniach sierpnia 1939, a sam Legion przeniesiony do służby pomocniczej. W związku z tym nie wziął udziału w walkach.
Utworzenie i organizacja Legionu.
Po upadku Ukrainy Karpackiej, część siczowców zdołała zbiec przed niewolą węgierską za granicę. OUN utworzyła dla części z nich, z pomocą niemiecką, obóz w Bratysławie. Drugą część skierowano na obóz szkoleniowy w Alpy, a innych umieszczono w obozach na terenie Austrii oraz koło Hanoweru. Część z żołnierzy Siczy Karpackiej znalazła również schronienie i pracę w Brunszwiku i koło Brna, a część w zmilitaryzowanych obozach pracy w górach Harz i na Opolszczyźnie. Władze niemieckie wydały również pozwolenie na utworzenie ukraińskiego batalionu wojskowego, szkolącego się w okolicach Berlina.
Po nawiązaniu kontaktów pomiędzy OUN (Andrij Melnyk) a Abwehrą (adm. Wilhelm Canaris), w czerwcu 1939 zapadła decyzja o formowaniu oddziału. Miał on liczyć 250 żołnierzy, i otrzymał kodową nazwę "Bergbauern-Hilfe" (BBH). Za formowanie jednostki miał odpowiadać najbliższy współpracownik Canarisa - płk Erwin Lahousen. Na czele Legionu Ukraińskiego stanął Roman Suszko, opiekę polityczną nad jednostką sprawował dr Jarosław Baranowśkyj, a przed Naczelnym Dowództwem Wehrmachtu (OKW) i ministrem spraw zagranicznych jednostkę reprezentował płk Riko Jaryj. Szkolenie oddziałów Legionu zakończono 21 sierpnia 1939.
Organizacja Ukraińskich Nacjonalistów, która sprawowała polityczne zwierzchnictwo nad Legionem, chciała jego dalszej rozbudowy, co popierała Abwehra, ale sprzeciwiło się temu Oberkommando der Wehrmacht. Ostatecznie o przeznaczeniu Legionu zadecydowano na konferencji w Jełowej 12 września 1939 r. 
Szkolenie żołnierzy i oficerów Legionu odbywało się początkowo w miejscowości Saubersdorf (około 12 km na południowy zachód od Wiener Neustadt) w Austrii, a następnie także w niemieckich ośrodkach wojskowych m.in. w Nysie i we Wrocławiu na Śląsku oraz w Bawarii na poligonie nad jeziorem Chiem - See. 
W skład legionu wchodziły dwa bataliony (kurenie): pod dowództwem Osypa Karaczewskiego i Jewhena Hotowycza. Ochotnicy do Legionu pochodzili z zorganizowanych przez Niemców ukraińskich batalionów pracy, skupiających byłych siczowców z Karpato-Ukrainy, którzy po upadku tego państwa dostali się do niewoli rumuńskiej i węgierskiej oraz z ukraińskich emigrantów mieszkających w Niemczech i obywateli polskich z Małopolski wschodniej. Początkowo byli oni wyposażeni w mundury gwardii kanclerza Austrii Kurta Schuschnigga. 1 batalion (kureń) był uzbrojony w 47 karabinów, 3 karabiny maszynowe, 56 rewolwerów kalibru 9 mm, po dwa granaty na żołnierza oraz w 6 automatów. Uzbrojenie 2 batalionu było najprawdopodobniej podobne z tym, że w ramach tej jednostki działał specjalny oddział przeznaczony do celów dywersyjnych, którego członkowie zostali uzbrojeni w nowoczesne pistolety maszynowe MP 38 i po cztery ręczne granaty.
Na krótko przed rozpoczęciem wojny niemiecko-polskiej otrzymali umundurowanie Wehrmachtu, które zostało pozbawione wszelkich odznak i przefarbowane na kolor ciemnozielony.
Szkolenie i szlak bojowy.
Do szkolonych oddziałów dołączono kursantów szkoły junackiej. Szkolenie oddziałów zakończyło się 21 sierpnia 1939 sformowaniem Legionu w sile dwóch batalionów (kureni), o liczebności 300 osób. Oddział pozostawał pod nadzorem mjr Dehmela. W momencie rozpoczęcia wojny planowano powierzyć Legionowi działania specjalne - przerzucić go przez Słowację na tereny ukraińskie, gdzie miał być bazą do tworzenia oddziałów partyzanckich. Ukraińcy szacowali, że w ewentualnym powstaniu mogło wziąć udział około 1300 oficerów i 12 000 żołnierzy.
Jednak władze niemieckie nie były do końca zdecydowane, co z oddziałem począć. 18 sierpnia mjr Schtoltze przekazał rozkaz pogotowia bojowego. 23 sierpnia 1939 Niemcy podpisały porozumienie z ZSRR, w związku z czym Prowid Ukraińskich Nacjonalistów przekazał kierownictwu krajowemu OUN zakaz wzniecania powstania. W tym samym dniu zapadła decyzja Niemiec o niewykorzystywaniu oddziałów ukraińskich w planowanej wojnie, a 1 września 1939 wydano rozkaz o przesunięciu oddziału do służby pomocniczej.
Od 9 września 1939 Legion Ukraiński uczestniczył w niemieckiej inwazji na Polskę, wchodząc w skład niemieckiej 14 Armii gen. Wilhelma Lista, stacjonował w Medzilaborcach na Słowacji. Stamtąd wraz z ze słowacką 2. Dywizją Piechoty „Škultéty” ruszył na Baligród. 
Maszerując na tyłach wojsk niemieckich, poprzez Sanok, Lesko, Ustrzyki Dolne i Sambor, część legionu dotarła do Komarna, gdzie otrzymała rozkaz natychmiastowego zatrzymania się. Po zajęciu Lwowa przez Armię Czerwoną legion został wycofany do Krosna, a następnie do Zakopanego, gdzie mieściła się ukraińska szkoła policyjna pod nazwą „Ukraińska Sotnia Szkoleniowa”, zorganizowana przez kierownictwo OUN pod dowództwem niemieckiego oficera mjr. Wilhelma Krügera. Inny oddział Legionu poszedł w kierunku południowym docierając w tym czasie w rejon Stryja .
W trakcie działań Legion dokonał kilku ataków na polskie garnizony i niewielkie oddziały WP. Wedle oficjalnego raportu jednostka zdobyła: 7 armat, 80 lekkich karabinów maszynowych, 3000 karabinów, 14 800 granatów oraz 54 pojazdy mechaniczne.
Ostatecznie Legion został rozwiązany po agresji ZSRR na Polskę, gdy okazało się, że ZSRR wykonał zobowiązania wobec III Rzeszy wynikające z paktu Ribbentrop-Mołotow. 
Członkowie Legionu zasilili następnie szeregi Werkschutzu – paramilitarnej straży przemysłowej pilnującej zajęte przez Niemców zakłady w Skarżysku, Stalowej Woli i Starachowicach. Pozostali legioniści zaciągnęli się do oddziałów Bahnschutzu – straży kolejowej oraz niemieckiej policji pomocniczej Hilfspolizei.
Członkowie Legionu weszli między innymi w 1941 w skład dwóch ukraińskich batalionów: „Nachtigall” i „Roland”, pod zbiorczą nazwą Drużyny Ukraińskich Nacjonalistów. Uczestniczyły one w początkowej fazie ataku Niemiec na ZSRR.

</doc>
<doc id="438229" url="https://pl.wikipedia.org/wiki?curid=438229" title="Anette Norberg">
Anette Norberg

Anette Norberg (ur. 12 listopada 1966 w Härnösand) – szwedzka curlerka, z 27 medalami imprez międzynarodowych jest najbardziej utytułowaną zawodniczką na świecie, pierwsza w historii kapitan, która zdobyła dwa złote medale igrzysk olimpijskich, starsza siostra Cathrine Lindahl. Zakończyła karierę sportową w 2013, przez wiele lat była skipem "Team Folksam" z Härnösands Curligklubb, później zaś dowodziła drużyną "Ahlmarks" z Karlstads Curligklubb. Od grudnia 2013 będzie występować w drużynie swojej córki.
W 2007 Anette Norberg wygrała Svenska Idrottsgalan w kategorii osiągnięcie roku. Pięć lat później przyznano jej prestiżowe Victoriastipendiet.
Kariera.
Norberg zaczęła grać w curling w 1979, dzięki rodzicom, którzy uczestniczyli m.in. w mistrzostwach Szwecji.
Lata 1983–1998.
Anette zadebiutowała na arenie międzynarodowej jako skip w Mistrzostwach Europy Juniorów 1983. W swoim pierwszym występie zdobyła już brązowy medal, pokonując w małym finale Niemki 13:5.
Rok później zadebiutowała w rywalizacji seniorek, na ME 1984 jej drużyna zdobyła srebro po finałowej porażce 2:8 z Niemcami (Almut Hege). Kolejne występy również kończyły się przegranymi w finałach, stało się tak na MEJ 1986 i 1987, kiedy Szwedki przegrywały 3:5 ze Szwajcarią i 5:6 z Norweżkami. Norberg dowodziła także zespołem na ME 1987, gdy powtórzyła poprzednie sukcesy zajmując 2. miejsce, w finale uległa Niemkom (Andrea Schöpp) 6:7.
W 1988 jako rezerwowa wyjechała z drużyną Elisabeth Högström na Zimowe Igrzyska Olimpijskie, curling był wówczas jeszcze dyscypliną pokazową. Norberg nie zagrała w żadnym z ośmiu meczów, Szwedki wywalczyły wówczas srebrne medale. Po ponad miesiącu Anette jako skip wyjechała na Mistrzostwa Świata 1988, po raz pierwszy zmierzyła się tam z drużynami amerykańskimi. Szwecja przegrała wówczas półfinał przeciwko Kanadzie (Heather Houston) 4:10, ale wysoko (14:2) pokonały Norweżki (Anne Jøtun Bakke) w meczu o brązowy medal. Jeszcze w tym samym roku Norberg jako trzecia u Elisabeth Högström triumfowała w ME, Skandynawki pokonały w finale Szkotki 5:4.
Cztery następne występy Norberg jako kapitana kończyły się zajęciem 3. miejsca. Były to kolejno MŚ 1989 po porażce z Norweżkami w półfinale 5:7, ME 1989 po wygranej z Dunkami w małym finale 8:5, MŚ 1991, kiedy Szwecja przegrała półfinał z Kanadą 4:6 i ME 1991.
Po 12 występach międzynarodowych, wszystkich zakończonych zdobyciem medalu pierwszym turniejem bez uplasowania na podium była pokazowa rywalizacja na Zimowych Igrzyskach Olimpijskich 1992. W Albertville Szwedki sklasyfikowano na 5. miejscu. Norberg tą samą lokatę zajęła na ME 1994 i ME 1998.
Lata 2001–2007.
Norberg wyjechała na MŚ 2001 i wróciła ze srebrnym medalem. W grudniu tego samego roku zapoczątkowała serię 5 triumfów w mistrzostwach Europy. W latach 2001 i 2002 w finałach rywalizacji europejskiej Szwedki dwukrotnie pokonały Dunki (Lene Bidstrup i Dorthe Holm), w 2003, 2004 i 2005 w meczach o złoto zespół z Härnösand wygrywał ze Szwajcarkami (Luzia Ebnöther, Mirjam Ott). Sukcesy w Europie były poparte brązowym medalem MŚ 2003 i złotym w Mistrzostwach Świata 2005. W 2004 Szwedki były gospodyniami mistrzostw świata, zawody te zakończyły jednak na 6. pozycji.
W 2006 Norberg dowodziła reprezentacją Szwecji na Zimowych Igrzyskach Olimpijskich 2006, kiedy curling był już w gronie dyscyplin medalowych. Szwedki zaliczane były do faworytek. Dotarły do finału, w którym po zaciętej rywalizacji pokonały 7:6 Mirjam Ott ze Szwajcarii. W sezonie olimpijskim zespół Anette wygrał wszystkie najważniejsze imprezy, łącznie z późniejszymi MŚ. W Grande Prairie podobnie jak rok wcześniej w finale Szwedki pokonały Amerykanki (Debbie McCormick) 10:9.
Drużyna Norberg nie zagrała na Mistrzostwach Europy 2006, wystąpiła natomiast w Mistrzostwach Świata 2007 zajmując 6. miejsce. W grudniu 2007 zespół Härnösands CK po raz szósty sięgnął po złote medale mistrzostw Europy, w finale zawodów w Füssen Szwedki pokonały Szkotki (Kelly Wood) 9:4. Rok później także grały w finale jednak uległy szwajcarskiej drużynie Mirjam Ott 4:5.
Lata 2008–2010.
W 2008 Norberg jako trzecia w drużynie Niklasa Edina wygrała mistrzostwa Szwecji mikstów, dało jej to możliwość wyjazdu na mistrzostwa Europy. Zawody mikstów nie są aż tak prestiżowe jak mistrzostwa Europy kobiet, Norberg wybrała wyjazd na turniej Oslo Cup z cyklu World Curling Tour jako przygotowania ze swoją drużyną do obrony tytułu mistrza Europy. Podczas grudniowych mistrzostw Europy przez długi czas Szwedki zajmowały pierwsze miejsce w tabeli, pod koniec fazy grupowej przegrały jednak dwa mecze z Niemkami (4:13) i Szwajcarkami (4:7). Drużyna Norberg została sklasyfikowana na 2. miejscu, następnie rozegrała mecz play-off ze Szwajcarią, który przegrała 4:8. Pojawiła się jednak w finale po wygranej w półfinale z Dunkami 8:7. W finale trzeci raz podczas tych zawodów wygrały Szwajcarki (5:4), zaś Szwecja zdobyła srebrny medal.
Po Round Robin MŚ 2009 zajmowała 4. miejsce. Wygrała niższy playoff i półfinał odpowiednio z Kanadyjkami 5:4 i Dunkami 7:6. W finale Szwecja zmierzyła się z Chinkami (Wang Bingyu), gdzie wynikiem 6:8 zdobyła srebrne medale. W Mistrzostwach Europy 2009, w sezonie olimpijskim, Szwedki zajęły 5. miejsce po porażce 4:5 z Rosjankami (Ludmiła Priwiwkowa) w tie-breaker.
Po Round Robin Zimowych Igrzyskach Olimpijskich w Vancouver szwedzka drużyna znajdowała się na drugim miejscu z bilansem 8 do 2 – przegrały z Rosjankami (1:10) oraz Kanadyjkami (2:6). W półfinale pokonały drużynę Chin 9:4. W finale spotkały się z Kanadyjkami, w 10. endzie po błędzie w wybiciu Cheryl Bernard Szwedki doprowadziły do dogrywki. W extra endzie to Kanadyjki miały hammera, jednak w swoim ostatnim zagraniu skip Kanady nie udało się wykonać podwójnego wybicia i Szwedki przejęły partię jednym punktem i w rezultacie wygrały cały mecz 7:6. Drużyna Norberg jest pierwszą na świecie, która zdobyła dwa złote medale olimpijskie w curlingu.
2010: Nowa drużyna.
23 maja 2010 Eva Lund, Cathrine Lindahl i Anna Le Moine ogłosiły swoje odejście z curlingu. Norberg, która została bez drużyny początkowo nie podjęła decyzji o swojej karierze, mówiła, że mogłaby zostać trenerem. Na początku czerwca ogłoszono, że do Anette Norberg dołączy zespół Cecilii Östlund (Sara Carlsson i Liselotte Lennartsson), który zajął 4. miejsce w MŚ 2010. Najważniejszym celem nowego zespołu jest wystąpienie na Zimowych Igrzyskach Olimpijskich 2014.
Zespół wygrał Elitserien 2010/2011, w finale pokonał 5:4 Stinę Viktorsson. Dało to Norberg możliwość wystąpienia na MŚ 2011. Szwedki z pierwszego miejsca weszły do fazy play-off, w górnym meczu pokonały Chinki (Wang), a w wielkim finale przejęły ostatnią partię i wynikiem zwyciężyły 7:5 nad Kanadyjkami (Amber Holland).
3 kwietnia 2013 Anette Norberg ogłosiła zakończenie kariery sportowej. Do gry, na niższym szczeblu, wróci w grudniu 2013. Wystąpi wówczas ze swoją córką w rozgrywkach Division 1, jej głównym celem jest pomoc w kształtowaniu gry córki.
Drużyny.
Drużyny żeńskie
Drużyny juniorskie
Drużyny mikstowe
Życie prywatne.
Anette Norberg mieszka w podsztokholmskim Saltsjö-Boo, ma dwójkę dzieci: Tobiasa (ur. 1991) i Theresę (ur. 1998).
Pracuje jako główny aktuariusz w Folksam, w 1988 uzyskała tytuł fil. kand. w matematyce na Uniwersytecie w Uppsali. Wcześniej pracowała na podobnych stanowiskach w Nordei i KP. W 2013 bierze udział w Let’s Dance (szwedzka wersja Tańca z gwiazdami).

</doc>
<doc id="438231" url="https://pl.wikipedia.org/wiki?curid=438231" title="Polycentropus irroratus">
Polycentropus irroratus

Polycentropus irroratus – owad wodny, chruścik z rodziny Polycentropodidae. Larwy budują sieci łowne, są drapieżne, żyją w średniej wielkości rzekach potamal nizinnych i pojeziernych, zasiedlają głównie dno kamieniste. Gatunek rzadszy niż "Polycentropus flavomaculatus" (z którym jest niekiedy synonimizowany) i mniej liczny, wrażliwy na zanieczyszczenia wody i antropogeniczne przekształcenia koryta rzecznego. Z tego względu jest dobrym bioindykatorem.

</doc>
<doc id="438235" url="https://pl.wikipedia.org/wiki?curid=438235" title="Rejencja Gießen">
Rejencja Gießen

Rejencja Gießen (niem. "Regierungsbezirk Gießen") - jedna z trzech rejencji niemieckiego kraju związkowego Hesja. Główny urząd rejencji, prezydium ("Regierungspräsidium") ma siedzibę w mieście Gießen.
Geografia.
Rejencja Gießen leży w środkowej części Hesji. Od południa graniczy z rejencją Darmstadt, od zachodu z Nadrenią-Palatynatem i Nadrenią Północną-Westfalią a od północy i od wschodu z rejencją Kassel.
Historia.
Rejencja została założona 1 stycznia 1981, na podstawie ustawy z 15 października 1980. Większość terenów rejencji (poza powiatem Marburg-Biedenkopf, niegdyś w rejencji Kassel) wydzielono z rejencji Darmstadt.
Podział administracyjny.
W skład rejencji Gießen wchodzi 5 powiatów oraz 3 miasta o szczególnym statusie "(Sonderstatusstadt)", które przejęły niektóre zadania powiatów.
Powiaty ziemskie:

</doc>
<doc id="438236" url="https://pl.wikipedia.org/wiki?curid=438236" title="Rejencja Giessen">
Rejencja Giessen



</doc>
<doc id="438243" url="https://pl.wikipedia.org/wiki?curid=438243" title="5 Minute Walk">
5 Minute Walk

5 Minute Walk – niezależna wytwórnia płytowa założona przez Franka Tate'a w kwietniu 1995. Działają głównie w Concord w Kalifornii. Uważają się za propagatorów muzyki chrześcijańskiej i wydają zespoły grające taką muzykę.
Slogan.
"Kochaj Boga, kochaj innych, miej czas na muzykę."

</doc>
<doc id="438248" url="https://pl.wikipedia.org/wiki?curid=438248" title="Dimitar Berbatov">
Dimitar Berbatov



</doc>
<doc id="438250" url="https://pl.wikipedia.org/wiki?curid=438250" title="Rerum Novarum">
Rerum Novarum



</doc>
<doc id="438251" url="https://pl.wikipedia.org/wiki?curid=438251" title="604 Records">
604 Records

604 Records to wytwórnia płytowa piosenkarza Nickelback - Chada Kroegera i prawnika Jonathana Simkina, założona w 2002. Płyty przez nich wydane rozprowadzane są przez Universal Music (Kanada) i Roadrunner Records (reszta świata).
604 odnosi się do kodu jednego z obszaru miasta Vancouver, gdzie wytwórnia ma swoje biuro.

</doc>
<doc id="438252" url="https://pl.wikipedia.org/wiki?curid=438252" title="Święty Jan Kapistran">
Święty Jan Kapistran



</doc>
<doc id="438255" url="https://pl.wikipedia.org/wiki?curid=438255" title="Anna Piotrowna (1757–1759)">
Anna Piotrowna (1757–1759)

Anna Piotrowna (ur. 20 grudnia 1757, zm. 16 marca 1759) – wielka księżna rosyjska z dynastii Holstein-Gottorp-Romanow, córka Piotra III i Katarzyny II Wielkiej.
Życiorys.
Anna urodziła się 9 grudnia 1757 r. jako córka ówczesnego następcy tronu Rosji, wielkiego księcia Piotra i jego żony Katarzyny. Ze strony ojca była prawnuczką cara Piotra I Wielkiego. Jej starszym bratem był Paweł, przyszły cesarz Rosji.
Narodziny Anny mogły być owocem romansu jej matki z polskim arystokratą, Stanisławem Augustem Poniatowskim. Poniatowski przybył do Petersburga w 1755 r. jako prywatny sekretarz brytyjskiego ambasadora, Charlesa Hanbury’ego Williamsa. Po paru miesiącach zaczął się romans wielkiej księżnej i Stanisława. W lipcu 1756 r. został odesłany do Polski na polecenie polskiego dworu królewskiego. Pół roku później powrócił do dwór w Petersburgu jako przedstawiciel elektora saskiego i króla Polski Augusta III.
Wiosną 1757 r. Katarzyna była w ciąży. Na wieść o ciąży żony wielki książę wyraził zdziwienie, jednak nie przystał na propozycję Katarzyny w postaci złożenia przysięgi, jakoby nie współżyli ze sobą. Piotr zamierzał oddać tę sprawę pod obrady Tajnej Kancelarii, jednak ostatecznie nie zdecydował się na to.
Poród przebiegł sprawnie, a dziewczynkę nazwano na cześć siostry cesarzowej Elżbiety a matki Piotra, zmarłej w 1728 r. Anny. Katarzynie odmówiono prawa wyboru imienia dla córki. Tuż po chrzcinach Anny jej rodzice otrzymali po 60 tysięcy rubli.
Przy chrzcie 28 grudnia 1757 roku i mianowaniu na wielką księżną została odznaczona Orderem Świętej Katarzyny 1 stopnia.
Anna została odebrana Katarzynie tuż po narodzinach; przebywała w pokoju dziecięcym przy apartamentach cesarzowej. Nie była przedmiotem zainteresowania ani ojca, ani matki, a także domniemanego biologicznego ojca Stanisława Poniatowskiego. Była chorowita od urodzenia. Zmarła w 1759 r. W jej pogrzebie uczestniczyła cesarzowa Elżbieta i Katarzyna, jednakże wielka księżna przemilczała tę śmierć w swoich pamiętnikach.
Michaił Łomonosow z okazji narodzin Anny Piotrowny skomponował odę dedykowaną cesarzowej Elżbiecie.

</doc>
<doc id="438256" url="https://pl.wikipedia.org/wiki?curid=438256" title="Gomenasai">
Gomenasai

Gomenasai – trzeci (po "All About Us" i "Friend or Foe") singel duetu t.A.T.u. promujący album "Dangerous and Moving". W większości krajów europejskich został wydany w maju 2006 r. "Gomenasai" posiada dwa oficjalne teledyski - jeden w wersji anime, drugi fabularny. 
Tekst.
"Gomenasai" (błędnie w nawiązaniu do jap. "ごめんなさい"; rōmaji "gomen nasai"; pol. przepraszam) – według niektórych wersji piosenka skierowana jest do japońskich fanów zespołu, których wokalistki przepraszają za odwołane wizyty w tym kraju. Początkowo jedna z członkiń duetu, Julia Wołkowa, nie miała zamiaru śpiewać utworu, gdyż nie podobały jej się słowa do "Gomenasai". Po namowach producentów zmieniła zdanie.
Wideoklipy.
Animowany.
W teledysku widzimy Julię Wołkową, która postanawia uratować swoją przyjaciółkę Lenę Katinę z więzienia, w którym jest przetrzymywana. Wykonanie zadania starają się uniemożliwić jej nowoczesne roboty, które rozpoczynają za nią pościg. Julii udaje się przechytrzyć złe maszyny i ostatecznie ratuje Lenę. 
W marcu i kwietniu 2005 roku część europejskich telewizji emitowała na swoich antenach właśnie tę wersję "Gomenasai", wśród nich były także polskie stacje. 
Fabularny.
Właściwy klip do piosenki został nagrany w połowie marca w ogrodzie botanicznym w Los Angeles. Telewizje rozpoczęły emisję widea w drugiej połowie kwietnia 2006 r. Powstawanie klipu zostało nagrane i wykorzystane w programie "t.A.T.u Expedition" emitowanym przez rosyjską telewizję.
Wpływ na innych twórców.
Główny motyw muzyczny z utworu "Gomenasai" został wykorzystany w piosence grupy Flipsyde pt. "Happy Birthday". Dodatkowo wokalistki t.A.T.u., Julia Wołkowa i Lena Katina, śpiewają w niej refren. Mimo to żadna z członkiń duetu nie pojawiła się w wideoklipie Flipsyde i tylko nieliczne stacje telewizyjne podczas emisji "Happy Birthday" wyświetlały informacje o współudziale t.A.T.u. przez co utwór często przypisywany jest wyłącznie kalifornijskiemu zespołowi.
W związku z tym, że "Gomenasai" wyszło później od "Happy Birthday" pojawiły się też błędne oskarżenia internautów o plagiat dokonany przez t.A.T.u. 
Spis utworów.
Europa.
Maxi CD-Single - 12 maja 2006
2-Track Edition

</doc>
<doc id="438257" url="https://pl.wikipedia.org/wiki?curid=438257" title="Kuwada">
Kuwada

Kuwada – występująca w niektórych kulturach instytucja oznaczająca zespół praktyk i wierzeń w okresie ciąży, obejmujących współdzielenie przez ojca pewnych działań uznawanych za kobiece. Z instytucją kuwady związany jest zespół kuwady, czyli odczuwane przez mężczyzn psychosomatyczne objawy charakterystyczne dla kobiet w okresie ciąży.
Pojęcie kuwady odnosi się do wszystkich zachowań związanych z porodem, które wymagają od ojców zaprzestania ich zwyczajnych, codziennych aktywności i podjęcia nowych obrzędowych zachowań, tj. wstrzemięźliwości płciowej, unikania pracy fizycznej i określonych rodzajów jedzenia, wspólnego porodu, a nawet naśladowania odpowiednich zachowań podczas imitowanego porodu. W zwyczaju kuwady mężczyzna był traktowany tak, jakby to on miał urodzić dziecko, a nie jego żona. Kuwada występuje w wielu społecznościach, zwłaszcza pozaeuropejskich, często niemających żadnych historycznych powiązań.
Kuwada jako instytucja kulturowa była obserwowana w wielu kulturach na całym świecie. W starożytności poświadczają ją Apolloniusz z Rodos, Diodor Sycylijski (u Korsykan) i Strabon (u Basków). Marco Polo opisuje jego występowanie w zachodnim Junnan. W jego czasach instytucja była prawdopodobnie szeroko rozpowszechniona na wszystkich kontynentach, szczególnie wśród ludów plemiennych. W początku XX wieku jej pozostałości były obserwowane w Europie: w Gaskonii, na wyspie Marken, we wschodniej Anglii, w krajach bałtyckich.
Pojęcie kuwady.
Istnieją spory co do pochodzenia pojęcia "kuwady". Zdaniem m.in. brytyjskiego ewolucjonisty Edwarda Burnetta Tylora słowo "kuwada" wywodzi się z języka francuskiego, od "couver" („wysiadywać, wylęgać, siedzieć na jajach”, przenośnie „otoczyć kogoś troskliwością”, za łac. "cubare" – „leżeć, wypoczywać”).
Inni badacze twierdzą, że słowo "kuwada" wywodzi się z języka hiszpańskiego od słowa "encovar”" – „chronić, ukrywać się czy "cunvera" – „jaskinia”. W języku angielskim synonimem kuwady jest „męski połóg” ("man childbed)", w języku niemieckim to samo określa się słowem "Männerkindbett". W języku albańskim istnieje specjalne słowo określające „kuwadę” – "mërkosh", co oznacza „rodzącego mężczyznę”.
W języku polskim pojęcie pojawia się m.in. w "Słowniku etnologicznym", gdzie Sławoj Szynkiewicz definiuje je jako „zwyczaj symulowania przez mężczyznę bólów porodowych i połogu równolegle z porodem i połogiem odbywanym przez jego żonę lub przestrzeganie przez niego pewnych zakazów przed porodem albo po porodzie”. Z kolei według polskiej edycji Encyclopedii Britannica kuwada to „zwyczaj uznania dziecka przez ojca i przyjęcie go do rodziny”. Podczas porodu mąż naśladuje rodzącą żonę. Po porodzie dziecko składane jest na posłaniu ojca, on też przyjmuje życzenia i zachowuje się tak, jakby odbywał połóg. W skrajnej formie matka po porodzie jak najszybciej wraca do swych zajęć, często tego samego dnia; w ten sposób rodzice zamieniają się rolami. Termin stosuje się czasem do praktyk, w trakcie których oboje rodzice noworodka są odizolowani i mają ograniczoną swobodę działań. Pewien rodzaj ograniczeń zachowań ojca w trakcie narodzin dziecka był powszechny w starożytnych społeczeństwach. […] Jej funkcją społeczną jest podkreślenie znaczenia ojca w rozmnażaniu, choć niektórzy uczeni sugerują, iż zmniejszając strach przed czymś, co odczuwa się głównie jako kulturowo wywołany ból rodzenia, rzeczywiście przynosi ulgę fizycznie cierpiącej matce”.
Antropologiczne interpretacje kuwady.
Zjawisko kuwady przyciągało uwagę odkrywców i misjonarzy. Stanowiła ona też poważne wyzwanie dla antropologów, usiłujących zbadać istnienie i znaczenie tego zwyczaju. Przedstawianie różnych podejść do zwyczaju kuwady ujawnia równie dużo danych o samym zjawisku, jak i rozwoju myśli antropologicznej. Odmiennie zwyczaj ten traktowali ewolucjoniści, dyfuzjoniści, funkcjonaliści, strukturaliści, przedstawiciele nurtu psychoanalitycznego, odwołując się przeważnie naśladowczo bądź krytycznie do ustaleń poprzedników.
Johann Jakob Bachofen wiązał kuwadę z teorią prawa macierzystego. Opierał się on na wiedzy z zakresu filologii klasycznej, w tym micie o Demeter i kultach bóstw kobiecych, uznając matriarchat za formę pojawiającą się we wcześniejszym etapie rozwoju ewolucyjnego ludzkości. Władza w społeczeństwie należała do kobiet, a pochodzenie i własność dziedziczono w linii żeńskiej. Bachofen uważał, że przed matriarchatem istniał promiskuityzm, nazywany przez niego "heteryzmem". W tym okresie kobiety zostały podporządkowane mężczyznom i z tego powodu doszło do ich buntu, czego wynikiem był matriarchat. Rodzina patriarchalna natomiast powstała jako trzecia forma ewolucyjna powiązana z rozwojem rolnictwa. J.J. Bachofen uznawał więc kuwadę za przykład zwyczaju, który powstał w okresie przejściowym, gdy pojawiło się prawo ojcowskie. Stanisław Ciszewski podsumowuje teorię Bachofena: „kuwada ma być przeżytkiem z epoki ustroju matryarchalnego w nastającej po nowej epoce ustroju patriarchalnego i pojmowana ma być winna jako manifestacyjne przyznawanie przez rodzica do ojcostwa pewnego dziecka”. Tak więc Bachofen jak i inni przedstawiciele kierunku ewolucjonistycznego w antropologii zwyczaj kuwady traktowali jako „przejaw, później zaś przeżytek wyzwalania mężczyzn z ograniczeń matrylinearności oraz dążenie do uznania praw ojcowskich.”
Brytyjska antropolog Mary Douglas uznała kuwadę za siłę scalającą w społeczeństwach, w których więzi łączące małżonków są niepewne i słabe. Autorka odniosła się do swojego ojczystego kraju, twierdząc, że zwyczaj kuwady występowałby w Anglii w tych rodzinach, w których mąż przez dłuższy czas przebywa poza domem. Więc analogicznie w społeczeństwach plemiennych kuwada powinna być praktykowana przez pary, gdzie więź małżeńska jest słabsza.
Margaret Mead, przedstawicielka nurtu konfiguracjonistycznego, analizuje kuwadę na przykładzie plemienia Arapeszów, pisząc, że zapłodnienie jest początkiem obowiązków ojca, a nie jego końcem. Ojciec i matka muszą intensywnie pracować w celu ukształtowania i odżywiania płodu. Gdy widoczne są pierwsze oznaki ciąży, zakazana staje się jakakolwiek czynność seksualna. Ojciec nie uczestniczy w porodzie ze względu na wierzenia magiczne. Jednak po porodzie ojciec pomaga matce w opiece nad noworodkiem.
Psychoanalityczne interpretacje kuwady mówią, że jest to prawdopodobnie zazdrość mężczyzny o funkcje prokreacyjne kobiet (tzw. zazdrość o macicę), dzięki zwyczajowi kuwady mężczyzna może uczestniczyć w bardziej bezpośredni sposób w porodzie, a nawet uważać, że to on daje życie.
Syndrom kuwady.
Syndrom kuwady to „zjawisko psychosomatyczne, oddziałujące na mężczyzn w pierwszym i trzecim trymestrze ciąży i zanikające w okresie poporodowym”.
Artur Brennan w badaniach jakościowych w 2007 roku wyróżnił 35 możliwych objawów, z czego 27 to objawy fizyczne, a 8 – psychiczne. Objawy można podzielić na trzy grupy:
Nie ma konsensu co do liczby objawów wymaganych do zdiagnozowania kuwady. W badaniach jakościowych Brennana z 2007 roku przyjął on 4 objawy fizyczne bądź psychiczne, natomiast w badaniach ilościowych z 2010 roku przyjął 8 objawów.
Większe prawdopodobieństwo wystąpienia objawów istnieje wśród mężczyzn w wieku poniżej 30 lat. Objawy zbliżone do syndromu kuwady stwierdzono nie tylko u mężczyzn. W literaturze potwierdzony jest przypadek afroamerykańskiej kobiety, która podczas obu ciąż swojej siostry bliźniaczki cierpiała na syndrom kuwady.

</doc>
<doc id="438258" url="https://pl.wikipedia.org/wiki?curid=438258" title="Marta (piłkarka)">
Marta (piłkarka)

Marta, właśc. Marta Vieira da Silva (ur. 19 lutego 1986 w Dois Riachos w stanie Alagoas) – brazylijska piłkarka.
Jest piłkarką reprezentacji Brazylii, z którą zdobyła srebrny medal na Letnich Igrzyskach Olimpijskich w Atenach w 2004 r. i w Pekinie w 2008 r.
W latach 2006, 2007, 2008, 2009, 2010 i 2018 roku została uznana przez Międzynarodowy Związek Piłkarski FIFA za najlepszą piłkarkę roku.
W czasie trzech pierwszych sezonów dla klubu Umeå strzeliła 63 bramki. Wystąpiła nawet w szwedzkiej telewizji w dokumencie pt. "Marta-Pelés kusin" (Marta, kuzynka Pelego). W 2007 roku Marta razem z koleżankami z reprezentacji pokonały drużynę USA, wygrywając tym samym słynne Pan American Games. Mecz odbył się na stadionie Maracanã, a oglądało go 68 tys. ludzi. W 2007 roku wraz z reprezentacją zdobyła srebrny medal na Mistrzostwach Świata ulegając w finale Niemkom. Również w 2007 odcisk jej buta został umieszczony w Alei Gwiazd na Maracanie. Marta jest pierwszą futbolistką która została uhonorowana tym wyróżnieniem. Od 2017 występuje w Orlando Pride.

</doc>
<doc id="438259" url="https://pl.wikipedia.org/wiki?curid=438259" title="Odnowa w Duchu Świętym">
Odnowa w Duchu Świętym



</doc>
<doc id="438262" url="https://pl.wikipedia.org/wiki?curid=438262" title="Expanded Universe">
Expanded Universe



</doc>
<doc id="438264" url="https://pl.wikipedia.org/wiki?curid=438264" title="A-F Records">
A-F Records

A-F Records – niezależna wytwórnia płytowa zapoczątkowana przez zespół Anti-Flag w Pittsburghu (Pensylwania, USA). Wytwórnia została stworzona, aby pomóc w dotarciu do szerszej publiczności zespołom grającym punk rocka politycznego.

</doc>
<doc id="438267" url="https://pl.wikipedia.org/wiki?curid=438267" title="Dimitar Penew">
Dimitar Penew



</doc>
<doc id="438281" url="https://pl.wikipedia.org/wiki?curid=438281" title="Gmina Radziechowy Wieprz">
Gmina Radziechowy Wieprz



</doc>
<doc id="438282" url="https://pl.wikipedia.org/wiki?curid=438282" title="Lepiężnik biały">
Lepiężnik biały

Lepiężnik biały ("Petasites albus") – gatunek rośliny z rodziny astrowatych. Występuje w całej Polsce, ale na niżu roślina ta jest rzadka, w górach natomiast jest bardzo pospolita.

</doc>
<doc id="438283" url="https://pl.wikipedia.org/wiki?curid=438283" title="Resztki Imperium">
Resztki Imperium



</doc>
<doc id="438284" url="https://pl.wikipedia.org/wiki?curid=438284" title="Muchomor słomkowy">
Muchomor słomkowy



</doc>
<doc id="438292" url="https://pl.wikipedia.org/wiki?curid=438292" title="Fernando Gonzalez">
Fernando Gonzalez



</doc>
<doc id="438294" url="https://pl.wikipedia.org/wiki?curid=438294" title="Dagoberto Gonzalez">
Dagoberto Gonzalez



</doc>
<doc id="438295" url="https://pl.wikipedia.org/wiki?curid=438295" title="Macedonia na Zimowych Igrzyskach Olimpijskich 2006">
Macedonia na Zimowych Igrzyskach Olimpijskich 2006

Macedonię na Zimowych Igrzyskach Olimpijskich 2006 reprezentowało 3 zawodników. Chorążym ekipy był Ǵorgi Markowski.

</doc>
<doc id="438296" url="https://pl.wikipedia.org/wiki?curid=438296" title="Uniwersytet Techniczny w Berlinie">
Uniwersytet Techniczny w Berlinie

Berliński Uniwersytet Techniczny (, ) – niemiecki uniwersytet techniczny, jeden z czterech uniwersytetów w Berlinie.
Historia.
1 listopada 1770 z polecenia Frederyka II powstał Górniczo-Hutniczy Instytut Nauki ("Berg- und Hüttenmännisches Lehrinstitut"), który został później przemianowany na Akademię Górniczą ("Bergakademie"). 13 marca 1799 na miejscu Akademii Górniczej została utworzona Akademia Budowlana ("Bauakademie"), która z kolei 1 listopada 1821 została przekształcona w Szkołę Techniczną ("Technische Schule", w 1827 roku przemianowana na Królewski Instytut Przemysłowy – "Königliches Gewerbe-Institut"). W 1879 została utworzona Królewska Wyższa Szkoła Techniczna ("Königliche Technische Hochschule"), zwana też inaczej Wyższą Szkołą Techniczną Charlottenburg (od nazwy wówczas podberlińskiego miasta, w którym znajduje się uczelnia, a obecnie dzielnicy Berlina). Po II wojnie światowej, 9 kwietnia 1946 roku uczelnia przemianowana została na "Technische Universität Berlin".
Budynek Główny ("Hauptgebäude") został wybudowany w latach 1878–1884, a jego projektantami byli: Richard Lucae, Friedrich Hitzig i Julius Raschdorff. Była to monumentalna budowla w stylu późnego włoskiego renesansu z pięcioma dziedzińcami. Podczas II wojny światowej budynek główny uległ poważnym zniszczeniom wskutek działań wojennych. Po wojnie część budowli została zrekonstruowana, m.in. trzy dziedzińce, skrzydła oraz część tylna. W 1965 dobudowany został do „starego” budynku głównego 10-piętrowy, pokryty szkłem i aluminium „nowy” budynek główny. Ta łącząca historię i nowoczesność budowla usytuowana jest w centralnej części kampusu (przy "Straße des 17. Juni"), na który składa się szereg innych budynków, usytuowanych w większości w najbliższej okolicy.
Uniwersytet oferuje chętnym ponad 45 kierunków kształcenia. Strukturalnie podzielony jest na siedem fakultetów:
Jednostką uniwersytetu jest także Zentrum für Antisemitismusforschung.

</doc>
<doc id="438297" url="https://pl.wikipedia.org/wiki?curid=438297" title="A Different Drum">
A Different Drum

A Different Drum – niezależna wytwórnia muzyczna i sklep internetowy działający w Utah, specjalizuje się w synth popie i pokrewnych gatunkach. Wydano w nim przeszło 1000 albumów, singli i składanek. ADD jest uważane za jedną z tych niezależnych wytwórni, która odniosła sukces.
ADD występują również w roli gospodarza corocznego festiwalu.

</doc>
<doc id="438301" url="https://pl.wikipedia.org/wiki?curid=438301" title="Gmina Kuczbork Osada">
Gmina Kuczbork Osada



</doc>
<doc id="438303" url="https://pl.wikipedia.org/wiki?curid=438303" title="Prokuj">
Prokuj

Prokuj – imię męskie pochodzenia słowiańskiego, złożone z członów "prok-" („proch”, „resztki”) i "-uj" („wuj”).
Osoby noszące imię Prokuj:

</doc>
<doc id="438304" url="https://pl.wikipedia.org/wiki?curid=438304" title="Hemartia">
Hemartia



</doc>
<doc id="438306" url="https://pl.wikipedia.org/wiki?curid=438306" title="Ulica Stanisława Moniuszki w Łodzi">
Ulica Stanisława Moniuszki w Łodzi

Ulica Stanisława Moniuszki – ulica w Śródmieściu Łodzi w obszarze SIM Centrum, dawniej pasaż Meyera, o długości 0,3 km, biegnąca niemal równoleżnikowo od ul. Piotrkowskiej do ul. Henryka Sienkiewicza. Dawny prywatny pasaż Ludwika Meyera z neorenesansowymi willami zaprojektowanymi przez Hilarego Majewskiego.
. W całości znajduje się w turystyczno-historycznej strefie miasta. Zespół urbanistyczny ulicy jest wpisany do rejestru zabytków.
Na całej długości ulicy obowiązuje ruch dwukierunkowy (stan na luty 2017). Do 11 września 2002 miała ona status drogi powiatowej, a w tym dniu obniżono go (uchwałą nr LXXXVI/1902/02 Rady Miejskiej w Łodzi) do drogi gminnej.
Ulica w całości znajduje się w obrębie rzymskokatolickiej parafii Podwyższenia Świętego Krzyża.
Historia.
Historia.
Mierzący 300 m długości pasaż powstał jako prawdopodobnie druga prywatna ulica w Łodzi, częściowo zamknięta dla ruchu publicznego, łącząca ulice Piotrkowską i Dziką (późn. ulica Mikołajewska, ob. ul. Henryka Sienkiewicza). Impulsem do wybudowania pasażu była plotka o przeniesieniu stolicy guberni z Piotrkowa do Łodzi, która pojawiła się na początku lat 80. XIX wieku. Meyer postanowił, że wybuduje domy, które staną się siedzibą carskich władz. Zgodę magistratu na wytyczenie ulicy uzyskał w maju 1885 roku. Do awansu miasta nie doszło, niemniej ulica powstała i wkrótce doczekała się miana najpiękniejszej ulicy w Łodzi – tak określił ją w połowie 1895 roku autor notatki zamieszczonej w piotrkowskim „Tygodniu”.
Wznoszone domy wyposażone zostały w instalacje gazowe i wodno-kanalizacyjne. Jezdnię wyłożono drewnianą kostką brukową (na której koła powozów czyniły mniejszy hałas niż na bruku kamiennym), zaś chodniki – płytami piaskowca.
Pasaż zamieszkiwali członkowie łódzkiej elity, m.in. prezydent miasta Władysław Pieńkowski, adwokat Henryk Elzenberg i fabrykant Zygmunt Jarociński; pod numerem 5 swój zakład fotograficzny miał Bronisław Wilkoszewski. Ludwik Meyer mieszkał do 1901 roku pod numerem 4 w willi otoczonej okazałym ogrodem, w którego miejscu wybudowano w latach 30. XX wieku zachowany do dziś (2017) gmach "Polskiej YMCA".
Na początku 1887 roku pasaż – jako pierwsza ulica w Łodzi – otrzymał oświetlenie elektryczne. Każdy dom i ogród oświetlony był światłem elektrycznym. W suterenie domu pod numerem 3 zainstalowano prądnicę, zwaną wówczas maszyną dynamoelektryczną. Od 1 lipca 1888 do zawieszenia wydawania pisma z końcem 1892 roku mieściły się w willi Ludwika Meyera pod numerem 9 (przed reformą adresową nr hip. 514c) redakcja i drukarnia najstarszej w mieście gazety wydawanej całkowicie w języku polskim – „Dziennika Łódzkiego”.
W 1905 lub 1906 roku pasaż Meyera przeszedł pod zarząd miasta (właściciel przekazał go nieodpłatnie) i stał się ulicą publiczną. Do 1937 roku ulica została podłączona do miejskiej sieci kanalizacyjnej, w tym samym roku zmieniono nawierzchnię jezdni na asfaltową. W czasie II wojny światowej Niemcy zmienili w 1940 roku nazwę na Dietrich-Eckart-Straße – ku czci niemieckiego dziennikarza, pisarza i polityka, jednego z głównych przywódców NSDAP. W latach 1948–1975 na parterze kamienicy pod numerem 2 mieściła się prywatna kawiarnia „Honoratka” – miejsce spotkań łódzkiej bohemy (głównie filmowców i studentów Państwowej Wyższej Szkoły Filmowej, obecnie PWSFTviT im. Leona Schillera).
W zakresie bezpieczeństwa ruchu drogowego w latach 2011–2013 ulica należała do całkowicie bezpiecznych – w tym okresie nie wydarzył się na niej żaden wypadek. Czterokrotnie na kamienicach przy ulicy prezentowane były iluminacje w ramach "Light Move Festival", organizowanego przez łódzką Fundację „Lux Pro Monumentis”: 19–21 października 2012 (2. edycja), 10–12 października 2014 (4. edycja), 9–11 października 2015 (5. edycja) i 7–9 października 2016 (6. edycja). W 2014 roku władze miasta podjęły decyzję o rewitalizacji ulicy, przekształceniu jej w tzw. podwórzec miejski i zaadaptowaniu willi „Trianon” pod numerem 5 i sąsiadującej z nią kamienicy pod numerem 3 dla potrzeb „Mediateki” – centrum multimedialnego połączonego z biblioteką (multiteki). Rozważano też przynajmniej częściowe wyłożenie ulicy drewnianą kostką brukową, jak miało to miejsce w XIX w. Ukończenie prac, planowane pierwotnie na 2017 rok, przesunięto na rok 2018. Ponadto planowano do 2018 roku utworzenie południkowego połączenia ul. Moniuszki z ul. Tuwima poprzez przebicie kwartału ulic między willą „Trianon” a willą pod numerem 7/9. Jesienią 2020 roku – po wprowadzeniu zmian do projektów – podano kolejny termin ukończenia inwestycji: jesień 2021 roku.
W 2015 roku ulica została uznana pomnikiem historii.
Siedziby dawnych instytucji.
W okresie przed II wojną światową przy ul. Stanisława Moniuszki miało swoje siedziby wiele instytucji:
Ulica Stanisława Moniuszki w kulturze.
W filmie.
Ulica Stanisława Moniuszki wielokrotnie służyła jako plener filmowy – realizowano na niej zdjęcia m.in. do filmów fabularnych i seriali telewizyjnych:
Komunikacja miejska.
Ulicą Stanisława Moniuszki nie przebiegają obecnie (ani nie przebiegały w przeszłości) żadne stałe linie MPK Łódź i innych przewoźników.

</doc>
<doc id="438313" url="https://pl.wikipedia.org/wiki?curid=438313" title="Prokuj (wuj Stefana I Świętego)">
Prokuj (wuj Stefana I Świętego)

Prokuj (X/XI wiek) – dynasta węgierski, wuj Stefana I Świętego, króla Węgier.
Jak podaje kronikarz Thietmar, Bolesław I Chrobry nadał Prokujowi, wygnanemu przez swojego siostrzeńca Stefana I, gród na granicy polsko-węgierskiej.
Rzekome pochodzenie z dynastii Piastów.
W 1895 roku Oswald Balzer, opierając się na założeniu, że Stefan I był synem Adelajdy Białej Knegini córki Siemomysła, uznał Prokuja za syna tego ostatniego. Później jednak sam się wycofał z tej hipotezy. Dalsze badania wykazały, że Adelajda Biała Knegini to postać fikcyjna, a Prokuj był bratem Sarolty, żony księcia Gejzy i matki Stefana I.
Identyfikacja z Gyulą.
Stanisław Zakrzewski opowiedział się za identyfikacją Prokuja z Gyulą młodszym, wujem Stefana I Świętego.

</doc>
<doc id="438340" url="https://pl.wikipedia.org/wiki?curid=438340" title="Republika Turkmenistanu">
Republika Turkmenistanu



</doc>
<doc id="438341" url="https://pl.wikipedia.org/wiki?curid=438341" title="Pu-Yi">
Pu-Yi



</doc>
<doc id="438380" url="https://pl.wikipedia.org/wiki?curid=438380" title="Mikołaj Dzierzgowski">
Mikołaj Dzierzgowski

Mikołaj Dzierzgowski herbu Jastrzębiec (ur. ok. 1490, zm. 18 stycznia 1559) – arcybiskup gnieźnieński i prymas Polski, biskup chełmski, biskup kamieniecki, biskup kujawsko-pomorski, kanonik warszawski, płocki i gnieźnieński, hrabia na Dzierzgowie.
Życiorys.
Syn kasztelana ciechanowskiego Pomścibora Jeżewskiego de Dzierzgów i Zbigniewy Wilkanowskiej (inni podają Katarzyny Wilkanowskiej). W 1518 po studiach w Akademii Krakowskiej został notariuszem królewskim. Był protegowanym biskupa płockiego Andrzeja Krzyckiego. W 1528 kontynuował naukę na Uniwersytecie w Padwie. W 1541 został biskupem chełmskim, w 1543 mianowany był biskupem kujawskim, w 1545 objął arcybiskupstwo gnieźnieńskie.
Obok Jana Łaskiego był przywódcą antyhabsburskiego stronnictwa narodowego. 7 grudnia 1550 w katedrze na Wawelu ukoronował królową Barbarę Radziwiłłównę. 30 lipca 1555 tamże dał ślub i koronował Katarzynę Habsburżankę. . Zagrożony zwołaniem przez Zygmunta II Augusta soboru narodowego, zwołał w Warszawie zjazd biskupów. W 1556 roku zorganizował kontrreformacyjny Synod w Łowiczu, na którym między innymi potępiono Dorotę Łazęcką (spaloną żywcem na stosie 1 czerwca 1556 roku) oraz trzech innych Żydów którzy rzekomo z dostarczonej przez nią hostii wytoczyli butelkę krwi. Pod jego wpływem Zygmunt August wydał 13 stycznia 1557 edykt przeciwko "nowinkarzom religijnym", godzący w protestantów.

</doc>
<doc id="438386" url="https://pl.wikipedia.org/wiki?curid=438386" title="Irlandia na Zimowych Igrzyskach Olimpijskich 2006">
Irlandia na Zimowych Igrzyskach Olimpijskich 2006

Irlandię na Zimowych Igrzyskach Olimpijskich 2006 reprezentowało 6 zawodników. 

</doc>
<doc id="438404" url="https://pl.wikipedia.org/wiki?curid=438404" title="Sarolta">
Sarolta

Sarolta (węg. "Sarolt", zm. po 997) – znana pod przydomkiem Bela Knegini, księżniczka siedmiogrodzka, żona Gejzy, księcia węgierskiego, matka m.in. Stefana I Świętego.
Dawniej błędnie przyjmowano, że oprócz Sarolty Gejza miał jeszcze drugą żonę Adelajdę, księżniczkę polską.
Pochodzenie.
Pradziadkiem Sarolty był Tétény (Tühütüm), węgierski wódz, przypuszczalnie pierwszy "gyula" (drugi dostojnik na Węgrzech) po Arpadzie. Objął on w posiadanie wodzowskie terytorium, które wcześniej należało do Kurszana; obejmowało ono obszar od Tétény w komitacie Moson (obecnie w Austrii, po Nagytétény koło Budapesztu).
Synem Tétény, według Anonymusa, był Harka (Horka); sądzi się, że podane przez węgierskiego kronikarza oznacza znaną z wcześniejszych źródeł dygnitarską godność – "karchas". Wiadomo o nim tylko tyle, że jego włości leżały w komitacie Sopron i na równinie między Dunajem i Cisą.
Anonymus przekazał, że Harka miał dwóch synów – Gyulę (starszego) i Zombora; pierwszy miał być ojcem Sarolty. Zwraca się uwagę, że "gyula" nie było imieniem własnym, lecz określeniem godności; z tego powodu pewną popularnością cieszy się hipoteza, że Harka miał tylko jednego syna, Zombora, i on był ojcem Sarolty. Dodatkowo podnosi się, że współczesne źródła (kronikarz Thietmar oraz jeden z bawarskich roczników) nazywają Gyulę (młodszego), syna Zombora, bratem Sarolty. Kwestia, czy ojcem Sarolty był Zombor, czy też jego nieznany z imienia brat określany jako Gyula (starszy), przy obecnym stanie badań pozostaje nierozstrzygnięta.
Siostrą Sarolty była Karolda, o której poza imieniem nie zachowały się żadne informacje. .
Data urodzenia Sarolty nie jest znana. Wysunięto hipotezę, że urodziła się kilka lat po bitwie nad rzeką Lech (955) i została ochrzczona w obrządku wschodnim przez Zombora.
Życiorys.
Źródła nie podały, kiedy poślubiła Gejzę. Nie wiadomo czy w chwili ślubu był tylko następcą tronu i władcą „kraju Bihar”, czy też odziedziczył już węgierski tron po śmierci swojego ojca Taksonya. Zwykle datuje się zawarcie tego małżeństwa na lata siedemdziesiąte X wieku; w starszych opracowaniach pojawia się data „przed 972”. Wiadomo, że małżeństwo to zapośredniczył możnowładca Beled (Beliud).
Gejza, gdy przejął we władanie miasto Veszprém, dawną siedzibę księcia Fajsza, przekazał go żonie. Zasługą Sarolty było wybudowanie tamtejszej rotundy św. Jerzego.
Odegrała pewną rolę w chrystianizacji Węgier. Jak pisał w "Żywocie św. Wojciecha" Bruno z Kwerfurtu: "Pod jej rządami przyjęło się chrześcijaństwo, lecz zmieszawszy się z pogaństwem stało się religią skażoną, a to ospałe i trwożliwe chrześcijaństwo zaczęło być gorsze niż barbarzyństwo". Dodawał też, że pod koniec życia męża "dzierżyła w swym ręku całe państwo".
Sarolta owdowiała jesienią 997 roku. Władzę po Gejzie miał objąć jego syn Stefan I. W dynastii Arpadów dziedziczenie tronu regulowała zasada senioratu, dlatego pretensje zgłosił najstarszy z rodu Koppány, władca księstwa Somogy. Obok tronu domagał się, zgodnie z zasadą lewiratu, ręki Sarolty. Zgodnie z tradycją po śmierci władcy do intronizacji nowego księcia władzę sprawowała księżna-wdowa.
Koppány, nazywając się „prawym dziedzicem Gejzy”, rozpoczął oblężenie Veszprému, należącego do Sarolty. Stefan zareagował szybko. Zebrawszy swoje siły w Ostrzyhomiu, wyruszył przeciwko buntownikowi. W skład armii Stefana obok lekkiej węgierskiej konnicy wchodzili Pieczyngowie i Chabarowie. W bitwie stoczonej między Veszprém a Várpalota syn Sarolty pokonał Koppányego; ten ostatni poległ w walce.
Po bitwie zwłoki Koppányego poćwiartowano i zatknięto na bramach czterech grodów. Miało to być ostrzeżenie dla potencjalnych przyszłych buntowników. Sądzi się, że wyrok na Koppányego wydał nie Stefan, lecz jego matka.
Gejza i Sarolta zostali przypuszczalnie pochowani w kościele św. Piotra i Pawła w Székesfehérvár; kościół ten w 1440 roku odwiedził kronikarz Jan Długosz, który – opierając się na relacjach miejscowych – określił go miejscem pochówku Gejzy i jego żony. W 1970 roku archeolodzy odkryli pozostałości fundamentów kaplicy o założeniu centralnym z kryptą grobową. Mogło to być miejsce pochówku Sarolty i Gejzy, jednak sama świątynia została wybudowana już po ich śmierci za panowania Stefana I.
Potomstwo.
Z małżeństwa Sarolty i Gejzy pochodzili:
Za córkę Gejzy i Sarolty w starszej historiografii uchodziła nieznana z imienia Węgierka, druga żona Bolesława I Chrobrego; obecnie ten pogląd zdaje się być porzucony przez badaczy.
Istniała też hipoteza, że córką Gejzy była żona hrabiego Sizza z Turyngii i matka Guntera z Dobrowody. Obecnie przyjmuje się, że Gunter urodził się około 955 roku (a więc był mniej więcej rówieśnikiem Gejzy i Sarolty) i był krewnym bawarskiej księżniczki Gizeli, żony Stefana I. Podobnie też za córkę Gejzy uchodziła Scholastyka, pierwsza opatka św. Lamberta w Somlóvásárhely; obecnie przyjmuje się, że była jego daleką krewną.
Sarolta w tradycji i historiografii.
Stefan I, król Węgier, po śmierci (1038) stał się obiektem kultu. Zgodnie z hagiograficzną recepturą także jego najbliżsi zostali wyidealizowani. Dotyczyło to jego ojca Gejzy oraz syna Emeryka. Najstarsza "Legenda (Duża) o królu św. Stefanie" ("Legenda maior Sancti Stephani Regis"), podobnie jak spisana około 1100 roku "(Mała) Legenda" ("Legenda minor S. Stephani") pomijają postać Sarolty.
Dopiero piszący na początku XII wieku biskup Hartwig pisał o matce św. Stefana – miał się jej ukazać we śnie święty Szczepan, zwiastujący narodzenie syna z królewską koroną. Do tej relacji nawiązał autor "Kroniki polsko-węgierskiej" (XIII w.). Tam także matce Stefana I ukazuje się święty Szczepan. O ile jednak Hartwig pomija imię węgierskiej księżnej, to według "Kroniki polsko-węgierskiej" żoną Gejzy i matką Stefana miała być Adelajda, córka Mieszka I, wykształcona chrześcijanka, która nawróciła na chrześcijaństwo swojego pogańskiego męża.

</doc>
<doc id="438470" url="https://pl.wikipedia.org/wiki?curid=438470" title="Ziemia sieradzka">
Ziemia sieradzka

Ziemia sieradzka (łac. "terra Siradiae") – region historyczny i geograficzny, a także jednostka terytorialna dawnej Polski. Leży między rzeką Wartą a Pilicą.
Historia.
Ziemia sieradzka od czasów najdawniejszych była zamieszkiwana przez różne plemiona. Kazimierz Tymieniecki wiąże ją z Wiercanami, co pozwalałoby na określanie tej części kraju mianem „Warcja” lub „Wiercza”.
W latach 1305–1306 Władysław I Łokietek, jeszcze przed śmiercią czeskiego Wacława III, opanował wraz z Małopolską, Kujawami i cząstką Wielkopolski także dzielnice łęczycką i sieradzką, które weszły w skład zasadniczego zrębu odbudowywanego państwa polskiego. Od tego czasu dzielnice te zaczęły zmieniać swój charakter, co przejawiało się również w sposobie ich określania. Zaczyna zanikać dotychczasowa nazwa „księstwa”, a w to miejsce zaczyna się używać terminu „ziemia”.
Początkowo terminów tych używano wymiennie. S. Zajączkowski przywołuje przykład przywilejów Łokietka z lat 1296 i 1308 dla klasztoru w Sulejowie, gdzie są wymienione wsie „in ducatu Syradie” (w księstwie sieradzkim). Jednakże w innych dokumentach, tak książęcych, jak i biskupich, z lat 1296, 1298, 1314 i 1331 występuje określenie „terra”. Staje się ono wkrótce częścią składowa tytulatury Łokietka, którego kancelaria jednak, nawet już po koronacji w 1320 r., w wydawanych dokumentach używała preambuły następującej treści: „Rex Poloniae, nec non terrarum Cracoviae, Sandomiriae, Lanciciae, Cujaviae, Siradiaeque dux”. Stopniowe zanikanie określenia „księstwo” i coraz częstsze pojawianie się terminu „ziemia” wskazują na coraz większą integrację państwa, które dawne udzielne księstwa zaczęło traktować jako części składowe swego terytorium. W XV w. dawne księstwa dzielnicowe, nad którymi w imieniu króla władał wojewoda, nazwano województwami, natomiast mniejsze nazywano w dalszym ciągu ziemiami, np. dotyczyło to ziemi wieluńskiej, która ok. 1420 r. weszła w zależność od wojewody sieradzkiego.
Po odzyskaniu przez Polskę niepodległości ziemie te znalazły się na obszarze województwa łódzkiego i kieleckiego. 1 września 1939 roku, kiedy to rozpoczął się atak na Polskę przez III Rzesze, został zbombardowany nieodległy Wieluń oraz zajęty obszar pomiędzy granicą niemiecką, a rzeką Wartą. Ostatecznie ziemie te znalazły się częściowo w Generalnym Gubernatorstwie, a częściowo w zasięgu administracji III Rzeszy Niemieckiej.
Obecnie większość historycznej Ziemi Sieradzkiej wchodzi w skład województwa łódzkiego, a niewielka jej część do województwa wielkopolskiego i śląskiego.
Miasta ziemi sieradzkiej.
W ziemi sieradzkiej leżą następujące miasta:

</doc>
<doc id="438490" url="https://pl.wikipedia.org/wiki?curid=438490" title="Amadeusz I Sabaudzki">
Amadeusz I Sabaudzki

Amadeusz I Sabaudzki, właśc. Amadeusz Ferdynand Maria Sabaudzki, wł. "Amedeo Ferdinando Maria di Savoia", hiszp. "Amadeo Fernando María", "Amadeo I" (ur. 30 maja 1845 w Turynie, zm. 18 stycznia 1890 w Turynie) – książę Aosty, od listopada 1870 do lutego 1873 król Hiszpanii z dynastii sabaudzkiej.
Życiorys.
Amadeusz był drugim synem króla Sardynii (później Włoch), Wiktora Emanuela II i arcyksiężniczki Marii Adelajdy Habsburg. Był bratem Humberta I, Klotyldy Marii Sabaudzkiej – żony księcia Napoleona Józefa Bonaparte i Marii Pii Sabaudzkiej – królowej Portugalii.
Od 1859 służył w armii włoskiej, w 1866 walczył u boku brata Humberta w bitwie pod Custozzą w stopniu generała majora.
Po detronizacji królowej Izabeli II i wygnaniu Burbonów z kraju (1868) Hiszpania, formalnie nadal królestwo, nie miała monarchy. Kortezy zaproponowały tron niemieckiemu księciu Leopoldowi Hohenzollernowi, na co Francja wpadła w panikę, bojąc się zostać okrążona przez monarchie Hohenzollernów (w rzeczywistości pokrewieństwo Leopolda z Wilhelmem I było bardzo odległe i wywodziło się z XIV wieku). Wobec gróźb Napoleona III Leopold wycofał swą kandydaturę. Kortezy wybrały wtedy na króla Amadeusza Sabaudzkiego, który koronę przyjął bardzo niechętnie i dopiero pod naciskiem rządu włoskiego. Koronowany został 16 listopada 1870.
Czas panowania Amadeusza I to jeden z trudniejszych okresów w historii Hiszpanii. W kraju wrzały zamieszki republikańskie i karlistowskie, powstania w Kraju Basków i Katalonii, Kuba żądała niepodległości. Monarchistyczni posłowie w Kortezach błagali go, by dokonał zamachu stanu i wprowadził absolutyzm, na co Amadeusz, popierany przez ojca, nie chciał się zgodzić. Po zamachu na jego życie latem 1872 Amadeusz zaczął mieć dosyć Hiszpanii i doszedł do wniosku, że tym krajem nie da się rządzić. 11 lutego 1873 ogłosił swą abdykację. Wieczorem tego samego dnia proklamowano w Hiszpanii pierwszą w historii kraju republikę (przetrwała tylko dwa lata, po czym wezwano na tron Alfonsa XII Burbona).
Amadeusz powrócił z żoną Marią Wiktorią z ks. dal Pozzo della Cisterna (1846-1876) do Włoch, gdzie od ojca otrzymał księstwo Aosty. Tytułu króla, który mu przysługiwał, nie chciał używać. Z Maria Wiktorią miał trzech synów:
Po śmierci żony, ożenił się w 1888 r. z własną siostrzenicą – Marią Letycją Bonaparte, córką tzw. Plonplona i Klotyldy Marii Sabaudzkiej. Jedyny syn z drugiego małżeństwa Humbert Sabaudzki (di Salemi) zmarł bezdzietnie pod koniec I wojny światowej.
Tytuły i odznaczenia.
 Kawaler Najwyższego Orderu Zwiastowania Najświętszej Marii Panny (Order Annuncjaty) w 1862.

</doc>
<doc id="438500" url="https://pl.wikipedia.org/wiki?curid=438500" title="Przeżytek">
Przeżytek

Przeżytek – kategoria wprowadzona do antropologii przez szkołę ewolucjonistyczną stanowiąca jedną z podstaw metodologicznych tej szkoły. Oznacza jakiś zwyczaj, przekonanie czy praktykę kulturową, którą trudno uzasadnić w kategoriach obecnie charakterystycznych dla danej kultury. Antropolodzy ewolucjonistyczni zakładają, że jest to niezbity dowód, że ta praktyka, przekonanie czy zwyczaj, jest pozostałością sposobu myślenia, kategorii i założeń tej kultury w odległej przeszłości.
Zastosowanie kategorii przez ewolucjonistów.
Teoria ewolucjonistyczna przykładała dużą wagę do tropienia przeżytków w badanych kulturach, by na ich podstawie odtworzyć ich historię i ich archaiczne pokłady, a także opisać ogólne prawa rozwoju kultury. 
Krytyka kategorii i metody.
Metoda przeżytków, podobnie jak cała teoria ewolucjonistyczna, spotkała się następnie z krytyką, zwłaszcza antropologów ze szkoły dyfuzjonistycznej i funkcjonalnej, bowiem ewolucjoniści pomijali inne możliwości wyjaśnienia takiej praktyki, zwyczaju czy przekonania (np. wpływ obcej kultury lub jakąś ukrytą funkcję), odrzucone też zostało ich założenie, że kultura ewoluuje od form prymitywnych do coraz wyższych. Nie należy jednak na podstawie tej krytyki całkowicie dyskredytować założeń implikowanych przez kategorię "przeżytku" (jako że szkoły dyfuzjonistyczne i funkcjonalne również w pewnych kwestiach były następnie krytykowane). W wielu kwestiach można z dobrym skutkiem stosować kategorię "przeżytku".
Przykłady przeżytków.
W istocie bowiem często niezrozumiałe przekonania i zwyczaje kwalifikowane potocznie jako zabobon lub przesąd są właśnie przeżytkami, czyli pozostałościami zamierzchłego już systemu kultury. 

</doc>
<doc id="438558" url="https://pl.wikipedia.org/wiki?curid=438558" title="Admirałowie floty Związku Radzieckiego">
Admirałowie floty Związku Radzieckiego

Lista admirałów floty nadanych w Związku Socjalistycznych Republik Radzieckich
Admirałowie floty Związku Radzieckiego.
(*) Od 25 maja 1945 do 3 lutego 1948 i od 11 maja 1953 do 3 marca 1955 nosił stopień admirała floty odpowiadający wówczas stopniowi marszałka Związku Radzieckiego.
Uwaga: od 25 maja 1945 do 3 marca 1955 stopień admirała floty był odpowiednikiem stopnia marszałka Związku Radzieckiego.
Podczas wprowadzania stopni generałów i admirałów w 1940 wprowadzono stopień admirała floty, odpowiadający stopniowi generała armii, jednakże ten stopień faktycznie nie został nikomu przyznany. Do maja 1944, kiedy admirałami floty zostali ludowy komisarz marynarki N. G. Kuzniecow i szef Sztabu Głównego Marynarki I. S. Isakow, najwyższymi stopniem w marynarce był faktycznie stopień admirała. Do czasu otrzymania stopnia admirała floty stopień admirała nosili: Lew M. Galler, Nikołaj G. Kuzniecow, Iwan S. Isakow (wszyscy od 4 czerwca 1940) oraz Władimir F. Tribuc i Iwan S. Jumaszew (od 31 maja 1943).

</doc>
<doc id="438589" url="https://pl.wikipedia.org/wiki?curid=438589" title="Amadeusz I">
Amadeusz I



</doc>
<doc id="438607" url="https://pl.wikipedia.org/wiki?curid=438607" title="Wiązanie metaliczne">
Wiązanie metaliczne

Wiązanie metaliczne – ogólna nazwa dla wszelkich wiązań chemicznych występujących bezpośrednio między atomami metali. 
Wiązania między atomami metalu, jeśli występują w izolowanej formie (np. w związkach metaloorganicznych) są w zasadzie typowymi wiązaniami kowalencyjnymi, wyróżniają się jednak w stosunku do analogicznych wiązań między niemetalami dwiema istotnymi cechami:
Cechy te powodują, że w kryształach metali powstają pasma zdelokalizowanych elektronów, które mogą swobodnie się przemieszczać pod wpływem przyłożonego napięcia elektrycznego, dzięki czemu metale są dobrymi przewodnikami elektrycznymi. Skutkiem tej delokalizacji jest też istnienie w metalach trójwymiarowej sieci silnych wiązań, co warunkuje dużą wytrzymałość mechaniczną metali, wysokie temperatury topnienia, kowalność, duży współczynnik rozszerzalności cieplnej i inne cechy charakterystyczne dla metali.

</doc>
<doc id="438627" url="https://pl.wikipedia.org/wiki?curid=438627" title="Amadeusz I Hiszpański">
Amadeusz I Hiszpański



</doc>
<doc id="438631" url="https://pl.wikipedia.org/wiki?curid=438631" title=".com">
.com

.com (skrót od "commercial") – domena najwyższego poziomu (ang. "top-level domain", TLD). Domena została stworzona dla wykorzystywania jej w celach biznesowych i komercyjnych.
Domena .com jest najpopularniejszą domeną na świecie, korzystają z niej również podmioty niekomercyjne (organizacje), choć dla nich przeznaczone są m.in. domeny .org.
Została stworzona w styczniu 1985 roku, a pierwsza zarejestrowana domena to symbolics.com. Aktualnie obsługiwana jest przez VeriSign Global Registry Services, która to prowadzi rejestrację i nadzór nad nią. Domena .com nie miała żadnych restrykcji co do swoich użytkowników, aż do roku 1990. Dopiero popularyzacja Internetu i jego ogólnodostępność spowodowała zwiększenie zainteresowania domeną .com oraz wzrost jej popularności.
Wiele firm wraz z rozwojem tzw. bańki internetowej w latach 1997-2001 rejestrowało wiele domen dot-com. Zaistniała wtedy również moda na nazwę "nazwa firmy.com". Pojawiały się nawet rozszerzenia takie jak np. .coms, praktyki te jednak zatrzymano w 2001 roku. Wprowadzenie tych ograniczeń nie miało jednak żadnego wpływu na popularność domeny .com.
W roku 2010 było zarejestrowanych ponad 80 milionów domen .com.

</doc>
<doc id="438632" url="https://pl.wikipedia.org/wiki?curid=438632" title="A&amp;M Records">
A&amp;M Records

A&amp;M Records – wytwórnia płytowa założona w 1962 przez Herba Alperta i Jerry'ego Mossa. Ich pierwszą nazwą było Carnival Records i pod nią wydali dwa single, po czym zdecydowali się pozostawić tylko pierwszą część nazwy – Carnival. Alpert i Moss ostatecznie zmienili nazwę na „A&amp;M”. Przez lata A&amp;M stworzyli kilka gałęzi – Omen Records dla soulu (1964–1966), Horizon Records dla jazzu (1974–1978) i Vendetta Records dla dance (1988–1990).
Produkcje A&amp;M były rozpowszechniane na terenie Wielkiej Brytanii przez Pye Records do 1967. A&amp;M Records, Ltd. utworzono w 1970, a dystrybucją wciąż zajmowały się inne wytwórnie z Europy. W 1970 powstała A&amp;M Records of Canada, a Ltd. i A&amp;M Records of Europe – w 1977.
A&amp;M ma długą historię dystrybuowania płyt innych wytwórni, m.in.: Dark Horse Records (1974–1976), I.R.S. Records (1979–1985), Windham Hill Records (i ich podwytwórnie) (1982–1985), Gold Mountain Records (1983–1985), Word Records (i ich podwytwórnie) (1985–1990), Cypress Records (1988–1990) oraz Perspective Records (1990–1996). A&amp;M również dystrybuowało Ode Records na cały świat (1970–1975) oraz Shelter Records w Anglii.
A&amp;M zostało sprzedane PolyGram w 1989 za około 500 milionów dolarów. W 1998 PolyGram połączyło się z Universal Music Group, tym samym A&amp;M stało się częścią grupy Interscope Records, w której również jest Geffen Records.
W latach 1966–1999, A&amp;M Records miało swoją siedzibę w historycznym studiu Charliego Chaplina blisko rogu Sunset Boulevard i La Brea Boulevards w Hollywood.

</doc>
<doc id="438635" url="https://pl.wikipedia.org/wiki?curid=438635" title="Gubernatorzy generalni Saint Vincent i Grenadyn">
Gubernatorzy generalni Saint Vincent i Grenadyn

Gubernator generalny Saint Vincent i Grenadyn – reprezentant króla brytyjskiego Karola III, formalnej głowy tego państwa, na Saint Vincent i Grenadynach. Pierwszym gubernatorem generalnym został Sidney Gun-Munro, a obecnym jest Susan Dougan. Przed uzyskaniem przez Saint Vincent i Grenadyny niepodległości, krajem rządził brytyjski gubernator.

</doc>
<doc id="438636" url="https://pl.wikipedia.org/wiki?curid=438636" title="Jan Andrzej Borch">
Jan Andrzej Borch

Jan Jędrzej (Andrzej) Józef Borch (Borek) herbu Trzy Kawki (ur. 1713, zm. 3 października 1780 w Warszawie) – kanclerz wielki koronny w 1780 roku, podkanclerzy koronny w latach 1767–1780, wojewoda inflancki w latach 1765–1767, podkomorzy inflancki w latach 1744–1765, starosta brodajski w 1746 roku, starosta człuchowski w latach 1771–1773, starosta ludecki w 1761 roku, starosta lucyński w latach 1762–1772, starosta markowski w 1746 roku, starosta wilczański w 1746 roku, asesor Kompanii Manufaktur Uprzywilejowanej w 1769 roku.
Życiorys.
Pochodził ze spolszczonej rodziny inflanckiej. Był posłem w 1735, 1758, 1760, 1761, 1762. Poseł inflancki z województwa inflanckiego na sejm 1746 roku.
Poseł inflancki z województwa inflanckiego na sejm 1760 roku.
Na sejmiku inflanckim przed sejmem konwokacyjnym (luty 1764) został wybrany posłem jako reprezentant Wielkiego Księstwa Litewskiego (był wtedy podkomorzym inflanckim). W obradach sejmu nie wziął jednak udziału.
Od 1758 związał się z księciem Kurlandii Karolem Krystianem. Poseł inflancki na sejm nadzwyczajny 1761 roku z województwa inflanckiego.
W 1763 posłował do Rosji w sprawach kurlandzkich. W roku 1740 książę Kurlandii i Semigalii Ernest Jan Biron został wygnany na Sybir, a Kurlandia dostała się pod wpływy Sasów. Wprawdzie stany kurlandzkie powołały (1741) na tron Ludwika Ernesta Brunszwickiego, ale reakcja Polski na tę decyzję była negatywna. Po walkach doszło do wyboru (1758) księcia saskiego Karola Krystiana, polskiego królewicza (syna Augusta III). Tymczasem Biron powrócił z wygnania, a gdy Katarzyna II Wielka zażądała zwrócenia mu wszystkich urzędów, Karol został zmuszony do ustąpienia (1763).
Borch bezskutecznie protestował przeciw usunięciu Karola w Petersburgu, przy okazji przekonując się naocznie o poparciu jakim cieszy się w u Katarzyny II, Stanisław Poniatowski, (niedługo już (1764) król Polski). W 1764 Polska nadała tytuł księcia Kurlandii Bironowi. Poseł województwa inflanckiego z Litwy na sejm konwokacyjny 1764 roku. W 1764 roku na sejmie koronacyjnym wyznaczony do komisji do "compositio inter status". 23 października 1767 wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. Był członkiem konfederacji radomskiej 1767 roku.
W 1767 przyjął podkanclerstwo koronne. W 1767 został kawalerem Orderu Świętego Stanisława, w 1768 odznaczony Orderem Orła Białego, posiadał holsztyński Order Świętej Anny.
Biernie popierał konfederację barską, sprzeciwił się sekwestracji dóbr Pułaskich przez Rosjan. Gdy poseł rosyjski Michaił Wołkoński groził mu aresztem, Borch replikował mu głośno : "zginąć od miecza konfederacji byłoby hańbą, od miecza ambasadorskiego zaszczytem". W 1770 jego dobra zasekwestrowali Rosjanie. Członek konfederacji 1773 roku, podpisał się na pierwszym zniszczonym egzemplarzu aktu konfederacji, następnie 16 kwietnia 1773 roku złożył przyrzeczenie (sponsję), że podpisze ponownie konfederację. Jako członek delegacji na Sejmie Rozbiorowym 1773-1775 był przedstawicielem opozycji. W 1775 został wojewodą inflanckim. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Członek konfederacji Andrzeja Mokronowskiego w 1776 roku i poseł na sejm 1776 roku.
W 1780 mianowany został kanclerzem wielkim koronnym.

</doc>
<doc id="438644" url="https://pl.wikipedia.org/wiki?curid=438644" title="M110 SPH">
M110 SPH

M110 (ang. "M110 Self-Propelled Howitzer") – amerykańska współczesna samobieżna haubica kalibru 203,2 mm.
Historia.
Po wprowadzeniu na początku lat sześćdziesiątych XX wieku do armii USA nowych samobieżnych armat M107 SPG rozpoczęto pracę nad jeszcze większym działem samobieżnym. Jego konstrukcję oparto o podwozie działa "M107", lecz zamierzano zastosować w nim haubicę kal. 203 mm, którą stosowały wojska brytyjskie w czasie I wojny światowej i II wojny światowej. Na podstawie brytyjskiej 8-calowej haubicy opracowano haubicę oznaczoną jako "M2A2", którą zastosowano w nowej samobieżnej haubicy, którą oznaczono jako "M110 Self-Propelled Howitzer". Prace nad tym projektem trwały równocześnie z samobieżną armatą "M107".
Dlatego też już w 1963 roku zaczęto produkcję testową działa "M110 SPH" i wprowadzono je do badań w jednostkach armii amerykańskiej, a następnie rozpoczęto jej produkcję seryjną. Wyprodukowano łącznie 750 dział tego typu. Wersja ta nie spełniała jednak wymogów pola walki, dlatego też w 1969 roku opracowano w wytwórni "Bowen – McLaughlin – York" nową jego wersję oznaczono jako "M110A1".
W 1977 roku wersja ta była na tyle dobra, że skierowano ją do prób eksploatacyjnych w armii amerykańskiej i równocześnie zaczęto modernizować wyprodukowane działa "M110" do wersji "M110A1". Produkcję seryjną nowej wersji "M110A1" rozpoczęto w wytwórni "Bowen – McLaughlin – York" w 1980 roku. Tymczasem w wytwórni "Corporation FMC San Jose", gdzie produkowano wersję "M110" opracowano nową wersję "M110A2", która różniła się przede wszystkim zastosowaniem hamulca wylotowego, co wpłynęło na zwiększenie prędkości wylotowej pocisku, oraz zastosowaniem nowej dłuższej lufy i przystosowaniem jej do nowej rodziny pocisków i ładunków miotających.
Zasięg M110 waha się od 16,8 do ok. 25 km podczas strzelania pociskami standardowymi, a podczas strzelania amunicją ze wspomaganiem rakietowym dochodzi do 30 km.
Nową wersję "M110A2" wprowadzono do użycia już na początku lat osiemdziesiątych, także część samobieżnych haubic "M110A1" zmodernizowano do poziomu "M110A2".
Produkcję samobieżnych haubic "M110A2" zakończono w połowie lat osiemdziesiątych, z uwagi na wprowadzanie do użytku samobieżnych zestawów rakietowych. Łącznie wyprodukowano około 1800 samobieżnych haubic "M110" wszystkich wersji.
Opis konstrukcji.
Samobieżna haubica M110 zbudowana jest na podwoziu gąsienicowym. 
Kadłub prostokątny, z przodu nachylony. Wewnątrz umieszczone są miejsca do 5 członków obsługi (kierowcy, dowódcy i 3 kanonierów), lecz tylko stanowisko kierowcy jest całkowicie opancerzone. Pozostałych 8 członków obsługi działa porusza się pojazdem przewożącym amunicję do haubicy. 
Silnik umieszczony jest z przodu kadłuba z prawej strony, a z lewej jest miejsce kierowcy. Na końcu kadłuba zamontowany jest lemiesz opuszczany hydraulicznie, którzy służy do okopywania działa oraz stabilizacji w trakcie strzału.
Haubica umieszczona jest swobodnie na podwoziu w tylnej części i nie jest opancerzona. Haubica może strzelać pociskami odłamkowo-burzącymi, pociskami z ładunkiem jądrowym i chemicznymi pociskami binarnymi.
Układ jezdny składa się z 5 kół nośnych i jednego koła napędowego umieszczonego z przodu.
Użycie.
Samobieżne haubice M110 zostały wprowadzone na uzbrojenie armii lądowej USA w 1963 roku i od razu użyto ich w wojnie wietnamskiej. Zmodernizowane wersje "M110A1" i "M110A2" zostały użyte przez wojska amerykańskie także w czasie ataku na Irak. 
Oprócz armii amerykańskiej samobieżne haubice M110 były lub są używane przez armie Arabii Saudyjskiej, Belgii (gdzie produkowano je na licencji jako "M110s"), Korei Południowej (99 sztuk), Hiszpanii (64), Grecji (181), Holandii (30), Iranu, Izraela, Włoch (1), Jordanii, Pakistanu (40), Tajwan – w nawiasach liczba dział używanych w 2004 roku. 

</doc>
<doc id="438646" url="https://pl.wikipedia.org/wiki?curid=438646" title="Janusz Makarczyk">
Janusz Makarczyk

Janusz Makarczyk (ur. 25 marca 1901 w Łodzi, zm. 16 maja 1960 w Warszawie) – oficer artylerii Wojska Polskiego, dziennikarz, prozaik, dramatopisarz i dyplomata.
Dzieciństwo i lata szkolne.
Był najstarszym z trzech synów Stefana (1876–1930), inżyniera, współwłaściciela firmy instalacji wodociągowo-kanalizacyjnych A. Wettler w Warszawie, oraz Heleny z Rybarskich (1881–1931), bratem Zbigniewa (1904–1963) i Jerzego (1905–?). Dzieciństwo spędził w domu dziadków Rybarskich w Warszawie, uczęszczając najpierw do szkoły powszechnej (1910–1912), a następnie do Gimnazjum gen. Pawła Chrzanowskiego. Po wybuchu wojny w 1914 wraz z rodziną został ewakuowany do Kijowa, gdzie od października 1915 uczęszczał do gimnazjum polskiego. W 1918 powrócił do Warszawy, kontynuując naukę w Szkole Męskiej Rady Głównej Opiekuńczej.
Udział w walce o niepodległość i studia.
1 września 1918 wstąpił do Polskiej Organizacji Wojskowej (POW), a trzy miesiące później wziął udział w rozbrajaniu Niemców. 10 grudnia 1918 został przyjęty do wojska jako ochotnik. Uczestniczył w walkach na froncie w składzie 21 pułku piechoty. Od 15 stycznia 1919 pełnił służbę w Dowództwie „Wschód” gen. por. Tadeusza Jordana Rozwadowskiego jako szeregowy do specjalnych zleceń. W lutym 1919 brał udział w walkach w obronie Lwowa.
W czerwcu 1919 powrócił do Warszawy na tzw. urlop akademicki. 28 czerwca zdał egzamin dojrzałości w Szkole Męskiej Rady Głównej Opiekuńczej (przemianowanej później na Gimnazjum św. Kazimierza), po czym zapisał się na Wydział Prawa i Nauk Politycznych Uniwersytetu Warszawskiego.
Gdy Armia Czerwona stała u wrót Warszawy, 17 lipca 1920 ponownie zgłosił się jako ochotnik do wojska. Został wówczas wcielony do tworzącego się Dywizjonu Szkolnego Artylerii Zenitowej. Po ukończeniu kursu prowadzonego przez kpt. Ernesta Jeana-Renauda przydzielono go do obsługi działa 1 baterii zenitowej automobilowej por. Eugeniusza Baranowicza. Z baterią tą, dowodzoną później przez por. Andrzeja Miziewicza, od 17 sierpnia 1920 uczestniczył w działaniach pościgowych za nieprzyjacielem. Została ona najpierw włączona do Grupy Artylerii gen. Ignacego Ledóchowskiego, a następnie działała przy 21 Dywizji Piechoty Górskiej gen. Andrzeja Galicy. Była użyta podczas walk pod Sokółką, Kuźnicą Białostocką, Grodnem, Dubrowlanami nad Niemnem, po czym kwaterowała w okolicach Lidy. 26 października 1920 bateria powróciła do Warszawy. 4 listopada 1920 został zdemobilizowany w stopniu bombardiera rezerwy.
W roku akademickim 1921/1922 przeniósł się na Wydział Prawno-Ekonomiczny Uniwersytetu Poznańskiego, który ukończył w lipcu 1923. 3 listopada 1926 uzyskał dyplom magistra nauk ekonomiczno-politycznych.
W służbie dyplomatycznej.
We wrześniu 1923 rozpoczął pracę jako urzędnik Konsulatu Rzeczypospolitej Polskiej w Chicago, jednocześnie podjął studia na Wydziale Filozofii na Sorbonie w Paryżu. Był równocześnie korespondentem „Kuriera Warszawskiego”, a także prasy polonijnej („Rekord Codzienny” w Detroit oraz „Nowiny Polskie” w Milwaukee). W 1924 zdał egzamin dyplomatyczno-konsularny, na wiosnę 1926 natomiast – egzaminy na Sorbonie.
Od maja 1926 był urzędnikiem Konsulatu Rzeczypospolitej Polskiej w Jerozolimie. W tym czasie rozpoczął również badania historyczne nad epoką Harun al-Raszyda i dziejami powstania Sandżów, zwiedzając m.in. zwiedził Turcję, Syrię i Arabię Saudyjską.
W styczniu 1927 powrócił do kraju, pracował jako urzędnik Ministerstwa Spraw Zagranicznych.
Był sekretarzem Sekcji Badań Tropikalnych Ligi Morskiej i Rzecznej, a od 1934 – wiceprzewodniczącym Wydziału Morskiego Ligi Morskiej i Kolonialnej oraz sekretarzem generalnym Polskiego Komitetu „Pro Palestina”. W latach 1927-1928 brał udział w międzynarodowych zjazdach i kongresach poświęconych problemom ekonomicznym emigracji zarobkowej, uczestniczył jako sekretarz delegacji polskiej w komisjach emigracyjnych w Rio de Janeiro, Paryżu, Brukseli i Berlinie.
Dziennikarz i pisarz.
W maju 1922 zadebiutował felietonem o Eugeniuszu Małaczewskim w poznańskim dwutygodniku „Akademik” (1922, nr 5). Jego korespondencje z Ameryki i Brazylii drukował „Kurier Warszawski”. Ułatwiły mu one podjęcie pracy korespondenta w redakcji tej gazety. Był m.in. w Turcji i Egipcie. Reportaże z podróży oraz artykuły publicystyczne zamieszczał, oprócz swej macierzystej gazety, w „ABC”, „Kurierze Poznańskim”, „Naokoło świata”, „Rzeczypospolitej”, „Świecie” oraz w „Tygodniku Ilustrowanym”.
Opublikował także kilka książek: "Przez Palestynę i Syrię. Szkice z podróży" (Warszawa 1925), "USA. Obrazki z Ameryki powojennej" (Warszawa 1925), "Nowa Brazylia. Dżungla–osiedla–ludzie" (Warszawa 1929). W tym czasie ukazały się także jego pierwsze utwory beletrystyczne dla dorosłych i młodzieży: "Bezdroża pragnień" (Warszawa 1926), "Wyzwolony harem" (Warszawa 1927; Bydgoszcz 1991); "Amerykańska karuzela" (Warszawa 1929), "Przez morza i dżungle. Powieść dla dorastającej młodzieży" (Lwów–Warszawa 1931; Katowice 1957, 1964, 1968, 1970, 1984), "R. Seem. Opowiadania" (Warszawa 1933). Interesował się także teatrologią, odbywając praktykę w teatrze Michoudiéra w Paryżu. W 1932 i 1935 wystawił w Bułgarii (Sofia, Burgas, Warna) i Niemczech (Berlin) swą sztukę "Harun al-Raszyd" ("Kalif z Bagdadu"). Podobno odbyła się także premiera warszawska.
W latach 1931–1933 wykładał politykę kolonialną wielkich mocarstw w Wolnej Wszechnicy Polskiej oraz technikę korespondencji zagranicznych w Wyższej Szkole Dziennikarskiej w Warszawie.
W kwietniu 1934 udał się do Monrovii, gdzie zawarł umowę z rządem Liberii o współpracy gospodarczej i politycznej. Niezadowolenie ówczesnych władz państwowych z wyników umowy z Liberią, gdyż kraj ten chciano traktować jako teren polskiej ekspansji kolonialnej, spowodowało wycofanie się Janusza Makarczyka z działalności w Lidze Morskiej i Kolonialnej.
Relacją z wyprawy do Liberii jest książka pt.: "Liberia–Liberyjczyk–Liberyjka", (Warszawa 1936). Wracając do kraju, odbył podróż po Afryce Północnej (Algier, Tunis, Maroko), w czasie której zapadł na gorączkę tropikalną.
Od 1931 był udziałowcem w Bydgoskich Zakładów Przemysłowych, od stycznia 1935 do sierpnia 1939 zaś – delegatem zarządu w Zakładach „Elektro” S.A. w Łaziskach Górnych. Prowadził liczne pertraktacje na Bliskim Wschodzie, w Afryce i Azji o dostawy surowców (m.in. rudy chromu). Podczas częstych podróży zbierał materiały do swych publikacji o tematyce marynistycznej: "Porty i marynarze. Humoreski sentymentalne" (Warszawa 1934); "Na morzu i o morzu" (Warszawa 1937).
Wojsko.
Po ukończeniu studiów na Uniwersytecie Poznańskim podjął starania o uzyskanie stopnia podporucznika. Ze względu na wyjazd zagraniczny oraz konieczność zebrania stosownych dokumentów (w tym zaświadczeń od świadków – byłych przełożonych) sprawa się przeciągała. Dopiero w listopadzie 1926 rozporządzeniem Prezydenta RP został mianowany na stopień podporucznika rezerwy. W lipcu 1929 ukończył trzytygodniowy kurs obrony przeciwlotniczej dla oficerów i podchorążych rezerwy przy 1 Pułku Artylerii Przeciwlotniczej w Warszawie. Czterokrotnie (1929, 1930, 1932 i 1935) odbywał ćwiczenia rezerwy w tym pułku na różnych stanowiskach – od dowódcy plutonu ciężkich karabinów maszynowych do dowódcy baterii artylerii przeciwlotniczej. W lipcu 1936 zarządzeniem Prezydenta RP został awansowany do stopnia porucznika. W lutym 1939 minister spraw wojskowych zmienił mu przydział do jednostki macierzystej z 1 Pułku Artylerii Przeciwlotniczej na 11 Dywizjon Artylerii Przeciwlotniczej w Stężycy.
Wojna.
24 sierpnia 1939 został zmobilizowany przez macierzystą jednostkę jako dowódca 22 Baterii Motorowej Artylerii Przeciwlotniczej. Dowodził zgrupowaniem artylerii przeciwlotniczej w rejonie Sandomierza i Tomaszowa Lubelskiego w składzie Grupy „Sandomierz” ppłk. Antoniego Sikorskiego. Jego bateria zestrzeliła aż 28 samolotów – najwięcej ze wszystkich baterii artylerii przeciwlotniczej działających we wrześniu 1939.
Ranny, 25 września 1939 został wzięty do niewoli niemieckiej. W Oflagu VIIA Murnau pełnił m.in. funkcję oficera do specjalnych zleceń gen. dyw. Juliusza Rómmla, a także prowadził na tajnych kursach wykłady z historii Arabów i polityki kolonialnej.
Po wyzwoleniu.
Po wyzwoleniu obozu 8 maja 1945 i powrocie do kraju, w czerwcu został oficerem łącznikowym Misji Wojskowej Wojska Polskiego w Paryżu kierowanej przez gen. bryg. Mariana Naszkowskiego; działał m.in. we Frankfurcie nad Menem. W sierpniu 1945 został oddelegowany do służby w Ministerstwie Spraw Zagranicznych na stanowisko radcy. Od stycznia do lipca 1946 był chargé d’affaires Poselstwa Polskiego w Kairze, gdzie zapadł na paratyfus. Po powrocie ze szpitala powierzono mu funkcję naczelnika Wydziału Wschodniego Ministerstwa Spraw Zagranicznych w Warszawie.
Praca naukowa.
W lipcu 1947 wystąpił na własną prośbę ze służby dyplomatycznej, poświęcając się pracy naukowej w dziedzinie historii. Jesienią tegoż roku przeniósł się do Krakowa, gdzie 24 września 1948 na Wydziale Humanistycznym Uniwersytetu Jagiellońskiego na podstawie dysertacji "Historia Sudanu" uzyskał stopień naukowy doktora. Od 2 kwietnia 1949 był adiunktem w Katedrze Filologii Orientalnej Uniwersytetu Jagiellońskiego, prowadząc wykłady i ćwiczenia z historii Bliskiego Wschodu. Dwa lata później został kontraktowym wykładowcą historii polityki państw europejskich w latach 1870-1914. Jednocześnie wykładał historię powszechną nowożytną w Wyższej Szkole Pedagogicznej w Krakowie (1950-1953). W tym czasie opracował skrypt "Imperializm na terenach kolonialnych i zależnych w latach 1870–1914", a także monografie "Dzieje Arabów" oraz "Bliski Wschód w latach 1453–1699". Ta ostatnia miała być jego rozprawą habilitacyjną (nie była drukowana).
Po tendencyjnej, negatywnej opinii wystawionej przez Okręgową Komisję Rejestracyjno-Weryfikacyjną nr 11 w Krakowie został 16 kwietnia 1948 przeniesiony do rezerwy, na podstawie zaś orzeczenia Głównej Wojskowej Komisji Lekarskiej w Krakowie – 4 listopada 1954 zwolniony z powszechnego obowiązku wojskowego.
Powrót do publicystyki.
Zniechęcony trudną sytuacją w szkolnictwie oraz warunkami finansowymi, powrócił do publicystyki. Tworzył najczęściej w ulubionym Zakopanem. W latach 1950-1960 opublikował wiele powieści dla młodzieży i dorosłych oraz utworów scenicznych, a także artykułów i felietonów w prasie, współpracował również z Rozgłośnią „Kraj” Polskiego Radia (od 1956). Opowiadania i powieści cieszyły się ogromnym zainteresowaniem, wiele z nich miało kilka wydań, m.in.: "Dżafar z Bagdadu" (Kraków 1950; Warszawa 1956, 1963; Bydgoszcz 1991), "Człowiek z białą głową" (Warszawa 1956), "Widziałem i słyszałem. Wspomnienia podróżnicze" (Warszawa 1957), "Róże z piasku. Gawędy podróżnicze" (Katowice 1957, 1959), "Talizman starca z gór" (Warszawa 1957), "Orchidea" (Katowice 1958), "Trzynaście kobiet" (Warszawa 1958, 1959), "Kobieta zawsze płaci" (Warszawa 1959), "Po prostu kobieta" (Warszawa 1960, 1962, 1963), "Srebrna ława" (Warszawa 1960). Po śmierci autora ukazały się: "Diabeł jest męskiego rodzaju" (Warszawa 1961), "Siostra zjedzonego człowieka" (Katowice 1965, 1971, 1983) oraz "Ostatnie dni" (w: "Wspomnienia o Julianie Tuwimie", red. W. Jedlicka i M. Toporowski, Warszawa 1963). Jest również autorem komedii: "Jak kto uważa" (wystawiona w Krakowie w 1952), "Wielka polityka" (wystawiona w Krakowie w 1953 i wydana w Warszawie w 1954) oraz "Wielka gra" (wystawiona w Gdańsku w 1954), a także baśni dla teatru lalek: "Aladyn 1001" (wystawiona w Łodzi w 1953 i 1955) oraz "Lampa Aladyna" (wystawiona w Szczecinie w 1956). Przełożył na język polski utwory: "Jaś Szpak" Borysa Sudariszkina (1952) i "Czarownice z Salem" Arthura Millera (1955, wspólnie z żoną Marią). W rękopisie pozostawił powieść "Pacjent", komedię "Gubernator" oraz zbiór reportaży.
W latach 1947-1957 zamieszczał wiele felietonów, recenzji i opowiadań w „Dzienniku Polskim”, „Dzienniku Zachodnim”, „Expressie Wieczornym”, „Przyjacielu Żołnierza”, „Robotniku”, „Rzeczypospolitej” oraz w „Przekroju”, „Problemach”, „Szpilkach”, „Świecie i Polsce” i „Życiu Literackim”.
Zmarł bezpotomnie 16 maja 1960 w Warszawie, gdzie został pochowany w grobowcu rodzinnym na cmentarzu na Powązkach.
Był dwukrotnie żonaty: z Kamilą z Czarowiczów (1924) oraz z Marią Katarzyną Wołłowicz (1947).

</doc>
<doc id="438647" url="https://pl.wikipedia.org/wiki?curid=438647" title="Przedsiębiorstwo Komunikacji Metropolitalnej w Świerklańcu">
Przedsiębiorstwo Komunikacji Metropolitalnej w Świerklańcu

Przedsiębiorstwo Komunikacji Metropolitalnej Sp. z o.o. w Świerklańcu jest przewoźnikiem komunikacji pasażerskiej działającym w województwie śląskim. PKM funkcjonuje od 1991 po postawieniu w stan likwidacji Wojewódzkiego Przedsiębiorstwa Komunikacyjnego w Katowicach. Świerklaniecka zajezdnia istnieje od 1960. Od samego początku funkcjonowała w strukturach WPK Katowice. W latach 1981–1991 stanowiła tamże jednozajezdniowy Zakład Komunikacyjny nr 11. Obecnie PKM jest spółką z ograniczoną odpowiedzialnością. Do 31 grudnia 2018 jedynym udziałowcem był Międzygminny Związek Komunikacji Pasażerskiej w Tarnowskich Górach, którego udziały 1 stycznia 2019 roku przejęła Górnośląsko-Zagłębiowska Metropolia.
PKM Świerklaniec obsługuje obecnie 30 ogólnodostępnych linii autobusowych na terenie 23 gmin (głównie w rejonie Bytomia, Piekar Śląskich i Tarnowskich Gór). Zajezdnia wraz z siedzibą zarządu znajduje się w Świerklańcu przy ul. Parkowej 3, na terenie dawnej zajezdni WPK Katowice. W listopadzie 2009 PKM Świerklaniec otrzymał dotację w kwocie 37 mln zł ze środków unijnych na zakup nowych autobusów. Resztę, czyli 17 mln zł, musiał wyłożyć z własnych środków. Łączny koszt inwestycji wyniósł 54 mln zł. Dzięki tej inwestycji firma zakupiła 43 fabrycznie nowe wozy marki MAN Lion's City oraz MAN Lion's City G, które do dnia dzisiejszego dominują we flocie przewoźnika. Pod koniec 2012 firma odebrała ostatni z 43 nowych autobusów, jednocześnie kończąc projekt wsparcia unijnego o nowe autobusy.
W 2014 firma z własnego budżetu zakupiła 4 fabrycznie nowe hybrydowe wozy marki Volvo - jeden fabrycznie nowy egzemplarz modelu Volvo 7900 Hybrid oraz trzy używane modelu Volvo 7700 Hybrid. Pod koniec 2022 jego ostatnia sztuka została wyłączona z eksploatacji. Powodem były koszty naprawy, które przewyższały wartość pojazdu.
W 2015 i 2016 przedsiębiorstwo na potrzeby linii 168 oraz 820, zakupiło łącznie 9 fabrycznie nowych Solarisów Urbino:
– Solaris Urbino 12 ~ 5 egzemplarzy
– Solaris Urbino 18 ~ 4 egzemplarze
W 2020 roku firma m.in. na potrzeby linii 80 i 288 zakupiła 17 pojazdów:
– Solaris Urbino 8,9 LE ~ 1 egzemplarz pochodzący z Niemiec
– MAN NL283 Lion’s City ~ 4 egzemplarze pochodzące z Niemiec
– Mercedes-Benz Conecto G ~ 6 egzemplarzy pochodzących z firmy Warbus
– Mercedes-Benz Conecto LF ~ 8 egzemplarzy pochodzących z firmy Warbus, z czego 2 egzemplarze stacjonowały dodatkowo w firmie Kłosok Żory.
Po około 10 latach od zakupu serii autobusów MAN A21 w 2021 roku PKM Świerklaniec ogłasza przetarg na dostawę 25 fabrycznie nowych pojazdów tym razem ze środków własnych. Postępowanie wygrywa firma MAN, która dostarczyła 25 autobusów MAN Lion's City 12C EfficientHybrid. Nowe autobusy szybko znalazły zatrudnienie dzięki Zarządowi Transportu Metropolitalnego, który szybko tworzy nowe linie autobusowe w celu ulepszenia siatki połączeń.
Firma obsługuje również większość linii docierających do Międzynarodowego Portu Lotniczego Katowice w Pyrzowicach.

</doc>
<doc id="438648" url="https://pl.wikipedia.org/wiki?curid=438648" title="Frederick Ballantyne">
Frederick Ballantyne

Sir Frederick Nathaniel Ballantyne (ur. 5 lipca 1936 w Layou, zm. 23 stycznia 2020) – gubernator generalny Saint Vincent i Grenadyn od 22 czerwca 2002 do 1 sierpnia 2019.

</doc>
<doc id="438656" url="https://pl.wikipedia.org/wiki?curid=438656" title="Ecthelion">
Ecthelion

Postacie ze stworzonej przez J.R.R. Tolkiena mitologii Śródziemia:

</doc>
<doc id="438662" url="https://pl.wikipedia.org/wiki?curid=438662" title="Steve Yzerman">
Steve Yzerman

Stephen Gregory Yzerman (ur. 9 maja 1965 w Cranbrook) – kanadyjski hokeista, reprezentant kraju, dwukrotny olimpijczyk, działacz hokejowy.
Wieloletni zawodnik Detroit Red Wings, w którym spędził całą karierę w lidze NHL (od 1986 do końca kariery kapitan zespołu), dwukrotny zdobywca Pucharu Stanleya, mistrz olimpijski 2002, 10-krotny uczestnik meczów NHL All-Star Game.
Kariera.
Yzerman urodził się w Cranbrook w prowincji Kolumbia Brytyjska, lecz dorastał w mieście Nepean, w prowincji Ontario (wtedy były to przedmieścia Ottawy, lecz teraz jest to oddzielne miasto). Chodził tam do szkoły Bell High i grał w juniorskim zespole Nepean Raiders. Po jednym sezonie w tym klubie Yzerman został wydraftowany przez Peterborough Petes w OHL i grał tam dwa sezony zdobywając kolejno 64 i 91 punktów w 58 i 56 meczach.
NHL.
Draft w 1983 roku był pierwszym dla Mike'a i Marian Illitchów, którzy kupili zespół Red Wings latem 1982 roku. Chcąc dodać trochę życia do organizacji, która ostatnimi laty straciła sporo ze swojego blasku sprzed lat, generalny menadżer Skrzydeł, Jim Devellano, chciał wybrać w drafcie Pata LaFontaine'a, który wychowywał się tuż poza Detroit i grał jako junior w tamtych okolicach. Jednak kiedy LaFontaine został wybrany z trzecim numerem przez New York Islanders, Devellano postawił na Yzermana, którego wybrał z numerem czwartym, w pierwszej rundzie draftu.
Mierząc 180 centymetrów i ważąc jedynie 72 kilogramy Red Wings planowali wysłać Yzermana na jeszcze jeden rok do Peterborough. Jednak, jak wspomina obecny generalny menadżer Wings a wtedy bramkarz w jednej z niższych lig, Ken Holland „po jednej z sesji treningowych na obozie szkoleniowym od razu było widać, że on jest wyśmienitym hokeistą”. W swoim inauguracyjnym sezonie Yzerman zdobył 39 bramek i 87 punktów i zajął drugie miejsce w walce o Calder Memoria Trophy (dla najlepszego pierwszoroczniaka ligi). Nagrodę zdobył bramkarz Tom Barasso. Yzerman został też najmłodszym zawodnikiem w historii NHL, który wystąpił w Meczu Gwiazd NHL. Miał wtedy 18 lat.
W 1986 roku Jacques Demers, wtedy trener Red Wings, mianował Yzermana kapitanem zespołu, dzięki czemu kanadyjski gracz został najmłodszym kapitanem Red Wings w historii. Demers powiedział, że potrzebował „kogoś z herbem Red Wings wytatuowanym na piersi”. W następnym sezonie Yzerman poprowadził Red Wings do pierwszego Mistrzostwa Dywizji od 23 lat.
W sezonie 1988/89 Yzerman zdobył 155 punktów, strzelając 65 bramek i zaliczając 90 asyst (ten wynik w historii NHL pobili tylko Wayne Gretzky i Mario Lemieux). Mimo że obaj hokeiści zdobyli w tym sezonie więcej punktów niż Yzerman, to właśnie on zdobył nagrodę przyznawaną najbardziej wartościowemu zawodnikowi według Stowarzyszenia Graczy NHL – Lester B. Pearson Award. Był też finalistą Hart Memorial Trophy (najbardziej wartościowy zawodnik według dziennikarzy NHL).
Yzerman kontynuował swoje ponad stupunktowe sezony przez kolejne cztery lata, będąc podporą całego zespołu. W końcu, 15 czerwca 1993 roku, trenerem Red Wings został Scotty Bowman, którego sztywny styl trenerski na początku irytował Yzermana. Kanadyjczyk był wtedy największą armatą Red Wings, lecz Bowman uważał, że kapitan za mało skupia się na obronie. Przez kolejne lata współpracy tych dwóch zawodników Yzerman rozwinął się niesamowicie również w stronę defensywną, stając się jednym z najbardziej kompletnych zawodników, którzy kiedykolwiek grali w NHL. Z powodu wstępnych nieporozumień w kierunku rozwoju między Yzermanem a Bowmanem klub myślał przez pewien czas o oddaniu zawodnika do Ottawa Senators.
W 1995 roku Yzerman doprowadził zespół z Detroit do pierwszego finału play-offów od 1966 roku, lecz Wings nie wygrali tam ani jednego meczu, przegrywając w czterech spotkaniach z New Jersey Devils. Rok później Wings wygrali w sezonie zasadniczym aż w 62 spotkaniach, co jest rekordem ligi, lecz w play-offach polegli w Finale Konferencji z Colorado Avalanche.
Kolejny sezon w końcu przyniósł zespołowi, a Yzermanowi szczególnie, upragniony sukces. W wielkim finale Red Wings pokonali w czterech meczach Philadelphia Flyers i sięgnęli po Puchar Stanleya po raz pierwszy od 42 lat. W 20 spotkaniach play-off Yzerman dołożył od siebie 13 punktów. Rok późnej Wings powtórzyli ten sukces, pokonując w finale, również do zera, Washington Capitals. Yzerman rozegrał 22 spotkania, zdobył 24 punkty i został najbardziej wartościowym zawodnikiem play-offów. W obu tych sezonach zespół z Detroit kończył sezon zasadniczy na pierwszym miejscu w Konferencji.
26 listopada 1999 Yzerman został 11. zawodnikiem w historii NHL, który zdobył 600 bramek, strzelając gola Tommy'emu Salo z Edmonton Oilers. W 2000 roku został wybrany do Pierwszej Drużyny Gwiazd NHL i zdobył Frank J. Selke Trophy.
W sezonie 2001/02 Yzermanowi odnowiła się kontuzja kolana, z którym miał już wcześniej problemy. Mimo iż opuścił 30 spotkań, skończył sezon na 6. miejscu wśród zawodników ze swojej drużyny z 48 punktami i poprowadził Wings do kolejnego Pucharu – trzeciego w ciągu sześciu lat i dziesiątego w historii zespołu.
Po sezonie Yzerman miał bardzo poważną operację, podczas której został odcięty spory kawałek jego prawego piszczela i wstawiona została kość od dawcy. Miało to na celu zmianę ustawienia prawego kolana i odciążenie nacisku na ścięgna. Po tym zabiegu powrót do czynnej kariery hokejowej wydawał się mało prawdopodobny. Jednak, po opuszczeniu 66 meczów w sezonie 2002/03, Yzerman wrócił na lód 27 lutego 2003 roku i od razu zanotował asystę.
2 sierpnia 2005 roku Yzerman podpisał jednoroczny kontrakt z Red Wings i w kolejnym sezonie, 31 marca 2006 roku zdobył bramkę numer 691 w swojej karierze i wyprzedził Mario Lemieux na ósmym miejscu w tabeli wszech czasów. Następny gol był ostatnim w jego karierze. Zdobył go 3 kwietnia tego samego roku w meczu przeciwko Calgary Flames. 3 lipca 2006 ogłosił zakończenie kariery zawodniczej.
Kariera reprezentacyjna.
Steve Yzerman reprezentował też Kanadę na różnych imprezach międzynarodowych. W 1983 roku z drużyną juniorską zdobył brąz na Mistrzostwach Świata. Rok później wygrał z reprezentacją Puchar Kanady.
W kadrze seniorskiej uczestniczył w turniejach Canada Cup 1984, mistrzostw świata w 1986, 1989, 1990, Pucharu Świata 1996 oraz na zimowych igrzyskach olimpijskich 1998, 2002.
Wayne Gretzky, dyrektor reprezentacji Kanady chciał aby Yzerman wystąpił też na Olimpiadzie w Turynie w 2006 roku, lecz pod koniec 2005 roku Yzerman zapowiedział, że w tej imprezie już nie wystąpi. Aby uhonorować postać Steve'a Gretzky powiedział, że nikt nie zagra już w reprezentacji Kanady z numerem 19.
Pozostała działalność.
Steve Yzerman 25 października 2006 roku został wiceprezesem klubu Detroit Red Wings, którym był do 2010 roku. Od 2010 jest wiceprezesem ds. operacji hokejowych w Tampa Bay Lightning, a także menedżerem generalnym.
Ponadto sprawował funkcję menedżera generalnego reprezentacji Kanady na mistrzostwach świata 2007, 2008 i 2013 oraz na zimowych igrzyskach olimpijskich 2010 i 2014.
Życie prywatne.
Steve Yzerman ma żonę Lisę z domu Brennan (ur. 17.06.1965), z którą wziął ślub w Kościele pw. św. Patryka w Ottawie. Potem udali się w dwutygodniową podróż poślubną do Włoch. Mają trzy córki: Isabellę Katherine (ur. 23.02.1994), Marię Charlotte (ur. 21.04.1998) i Sophię Rose (ur. 14.05.1999).

</doc>
<doc id="438666" url="https://pl.wikipedia.org/wiki?curid=438666" title="Piruet Biellmann">
Piruet Biellmann

Piruet Biellmann (ang. "Biellmann spin") – to jeden z elementów łyżwiarskich, odmiana piruetu stanego z trzymaniem nogi (ang. "catch foot spiral"), w którym łyżwiarz w pozycji stojącej sięga rękoma do tyłu przez ramiona i chwyta płozę łyżwy nogi wolnej, unosząc w ten sposób nogę wolną ponad głowę. Nazwa piruetu w regulaminach Międzynarodowej Unii Łyżwiarskiej (ISU) pochodzi od nazwiska szwajcarskiej łyżwiarki Denise Biellmann, która nie była pierwszą zawodniczką która go wykonała, ale bardzo go udoskonaliła Jako jedną z pierwszych łyżwiarek wykonujących ten piruet uważa się Tamarę Moskwiną, która wykonała go na mistrzostwach Europy 1965.
Piruet Biellmann jest najczęściej wykonywany przez solistki, zaś rzadziej przez solistów, najbardziej znanymi wyjątkami byli m.in. Jewgienij Pluszczenko, Dienis Tien, Yuzuru Hanyū. Pary sportowe i taneczne w piruetach wykonywanych w parze często wykorzystują pozycję piruetu Biellmann, którą przyjmuje partnerka.
Istnieje kilka rodzajów piruetu, które wywodzą się od klasycznego piruetu Biellman:

</doc>
<doc id="438670" url="https://pl.wikipedia.org/wiki?curid=438670" title="Cypr na Zimowych Igrzyskach Olimpijskich 2006">
Cypr na Zimowych Igrzyskach Olimpijskich 2006

Cypr na Zimowych Igrzyskach Olimpijskich 2006 reprezentował jeden zawodnik – narciarz alpejski Teodoros Christodulu, który był chorążym ekipy podczas ceremonii otwarcia igrzysk.

</doc>
<doc id="438676" url="https://pl.wikipedia.org/wiki?curid=438676" title="Karskie Wrota">
Karskie Wrota

Karskie Wrota – cieśnina między wyspą Wajgacz a archipelagiem Nowej Ziemi. Łączy Morze Karskie z Morzem Barentsa.

</doc>
<doc id="438679" url="https://pl.wikipedia.org/wiki?curid=438679" title="ABC Records">
ABC Records

ABC Records, wcześniej ABC-Paramount Records – nieistniejąca wytwórnia płytowa powstała z Am-Par Record Corporation (sublabel American Broadcasting-Paramount Theaters), powstała w Nowym Jorku w 1955 roku. W czerwcu 1966 roku nazwa została zmieniona na ABC Records. Kontynuowała swoją działalność poprzez dystrybucję różnorodnej muzyki wytwórniom podległym, dopóki nie została przejęta przez Music Corporation of America (MCA) w 1979 roku.
Pierwszymi dobrze sprzedającymi się muzykami byli Paul Anka, Joe Bennett &amp; the Sparkletones, Lloyd Price, Eydie Gorme i Ray Charles (po tym jak opuścił Atlantic Records w 1960 roku). ABC-Paramount nabyła prawa do wszystkich nagrań Enocha Lighta w listopadzie 1959 roku: Audition Records, Command Performance Records, Colortone Records and Waldorf Music Hall Records. Wczesna umowa z brytyjską wytwórnią EMI była sposobem na wkroczenie na rynek europejski poprzez wytwórnie HMV i Columbia.
Zajmowali się dystrybucją Dunhill Records dopóki ta wytwórnia nie przekształciła się w ABC Dunhill Records. Dystrybuowali również dla Sire Records.
Wytwórnia ta miała podległą jej Apt Records, która zajmowała się singlami. We wczesnych latach 60. Impulse Records zaczynało jako sublabel zajmująca się dystrybucją jazzu. Kilka lat później jako Bluesway Records zaczęła wydawać nagrania własnych artystów bluesowych.
Po przejęciu przez MCA Records, rozwiązano wytwórnię. Lepiej sprzedające się albumy z listy ABC Records zostały wydane ponownie pod szyldem MCA.

</doc>
<doc id="438680" url="https://pl.wikipedia.org/wiki?curid=438680" title="Walenty Herburt">
Walenty Herburt

Walenty Herburt herbu Herburt, łac. "Valentinus Herborth", (ur. 1524 – zm. 7 lipca 1572 roku w Bielsku Podlaskim) – biskup przemyski, prepozyt kapituły przemyskiej w 1548 roku, kanonik krakowski w 1544 roku, proboszcz w Szczebrzeszynie i Jerzmanowie, administrator diecezji przemyskiej w 1560 roku.
Syn Jana Herburta podkomorzego przemyskiego i Jadwigi, córki Piotra Chwala z Rozlowa, dziedzica na Pełniatyczach. 
Uczestniczył w synodzie w Warszawie w 1561 roku. Za jego posługi zostali sprowadzeni do diecezji przemyskiej O.O. Jezuici. Biskup wytoczył właścicielom Hoczwi braciom Matjaszowi III i Stanisławowie proces o zagarnięciu mienia kościelnego. Podtrzymał również klątwę biskupią Jana Dziaduskiego na właścicielu Rymanowa, kasztelanie sanockim Zbigniewie Sienieńskim (protestant) o zabór kościoła katolickiego w Króliku Polskim i uczynienie z niego zboru kalwińskiego. W roku 1564 nadaje Pawłowi i Piotrowi Dąbrowskim "dożywocie" na 2 młynach biskupich w Radymnie. Z przywileju tego wynika również, że w Radymnie znajdował się zamek biskupi w którym rezydował bp. Walenty Herburt. W kronikach był też jednym z proboszczów Szczebrzeszyna. Był posłem Królestwa Polskiego na soborze trydenckim w okresie obrad sejmu piotrowskiego w roku 1562 Był członkiem komisji do rewizji królewszczyzn na sejmie 1566 roku. W roku 1572 wraz z nuncjuszem papieskim Commendonem udał się z poselstwem do króla na Podlasie celem zawarcie przymierza przeciwko Turkom. Zmarł w Bielsku Podlaskim. Pochowany został 27 sierpnia 1572 w Felsztynie pod kaplicą św. Anny. 
Rodzeństwo Walentego Herburta :

</doc>
<doc id="438681" url="https://pl.wikipedia.org/wiki?curid=438681" title="Chińskie Tajpej na Zimowych Igrzyskach Olimpijskich 2006">
Chińskie Tajpej na Zimowych Igrzyskach Olimpijskich 2006

Chińskie Tajpej na Zimowych Igrzyskach Olimpijskich 2006 reprezentował jeden zawodnik – Ma Chih-hung, który był chorążym ekipy.
Wyniki.
Saneczkarstwo.
Razem - 3:35.141 (28. miejsce)

</doc>
<doc id="438683" url="https://pl.wikipedia.org/wiki?curid=438683" title="Studio 8">
Studio 8

Studio 8 (właściwie Studio Ośmiu) – telewizyjny blok programowy nadawany krótko, pod koniec lat 70. w programie 1 Telewizji Polskiej. Blok powstał na fali popularności formy programów wielogodzinnych takich jak Studio 2 i Tylko w niedzielę. Jednak jego żywot okazał się najkrótszy.
Nazwa Studio 8 wiązała się z ilością funkcjonujących wówczas ośrodków regionalnych TVP. Pomysł bloku opierał się na przedstawianiu na antenie ogólnopolskiej najlepszych programów tych ośrodków, wartych pokazania szerokiej publiczności. Pomysłodawcą bloku był twórca Studia 2 Mariusz Walter, a inspiracją do jego powstania – wielka ilość programów i reportaży nadsyłanych przez ośrodki regionalne do pokazania w bardzo prestiżowym Studiu 2. Z uwagi na ograniczone ramy tego programu zdecydowano o powstaniu Studia 8. Blok nadawany był w każdą trzecią sobotę miesiąca, a głównym prowadzącym w warszawskim studiu był Bronisław Cieślak.
Oto przykładowy program świątecznego wydania Studia 8, nadanego wyjątkowo w programie 2 TVP 25 grudnia 1979 (na podstawie Życia Warszawy):
 9.00 Studio 8 zaprasza
 9.15 O tobie śpiewa bajka – Irena Santor śpiewa dla dzieci
 9.40 Świąteczny przegląd polskich estrad, cz.1
 10.05 Hallo na łączach
 10.35 Filmowy Magazyn Studia 8
 10.50 Wspaniała czwórka – serial animowany
 11.15 UFO w M-3 – felieton filmowy
 11.35 Wehikuł czasu – film fab. prod. USA
 13.15 Kopytówka – świąteczna wizyta na Podhalu
 13.35 Świąteczny przegląd polskich estrad, cz.2
 14.10 Maziarska ballada
 14.25 Opowieści z Kniei
 14.40 Gwiazdy, gwiazdki, gwiazdeczki: Skaldowie 
 15.10 Powrót Świętego – odc. pt. Układ - serial prod. USA
 16.00 Noc duchów – reportaż
 16.25 Dzień ludzi: Remiza – reportaż
 16.45 Kolekcja Leszka Mazana
 16.55 Czarny Teatr z Pragi
 17.15 Porcelanowe panienki – film fab. prod. czechosłowackiej
 19.00 Conrad Drzewiecki dla dzieci: Piotruś i wilk
 19.30 Wieczór z dziennikiem
 20.30 Studio 8 proponuje
 20.40 Gwiazdy, gwiazdki, gwiazdeczki: grupa VOX i Alex Band
 21.15 Magazyn filmowy Studia 8
 22.20 Conrad Drzewiecki dla dorosłych: Pawana na śmierć infantki
 22.40 Teledyskusje – pr. rozr. A. Waligórskiego i L. Niedzielskiego
 23.10 Gra w podchody – film sensacyjny prod. USA z cyklu Sierżant Anderson

</doc>
<doc id="438686" url="https://pl.wikipedia.org/wiki?curid=438686" title="Polscy medaliści zimowych igrzysk olimpijskich">
Polscy medaliści zimowych igrzysk olimpijskich

Polscy medaliści zimowych igrzysk olimpijskich – zestawienie reprezentujących Polskę zawodników i zawodniczek, którzy zdobyli przynajmniej jeden medal zimowych igrzysk olimpijskich.
Reprezentacja Polski startuje w zimowych igrzyskach olimpijskich nieprzerwanie od początku ich rozgrywania, czyli od 1924 roku. W latach 1924–1952 Polacy nie zdobyli żadnego medalu olimpijskiego na zimowych igrzyskach. Pierwszy medal dla Polski zdobył Franciszek Gąsienica Groń, który zajął trzecie miejsce w konkursie indywidualnym kombinacji norweskiej w 1956 roku. Podczas kolejnych zimowych igrzysk dwa medale olimpijskie w biegu na 1500 metrów zdobyły polskie łyżwiarki szybkie – Elwira Seroczyńska (srebrny) i Helena Pilejczyk (brązowy). Pierwszy złoty medal olimpijski zdobył Wojciech Fortuna w konkursie skoków narciarskich na dużym obiekcie w 1972 roku w Sapporo.
Kolejne medale dla Polski po trzydziestoletniej przerwie wywalczył Adam Małysz (srebrny i brązowy) w indywidualnych konkursach skoków na igrzyskach w Salt Lake City. Na następnych zimowych igrzyskach, które odbyły się w 2006 roku w Turynie, medale dla Polski zdobyli Tomasz Sikora w biathlonie (srebrny) i Justyna Kowalczyk w biegach narciarskich (brązowy). Cztery lata później w Vancouver reprezentanci Polski zdobyli sześć medali, w tym jeden złoty, trzy srebrne i dwa brązowe. Pierwsze po 38 latach złoto dla Polski zdobyła Justyna Kowalczyk w biegu na 30 kilometrów techniką klasyczną. Kowalczyk zdobyła w Vancouver także srebro i brąz. Pozostałe medale zdobyli: Adam Małysz w obu indywidualnych konkursach skoków (dwa srebrne) oraz łyżwiarki Katarzyna Bachleda-Curuś, Katarzyna Woźniak i Luiza Złotkowska w biegu drużynowym kobiet (brązowy).
Podczas Zimowych Igrzysk Olimpijskich 2014 w Soczi reprezentanci Polski zdobyli sześć medali olimpijskich – cztery złote, jeden srebrny i jeden brązowy. Pierwsze złoto wywalczył Kamil Stoch w konkursie skoków na skoczni normalnej, który tym samym stał się drugim Polakiem, który zdobył tytuł mistrza olimpijskiego w skokach narciarskich. Złoto w biegu narciarskim na 10 kilometrów techniką klasyczną zdobyła Justyna Kowalczyk, dzięki czemu jako pierwsza reprezentantka Polski zdobyła drugi złoty medal zimowych igrzysk w karierze. Trzeci złoty medal dla Polski na igrzyskach w Soczi zdobył Zbigniew Bródka w łyżwiarskim biegu na 1500 metrów. Był to zatem pierwszy złoty medal olimpijski zdobyty przez polskich panczenistów. Tego samego dnia, tj. 15 lutego, swój drugi złoty medal zdobył Kamil Stoch w skokach narciarskich na obiekcie dużym. Stoch jako pierwszy Polak dwukrotnie został mistrzem olimpijskim w trakcie jednych zimowych igrzysk, a także jako trzeci skoczek narciarski w historii (po Matti Nykänenie i Simonie Ammannie) zdobył dwa indywidualne złota podczas jednych igrzysk. Ponadto medale zdobyli polscy panczeniści w biegach drużynowych – srebro zdobyły Natalia Czerwonka, Katarzyna Bachleda-Curuś, Katarzyna Woźniak i Luiza Złotkowska, a brąz zdobyli Zbigniew Bródka, Konrad Niedźwiedzki i Jan Szymański.
Na igrzyskach w Pjongczangu złoty medal olimpijski w konkursie skoków na skoczni dużej obronił Kamil Stoch, a w konkursie drużynowym, wspólnie z Maciejem Kotem, Stefanem Hulą i Dawidem Kubackim, zdobył brązowy medal. Kubacki został również brązowym medalistą zawodów indywidualnych na normalnej skoczni podczas igrzysk w Pekinie.
Łącznie w 24 startach na zimowych igrzyskach olimpijskich Polacy zdobyli 23 medale – 7 złotych, 7 srebrnych i 9 brązowych. Najbardziej utytułowanym polskim olimpijczykiem na zimowych igrzyskach jest Kamil Stoch, który zdobył trzy złote medale i jeden brązowy. Największą liczbę medali wszystkich kolorów wywalczyła natomiast Justyna Kowalczyk, w dorobku której znalazło się pięć medali, w tym dwa złote. Reprezentanci Polski stawali na podium olimpijskim w pięciu dyscyplinach sportowych, z czego najczęściej – dziesięciokrotnie – w skokach narciarskich. 19 z 23 medali polscy olimpijczycy wywalczyli w konkurencjach indywidualnych, trzy zdobyli w łyżwiarskich biegach drużynowych, a jedną w drużynowych skokach narciarskich.
W klasyfikacji medalowej wszech czasów reprezentacja Polski zajmuje 22. miejsce, biorąc pod uwagę medale zimowych igrzysk olimpijskich.
Medaliści chronologicznie.
Reprezentanci Polski zdobyli łącznie 23 medale zimowych igrzysk olimpijskich. Polacy stali na podium zawodów olimpijskich na dziewięciu igrzyskach, z czego po raz pierwszy w 1956 roku. Raz zdarzyło się, że reprezentanci Polski zdobyli dwa medale w jednej konkurencji podczas jednych igrzysk olimpijskich. Miało to miejsce w 1960 roku w łyżwiarskim biegu kobiet na 1500 metrów, kiedy to srebrny medal zdobyła Elwira Seroczyńska, a brązowy – Helena Pilejczyk. Ponadto, jeszcze trzykrotnie zdarzyło się, że polscy sportowcy zdobyli więcej niż jeden medal olimpijski w trakcie jednego dnia. Miało to miejsce 27 lutego 2010 (złoto Justyny Kowalczyk i brąz panczenistek w biegu drużynowym), 15 lutego 2014 (złote medale Zbigniewa Bródki i Kamila Stocha) oraz 22 lutego 2014 (srebro panczenistek i brąz panczenistów w biegach drużynowych). W poniższej tabeli przedstawiono wszystkich polskich medalistów zimowych igrzysk olimpijskich w kolejności chronologicznej.
Liczba medali według lat.
Polscy sportowcy zdobywali medale na dziewięciu zimowych igrzyskach olimpijskich. Najwięcej – po sześć – wywalczyli podczas igrzysk w 2010 i 2014 roku. W Soczi zdobyli jednak największą liczbę medali złotych – cztery. W tabeli przedstawiono liczbę medali zdobytych przez polskich reprezentantów na kolejnych zimowych igrzyskach olimpijskich.
Liczba medali według dyscyplin.
Polacy stali na podium zimowych igrzysk olimpijskich w pięciu dyscyplinach sportowych. Najczęściej – dziesięciokrotnie – dokonali tego w konkurencjach skoków narciarskich. Konkurencją, w której reprezentanci Polski zdobyli najwięcej medali, są konkursy indywidualne w skokach narciarskich na obiekcie dużym – pięć medali (trzy złote i dwa srebrne). W poniższym zestawieniu ukazano liczbę medali zdobytych przez polskich olimpijczyków według dyscyplin i konkurencji.
Klasyfikacja medalistów.
Medale zimowych igrzysk olimpijskich zdobywało łącznie 15 polskich zawodników, z czego ośmioro dokonało tego wyłącznie w startach drużynowych. Najwięcej medali olimpijskich zdobyła Justyna Kowalczyk – dwa złote, jeden srebrny i dwa brązowe. Jest także jedyną Polką, która zdobywała medale na trzech kolejnych zimowych igrzyskach (2006, 2010 i 2014). Jedynym polskim zawodnikiem, który zdobył dwa tytuły mistrza olimpijskiego podczas jednych igrzysk, jest natomiast Kamil Stoch, który dokonał tego w 2014 roku. Stoch zajmuje również pierwsze miejsce w indywidualnej klasyfikacji medalowej z dorobkiem trzech złotych medali i jednego brązowego.
Poniższa tabela jest klasyfikacją polskich medalistów zimowych igrzysk olimpijskich. Wzięte zostały pod uwagę wszystkie zdobyte medale – w konkurencjach indywidualnych i drużynowych. Przy ustalaniu kolejności najpierw uwzględniono liczbę złotych medali, później srebrnych, a na końcu brązowych. W przypadku, gdy dwoje zawodników uzyskało taką samą liczbę medali, najpierw wzięto pod uwagę rok zdobycia pierwszego medalu, a następnie porządek alfabetyczny.

</doc>
<doc id="438699" url="https://pl.wikipedia.org/wiki?curid=438699" title="Plac Wolności w Łodzi">
Plac Wolności w Łodzi

Plac Wolności (pierwotna nazwa „Rynek Nowego Miasta”) – centralny plac Łodzi, położony u północnego wylotu ul. Piotrkowskiej. Oprócz ul. Piotrkowskiej łączy ulice: Nowomiejską (od północy), Legionów (od zachodu) i Pomorską (od wschodu).
Historia.
Plac wytyczony został w 1823 roku jako rynek zakładanej wówczas osady sukienniczej „Nowe Miasto”, na skrzyżowaniu traktu piotrkowskiego biegnącego z północy na południe i ul. Średniej (obecnie ul. Pomorska i ul. Legionów) biegnącej ze wschodu na zachód. Nadano mu kształt regularnego ośmiokąta foremnego. Dla odróżnienia od pierwotnego rynku Łodzi, położonego ok. 450 m na północ, był nazywany Rynkiem Nowego Miasta.
W 1863 roku północny odcinek traktu piotrkowskiego, od Rynku Nowego Miasta do Starego Rynku został przemianowany na ul. Nowomiejską, natomiast ulica wychodząca na zachód otrzymała nazwę Konstantynowskiej. „Nowe Miasto” otaczały z czterech stron: ulice Zachodnia, Północna, Wschodnia i Południowa.
W centrum rynku usytuowano miejskie targowisko. Przy rynku w 1827 roku wybudowano Ratusz Miejski oraz kościół ewangelicki Św. Trójcy (pierwsze reprezentacyjne budynki Łodzi). W 1857 roku powstał budynek szkoły powiatowej (obecnie Muzeum Archeologiczne i Etnograficzne). W 1898 roku na Rynek Nowego Miasta dotarła komunikacja tramwajowa, a targowisko zostało przekształcone w reprezentacyjny plac miasta.
W 1918 roku, w chwili odzyskania przez Polskę niepodległości, rynek został przemianowany na Plac Wolności. W roku 1930, pośrodku placu postawiono pomnik Tadeusza Kościuszki. Po aneksji Łodzi przez III Rzeszę niemieckie okupacyjne władze Łodzi zburzyły pomnik 11 listopada 1939, a plac przemianowały na "Freiheitsplatz", a w 1940 na "Deutschlandplatz".
Pomnik odbudowany został w identycznym kształcie w roku 1960.
Plac jest punktem odniesienia w numeracji łódzkich ulic. W 2015 roku Plac Wolności został uznany pomnikiem historii.

</doc>
<doc id="438704" url="https://pl.wikipedia.org/wiki?curid=438704" title="Tadżykistan na Zimowych Igrzyskach Olimpijskich 2006">
Tadżykistan na Zimowych Igrzyskach Olimpijskich 2006

Tadżykistan na Zimowych Igrzyskach Olimpijskich 2006 reprezentował jeden zawodnik, mężczyzna.
Wyniki reprezentantów.
Narciarstwo alpejskie.
Mężczyźni

</doc>
<doc id="438707" url="https://pl.wikipedia.org/wiki?curid=438707" title="Archanioł Uriel">
Archanioł Uriel

Uriel (, Fanuel – „ogień Boży” lub „światło Boga”) – w tradycji żydowskiej i w niektórych wierzeniach chrześcijańskich jeden z siedmiu archaniołów. Jest dobrze znany w tradycji prawosławnej i w katolicyzmie ludowym. W Kościele anglikańskim jest uznawany za czwartego archanioła, czasem za świętego. Jest dobrze znany w europejskiej średniowiecznej literaturze ezoterycznej.
Opis.
Patronat.
Jako anioł światłości oświeca umysły ludzi. Jako anioł boskiego ognia rozpala serca tych, którzy zwracają się do niego z miłością do Boga. Niszczy wszystko to, co w sercu nieczyste i grzeszne. Uważany jest za opiekuna wszystkich, którzy pracują na rzecz szerzenia wiary (np. misjonarzy) i ludzi, którzy poświęcili się nauce (pisarze, poeci, naukowcy). Pomaga wszystkim ludziom w pokonaniu trudnych etapów, daje duchową i ziemską łaskę, przynosi wewnętrzny spokój i harmonię. Ma za zadanie ochraniać Ziemię i dbać o środowisko naturalne, jest więc patronem ekologów. Uriel jest mecenasem sztuki.
Ikonografia i symbolika.
Jest przedstawiany z mieczem uniesionym do góry i trzymanym w prawej ręce przy piersi oraz z ogniem w lewej ręce zwróconej w dół. Pojawia się też z księgą lub zwojem, symbolami mądrości.
Jego kolorem jest głęboka czerwień. Inne źródła przypisują mu kolor żółty lub złoty. Opiekuje się piątkiem.
Jego imię nie występuje w Piśmie Świętym. Znane jest tylko z pism apokryficznych. Może przyjmować różne brzmienie: Usiel, Uzziel, Oriel, Auriel, Suriel, Urian i Uryan.
Apokryfy.
W etiopskiej Księdze Henocha to archanioł „sprawujący władzę nad gromem i trwogą”. Prorok Ezdrasz zadaje Bogu wiele pytań, a Uriel, wysłany przez Boga, poucza proroka. Uriel jest archaniołem grzmotu i trzęsienia ziemi. To jego Bóg posłał, aby ostrzegł Noe go przed zbliżającym się potopem (Księga Henocha 10, 1–3). W rozdziale IX księgi wymieniono z imienia czterech aniołów (Michał, Uriel, Raphael i Gabriel). Niektóre wersje podają piątego anioła (Suryal lub Suriel). Rozdział XX wymienia imiona i funkcje siedmiu aniołów. Według Objawienia Ezdrasza aniołami, którzy będą rządzić na końcu świata, są Michał, Gabriel, Uriel, Rafael, Gabuthelon, Beburos, Zebuleon, Aker i Arphugitonos. Ostatnich pięciu pojawia się tylko w tym źródle. W księdze Uriel to „jeden ze świętych aniołów, który jest nad światem i nad Tartarem”. Księga Obserwatorów podaje, że Uriel, Rafael i Gabriel byli obecni przed Bogiem, aby świadczyć w imieniu ludzkości.
W Czwartej Księdze Ezdrasza (IV Ezd 4, 1) Uriel to archanioł zbawienia oraz światłości.
Według Ewangelii Bartłomieja Uriel został stworzony jako piąty archanioł, po Satanaelu, Michale, Gabrielu i Rafale. W Apokalipsie Eliasza Uriel jest jednym z dwóch Archaniołów (drugim jest Michał), który w Dniu Sądu Ostatecznego zaprowadzą do raju "naznaczonych pieczęcią Chrystusa".
W Życiu Adama i Ewy Uriel jest aniołem skruchy, jednym z „cherubów” strzegących bram raju (Rdz 3). 
W apokryfie „Modlitwa Józefa” Jakub mówi: "Kiedy szedłem z Mezopotamii syryjskiej, Uriel, anioł Boży, stanął na mojej drodze i rzekł: Zstąpiłem na ziemię, aby zamieszkać wśród ludzi, i teraz zowią mnie Jakubem". Niektórzy interpretują ten fragment tak, że Uriel „wstąpił” w Jakuba w czasie walki w Penuel, ale temu przeczy relacja z Księgi Rodzaju. 
W chrześcijańskich ewangeliach apokryficznych Uriel uratował Jana Chrzciciela przed masakrą niewinnych zarządzoną przez króla Heroda. Archanioł niósł Jana i jego matkę, św. Elżbietę, by dołączyli do Świętej Rodziny po ich ucieczce do Egiptu. Spotkanie Jezusa i Jana Chrzciciela w towarzystwie Maryi i Uriela (według innych opracowań Gabriela) przedstawił Leonardo da Vinci na obrazie „Madonna w grocie”. 
W Apokalipsie Piotra pojawia się jako anioł pokuty, który jest przedstawiany jako bezlitosna postać. 
Uriel występuje w spisie chórów anielskich kilkukrotnie jako: Sarim – „Anielscy książęta”/Anioł otchłani/archanioł zbawienia/cherubin; regent Słońca; nadzorca Tartaru. „aniołem ustanowionym nad światem i Tartarem”. 
We współczesnej angelologii Uriel jest identyfikowany jako serafin, cherubin, regent słońca, płomień Boży, anioł boskiej obecności, przewodniczący Tartaru (piekła), archanioł zbawienia. W późniejszych pismach utożsamiany z Fanuelem. 
Uriel w Biblii.
W Starym Testamencie (Iz 29, 1) występuje słowo Uriel (Ariel), jednak nie można jednoznacznie utożsamić go z imieniem anioła bez użycia źródeł pozabiblijnych.
Na początku rozdziału 29 Księgi Izajasza (wersety 1–10) pojawia się Ariel (Uriel). Według biblisty i demonologa z Katolickiego Uniwersytetu Lubelskiego Romana Zająca to na pewno nie jest imię anioła, a symboliczna nazwa Jerozolimy. Według wydawców Biblii Tysiąclecia jest to „symboliczna nazwa (por. Iz 1,26), którą Izajasz nadaje Jerozolimie (por. Iz 33,7). Hebr. słowo czytane: 1. Ariel znaczy lew Boży, tj. miasto wzmocnione pomocą Boga; 2. Uriel, ołtarz Boży, ognisko Boże, z powodu ołtarza w Świątyni”. Prawdopodobnie esseńczycy z Kumran zmienili dawną nazwę Uruszalimmu, miasta Jebusytów, które oznaczało „stworzenie Szalima”, na Uruel („stworzenie Ela”). Szalim (Szalem) to bóg kananejski, El jest ogólnym określeniem Boga Izraela.
W Nowym Testamencie imię Uriel nie występuje.
Uriel w judaizmie.
Według legend żydowskich Uriel był jednym z aniołów, który pomógł pogrzebać Adama i Abla. To ten archanioł walczył z Jakubem w Penuel. Uriel pogromił wojska Sennacheryba (2 Krl 19, 35; 2 Mch 15, 22). W tradycji żydowskiej Uriel wysuszył Morze Czerwone, aby Izraelici mogli przez nie przejść. Ukazał się rodzicom Samsona, by zapowiedzieć jego narodziny i to, że ocali Izrael przed Filistynami. Jednak wszystkie te czyny tradycja przypisuje również innym aniołom.
W Midraszu Haggada Szemot Uriel ukarał Mojżesza za zaniedbanie obowiązku obrzezania jego syna Gerszona. Według kabalistycznej „Księgi Zohar” zrobił to archanioł Gabriel. W „Księdze Sybilli” Uriel to „jeden z nieśmiertelnych aniołów wiekuistego Boga”, którzy w Dniu Ostatecznym rozbiją wrota Hadesu i „wyprowadzą stamtąd (...) dusze starodawnych Tytanów i gigantów oraz wszystkich, których pochłonął potop (...), a następnie zawiodą je przed Tron Boży (...) na sąd”.
Zdaniem Louisa Ginzberga określenie „Książę Światłości” z kumrańskiej „Reguły Zrzeszenia” odnosi się jedynie do Uriela.
Niektóre teksty podają, że Uriel był aniołem, który wprowadził Ezdrasza w arkana wiedzy niebiańskiej. Poza tym tłumaczył proroctwa i wyprowadził Abrahama z Ur. Sprawdził drzwi domów w Egipcie pod kątem tego, czy są pokropione krwią baranka, by oznaczonych nie niszczyć. 
W średniowiecznym mistycyzmie żydowskim Uriel był przedstawiany jako źródło upału w zimie, jako anioł niedzieli, pierwszego dnia tygodnia. Określano go mianem anioł września oraz stróża urodzonych w tym miesiącu.
Uriel jest wymieniony jako anioł czterech wiatrów w średniowiecznej żydowskiej Księdze Anioła Raziela (pojawia się jako Usiel lub Uzziel).
Później jego imię kojarzono głównie ze światłem, ponieważ oświecił Ezdrasza. Kolejni pisarze utożsamiali go z Rafaelem, odkrywcą tajemnic, a imię Uriela nanoszono na amulety mające „oświecać” duszę podczas zgłębiania Tory. Uriel jest wymieniony w magicznych papirusach i zaklęciach babilońskich. Według francuskiego rabina z XIII wieku dziesięciokrotne powtórzenie imienia Uriela jednym tchem rano przynosi szczęście na cały dzień.
W tradycji późnego judaizmu Uriel zajął miejsce Fanuela jako jeden z czterech aniołów obecności. 
W kabale Uriel sprowadził na ziemię alchemię i dał ludziom kabałę (według innych źródeł zrobił to Metatron). W „Księgi Zohar” Uriel to dowódca drugiej chorągwi wojsk niebiańskich, jeden z czterech aniołów stojących przy Tronie Chwały. 
W Talmudzie za pośrednictwem Uriela „ludzie dostąpili poznania Boga”.
Współcześnie Żydzi przed snem odmawiają modlitwę, w której pojawia się fragment: "Winni Pana, Boga Izraela, niech Michał stanie po mojej prawicy, Gabriel po lewicy, Uriel przede mną, Rafael za mną, a ponad głową przebywa obecność Boga".
Uriel w Kościele katolickim.
Pomimo popularności, jaką się cieszył (przedstawiano go na wielu średniowiecznych witrażach), Uriel był jednym z aniołów, których kult został oficjalnie potępiony przez papieża Zachariasza podczas synodu w Rzymie w 745 (ten sam los spotkał m.in. Raguela i Tubuela). Postanowienie powtórzono podczas synodu w 789. 
Uriela przedstawiono na bizantyjskim fresku w kościele San Angelo Carmelitano w Palermo wraz z pozostałymi sześcioma archaniołami. Przy przedstawieniu Uriela znajdowały się słowa "fortis socius", czyli "silny towarzysz". Odkrycie doprowadziło do rozkwitu kultu siedmiu archaniołów w zachodnim Kościele. W 1698 dekret Kongregacji do spraw Świętych Obrzędów ograniczył kult archaniołów, w tym Uriela. Za namową władz kościelnych jego przedstawienia, podobnie jak innych archaniołów, zostały zamalowane. 
W XV wieku mnich Amadeusz z Portugalii (zm. 1482) opisał siedmiu archaniołów, z których jednego nazwał Urielem. W 1516 Antonio Lo Duce, sycylijskiemu kapłanowi, miał objawić się archanioł Uriel, który nakazał wybudować kościół na terenie Term Dioklecjana w Rzymie. Świątynię na polecenie Piusa IV zaprojektował Michał Anioł. Dziś to bazylika Matki Bożej Anielskiej i Męczenników. 
Pod wezwaniem św. Uriela został zbudowany kościół w Ostrowcu Świętokrzyskim fundacji Janusza Ostrogskiego (1614). W świątyni znajdował się ołtarz z obrazem archanioła. Obiekt uległ zniszczeniu prawdopodobnie podczas najazdu Szwedów. Kiedy w 1672 odbudowano kościół, otrzymał nowe wezwanie – św. Michała Archanioła. Na fresku autorstwa Michaela Willmanna na sklepieniu prezbiterium kościoła p.w. św. Józefa w Krzeszowie przedstawiono go z kociołkiem, z którego jarzą się płomienie. 
Wiele katolickich przedstawień Uriela przetrwało na terenie Wielkiej Brytanii i mieści się w świątyniach przejętych przez Kościół anglikański. 
Uriel w Kościołach wschodnich.
Jest wspominany wraz z innymi archaniołami i aniołami podczas święta Soboru Archanioła Michała i innych bezcielesnych mocy 8 listopada (21 listopada według kalendarza gregoriańskiego). Jest uważany za patrona sztuki i nauki. 
Jego wizerunek zachował się m.in. w cerkwi św. Mikołaja Cudotwórcy w Michałowie. 
W Kościele anglikańskim.
Anglikanie czczą archanioła Uriela. Jest uznawany za patrona sakramentu bierzmowania. 
W niektórych kościołach episkopalnych Uriel jest uważany za strażnika piękna i światła oraz regenta słońca i konstelacji. W ikonografii występuje z kolumną jońską w prawej ręce. Symbolizuje ona doskonałość estetyczną i piękno stworzone przez człowieka. W lewej ręce ma laskę zwieńczoną słońcem. 
W anglikańskich kalendarzach liturgicznych jest czczony w święto Archaniołów. 
W Sea Girt w stanie New Jersey w USA znajduje się kościół św. Uriela Archanioła. 
Motto Uniwersytetu Oksfordzkiego, "Dominus illuminatio mea" („Pan jest moim światłem”), to łacińskie tłumaczenie imienia Uriela. Słowa te pochodzą z Księgi Psalmów (Ps 27, 1). 
W Kościele koptyjskim.
Chrześcijanie z Etiopii i Erytrei czczą Uriela 11 lipca. W homilii etiopskiej Uriel jest przedstawiany jako jeden z wielkich archaniołów i jako "angelus interpres", który interpretował proroctwa Enochowi i Ezdraszowi, będąc pomocnikiem obu. W czasie ukrzyżowania Jezusa Uriel zanurzył swoje skrzydło we krwi i wodzie wypływającej z boku Chrystusa i napełnił nią kielich. Niosąc kielich, on i archanioł Michał pokropili całą Etiopię. W każdym miejscu, gdzie spadła kropla krwi, zbudowano kościół. W etiopskiej ikonografii Uriel jest często przedstawiany z kielichem wypełnionym krwią Chrystusa. 
W herezjach chrześcijańskich i islamie.
W pierwszej połowie XI wieku bułgarscy wyznawcy dualistycznej herezji bogomilizmu, żyjący w księstwie Ahtum w dzisiejszym Banacie, czcili Uriela. Zaświadczył o tym katolicki biskup regionu, Gerard z Csanád, który objął urząd po 1028. 
W XV wieku Uriel został przywołany podczas małego egzorcyzmu opisanego przez Roberta Ambelaina w arabskiej astrologii (jednak bez wskazania daty, miejsca pochodzenia i innych danych: "Conjuro te diabolo per sanctum Michaelem, sanctum Gabrielem, sanctum Raphaelem, sanctum Urielem". 
Uriel w okultyzmie i ezoteryce.
W literaturze apokryficznej i okultystycznej Uriela utożsamiano z Arielem, Nurielem, Urjanem, Jeremielem, Razjelem, Wretilem, Surielem, Puruelem, Fanuelem, Jehoelem, Izrafelem oraz aniołem Jakubem-Izraelem. 
Alchemik John Dee utrzymywał, że Uriel podarował mu „cudowne zwierciadło”. 
W hermetycznej kabale imię Uriela jest zapisywano jako Auriel. Uważany jest za archanioła Północy i żywiołu Ziemi. Zgodnie z nauczaniem współczesnego hermetycznego Zakonu Złotego Brzasku Uriel jest archaniołem Północy i Ziemi. Jest związany ze środowiskiem naturalnym. W ikonografii jest przedstawiany trzymający łodygi dojrzałej pszenicy. Jest ubrany w szaty cytrynowe, rdzawe, oliwkowe i czarne. 
We współczesnym eseńskim ruchu ezoterycznym Ouriel jest uważany za archanioła lata i żywiołu ognia. 
W kulturze popularnej.
John Milton pisał o Urielu w "Paradise Lost". Służy tam jako oczy Boga. Milton opisał Uriela jako archanioła, "jednego z tych siedmiu, co najbliżej tronu Bożego stoją" oraz jako "regenta Słońca", którego "w Niebiosach Najprzenikliwszym" (...) "nazwano z duchów" (III, 802–804, 853–855). W "Hierarchy of Blessed Angels" Thomasa Heywooda (1635) Uriel jest opisany jako anioł ziemi. Lista Heywooda obejmuje aniołów czterech wiatrów: Uriela (południe), Michała (wschód), Rafaela (zachód; służył również południu wraz z Urielem) i Gabriela (północ). 
W wierszu "The Golden Legend" Henry'ego Wadswortha Longfellowa (1851) Uriel jest jednym z aniołów siedmiu planet jako opiekun Marsa. Jako opiekun tej planety pojawia się w "A Theological Discourse of Angels" Benjamina Camfielda (1678). 
W "The State of Innocence" Dryden przedstawił Uriela zstępującego z nieba na rydwanie ciągniętym przez białe konie. Jak przypuszcza Anscar Vonier, Uriel „jest duchem, który stał u bram raju utraconego z mieczem ognistym w dłoni”. 
W "Diable kulawym" Alaina-René Lesage'a Uriel to imię upadłego anioła. Ralph Waldo Emerson napisał wiersz o Urielu, opisując go jako młodego boga w raju. 
Uriel pojawia się w książkach Deana Koontza i Clive'a Barkera, serialu telewizyjnym „Supernatural”, serii gier wideo „Darsiders”, w komiksach manga i grach fabularnych. 
Postać Uriela również pojawia się w serialu BBC jak i w książce książce ,Dobry Omen" autorstwa Terry'ego Pratchetta i Neila Gaimana 
Upamiętnienie.
Uriel pojawia się również w malarstwie świeckim i na cmentarzach. Imię archanioła nosi instytucja edukacyjna Saint Uriel Education.

</doc>
<doc id="438708" url="https://pl.wikipedia.org/wiki?curid=438708" title="Przedsiębiorstwo Komunikacji Samochodowej w Katowicach">
Przedsiębiorstwo Komunikacji Samochodowej w Katowicach

PKS w Katowicach SA – przedsiębiorstwo komunikacji samochodowej powstałe w wyniku komercjalizacji Przedsiębiorstwa Państwowej Komunikacji Samochodowej w Katowicach. Przewoźnik drogowy rozpoczął działalność 1 czerwca 1999 roku. Poza przewozami międzymiastowymi PKS Katowice obsługiwał również linie komunikacji miejskiej nr 292 i 810.
28 grudnia 2012 przedsiębiorstwo zostało zakupione za kwotę 3 851 452 zł (cena za akcję 59,62 zł) przez GC Investment S.A. Katowice. Innymi oferentami, którzy złożyli swoje oferty na zakup przedsiębiorstwa, byli MAKSIMUM Sp. z o.o. HOLDING S.K.A. Katowice, Mobilis Sp. z o.o. Mościska k. Warszawy oraz PKS - INVEST Sp. z o.o. w organizacji, Katowice.
W końcowym okresie funkcjonowania przedsiębiorstwa prowadziło ono usługi przewozowe na liniach Katowice - Zakopane oraz Katowice - Wisła, a ponadto skupiało się na prowadzeniu dworca w Katowicach. Działalność przewozową firma zawiesiła z dniem 31.03.2013.

</doc>
<doc id="438709" url="https://pl.wikipedia.org/wiki?curid=438709" title="Przedsiębiorstwo Komunikacji Samochodowej w Będzinie">
Przedsiębiorstwo Komunikacji Samochodowej w Będzinie

PKS Będzin ("Przedsiębiorstwo Komunikacji Samochodowej w Będzinie") - przedsiębiorstwo utworzone w 1959 roku. PKS Będzin początkowo posiadał dwie zajezdnie. Przez następne 47 lat obsługiwał komunikację międzymiastową PKS. Jego debiut w komunikacji miejskiej datuje się na 1993 rok. Wtedy PKS Będzin zaczął obsługiwać dwie linie komunikacji miejskiej, oraz trzecią, utworzoną w momencie zadebiutowania. Wtedy też przeniesiono przystanek początkowy tych dwóch linii z dworca PKS w Będzinie, na dworzec autobusowy. PKS Będzin nadal obsługiwał jednak lokalne połączenia międzymiastowe. Przewoznik ten posiadał przede wszystkim różnego rodzaju Jelcze (M11, L11, 120M), oraz Autosany (H9, a do połączeń dalekobieżnych H1012). Po stracie 31 stycznia 2006 wielu linii m.in. 67, 97, 140, 634, 637, 809, 933 na rzecz PUP Czeladź, obsługiwał tylko jedną linię na zlecenie KZK GOP - S-9. Obsługiwał też linię dalekobieżną Sosnowiec - Lubliniec i Sosnowiec - Kielce.
17 września 2006 roku Sąd w Katowicach wydała wyrok ogłaszający upadłość spółki wraz z rozdzieleniem jej taboru. Powodem był konflikt z miastem Będzin. W przeszłości autobusy PKS-u posiadali niektórzy przewoźnicy, obsługujący linie autobusowe w GOP-ie (dwa jelcze 120M posiadał Transkom Piekary Śląskie, a jednego Jelcza 120M UT Krzysztof Pawelec Pacanów).

</doc>
<doc id="438714" url="https://pl.wikipedia.org/wiki?curid=438714" title="Ghaty Wschodnie">
Ghaty Wschodnie

Ghaty Wschodnie (Pūrva Ghāṭ, Eastern Ghats) – góry krawędziowe w Indiach, położone wzdłuż wybrzeża Zatoki Bengalskiej. Ograniczają od wschodu wyżynę Dekan. Rozdzielone są szerokimi dolinami rzek (Godawari, Kryszna, Kaweri) na szereg pasm górskich. Największe wysokości dochodzą do 1680 m n.p.m. Zbudowane są ze skał metamorficznych – głównie gnejsów. Porastają je resztki lasów monsunowych z drzewem tekowym i sandałowym. Znajduje się tam wiele plantacji kawy.

</doc>
<doc id="438716" url="https://pl.wikipedia.org/wiki?curid=438716" title="Ratusz w Łodzi">
Ratusz w Łodzi

Ratusz w Łodzi – jeden z pierwszych murowanych budynków w Łodzi, wzniesiony w 1827 według projektu Bonifacego Witkowskiego. Jest to najcenniejszy i najstarszy w Łodzi zabytek architektury klasycystycznej.
Ratusz został wybudowany na Rynku Nowego Miasta (dzisiejszy Plac Wolności). Jego forma nawiązuje do wzniesionego w tym samym okresie, po drugiej stronie ulicy, ewangelickiego kościoła Świętej Trójcy. Oba budynki tworzyły symboliczną reprezentacyjną bramę wjazdową na ulicę Piotrkowską. Po przebudowie kościoła w końcu XIX wieku, ratusz pozostał jedynym budynkiem, który zachował dawną formę architektoniczną.
Budynek wieńczy czworoboczna wieża z dzwonnicą i zegarem ufundowanym przez przedsiębiorcę z Ozorkowa – Schlössera (uruchomiony w 1834 przez zegarmistrza Michała Strangosa). Szczyt wieżyczki wieńczy sygnaturka.
W ratuszu znajdowało się mieszkanie burmistrza, kancelaria, archiwum miejskie, skarbiec, sala obrad oraz areszt policyjny. Na dziedzińcu postawiono dwie szopy. W 1861 wyburzono szopy, a w ich miejscu rok później wystawiono pawilon przylegający do "Hotelu de Pologne" Antoniego Engela. W pawilonie mieściło się biuro Zarządu Policji miasta Łodzi.
Do I wojny światowej budynek pełnił rolę siedziby władz miejskich. W listopadzie 1914 z samolotu niemieckiego zrzucono bombę (według J. Raciborskiego granat), która wybuchła przed gmachem ratusza. Wybuch spowodował wypadnięcie wszystkich szyb wraz z ramami oraz drzwi głównych, uszkodzony został zegar, a z elewacji spadła duża część tynku. W tej sytuacji budynek przestał praktycznie być siedzibą władz miejskich. Okupacyjny, niemiecki, zarząd miasta wiosną 1915 podjął decyzję o przeprowadzeniu gruntownego remontu pod kierunkiem architekta Kazimierza Stebelskiego z dużym pietyzmem do historycznej wartości obiektu. Zadbano o rekonstrukcje wszelkich dawnych szczegółów architektonicznych, opierając się między innymi na zdjęciach z 1888, będących w posiadaniu architekta Hilarego Majewskiego. Po tym remoncie budynek zajęły biura Wydziału Podatkowego, Zdrowotności oraz Wydział Ksiąg Ludności i pozostały w nim prawie do końca lat 20. XX wieku.
Od 1927 budynek został przeznaczony na Archiwum Akt Dawnych m. Łodzi, które pod zmienioną nazwą (Archiwum Państwowe w Łodzi) funkcjonuje tam do dzisiaj (dyrekcja oraz część najdawniejszych zbiorów).

</doc>
<doc id="438717" url="https://pl.wikipedia.org/wiki?curid=438717" title="ABKCO Records">
ABKCO Records

ABKCO Records – wytwórnia płytowa impresaria Allena Kleina. Początkowa nazwa to Cameo-Parkway Records, jednak po przejęciu przez Kleina w 1967 roku zmieniła nazwę.
Do ich artystów zaliczają się m.in. The Rolling Stones, Sam Cooke, Phil Spector czy Herman’s Hermits.
"ABKCO" pochodzi od "Allen B. Klein Company", jednak w żartach Allena Kleina można usłyszeć "A Better Kind of Company" (lepszy rodzaj wytwórni).
George Harrison nagrał utwór „Beware of Darkness”, który pojawił się na jego pierwszym pobeatlesowskim albumie "All Things Must Pass". Gdy nagrywał tę piosenkę dla Phila Spectora w roku 1970, żartobliwie zmienił jedną linijkę tekstu na "Beware of ABKCO", prawdopodobnie odnosząc się do katastrofy finansowej, w jaką popadli Beatlesi przez złe zarządzanie Allena Kleina.

</doc>
<doc id="438721" url="https://pl.wikipedia.org/wiki?curid=438721" title="Damia">
Damia



</doc>
<doc id="438723" url="https://pl.wikipedia.org/wiki?curid=438723" title="Sanna Valkonen">
Sanna Valkonen

Sanna Margit Valkonen (ur. 12 grudnia 1977 w Hyvinkää), fińska futbolistka, zawodniczka szwedzkiego klubu Umeå IK i kapitan reprezentacji Finlandii, półfinalistka Mistrzostw Europy 2005.

</doc>
<doc id="438726" url="https://pl.wikipedia.org/wiki?curid=438726" title="Rynna Norweska">
Rynna Norweska

Rynna Norweska (norw. "Norskerenna") – polodowcowe zagłębienie w dnie Morza Północnego, ciągnące się łukiem od fiordu Oslo, wzdłuż południowych wybrzeży Norwegii, uchodzące do Morza Norweskiego na zachód od miasta Stad. 
Szerokość 50–95 km, zakres średnich głębokości 250–370 m, dla porównania średnia głębokość Morze Północnego wynosi ok. 100 m. Rów ma największą głębokość – 725 m – we wschodniej części Skagerraku w pobliżu miejscowości Arendal. Rynna została wyżłobiona poprzez zetknięcie się prącego na zachód lądolodu skandynawskiego z przesuwającą się na wschód od Szetlandów czapą pokrywającą Wyspy Brytyjskie, co spowodowało skierowanie ich ruchu ku północy w czasie przedostatniego zlodowacenia (400 000–130 000 BP).

</doc>
<doc id="438730" url="https://pl.wikipedia.org/wiki?curid=438730" title="Sławomir Zagórski">
Sławomir Zagórski

Sławomir Zagórski (ur. 7 grudnia 1955 w Prabutach) – polski dziennikarz naukowy, doktor nauk przyrodniczych (1984) specjalizujący się w biomedycynie i genetyce. 
Życiorys.
Absolwent Wydziału Biologii Uniwersytetu Warszawskiego. Pracował na Uniwersytecie Warszawskim, Wageningen Universiteit (Holandia), Université de Batna (Algieria), odbył długoterminowy staż naukowy na Uniwersytecie Stanforda (stypendium "Knight Fellowship"). Były członek Rady Upowszechniania Nauki PAN.
Kierował działem nauki w tygodniku „Spotkania”. Od 1993 do października 2012 związany z „Gazetą Wyborczą”. Pisał artykuły naukowe do „Magazynu Gazety Wyborczej” (dziś: „Duży Format”). Od 1995 był zastępcą kierownika działu nauki, a od 2000 kierownikiem tego działu. Zajmował się głównie tematami biomedycznymi, takimi jak genetyka czy AIDS. W październiku 2012, w związku z likwidacją działu naukowego, odszedł z Gazety Wyborczej i objął stanowisko rzecznika prasowego Centrum Nauki Kopernik w Warszawie. Od 2014 do 2017 kierował Wydziałem Kultury, Nauki i Informacji Ambasady RP w Waszyngtonie. Następnie od 2018 rozpoczął pracę w OKO.press. 
Laureat nagród, w tym „Białego Kruka” (2002) przyznawanego przez Fundację „Promocja Zdrowia” oraz Nagrody im. prof. Hugona Steinhausa (2003). Współautor książki popularnonaukowej "Gen ciekawości" (Prószyński i S-ka, ) – zbioru wywiadów z wybitnymi naukowcami.
Jest członkiem założycielem, a także byłym prezesem i wiceprezesem Polskiego Stowarzyszenia Dziennikarzy Naukowych Naukowi.pl.

</doc>
<doc id="438731" url="https://pl.wikipedia.org/wiki?curid=438731" title="Maha Ati">
Maha Ati



</doc>
<doc id="438732" url="https://pl.wikipedia.org/wiki?curid=438732" title="Roy Thomas Baker">
Roy Thomas Baker

Roy Thomas Baker (ur. 10 listopada 1946 w Londynie) – brytyjski producent muzyczny, znany głównie ze swojej działalności w latach 70., aktywny również obecnie. Współprodukował utwór "Bohemian Rhapsody" Queen, pracował także z Guns N’ Roses, The Who, The Rolling Stones, Davidem Bowiem, The Cars, Foreigner, Journey, Ozzym Osbournem, T. Rex, Devo, The Stranglers, Dusty Springfield, T’Pau, Starcastle, Yes, Cheap Trick, Gasolin' i The Darkness. Ostatnio pracował z The Smashing Pumpkins nad ich albumem "Zeitgeist".
W wieku 14 lat zaczął pracować w Decca Records w Anglii, a później trafił do Trident Studios, gdzie pracował m.in. z Gusem Dudgeonem i Tonym Viscontim.
Dyskografia.
Albumy, które współprodukował Roy Thomas Baker:

</doc>
<doc id="438733" url="https://pl.wikipedia.org/wiki?curid=438733" title="Parc de la Villette w Paryżu">
Parc de la Villette w Paryżu

Parc de la Villette – park na granicy XIX dzielnicy Paryża i przedmieścia Seine-Saint-Denis. W jego centrum znajduje się Cité des Sciences et de l'Industrie (Muzeum "Miasto Nauki i Przemysłu"), wokół którego znajduje się kilkanaście innych obiektów kulturalno-rozrywkowych.
Park ten jest zlokalizowany na terenie dawnej paryskiej rzeźni i targu zwierząt. Został zaprojektowany przez szwajcarskiego architekta dekonstruktywizmu Bernarda Tschumi. Park zajmuje 55 hektarów. Został otwarty w 1987.
W parku znajduje się:
Dojazd.
Do parku najłatwiej dojechać metrem (stacja Porte de la Villette) lub autobusami linii 75, 139, 150, 152, 249, PC

</doc>
<doc id="438737" url="https://pl.wikipedia.org/wiki?curid=438737" title="Kołatkowate">
Kołatkowate

Kołatkowate (Anobiidae) – rodzina owadów z rzędu chrząszczy.
Przedstawiciele rodziny to małe kilkumilimetrowe owady o wytwornym wyglądzie, wśród których często występuje dymorfizm płciowy. Łatwiej jest je usłyszeć niż zobaczyć. Ich nazwa wzięła się od nocnych pieśni miłosnych wykonywanych przez samce sygnalizujących swoją obecność samicom. Ich środowiskiem życia jest stare drewno, w którym drążą chodniki we wszystkich kierunkach. Niekiedy mogą wyrządzać znaczne szkody gospodarcze niszcząc drewno np. w meblach. Inne mogą powodować znaczne szkody w przechowalniach żywności jak np. żywiak chlebowiec. Niektóre żyją w hubach drzewnych. Larwy przypominają pędraki z rodziny poświętnikowatych, też są miękkie, krępe i zgięte.

</doc>
<doc id="438741" url="https://pl.wikipedia.org/wiki?curid=438741" title="Devilish">
Devilish



</doc>
<doc id="438743" url="https://pl.wikipedia.org/wiki?curid=438743" title="The Smurfs">
The Smurfs



</doc>
<doc id="438744" url="https://pl.wikipedia.org/wiki?curid=438744" title="Agnieszka Chylińska">
Agnieszka Chylińska

Agnieszka Barbara Chylińska (ur. 23 maja 1976 w Gdańsku) – polska piosenkarka, autorka tekstów, felietonistka, osobowość telewizyjna oraz autorka książek dla dzieci. Członkini Akademii Fonograficznej ZPAV.
W latach 1994–2003 wokalistka zespołu O.N.A., którego twórczość klasyfikowana jest jako pop-rock, hard rock i heavy metal. Nagrania formacji rozeszły się w nakładzie kilkuset tysięcy egzemplarzy, co uplasowało ją w czołówce polskiego rocka. W latach 2003–2006 wokalistka grupy Chylińska, projektu kontynuującego brzmienie z twórczości O.N.A. Od 2009 artystka solowa, wydała cztery albumy studyjne: "Modern Rocking" (2009), "Forever Child" (2016), "Pink Punk" (2018) i "Never Ending Sorry" (2022). Pierwsze dwa wydawnictwa dotarły do pierwszego miejsca polskiej listy sprzedaży OLiS. Za sprzedaż swoich albumów otrzymała jedną potrójną platynową płytę, jedną platynową i dwie złote.
Laureatka czterech Eska Music Awards, dwóch Superjedynek, Bursztynowego Słowika i Złotej Telekamery. W styczniu 2002 nagrodzona Paszportem „Polityki” za „drapieżny głos, który jest najlepszym instrumentem zespołu O.N.A., za teksty piosenek i niebywałą energię na scenie”.
Wczesne lata.
Jest córką Barbary i Andrzeja Chylińskich, nauczycielki oraz historyka i dziennikarza. Ma starszego o trzy lata brata Wawrzyna „Variena” Chylińskiego, który jest perkusistą deathmetalowym, znanym z gry w zespołach Damnation, Forest of Impaled czy Against the Plagues.
Mając sześć lat, zaczęła pisać pierwsze wiersze. W 1994, będąc w drugiej klasie liceum, porzuciła naukę, by poświęcić się muzyce.
Kariera muzyczna.
W marcu 1994, będąc w drugiej klasie liceum, zajęła trzecie miejsce na Festiwalu Piosenki Francuskiej w Starogardzie Gdańskim. Udział w tym konkursie okazał się dla niej znaczący, dzięki niemu poznała swój pierwszy zespół Second Face, którego została wokalistką. Po koncercie na Dniach Kociewia, na którym zagrali jako support zespołu Skawalker, odrzuciła propozycję śpiewania w zespole TSA Evolution, złożoną jej przez Zbigniewa Kraszewskiego. W następnym roku przyjęła zaproszenie do śpiewania w Skawalkerze, który prowadził Grzegorz Skawiński. 14 maja 1994 rozpoczęła pracę nad pierwszym albumem zespołu, który wkrótce został przemianowany na O.N.A. W 1995 wydali album pt. "Modlishka", a w kolejnych latach nagrali jeszcze cztery płyty studyjne: "Bzzzzz" (1996), "T.R.I.P." (1998), "Pieprz" (1999) i "Mrok" (2001). W kwietniu 1997 podczas gali rozdania Fryderyków za rok 1996, odbierając nagrodę w kategorii "zespół roku", skierowała do byłych nauczycieli słowa "Fuck off, nienawidzę was", co wywołało skandal obyczajowy i było szeroko komentowane w ogólnopolskich mediach. W 2003 zespół O.N.A. zakończył działalność z powodu „rozbieżności artystycznych”, a Chylińska skompletowała nowy zespół muzyków, z którymi występowała pod własnym nazwiskiem, a 19 marca 2004 wydała album pt. "Winna". W marcu 2006 zespół zakończył działalność.
10 września 2007 w warszawskim Teatrze Muzycznym „Roma” nagrany został koncert "MTV Unplugged" zespołu Hey, podczas którego Chylińska wraz z Kasią Nosowską wykonała piosenkę PJ Harvey pt. „Angelene”. 23 października 2009 wydała debiutancki album solowy pt. "Modern Rocking", który został utrzymany w stylu dance, a za jego produkcję odpowiadał duet producencki Plan B, czyli Bartkiem Królikiem i Markiem Piotrowskim. Płyta osiągnęła ogromny sukces komercyjny, zdobywając szczyt listy najlepiej sprzedających się albumów w Polsce OLiS i uzyskując w pierwszym tygodniu sprzedaży status złotej płyty. Do końca 2009 album osiągnął nakład ponad 45 tys. egzemplarzy i status platynowej płyty. Chylińska w lutym 2010 za wydawnictwo uzyskała nominację do nagrody polskiego przemysłu fonograficznego Fryderyka w kategorii album roku pop, a za piosenkę „Nie mogę cię zapomnieć” odebrała statuetkę w kategorii przebój roku. Miesiąc później otrzymała nominację w plebiscycie Viva! Najpiękniejsi w kategorii najpiękniejsza Polka. W 2010 otrzymała Złotego Dzioba za przebój roku, VIVA Comet Award za image roku, Eska Music Award dla artystki roku oraz Superjedynki za przebój roku i album roku – pop
W marcu 2014 wydała singel „Kiedy przyjdziesz do mnie”, którym zwiastowała nowy album. W czerwcu świętowała 20-lecie działalności artystycznej podczas festiwalu TOPtrendy. Na początku 2015 opublikowany został cover utworu „Against All Odds (Take a Look at Me Now)” Phila Collinsa, który nagrała z zespołem LemON z okazji 25-lecia radia RMF FM i na potrzeby jubileuszowej składanki pt. "25 lat RMF FM". Ponadto zajęła siódme miejsce w plebiscycie radia RMF FM na artystę 25-lecia, a zespół O.N.A. zajął 24. miejsce w tymże notowaniu. 15 czerwca została odznaczona brązowym medalem „Zasłużony Kulturze Gloria Artis”.
30 września 2016 wydała drugi album solowy pt. "Forever Child", którym promowała singlami „Kiedy przyjdziesz do mnie” i „Królowa łez”, który odniósł sukces na listach przebojów, zajmując pierwsze miejsce w zestawieniu AirPlay – Top najczęściej odtwarzanych utworów w polskich rozgłośniach radiowych i pokrywając się w Polsce diamentem dzięki rozejściu w ponad 100 tys. kopii. Album, mimo rockowo brzmiącego singla, może być uważany za kontynuację poprzedniej płyty. 31 stycznia 2018 uzyskał status potrójnej platynowej płyty za sprzedaż w ponad 90 tys. kopii. Trasa koncertowa promująca płytę rozpoczęła się w październiku 2016 i trwała (z przerwami) do września 2018.
26 października 2018 wydała trzeci solowy album pt. "Pink Punk", który promowała singlami: „Mam zły dzień” i „Schiza”. Zapowiedziała także nagranie albumu stworzonego we współpracy z Jerzym Owsiakiem. Album koncertowy pt. "25 lat Agnieszki Chylińskiej i Pol’and’Rock", zawierający zapis koncertu Chylińskiej z 3 sierpnia podczas Pol’and’Rock Festival, ukazał się na rynku 6 grudnia 2019. 15 grudnia rozpoczęła trasę koncertową „Warto było szaleć tak” celebrującą jej 25-letnią działalność na scenie muzycznej. W marcu 2020 ze względu na pandemię COVID-19 trasa koncertowa została zawieszona.
W maju 2020, w trakcie trwania pandemii COVID-19, wzięła udział w akcji #hot16challenge2 promującej zbiórkę funduszy na rzecz personelu medycznego. 15 sierpnia wystąpiła w cyklu "Salon dźwięku", emitowanego w TVN i Player. W sierpniu ponownie wyruszyła w trasę koncertową świętującą 25-lecie kariery muzycznej.
28 października 2022 wydała czwartą solową płytę pt. "Never Ending Sorry", którą zapowiadała utworami: „Jest nas więcej” i „Kiedyś do Ciebie wrócę”.
Działalność pozamuzyczna.
Wystąpiła gościnnie w filmach "Musisz żyć" (1997) i "Ostatnia misja" (1999) oraz jednym z odcinków serialu "Niania" (2009). Była jedną z bohaterek serialu dokumentalnego "Historia polskiego rocka" (2008). Użyczyła głosu Złej Królowej w polskiej wersji językowej filmu animowanego "" (2006) i jako Gocha zaśpiewała piosenkę „Ja siłę mam” w animacji "Disco robaczki" (2010).
W latach dziewięćdziesiątych pisała felietony do magazynu „Elle”, a w latach 2006–2009 w miesięczniku „Machina”.
Była jurorką w programie stacji MTV "MTV Rockuje" (2007). Jest jurorką w telewizyjnych konkursach talentów: "Mam talent!" (od 2008) i "Mali giganci" (2015–2017). Za jurorowanie w "Mam talent!" dwukrotnie odebrała Telekamerę w kategorii „juror” (2014, 2015). Była bohaterką jednego z odcinków programu "Mamy cię!" (2004) i wielokrotnie gościła w talk-show "Kuba Wojewódzki" (2007, 2009, 2013, 2016, 2018).
Od 2012 napisała osiem książek dla dzieci.
Od września 2013 do czerwca 2015 prowadziła w RMF FM niedzielną audycję "Wszystkie numery Agnieszki Chylińskiej".
Trzykrotnie (2017, 2021, 2022) wzięła udział w spotach reklamujących sieć Play.
Charakterystyka muzyczna i inspiracje.
Do 2003 śpiewała w zespole O.N.A., którego muzyka klasyfikowana jest jako pop-rock, hard rock i heavy metal. Będąc wokalistką zespołu Chylińska, wykonywała muzykę z pogranicza rocka alternatywnego i hard rocka. Na pierwszy, solowy album pt. "Modern Rocking" nagrała piosenki zachowane w stylu house i synth pop i dance. Na kolejnych płytach umieszczała bardziej rockowy materiał.
W młodości słuchała Michaela Jacksona, Sandry i Modern Talking. Jako swoich muzycznych idoli wymienia Kurta Cobaina i Janis Joplin oraz zespoły Type O Negative i Korn. Ceni sobie również Katarzynę Nosowską, zwłaszcza za twórczość liryczną.
Życie prywatne.
Jej pierwszym mężem był Krzysztof Krysiak, menedżer działu marketingu wytwórni Sony Music, z którym poznała się w 1996 i którego poślubiła 20 kwietnia 2002 w Pałacu Opatów w Gdańsku-Oliwie, jednak rozwiedli się po 16 miesiącach małżeństwa. Niedługo później związała się z Markiem, wówczas pracującym w firmie reklamowej w Sopocie i projektanta okładek płyt i plakatów dla O.N.A.. W 2010 wzięli ślub. Mają syna Ryszarda (ur. 2006) oraz dwie córki: Esterę (ur. 26 grudnia 2010) i Krystynę (ur. 8 stycznia 2013).

</doc>
<doc id="438748" url="https://pl.wikipedia.org/wiki?curid=438748" title="Mrok">
Mrok

Mrok – piąty i zarazem ostatni album studyjny zespołu O.N.A., wydany 29 października 2001 roku.
Płyta charakteryzuje się znacznie cięższym brzmieniem oraz inspiracjami czerpanymi z muzyki industrialnej.
Nagrania dotarły do 4 miejsca listy OLiS w Polsce i uzyskały status złotej płyty.
Z okazji dwudziestej rocznicy wydania płyty, pod koniec listopada 2021 wytwórnia Sony Music Entertainment, w ramach kolekcjonerskiej serii kolorowych winyli, typu „white slatter” wypuściła na rynek limitowaną edycję dwóch tysięcy sztuk albumu. Każdy egzemplarz posiada swój unikalny numer.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="438751" url="https://pl.wikipedia.org/wiki?curid=438751" title="Bernardyn ze Sieny">
Bernardyn ze Sieny

Bernardyn ze Sieny (ur. 8 września 1380 w Massa Marittima, zm. 20 maja 1444 w L’Aquili) – włoski franciszkanin, reformator zakonu, święty Kościoła katolickiego.
Życiorys.
Wychowywał się jako sierota (w wieku trzech lat stracił matkę, a sześciu – ojca). W latach 1396–1399 studiował prawo na uniwersytecie w Sienie. W 1402 wstąpił do franciszkanów i zajmował się posługą przy chorych. Dwa lata później otrzymał święcenia kapłańskie. Pracował początkowo w Caprioli, niedaleko Sieny.
W 1417 został mianowany kaznodzieją z zakresem działania na całe Włochy. Więcej od jego słów działały na słuchaczy i widzów duch zaparcia, pokuty i modlitwy. Sławę jego imienia roznosiły nadto zdziałane przez niego cuda. Według świadectw naocznych świadków na jego kazania garnęły się tak wielkie tłumy, że żaden kościół nie mógł ich pomieścić. Musiał głosić słowo Boże na placach. Kapłani wprost omdlewali od długich godzin spowiadania, tysiącami rozdawano Komunię świętą. Bernardyn nawracał, godził zwaśnionych, naprawiał małżeństwa, wzbudzał powołania kapłańskie i zakonne. Przemawiał charakterystycznym, dialogowanym stylem. Sam wyrażał opinie wielu stron, odpowiednio modulując głos wypowiadał sądy rozmówców ukryte w myślach, komentarze świadków oraz własne spostrzeżenia. Szczególnym tematem dotykanym przez Bernardyna w kazaniach były kwestie związane ze sprawiedliwością społeczną (takie, jak lichwa) oraz pokojem. W Treviglio toczącym wojnę z Comune di Caravaggio przemawiał na łące pomiędzy miastami. Wezwanie do pokoju odniosło skutek i przedstawiciele obu miast podali sobie dłonie.
Bernardyn włączył się żywo w ruch reformatorski w Zakonie Braci Mniejszych, zwany ruchem obserwanckim, mający za cel powrót do pierwotnej surowości zachowywania Reguły św. Franciszka. Wraz z Albertem z Sarteano, Jakubem z Marchii, oraz swoim uczniem Janem Kapistranem przyczynił się do wyodrębnienia nurtu obserwanckiego i nadania mu autonomii w ramach Zakonu (pełnił funkcję wikariusza generalnego obserwantów w latach 1438–1442), co dało podwaliny pod podział na dwa odrębne organizmy: franciszkanów obserwantów i konwentualnych w 1517 r.
Wyróżniał się szczególnym nabożeństwem do Imienia Jezus. Miał je zawsze wypisane na drewnianej tabliczce jako chrystogram. Od wezwania tego imienia rozpoczynał każde kazanie: podnosił tabliczkę w górę, a wszyscy zgromadzeni padali na kolana. W tym nabożeństwie niektórzy zaczęli dopatrywać się herezji. Bernardyn musiał się tłumaczyć przed papieżami: Marcinem V (1426), Eugeniuszem IV (1431), także przed ojcami soboru w Bazylei (1438).
Zaangażowany w działalność apostolską i w reformę Zakonu odmawiał przyjęcia godności biskupiej: Sieny (1427), Ferrary (1431) i Urbino (1435). Obecny był również na Soborze w Bazylei, gdzie był rzecznikiem zjednoczenia z Kościołem Prawosławnym.
Zmarł 20 maja 1444 r. w San Silvestro, w pobliżu Akwili.
Kult.
Kanonizowany został 24 maja 1450, przez papieża Mikołaja V. Jego wspomnienie liturgiczne obchodzone jest 20 maja, w dzienną pamiątkę śmierci.
W ikonografii świętego Bernardyna przedstawia się trzymającego monogram IHS w promieniach, bądź też księgę. Z boku leżą trzy infuły przypominające o trzech odrzuconych biskupstwach.
Od imienia św. Bernardyna funkcjonuje w Polsce nieoficjalna nazwa braci mniejszych obserwantów – bernardyni. Uczeń św. Bernardyna, św. Jan Kapistran zakładając w Krakowie klasztor obserwancki (1454) nadał mu wezwanie swojego niedawno kanonizowanego mistrza. Z biegiem czasu mieszkańcy Krakowa zaczęli nazywać owych zakonników "braćmi od św. Bernardyna", a potem prosto "bernardynami".
15 sierpnia 2018 zainaugurowano peregrynację figury i partykuły relikwii św. Bernardyna ze Sieny po klasztorach bernardyńskich w Polsce (m.in. w Leżajsku, Przeworsku). Celem tej inicjatywy jest odnowienie w zakonnej Prowincji ducha pokuty i kultu imienia Jezus.

</doc>
<doc id="438762" url="https://pl.wikipedia.org/wiki?curid=438762" title="Łukasz Kościelecki">
Łukasz Kościelecki

Łukasz Kościelecki herbu Ogończyk (ur. 10 lipca 1539, zm. 26 lipca 1597) – biskup poznański i przemyski, przeciwnik reformacji.
Życiorys.
Studiował we Frankfurcie nad Odrą w 1556 roku. Poseł na sejm 1569 roku z województwa inowrocławskiego. Podpisał akt unii lubelskiej. Benedyktyn, w 1570 został opatem w Lubiniu. 5 grudnia 1575 został prekonizowany biskupem przemyskim, jednak nadal rezydował w Lubiniu. 4 marca 1577 przeniesiony został na biskupstwo poznańskie, w którym rządy objął 6 maja 1577. Podczas sprawowania tego urzędu przeprowadził cztery synody diecezjalne. W swoją działalnością wspierał kontrreformację. Uczestniczył w zjeździe części szlachty województw wielkopolskich w Kole 10 sierpnia 1590 roku. 
Pochowany w katedrze śś. Apostołów Piotra i Pawła w Poznaniu.

</doc>
<doc id="438763" url="https://pl.wikipedia.org/wiki?curid=438763" title="Belfegor (mitologia)">
Belfegor (mitologia)

Belfegor (Baalfegor, Belfagor, Baal-Peor czyli "władca szczelin" lub "bóg Baal z góry Phegor") – w tradycji okultystycznej demon odkryć i znakomitych pomysłów. Uznawany przez kabalistów za upadłego anioła, który przed upadkiem przynależał do Chóru Księstw. W demonologii chrześcijańskiej uznawany jest za opiekuna jednego z grzechów głównych - lenistwa. 
Jest przedstawiany pod postacią młodej dziewczyny. Pierwotnie czczony przez Moabitów na górze Phegor. Miał postać fallusa i był uznawany za boga rozpusty. Rufin z Akwilei i św. Hieronim utożsamiali go z Baal-Peorem z Księgi Liczb (25, 2-6). Collin de Plancy uważał, że Belfegor jest akredytowanym ambasadorem piekła we Francji, o tym samym wspomina Victor Hugo w "Pracownikach morza". Robert E. L. Masters w "Eros and evil" dowodzi, iż jest odpowiednikiem hinduskiego Rutrema. Niektórzy badacze utożsamiają go z Crepitusem lub Priapem.
Obrzędy ku jego czci odbywały się na kulawym stołku, a w ofierze składano mu produkty trawienia.
Johann Weyer (Jan Wier) zauważył, że demon ten ma zawsze otwarty pysk, co związane jest z imieniem "Fegor" oznaczającym szczelinę – w pewnych wypadkach cześć oddawano mu w grotach, a ofiary wrzucano tam przez szczeliny.

</doc>
<doc id="438765" url="https://pl.wikipedia.org/wiki?curid=438765" title="Newag 14WE">
Newag 14WE

Newag 14WE (typ członów "410B"+"309B"+"410B", pierwotne nazwy projektu "EN57/M" i "Halny", seria "EN61") – normalnotorowy trójczłonowy elektryczny zespół trakcyjny wyprodukowany w latach 2005–2007 w liczbie 9 sztuk przez Newag z Nowego Sącza (do 2005 Zakłady Naprawcze Taboru Kolejowego w Nowym Sączu). Jednostki eksploatowane są przez Szybką Kolej Miejską w Warszawie, Polregio, Koleje Śląskie i Koleje Małopolskie.
Historia.
Geneza.
Po II wojnie światowej elektryczne zespoły trakcyjne produkowane były aż do 1997 wyłącznie w zakładach Pafawag. Po ich prywatyzacji w latach 90. i wybudowaniu jednej sztuki zespołu ED73 w 1997 zaprzestały produkcji tego typu pojazdów. Przez kilka lat w Polsce nie produkowano żadnych EZT. Nowe pojazdy tego typu pojawiły się na polskich torach dopiero w 2004. Pierwszym z nich był 13WE (EN95) wyprodukowany przez bydgoską Pesę dla Warszawskiej Kolei Dojazdowej. Od tamtego momentu przetargi na dostawę EZT wygrywają trzy przedsiębiorstwa: wspomniana Pesa Bydgoszcz (dawne ZNTK Bydgoszcz), Newag (dawne ZNTK Nowy Sącz) oraz Stadler Rail Polska.
Projekt elektrycznego zespołu trakcyjnego typu 14WE wykonało w 2004, we współpracy z Zakładami Naprawczymi Taboru Kolejowego Nowy Sącz, przedsiębiorstwo Energocontrol Kraków, zajmujące się między innymi projektowaniem, badaniami i pomiarami konstrukcji pojazdów. Ze względu na większe koszty wprowadzania zupełnie nowego modelu nie zdecydowano się na projektowanie pojazdu od podstaw. Skład powstał jako modernizacja jednostki serii EN57 i pierwotnie jego projekt był oznaczany jako "EN57/M". Następnie EC Engineering, funkcjonujące po przekształceniach przedsiębiorstwa Energocontrol Kraków w ramach Grupy Energocontrol, stosowało także nazwę "Halny", ale producent nie używał jej i nie oferował pojazdów tego typu pod tą nazwą. W dniach 21–24 września 2004 projekt pojazdu 14WE zaprezentowano na Międzynarodowych Targach Kolejowych "InnoTrans" w Berlinie.
Początkowo planowano jedynie budowę egzemplarza przeznaczonego do prezentacji i reklamy, jednakże 5 lutego 2004 rozpoczęto tworzenie warszawskiego systemu kolei miejskiej, a 5 maja 2004 powstała spółka Szybka Kolej Miejska. Była ona zainteresowana składami o parametrach podobnych do EN57, ale posiadającymi jednocześnie nowoczesne wyposażenie wnętrza oraz opływową sylwetkę, co odróżniałoby nowy tabor od starego. Pod koniec 2004 warszawski przewoźnik ogłosił przetarg na dostawę sześciu trójczłonowych EZT, który wygrał Newag.
Produkcja.
Zbudowano 9 sztuk 14WE, wykorzystując do ich budowy wózki, urządzenia i niektóre instalacje 9 skasowanych zespołów serii EN57.
Pierwszych sześć zbudowano w 2005 dla SKM w Warszawie. Drugi pojazd z tego zamówienia oznaczony 14WE-02 został wykorzystany przez producenta do prezentacji na Międzynarodowych Targach Kolejowych Trako 2005 w Gdańsku. W tym samym roku ZNTK Nowy Sącz zmieniły swoją nazwę na Newag, a dzięki 14WE miały szansę zaprezentować się na rynku jako nowe przedsiębiorstwo produkujące tabor kolejowy tego typu.
Siódma sztuka wyprodukowana w 2006 to zmodyfikowana wersja oznaczona jako "EN61" i przeznaczona do obsługi "Pociągu papieskiego", jeżdżącego w województwie małopolskim.
Dwie ostatnie sztuki, dla warszawskiego przewoźnika aglomeracyjnego, wybudowano w 2007.
Konstrukcja.
Nadwozie.
EZT typu 14WE składa się z trzech wagonów – rozrządczego "ra" (typ "410B"), silnikowego "s" (typ "309B") i rozrządczego "rb" (typ "410B"). Wagony są połączone ze sobą tzw. krótkim sprzęgiem „fabrycznym” (bez głowicy, nierozłączalnym w warunkach eksploatacyjnych), gumowymi przegubami zewnętrznym i wewnętrznym, zapewniającymi izolację akustyczną i cieplną, oraz przejściem dla pasażerów o szerokości 1000 mm. Na czołach wagonów sterowniczych (początek i koniec zespołu) zastosowano tzw. sprzęgi długie (samoczynne sprzęgi Scharfenberga), które umożliwiają połączenie zespołów w składy. Oś sprzęgu czołowego w 14WE umieszczona jest na wysokości 1040 mm ponad główką szyny. Wysokość ta jest wymagana przez kartę UIC 522, która została opracowana wraz z kartą UIC 523 w związku z planowanym przed laty wprowadzeniem sprzęgu automatycznego UIC ("Union Internationale des Chemins de fer" – Międzynarodowy Związek Kolei). W starszym taborze kolejowym, np. zespołach EN57 i ich pochodnych, sprzęgi montowano na wysokości 950 mm, co uniemożliwiało połączenie 14WE z tymi pojazdami. Z tego powodu bywały problemy z odholowaniem składów w razie awarii i zdarzało się, że uszkodzony 14WE blokował tunel średnicowy w Warszawie.
14WE posiadają w stosunku do EN57 całkowicie nowe nadwozie. Ostoja jest spawana, szkielet wykonano z profili otwartych. Poszycie boków pudła klejone jest z blach nierdzewnych, aluminiowych i tworzywa sztucznego, w części czołowej zastosowano tylko tworzywo sztuczne. Szyby czołowe są wielowarstwowe z ogrzewaniem w masie, szyby boczne natomiast są klejone i zespolone. EZT przeznaczone dla Szybkiej Kolei Miejskiej w Warszawie przystosowano do potrzeb ruchu miejskiego, dostosowując pociąg do wysokich peronów. Podłoga na wysokości zbliżonej do tej w EN57 – 1157 mm ponad główką szyny – umożliwia obsługiwanie peronów o wysokości 760 ÷ 1060 mm. Dodatkowo składy te, w związku z dużym rozrzutem wysokości peronów na przystankach, wyposażone są w jeden stopień oświetlany po otwarciu. W przedsionkach czołowych zamontowano dodatkowe stopnie służbowe dla wsiadania obsługi z poziomu gruntu oraz ewentualnej ewakuacji pasażerów. Zamiast lusterek na zewnątrz kabin maszynisty zastosowano kamery boczne umożliwiające obserwację boków pojazdu oraz czołową, która pokazuje drogę przed pojazdem.
Skład "Pociągu papieskiego" wyróżnia złoty kolor poszycia, herb Jana Pawła II na czołach składu i dewiza polskiego papieża "Totus Tuus" na bokach.
Wnętrze i przestrzeń pasażerska.
W stosunku do EN57 zmniejszono liczbę miejsc siedzących na korzyść stojących. Zastosowano odskokowo-przesuwne drzwi pasażerskie o prześwicie 1300 mm (po 2 pary z każdej strony każdego wagonu), wyposażając je przy tym w przyciski indywidualnego otwierania, fotokomórki i czujniki zapobiegające ściśnięciu pasażera.
Wnętrze pojazdów dla SKM Warszawa zostało przystosowane do ruchu aglomeracyjnego. Pojazdy te nie mają toalet. Zamontowano w nich klimatyzację, nowe wandaloodporne siedzenia, poręcze i słupki stanowiące uchwyty dla pasażerów stojących, półki bagażowe, a także kasowniki warszawskiej komunikacji miejskiej. Wykładziny wykonano z kształtek z tworzyw sztucznych, okna uchylne są zabezpieczone zamkami przy działającej klimatyzacji. Usunięto wewnętrzne drzwi międzyprzedziałowe (zastępując je przezroczystymi, szklanymi wiatrołapami) i międzywagonowe (zastępując gumowymi przegubami). W zespołach 14WE znalazły się także dwie windy ułatwiające wsiadanie osobom niepełnosprawnym (jedna po każdej stronie składu w pierwszych drzwiach od czoła w wagonie "ra"), cztery specjalne miejsca do przypięcia wózków inwalidzkich (po dwa w środkowych częściach wagonów "ra" i "rb"), osiem stojaków na rowery (po cztery w środkowych częściach wagonów "ra" i "rb") oraz wewnętrzny monitoring, rejestrujący obraz z 12 kamer. W kabinach maszynisty zainstalowano całkowicie nowe pulpity sterownicze i regulowane fotele. Pod koniec 2015 roku jedna z jednostek została doposażona w ładowarki USB.
"Pociąg papieski" eksploatowany w województwie małopolskim ma nieco inne wnętrze. Wyposażony jest w monitory do prezentacji multimedialnych o trasie przejazdu i papieżu Janie Pawle II oraz słuchawki do odsłuchu lektora w innych językach. Posiada on także toaletę w systemie zamkniętym dostosowaną dla potrzeb osób niepełnosprawnych.
Podwozie.
Każdy z wagonów skrajnych jest oparty na dwóch wózkach tocznych typu 36AN o rozstawie osi 2700 mm i średnicy kół 940 mm. Wagon środkowy oparty jest na dwóch wózkach napędnych typu 23MN o rozstawie osi 2700 mm i średnicy kół 1000 mm. Wózki te to zmodernizowane wózki od jednostek serii EN57. Są one wyposażone w obręczowe zestawy kołowe, amortyzatory hydrauliczne i dwa stopnie usprężynowania – I stopień to sprężyny metalowo-gumowe, II natomiast to sprężyny śrubowe. Rozstawy czopów skrętu wynoszą dla wagonów skrajnych i wagonu środkowego odpowiednio 14 900 mm i 15 870 mm.
Zasilanie i napęd.
Układ elektryczny EZT typu 14WE zaprojektowano w oparciu o elementy znacznie starszych zespołów serii EN57, na nowe wymieniono manipulatory, styczniki, przełączniki i tablice pneumatyczne.
Prąd stały o napięciu 3000 V, przesyłany linią napowietrzną, odbierany jest przez dwa asymetryczne odbieraki prądu typu DSA 200-PKP, zamontowane na dachu członu środkowego. Napędza on cztery silniki szeregowe typu LKf-450 po regeneracji o łącznej mocy ciągłej 580 kW i łącznej mocy godzinowej 740 kW, znajdujące się na osiach wózków napędnych wagonu środkowego. Szafa niskiego napięcia umieszczona jest wewnątrz wagonu środkowego wzdłuż jednej ze ścian bocznych.
Zestawy wyposażone są w instalację hamulcową SAB-Wabco Instytutu Pojazdów Szynowych, hamulec mechaniczny klockowy i hamulec ręczny śrubowy na jeden wózek.
Eksploatacja.
SKM Warszawa.
Pierwszych sześć pojazdów 14WE wyprodukowano i dostarczono warszawskiej Szybkiej Kolei Miejskiej w 2005. Uroczyste przekazanie pierwszej jednostki miało miejsce na stacji Warszawa Centralna 23 września. 3 października pojazd został przyjęty na stan przewoźnika i tego samego dnia miał on wyjechać w pierwszy planowy kurs, ale z powodu awarii musiał zostać zastąpiony wypożyczoną od SKM Trójmiasto jednostką EN57-1107. 5 października, już bez żadnych problemów, skład 14WE-01 wyjechał na mazowieckie tory. 16 października został odebrany i włączony do eksploatacji drugi pojazd tego typu, zaś 11 listopada dostarczono i wpisano na stan trzeci egzemplarz. 24 listopada dostarczono jednostkę 14WE-04 i dwa dni później została ona odebrana. 10 grudnia, dzień przed zmianą rozkładu jazdy, na stan wpisano piąty skład, zaś szósty, który także miał zostać wprowadzony do ruchu przed nowym rozkładem, ostatecznie odebrano dopiero 28 grudnia.
7 marca 2007 rozstrzygnięto przetarg na dostawę kolejnych dwóch identycznych EZT, który ponownie wygrał Newag. Pojazdy zostały dostarczone w sierpniu 2007.
W oczekiwaniu na wprowadzenie międzynarodowego systemu identyfikatorów pojazdów w SKM Warszawa utworzono identyfikatory zastępcze w oparciu o oznaczenie typu zespołu – 14WE. W 2006 rozpoczęto wprowadzanie identyfikatorów UIC (PL-SKMWA 94 51 2 120 000 ÷ 023) i firmowych numerów operacyjnych (101 ÷ 108). Dwa ostatnie 14WE dla SKM Warszawa (o numerach bocznych 107 i 108) zapoczątkowały rejestr europejskich oznaczeń pojazdów trakcyjnych w Polsce i serię "212" w nim.
W 2008 ZTM Warszawa wprowadził nowy schemat malowania pojazdów komunikacji miejskiej, a że SKM Warszawa jest przewoźnikiem kolejowym wchodzącym w skład warszawskiego ZTM, to zmianie uległa również malatura pojazdów szynowych. Pierwszym składem prezentującym nowe czerwono-żółto-kremowe malowanie była jednostka 14WE-03 o numerze inwentarzowym 103, którą przemalowano przy okazji naprawy okresowej i która w grudniu 2008 rozpoczęła obsługę pasażerów.
We wrześniu 2011 SKM Warszawa ogłosił, że planuje przebudowę wszystkich 14WE – miały one otrzymać nowe wózki, silniki i układy rozruchowe, przez co miały stać się całkowicie nowymi pociągami. Trwały analizy ekonomiczne tego przedsięwzięcia badające jego zasadność wobec alternatywy jaką jest sprzedaż składów 14WE oraz zakup w ich miejsce nowych pojazdów. Ostatecznie zdecydowano, że jednostki 14WE wraz z wprowadzeniem nowego rozkładu jazdy w połowie grudnia 2012 zostaną wycofane z ruchu – sprzedane i zastąpione nowymi pociągami 35WE. Pod koniec 2012 dwie sztuki 14WE przekazano Kolejom Śląskim.
22 lipca 2013 SKM Warszawa odebrał ostatni pojazd typu 35WE, w związku z czym 24 lipca 2013 wystawionych zostało na sprzedaż sześć pojazdów typu 14WE o numerach 02, 04, 05, 06, 08 i 09. Pod koniec 2016 zostały one zakupione przez Industrial Division. Na początku 2017 nowemu właścicielowi zostały przekazane cztery jednostki, zaś pozostałe dwa składy o numerach 08 i 09 pozostały w eksploatacji w SKM Warszawa.
W czerwcu 2022 SKM zaprzestała korzystania z 2 własnych pojazdów 14WE, a w sierpniu z 2 dzierżawionych od Industrial Division, co było możliwe dzięki dostawom jednostek 45WEa.
Polregio.
3 września 2005, podczas pielgrzymki kolejarzy do Sanktuarium Bożego Miłosierdzia w Krakowie-Łagiewnikach, z inicjatywy kapelana kolejarzy księdza Ryszarda Marciniaka powstał pomysł "Pociągu papieskiego" łączącego Kraków z Wadowicami, jako podziękowanie za pontyfikat Jana Pawła II. W ramach tego projektu miał powstać specjalny skład oraz miał zostać wyremontowany szlak kolejowy wraz z dworcami.
Skład został zaprojektowany przez krakowską spółkę EC Engineering na podstawie użytkowanych przez SKM Warszawa składów 14WE i wykonany przez nowosądecki Newag jako siódma jednostka tego typu. Po zakończeniu produkcji skład "Pociągu papieskiego", będący własnością Newagu, został przekazany w użytkowanie PKP Przewozom Regionalnym, które oznaczyły go jako EN61-01.
28 maja 2006 papież Benedykt XVI podczas wizyty w Polsce poświęcił pociąg i otrzymał od kolejarzy jego miniaturę z inskrypcją „Polscy kolejarze na pamiątkę pierwszej wizyty Papieża Benedykta XVI w ojczyźnie Jana Pawła Wielkiego. Maj A.D. 2006 – Polska”, 31 maja odbyła się oficjalna prezentacja składu, a od 3 czerwca pociąg rozpoczął regularne kursowanie "Kolejowym Szlakiem Jana Pawła II":
W styczniu 2007 skład został odkupiony przez PKP Przewozy Regionalne za 7 mln zł i przeszedł na stan Zakładu Małopolskiego.
Od 11 września 2008, po kilkuletnich staraniach Fundacji Rozwoju Miasta Bielska-Białej, w wybrane dni trasa "Pociągu papieskiego" była wydłużana i wiodła przez Andrychów, Kęty, Bielsko-Białą, Żywiec i Czadcę aż do słowackiej Żyliny.
W 2009 skład wielokrotnie gościł w różnych rejonach Polski jako forma upamiętniająca wizyty Jana Pawła II w różnych miastach oraz w celu umożliwienia dojazdu na ważne wydarzenia religijne.
Od 1 września 2009 ze względu na malejące zainteresowanie zawieszono kursowanie pociągu. Skład przeznaczono do codziennej obsługi linii z Krakowa do Bielska-Białej. Od 2010 skład obsługiwał połączenia między Krakowem a Zakopanem.
30 czerwca 2012 zostało wznowione na okres wakacyjny kursowanie jednostki na pierwotnej trasie, jednakże bez dofinansowania ze strony woj. małopolskiego. Ponowne jego uruchomienie było planowane na wakacje 2013 jeśli będzie się cieszyło odpowiednio dużym zainteresowaniem.
22 października 2012 skład EN61-01 został wycofany z eksploatacji. W lipcu 2013 zespół trakcyjny miał powrócić na trasę Kraków – Wadowice, jednak nie było to możliwe ze względu na zużyte poniżej dopuszczalnej normy zestawy kołowe i oczekiwanie na ich naprawę. 2 września 2013 skład przywrócono do eksploatacji.
Na dni od 28 marca 2014 do 12 kwietnia 2014 planowano przejazd "Pociągu papieskiego" przez 14 metropolii. Skład miał wyruszyć z Wadowic, a z sanktuarium łagiewnickiego miał zabrać ogień symbolizujący iskrę. Ogień ten miał być w lampionie, a ten przechowywany w kaplicy umieszczonej wewnątrz jednostki. Ponadto w kaplicy miały się znaleźć również relikwie Jana Pawła. Ostatecznie z braku funduszy pociąg nie został uruchomiony.
9 kwietnia 2014 "Pociąg papieski" został ponownie uruchomiony po półtorarocznej przerwie. Wydarzeniu towarzyszyło otwarcie Domu Rodzinnego Jana Pawła II.
Na początku marca 2015 skład odstawiony od 8 miesięcy na bocznicy w Suchej Beskidzkiej został pozbawiony emblematów i napisów "Totus Tuus". W kwietniu Małopolski Oddział Przewozów Regionalnych poinformował o planowanym wykorzystaniu "Pociągu papieskiego" podczas Światowych Dni Młodzieży 2016. W połowie listopada jednostka powróciła na trasę z Krakowa do Bielska-Białej i Wadowic. Na początku 2017 skład ponownie był odstawiony i oczekiwał na naprawę, którą wówczas planowano wykonać w I półroczu tego roku.
5 czerwca 2017 "Pociąg papieski" rozpoczął 3-dniową obsługę połączeń w województwie kujawsko-pomorskim w ramach święta tego województwa. W 2018 roku skład został skierowany do obsługi połączenia Nowy Targ – Zakopane. 7 czerwca w składzie odbyła wystawa zdjęć z pontyfikatu Jana Pawła II, którą można było obejrzeć na stacjach Toruń Główny i Bydgoszcz Główna. Pod koniec lipca skład obsługiwał połączenia Kęty – Skawina i Kęty – Kraków Płaszów.
Koleje Śląskie.
31 października 2012 Koleje Śląskie rozstrzygnęły przetarg na dostawę dwóch używanych, jednoprzestrzennych elektrycznych zespołów trakcyjnych. Specyfikację przetargową spełniały tylko zespoły 14WE, jedynie SKM Warszawa złożył swoją ofertę i to właśnie ona została wybrana. W pierwszej połowie listopada 2012 podpisano umowę na roczną dzierżawę dwóch 14WE z wykupem po zakończeniu. Pojazdy skierowano do obsługi pociągów relacji Katowice – Gliwice. Po zakończeniu okresu dzierżawy Koleje Śląskie skorzystały z opcji wykupu pojazdów.
W lipcu 2016 przewoźnik, przygotowując się do przeprowadzenia napraw okresowych posiadanych dwóch pojazdów, planował zainstalowanie w nich toalet. Do końca sierpnia w ogłoszonym przetargu na modernizację składów ofertę złożyły ZNTK „Mińsk Mazowiecki”. Pod koniec września została ona zaakceptowana i w połowie października podpisano umowę, a w zakres modernizacji, która miała zostać wykonana do końca 2016, prócz montażu toalet, weszła również modyfikacja systemu monitoringu i informacji pasażerskiej oraz przemalowanie składów w barwy Kolei Śląskich. Ostatecznie przebudowa przedłużyła się ze względu na większy zakres prac do wykonania nieprzewidziany wcześniej przez wykonawcę. W połowie stycznia 2017 w okolicach Mińska Mazowieckiego widziany był ukończony skład 14WE-01. Wówczas przewoźnik zakładał, że pojazdy powrócą do niego w lutym. Pierwszy skład, oznaczony jako 01, rzeczywiście dotarł do bazy przewoźnika pod koniec lutego, a 28 lutego powrócił do eksploatacji.
Pod koniec lipca 2017 jeden pojazd 14WE należący do Industrial Division został wynajęty przez Pesę Bydgoszcz. Producent, ze względu na opóźnienia w dostawach składów z rodziny Elf II dla Kolei Śląskich, zdecydował się przekazać temu przewoźnikowi jednostkę 14WE w charakterze pojazdu zastępczego. 28 lipca skład 14WE-02 wyruszył z Mińska Mazowieckiego do Katowic, a trzy dni później dotarł do bazy Kolei Śląskich. Na przełomie sierpnia i września przewoźnikowi przekazano drugi pojazd tego typu. Wówczas Koleje Śląskie eksploatowały 4 zespoły typu 14WE – 2 własne oraz 2 wypożyczone przez Pesę od Industrial Division.
12 stycznia 2018 KŚ podpisały z przedsiębiorstwem Industrial Division półroczną umowę ramową na wynajem pojazdów 14WE. W maju 2018 kolejne 2 pojazdy 14WE trafiły do KŚ jako zastępstwo za opóźnionego elfa II.
Industrial Division.
Pod koniec 2016 przedsiębiorstwo Industrial Division odkupiło od SKM Warszawa jednostki typu 14WE. Zgodnie z podpisaną umową, na początku 2017 do nowego właściciela trafiły 4 pojazdy, które skierowano do modernizacji w ZNTK „Mińsk Mazowiecki”.
22 marca 2017 Koleje Śląskie otworzyły oferty w przetargu na dzierżawę 11 EZT na cały 2018. W drugiej części tego postępowania, dotyczącej leasingu 4 pojazdów z opcją na kolejne 4 składy, ID zaoferowało jednostki typu 14WE. Ostatecznie ta część przetargu została unieważniona, w związku z czym przedsiębiorstwo nie znalazło nowego użytkownika dla tych pojazdów.
25 maja 2017 ID odebrało pierwszy zmodernizowany pojazd o numerze 06, zaś 13 czerwca ukończono modernizację drugiego o numerze 04. Zespoły w ramach przebudowy zostały doposażone m.in. w toalety, system informacji pasażerskiej, gniazdka elektryczne i stopnie wejściowe. Pojazdy pomalowano na biało, co stanowiło podkład pod malaturę ewentualnego nowego użytkownika.
W okresie od końca lipca do początku września 2017 ID wydzierżawiło wszystkie swoje jednostki typu 14WE. Po 2 pojazdy trafiły do Kolei Śląskich i Kolei Małopolskich.
Pozostałe 2 kupione składy mają zostać przekazane nowemu właścicielowi na początku 2018. Ostatecznie tak się jednak nie stało.
Koleje Małopolskie.
Na początku sierpnia 2017 Koleje Małopolskie rozpoczęły jazdy testowe zespołów 14WE-04 i 06 należących do Industrial Division. 2 września jednostki rozpoczęły poranne i wieczorne kursy z pasażerami na trasach do stacji Tarnów i przystanku Kraków Lotnisko.
Przypisy.
 

</doc>
<doc id="438769" url="https://pl.wikipedia.org/wiki?curid=438769" title="Rewolwer Astra Cadix">
Rewolwer Astra Cadix

Astra Cadix – hiszpański rewolwer wzorowany na konstrukcjach firmy Smith &amp; Wesson.
Historia.
Produkcję rewolweru Cadix rozpoczęto w 1958 roku. Początkowo rewolwer produkowano w kalibrze .22 LR, z lufami długości 2, 4 lub 6 cali. Rewolwer wyposażony był w chwyt którego wymiary można było zmieniać zmieniając okładki. W 1962 roku rozpoczęto produkcję modelu kalibru .38 Special. Od modelu kalibru .22 różnił się on bębenkiem o pojemności 5 naboi i iglicą przystosowana do współpracy z nabojami z zapłonem centralnym. Rewolwer kalibru .38 Special z lufa dwucalową był przez wiele lat przepisową bronią w oddziałach Guardia Civil.
W 1968 roku rewolwer przeszedł modernizację. Rewolwery wyprodukowane po tym roku mają jednolite drewniane okładki. W 1969 roku pojawiły się odmiany w nowych kalibrach. Z analiz rynkowych wynikało, że popularną bronią do samoobrony są rewolwery o kalibrach mniejszych niż 9 mm (z uwagi na stosunkowo dużą pojemność bębenka, przy niewielkiej szerokości). Dlatego opracowano wersję rewolweru Cadix kalibru .32 S&amp;W Long (7,65 mm) i .22 WMR (5,56 mm o energii wylotowej pocisku większej niż w przypadku naboju .22 LR).
Konstrukcja.
Astra Cadix był bronią powtarzalną. Szkielet jednolity. Bęben nabojowy odchylany na lewą stronę. Mechanizm uderzeniowy kurkowy, z samonapinaniem.
Cadiox był zasilany z pięcio- (9 mm), sześcio- (7,65 mm) lub dziewięcionabojowego (5,56 mm) bębna nabojowego. Łuski z bębna były usuwane przez rozładownik gwiazdkowy po wychyleniu bębna ze szkieletu.
Lufa gwintowana.
Przyrządy celownicze mechaniczne stałe lub regulowane (muszka i szczerbinka).

</doc>
<doc id="438770" url="https://pl.wikipedia.org/wiki?curid=438770" title="Leptoidy">
Leptoidy



</doc>
<doc id="438773" url="https://pl.wikipedia.org/wiki?curid=438773" title="Hydroidy">
Hydroidy



</doc>
<doc id="438774" url="https://pl.wikipedia.org/wiki?curid=438774" title="Strąkowcowate">
Strąkowcowate

Strąkowcowate (Bruchinae) – podrodzina chrząszczy z rodziny stonkowatych (Chrysomelidae), wcześniej klasyfikowana jako rodzina Bruchidae. Podrodzina obejmuje ok. 1350 gatunków żyjących na całym świecie, w tym w Polsce żyje ponad 30.
Przedstawiciele tej rodziny to małe owalne owady o stosunkowo małych głowach wyrządzające znaczne szkody w uprawach roślin motylkowatych, ponieważ larwy rozwijają się w ich nasionach. Mają regularnie zaokrąglone końce pokryw. Ostatnie segmenty odwłoka nie są przykryte. Larwa ma 3 pary szczątkowatych odnóży. Jej białawe ciało jest łukowato wygięte. Puszka głowowa jest ciemniejsza od reszty ciała.
Rozmiary w rodzinie kształtują się od 1 mm do 22 mm (niektóre gatunki żyjące w tropikach). Ubarwienie pokryw zazwyczaj czarne albo brunatne, często w cętkowane wzory. Kiedy dorosłe są zaniepokojone udają martwe i spadają z rośliny, na której siedzą. 
W Polsce występują m.in.: 
Zawleczony do wielu krajów, również do Polski, azjatycki strąkowiec czteroplamy ("Callosobruchus maculatus") nie jest zaliczany do chrząszczy krajowych.

</doc>
<doc id="438779" url="https://pl.wikipedia.org/wiki?curid=438779" title="Fuxin">
Fuxin

Fuxin (chiń. 阜新; pinyin: "Fùxīn") – miasto o statusie prefektury miejskiej w północno-wschodnich Chinach, w prowincji Liaoning, na północny zachód od miasta Shenyang. W 2010 roku liczba mieszkańców miasta wynosiła 702 802. Prefektura miejska w 1999 roku liczyła 1 913 652 mieszkańców. Ośrodek wydobycia węgla kamiennego oraz przemysłu chemicznego, odzieżowego i spożywczego; w mieście znajduje się duża elektrownia cieplna.

</doc>
<doc id="438783" url="https://pl.wikipedia.org/wiki?curid=438783" title="Anno 1503">
Anno 1503

Anno 1503: Nowy Świat – komputerowa gra ekonomiczno-strategiczna firmy SunFlowers oraz Max Design wydana w 2002 roku. Jest drugą częścią z serii.
Głównym celem w Anno 1503 jest rozbudowa miasta i dbanie o jego gospodarkę. Walka odgrywa tu mniejszą rolę, ale jest dużo jednostek bojowych. W miarę awansu naszych osadników na wyższe poziomy, stają się oni bardziej wymagający. Podczas gry można odkrywać wiele cywilizacji np.: Indian, Eskimosów i Wenecjan. Głównym wrogiem są piraci, lecz można też im zlecić (zapłacić) by napadli na przeciwnika oraz można z nimi handlować. W grze dostępnych jest ponad 350 wiernie odwzorowanych budynków z epoki średniowiecza.
Gra oferuje tryb kampanii, oraz tryb gry swobodnej.

</doc>
<doc id="438785" url="https://pl.wikipedia.org/wiki?curid=438785" title="Rzeźba wysokogórska">
Rzeźba wysokogórska

Rzeźba wysokogórska (alpejska) – górska rzeźba z formami erozji i akumulacji glacjalnej. Charakteryzuje się obecnością ostrych grani i szczytów (często typu karling), cyrków lodowcowych oraz U-kształtnych dolin, czyli żłobów lodowcowych. W dnach dolin i cyrków obecnie niezlodowaconych, oprócz form akumulacji glacjalnej (np. wały moren), często znajdują się jeziora polodowcowe, np. morenowe lub cyrkowe. Rzeźba alpejska powstaje w wyniku przeobrażenia starszej, preglacjalnej rzeźby rzecznej przez lodowce – głównie górskie. Większość obecnej rzeźby alpejskiej w górach świata została ukształtowana w plejstocenie.
Do gór, które posiadają rzeźbę alpejską można zaliczyć: Alpy, Himalaje, Kaukaz, Kordyliery. W Polsce jedynymi górami o charakterze alpejskim są Tatry. Lokalnie cechy rzeźby wysokogórskiej występują w Karkonoszach w postaci kotłów lodowcowych.

</doc>
<doc id="438786" url="https://pl.wikipedia.org/wiki?curid=438786" title="Zinder">
Zinder

Zinder – miasto w południowym Nigrze, ośrodek administracyjny departamentu Zinder, na transsaharyjskim szlaku z Algierii do Nigerii. Ludność: 261 tys. mieszkańców (2013). Drugie pod względem liczby ludności miasto kraju.

</doc>
<doc id="438788" url="https://pl.wikipedia.org/wiki?curid=438788" title="Ede (Nigeria)">
Ede (Nigeria)

Ede – miasto w południowo-zachodniej Nigerii, w stanie Osun, przy linii kolejowej Lagos-Ibadan-Kaduna. Około 304,7 tys. mieszkańców.

</doc>
<doc id="438790" url="https://pl.wikipedia.org/wiki?curid=438790" title="Paweł Biernacki">
Paweł Biernacki

Paweł Biernacki herbu Poraj (ur. 1740, zm. 23 września 1826 w Bartochowie) – brygadier komenderujący w Dywizji Wielkopolskiej w 1792 roku, starosta warcki w 1789 roku.
Życiorys.
Rodzicami Biernackiego byli Jan Kanty i Katarzyna z Witowskich. Jego stryjecznymi braćmi byli: Alojzy Prosper Biernacki (1778-1834) i gen. Gabriel Józef Alojzy Biernacki (1774–1834).
Paweł Biernacki uczył się w Collegium Nobilium w Warszawie. Służbę wojskową rozpoczął w wieku 22 lat. Był konsyliarzem województwa sieradzkiego w konfederacji radomskiej w 1767 roku.. W okresie konfederacji barskiej służył jako rotmistrz pod rozkazami Józefa Zaremby. 20 stycznia 1772 w Widawie został wybrany regimentarzem województwa sieradzkiego. Złożył broń w maju 1772, gdy po stronie Rosjan wystąpili Prusacy i doszło do I rozbioru Polski. Członek konfederacji Andrzeja Mokronowskiego w 1776 roku i poseł na sejm 1776 roku z województwa sieradzkiego.
Piastował ważne urzędy w przedrozbiorowym województwie sieradzkim. Od 1778 r. był miecznikiem piotrkowskim. W 1782 r. posłował na Sejm, a w 1783 r. został cześnikiem sieradzkim i chorążym piotrkowskim. Od 1786 r. zasiadał w Radzie Nieustającej, a w 1784 r. w komisji skarbowej. W 1788 r. został kasztelanem sieradzkim.
Był członkiem konfederacji Sejmu Czteroletniego. Gdy w 1788 roku Sejm Czteroletni powiększył stan armii do 100 000, Biernacki – jako kasztelan sieradzki, został dowódcą 2 Wielkopolskiej Brygady Kawalerii. Jej chorągwie osłaniały województwa sieradzkie i brzeskokujawskie. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. W czasie wojny polsko-rosyjskiej 1792, w obronie konstytucji 3 maja, Biernacki walczył pod Zieleńcami (18 czerwca 1792) i Dubienką (18 sierpnia 1792). W okresie insurekcji kościuszkowskiej brygada Biernackiego licząca ok. 1300 ludzi i 181 koni wzięła udział w bitwie pod Szczekocinami, następnie walczyła o Warszawę i w jej okolicy.
Po III rozbiorze Polski i likwidacji armii, Biernacki osiadł w swym majątku w Małkowie. Jednakże po klęsce Prusaków pod Jeną-Auerstedt (1805) i Auerstedt (1806) ziemie zaboru pruskiego objęło powstanie. Pod aktem powstania w b. woj. sieradzkim widnieje podpis Pawła Biernackiego. Wkrótce otrzymał rozkaz "gromadzenia kasy i magazynów dla potrzeb wojska". Został też, pod nieobecność gen. br. Józefa Lipskiego, mianowany rotmistrzem jazdy rycerstwa dawnego woj. sieradzkiego i organizatorem wojska polskiego. 15 grudnia 1806 r. sformowało się w Sieradzu 9 chorągwi jazdy liczących 1350 towarzyszy i pocztowych. Sformowano dwa pułki jazdy, by włączyć je do korpusu gen. Józefa Zajączka. Oddziały te wyruszyły do walki, lecz Biernacki pozostał na miejscu. W 1809 r. Biernacki został komendantem pospolitego ruszenia w ówczesnym departamencie kaliskim. Po raz ostatni wziął udział w akcji zbrojnej 12 lutego 1813, gdy na czele jazdy pospolitego ruszenia osłaniał wycofujących się Francuzów. Rosjanie rozbili pod Stawiszynem źle uzbrojonych „pospolitaków”, którzy utracili 350 ludzi, a Biernacki dostał się do niewoli.
W 1820 roku wybrany przez sejmik w Warcie członkiem rady wojewódzkiej.
Ostatecznie wrócił do Małkowa, gdzie miał opinię dobrego zarządcy swych dóbr. Ok. 1820 r. polecił zbudować stojący tam do dziś dwór. Był trzykrotnie żonaty: z Antoniną Jabłkowską – podstolanką sieradzką, Marianną Podkańską – podkomorzanką sandomierską i z Konstancją Małachowską. Jego syn – Stanisław Biernacki był adiutantem Napoleona podczas jego pobytu na Elbie. Wnuk Kazimierz Biernacki został skazany przez Rosjan na 25 lat zsyłki do Tomska, gdzie zmarł po 12 latach.
Paweł Biernacki zmarł 23 września 1826 roku w Bartochowie. Wraz z żoną Konstancją jest pochowany w podziemiach kościoła bernardynów w Warcie. W kruchcie tego kościoła jest tablica epitafijna poświęcona ich pamięci.

</doc>
<doc id="438791" url="https://pl.wikipedia.org/wiki?curid=438791" title="Mildura">
Mildura

Mildura – miasto w Australii, w stanie Wiktoria, nad rzeką Murray. Około 30 tys. mieszkańców (2006). Położone jest około 550 km od Melbourne, na północno-zachodnim krańcu stanu.
Z uwagi na swoje położenie na przecięciu szlaków komunikacyjnych między Sydney, Adelaide i Melbourne Mildura jest dużym węzłem komunikacyjnym oraz centrum logistycznym. W mieście urodził się wieloletni żużlowiec Unii Leszno i reprezentant Australii Leigh Adams.

</doc>
<doc id="438793" url="https://pl.wikipedia.org/wiki?curid=438793" title="Wolfgang Schmieder">
Wolfgang Schmieder

Wolfgang Schmieder (ur. 1901 w Bydgoszczy, zm. 1990 we Fryburgu Bryzgowijskim) – niemiecki muzykolog i historyk muzyki. Jego najważniejszym dokonaniem jest skatalogowanie dzieł jednego z najwybitniejszych kompozytorów w dziejach muzyki, Johanna Sebastiana Bacha.
Urodził się w Bydgoszczy, osiadł jednak w Niemczech. Od 1942 do 1963 r. pracował jako doradca w bibliotece Uniwersytetu im. Goethego we Frankfurcie nad Menem.
W 1950 r. opublikował w Lipsku katalog dzieł Johanna Sebastiana Bacha, zatytułowany Bach Werke Verzeichnis (w skr. BWV), nad którym pracował od 1946 r. Mimo późniejszych korekt i uzupełnień Bachowskiego dorobku, katalog opracowany przez Schmiedera stał się uniwersalną normą, podstawą dla badaczy i muzyków. W nieznacznie zmienionej formie funkcjonuje do dziś.
Zmarł w 1990 r. we Fryburgu Bryzgowijskim, gdzie mieszkał.

</doc>
<doc id="438795" url="https://pl.wikipedia.org/wiki?curid=438795" title="Yinchuan">
Yinchuan

Yinchuan (chiń. 银川; pinyin: "Yínchuān") – miasto o statusie prefektury miejskiej w północnych Chinach, ośrodek administracyjny regionu autonomicznego Ningxia, w dolinie rzeki Huang He. W 2010 roku liczba mieszkańców miasta wynosiła 492 741. Prefektura miejska w 1999 roku liczyła 953 832 mieszkańców. Ośrodek przemysłu maszynowego, elektrotechnicznego, petrochemicznego, hutniczego, gumowego, cukrowniczego i włókienniczego.
Yinchuan jest ważnym ośrodkiem muzułmańskiej ludności Hui, która stanowi około jednej trzeciej jego mieszkańców. Jest też siedzibą rzymskokatolickiej diecezji Ningxia. W mieście znajduje się port lotniczy Yinchuan Hedong.
Historia.
W 119 roku p.n.e. na terenie dzisiejszego Yinchuan utworzono powiat Lian. W VI w. nazwę powiatu zmieniono na Huaiyuan. Po upadku dynastii Tang w 907 roku obszar ten zajął koczowniczy lud Tungutów i utworzył tam państwo Xixia, którego stolicą było Yinchuan. Po zniszczeniu państwa przez Mongołów pod wodzą Czyngis-chana w 1227 roku miasto przeszło pod kontrolę mongolskiej dynastii Yuan. Za panowania dynastii Ming i Qing Yinchuan było siedzibą prefektury Ningxia. W 1929 zostało ustanowione stolicą nowo powstałej prowincji Ningxia, którą wydzielono z części terytorium Gansu i Mongolii Wewnętrznej. W 1954 roku prowincję Ningxia zlikwidowano a miasto włączono do prowincji Gansu. W 1958 roku utworzono region autonomiczny Ningxia-Hui, którego stolicą ustanowiono Yinchuan.
W latach 50. XX wieku nastąpił rozwój miasta. Do Yinchuan przeniesiono kilka fabryk ze wschodnich prowincji. W tym okresie wybudowano także drogi łączące Yinchuan z Baotou, Lanzhou, Wuwei i Xi’anem. W 1958 roku przez miasto poprowadzono linię kolejową z Lanzhou do Baotou. W tym samym roku założono Uniwersytet Ningxia.
Podział administracyjny.
Prefektura miejska Yinchuan podzielona jest na:

</doc>
<doc id="438796" url="https://pl.wikipedia.org/wiki?curid=438796" title="Dordże">
Dordże

Dordże (sanskryt "wadżra", "wadźra"; tyb.: རྡོ་རྗེ།, Wylie: "rdo rje") – diament. W hinduizmie broń boga Indry, w buddyzmie symbol niezniszczalności i niewzruszoności stanu buddy.
Hinduizm.
Broń Indry wykuta przez Twasztara, ogień nieba, tworzy iskrę między dwiema skałami. Z jej pomocą m.in. pokonuje Wrytrę, również władającego wadźrą.
W innej wersji przekazów wadźra została wykonana z odnalezionych kości ascety o imieniu Dadhjańća (antropomorficzna epifania pioruna).
Buddyzm.
Dordże symbolizuje także jedność pomiędzy dwiema przeciwnościami. W buddyjskiej ceremonii "dzwonek" symbolizujący kobiece właściwości (mądrość i przestrzeń) jest dzierżony w lewej dłoni, zaś "dordże" symbolizujące męskie właściwości (współczucie wyrażane poprzez zręczne metody) w dłoni prawej. Razem wyrażają oświecony umysł.
Również przedmiot rytualny w buddyzmie tybetańskim symbolizujący metody, współczucie i radość. Jako przedmiot rytualny trzymany jest w prawej dłoni lamy podczas odprawiania ceremonii.
Dordże jest także popularnym imieniem nadawanym mężczyznom w kulturze tybetańskiej. Podwójne "dorji" znajdujemy w godle Bhutanu.

</doc>
<doc id="438799" url="https://pl.wikipedia.org/wiki?curid=438799" title="Rewolwer Astra 357">
Rewolwer Astra 357

Astra 357 – hiszpański rewolwer kalibru .357 Magnum.
W 1972 roku hiszpańska firma Astra wprowadziła na rynek rewolwer kalibru .357 Magnum. Była to powiększona wersja rewolweru Cadix. Początkowo rewolwer był produkowany z lufami długości 76, 102 i 152 mm. Od 1976 roku sprzedawane były także rewolwery z lufami długości 216 mm. W następnych latach powstały wersje tego rewolweru kalibru .44 Magnum (Astra 44, 1974 rok), .45 Colt Long (Astra 45)
Od 1981 roku produkowane były rewolwery Astra 357 wykonane ze stali nierdzewnej (Inox) oraz sportowy rewolwer kalibru .38 Special (Astra Model 960). W 1986 roku powstała wersja Astra 357 Police.
Produkcje modeli Astra 44 i 45 zakończono w 1987 roku.
Opis.
Astra 357 był bronią powtarzalną. Szkielet jednolity. Bęben nabojowy odchylany na lewą stronę. Mechanizm uderzeniowy kurkowy, z samonapinaniem. Sprężyna uderzeniowa wewnątrz chwytu, blokowana przy pomocy szyny współpracującej z obrotowym pierścieniem. Pierścień posiada cztery otwory na żerdź popychacza kurka. Każdemu otworowi odpowiadało inne napięcie sprężyny uderzeniowej i w rezultacie siła spustu.
Astra 357 była zasilana z sześcionabojowego bębna nabojowego. Łuski z bębna były usuwane przez rozładownik gwiazdkowy po wychyleniu bębna ze szkieletu.
Lufa gwintowana.
Przyrządy celownicze mechaniczne stałe lub regulowane (muszka i szczerbinka).

</doc>
<doc id="438800" url="https://pl.wikipedia.org/wiki?curid=438800" title="Maradi (miasto)">
Maradi (miasto)

Maradi – miasto w południowej części Nigru, w regionie Maradi, w departamencie Madarounfa. Położone jest nad rzeką Maradi, w pobliżu granicy z Nigerią. Stanowi ośrodek administracyjny regionu. Według danych szacunkowych w 2013 roku liczyło 191 279 mieszkańców. Trzecie pod względem liczby ludności miasto kraju.
W mieście rozwinął się przemysł skórzany oraz olejarski.

</doc>
<doc id="438801" url="https://pl.wikipedia.org/wiki?curid=438801" title="ProSieben">
ProSieben

ProSieben, PRO 7 – jedna z największych komercyjnych stacji telewizyjnych w Niemczech. Należy do Grupy ProSiebenSat.1 Media AG, telewizyjnego skrzydła upadłego koncernu Kirch Gruppe. Nadaje 24 godziny na dobę, poprzez satelitę Astra 19,2 oraz sieci kablowe.
Pierwszy sygnał ProSieben wysłała w 1989 roku, jako następca Eureka TV. Założyciele to Gerhard Ackermans oraz Thomas Kirch (syn Leo Kircha, magnata medialnego). Poprzez nowoczesną ofertę programową, dotyczącą szczególnie filmowych megaprodukcji z Hollywood, ProSieben szybko zyskał sympatię widzów. Swoją siedzibę od początku istnienia ProSieben ma pod Monachium, w Unterfoehring. Wcześniej w monachijskiej dzielnicy Schwabing. W latach 1997 i 1998 ProSieben uruchomił okna reklamowe dla Austrii i Szwajcarii. W Austrii został stworzony również odrębny program informacyjny. W 1999 roku ProSieben połączyło się z Sat 1 tworząc grupę ProSiebenSat.1 Media AG. W skład tej grupy wchodzą niemieckie kanały jak: ProSieben, Sat 1, Kabel Eins, N24 i inne.
W 2005/2006 roku miało dojść do przejęcia grupy ProSiebenSAT1 Media AG poprzez wydawcę Axel Springer Verlag. Ze względu na problemy formalnoprawne, przejęcie nie doszło do skutku. Ważnym warunkiem przejęcia miało być sprzedanie programu ProSieben, wszystko jednak z początkiem 2006 roku odwołano.

</doc>
<doc id="438803" url="https://pl.wikipedia.org/wiki?curid=438803" title="Prosieben">
Prosieben



</doc>
<doc id="438809" url="https://pl.wikipedia.org/wiki?curid=438809" title="Zdrawko Zdrawkow">
Zdrawko Zdrawkow

Zdrawko Stojanow Zdrawkow (bułg. "Здравко Стоянов Здравков", ur. 4 października 1970 w Sofii) – bułgarski piłkarz występujący na pozycji bramkarza.
Życiorys.
Piłkarską karierę zaczynał w barwach Lewskiego Sofia, gdzie miał zostać następcą Borisława Michajłowa, ale najczęściej był zmiennikiem Płamena Nikołowa. W ciągu sześciu lat gry w Lewskim wywalczył trzy tytuły mistrza Bułgarii oraz tyleż razy zwyciężał w rozgrywkach o krajowy Puchar. W 1995 przeniósł się do Slawii Sofia i dopiero skuteczna gra w tym klubie otworzyła mu drogę do reprezentacji oraz zagranicznego transferu.
Od 1997 roku, z krótkimi przerwami na występy w Czerno More Warna (runda jesienna 2002–2003) i Liteksie Łowecz (runda wiosenna 2003–2004), był zawodnikiem klubów tureckich: trzykrotnie Istanbulsporu, a także Adanasporu oraz – od 2004 roku – Çaykuru Rizespor. Drużyny te zwykle musiały walczyć o pozostanie w lidze.
18 marca 2007 roku Zdrawkow ogłosił, że zakończy piłkarską karierę po sezonie 2006–2007, i tak też uczynił.
Jednak w styczniu 2009 roku – po prawie dwu latach przerwy – powrócił do czynnego uprawiania futbolu. Został włączony do kadry Slawii Sofia jako zmiennik Jordana Gospodinowa. Pozostał w Slawii do końca rozgrywek. Następnie ponownie powrócił na piłkarską emeryturę.
Z reprezentacją Bułgarii, w której barwach rozegrał 70 meczów, brał udział w Euro 1996 (jako zmiennik Michajłowa) oraz Mundialu 1998 (wszystkie mecze) i Euro 2004 (wszystkie mecze). Po tym ostatnim turnieju, na którym w trzech spotkaniach przepuścił dziewięć goli, stracił miejsce w drużynie narodowej. Nowy selekcjoner Christo Stoiczkow postawił na Dimityra Iwankowa.

</doc>
<doc id="438811" url="https://pl.wikipedia.org/wiki?curid=438811" title="Kościół Ewangelicko-Metodystyczny w RP">
Kościół Ewangelicko-Metodystyczny w RP

Kościół Ewangelicko-Metodystyczny w Rzeczypospolitej Polskiej – kościół protestancki nurtu metodystycznego, będący członkiem Polskiej Rady Ekumenicznej. W 2021 roku Kościół liczył 4396 wiernych (w tym 28 duchownych) w 46 parafiach.
Organem prasowym Kościoła jest dwumiesięcznik „Pielgrzym Polski”, publikacje książkowe ukazują się w Wydawnictwie „Pielgrzym Polski”. Przy Kościele działa podlegającą Radzie Kościoła Szkoła Języka Angielskiego, używająca nazwy „"English Language College"”. Zwierzchnikiem Kościoła jest Superintendent Naczelny ks. Andrzej Malicki.
Historia.
Początki działalności.
Pierwsze parafie metodystyczne należące do Episkopalnego Kościoła Metodystycznego (), jednego z dwóch nurtów metodyzmu obecnego w Niemczech, pojawiły się na ziemiach polskich w drugiej połowie XIX wieku (głównie na Pomorzu i Dolnym Śląsku). Do najstarszych parafii należały: Gdańsk (1895), Grudziądz, Chodzież i Wrocław (1897).
Za początek metodyzmu w Polsce uznaje się dwudziestolecie międzywojenne. Polski Kościół Ewangelicko-Metodystyczny sięga swymi korzeniami do działalności Południowego Episkopalnego Kościoła Metodystycznego ze Stanów Zjednoczonych. Misji w Polsce przewodził ks. mjr Leslie G. White. Pierwsi misjonarze metodystyczni przybyli do Polski w 1919 roku na zaproszenie premiera rządu RP Ignacego Paderewskiego, który chciał by duchowni metodystyczni uczyli kadrę rządową języka angielskiego. W 1921 roku w Warszawie powstała istniejąca do dziś Szkoła Języka Angielskiego ("English Language College").
Wkrótce Kościół rozpoczął prowadzenie akcji charytatywnych skierowanych do repatriantów, ofiar wojny i bezrobotnych. Metodyści uruchomili kilka kuchni wydających obiady dla bezrobotnych i bezdomnych. Wykupili budynek dawnego prywatnego gimnazjum Wandy Pawlickiej w Klarysewie koło Warszawy, gdzie powstał dom dziecka, funkcjonowała szkoła, szwalnia oraz stołówka. Obok głównego gmachu wybudowali kaplicę – ośrodek ten nazwano „Emaus”. Założyli kilka szkół przysposobienia zawodowego dla kobiet i mężczyzn, przedszkola, otworzyli klinikę w Skolimowie koło Warszawy oraz domy opieki dla sierot.
Pierwsze polskie zbory metodystyczne powstały w Warszawie, Katowicach i we Lwowie. Do Misji Południowego Episkopalnego Kościoła Metodystycznego prowadzonej przez Amerykanów dołączono 4 parafie o niemieckim rodowodzie: Gdańsk, Chodzież, Grudziądz i Czarny Las, które znalazły się w odradzającej się po zaborach Polsce. W sierpniu 1922 roku zorganizowano Pierwszą Polską Konferencję Doroczną, która odbyła się w ośrodku „Emaus” w Klarysewie. Początkowo przełożonymi Kościoła byli Amerykanie. W 1926 zaczęto wydawać pismo „Pielgrzym Polski”.
Misja metodystyczna dysponowała ogromnymi środkami finansowymi i zatrudniała setki pracowników, za co początkowo polskie władze wyrażały ogromną wdzięczność. Gdy jednak okazało się, że misja ma przede wszystkim charakter religijny (organizuje metodystyczne parafie i przeprowadza nabożeństwa) władze zaczęły ograniczać działalność metodystów. Po kilku latach zasoby finansowe zmniejszyły się na skutek światowego kryzysu ekonomicznego, i w pierwszej połowie lat 30. pomoc charytatywna świadczona przez metodystów musiała ulec ograniczeniu. Z tego też względu w 1933 roku ośrodek w Klarysewie wydzierżawiono katolickiej instytucji charytatywnej Domowi ks. Boduena.
W roku 1924 grupa metodystów liczyła ok. 600 wyznawców (najwięcej w okolicach Poznania i Torunia). W roku 1938 było to już ok. 2500 osób. Należeli oni do 14 parafii obsługiwanych przez 15 kaznodziejów. Choć do końca dwudziestolecia międzywojennego metodyści ubiegali się o legalizację działalności religijnej niechętne im władze nie chciały uregulować ich sytuacji prawnej.
Okres II wojny światowej.
W 1939 roku po agresji Niemiec na Polskę w wyniku połączenia Metodystycznego Kościoła Episkopalnego, Południowego Metodystycznego Kościoła Episkopalnego oraz Metodystycznego Kościoła Protestanckiego utworzono jeden Kościół Metodystyczny. Połączenie z niemieckimi parafiami umożliwiło legalne działanie Kościoła w warunkach okupacji. Legalizację na terenie Generalnego Gubernatorstwa Kościół Metodystyczny uzyskał 22 kwietnia 1941. W roku 1941 po przystąpieniu Stanów Zjednoczonych do wojny z Trzecią Rzeszą internowano amerykańskich duchownych łącznie z superintendentem naczelnym dr. Gaitherem Warfildem (1896–1986). Wówczas superintendentem Kościoła Metodystycznego w Generalnej Guberni został ks. prezbiter Konstanty Najder. Ks. Najder jeszcze w roku 1941 zorganizował parafię w Krakowie. Otwarto Wyższą Szkołę Biblijną w Warszawie, która była jedyną legalną szkołą wyższą w Generalnym Gubernatorstwie. Organizowano prelekcje, koncerty i wykłady. W okresie wojny Kościół Metodystyczny nie utracił zdolności działania, a nawet się rozwijał.
W roku 1945 wszystkie parafie niemieckiego Episkopalnego Kościoła Metodystycznego, które leżały na wschód od Odry i Nysy Łużyckiej przestały istnieć. Członkowie tych parafii albo uciekali na zachód przed zbliżającymi się wojskami radzieckim na przełomie 1944 i 1945 roku, albo zginęli trakcie działań wojennych, albo też już po zakończeniu wojny musieli opuścić swoje miejsca zamieszkania. W niektórych miejscach opuszczonych przez niemieckie parafie metodystyczne w oparciu o ich budynki sakralne powstały parafie polskie złożone z osób osiedlających się na ziemiach zachodnich.
Sytuacja Kościoła po wojnie.
W roku 1945 w Warszawie utworzono Komitet Wykonawczy Kościoła Metodystycznego z przewodniczącym ks. superintendentem Konstantym Najderem, sekretarzem pastorem Michałem Kośmiderskim oraz członkami: pastorem Józefem Szczepkowskim i pastorem Janem Kalinowskim. Komitet w tym składzie funkcjonował do lutego 1948. Po II wojnie światowej Kościół Metodystów został zarejestrowany na mocy reskryptu z 5 września 1945. Szybka rejestracja wynikała z legalnego działania Kościoła w warunkach okupacji hitlerowskiej.
W latach 1945–1948 Kościół na terenie województwa olsztyńskiego, zwłaszcza w powiecie ostródzkim, pozyskał ponad sześć tysięcy wiernych. Krótko po wojnie Kościół liczył ponad 20 tys. wiernych. Władze przewidywały włączyć duchownych metodystycznych w proces repolonizacji mieszkańców Mazur. Rozwój Kościoła na Ziemiach Północnych od roku 1951 hamowały władze państwowe, które planowały likwidację zborów metodystycznych w tym regionie. W ocenie władz rywalizacja między Kościołem Metodystycznym a Ewangelicko-Augsburskim spowalniała proces repolonizacji, wobec czego postanowiono wspierać większy KEA.
W 1949 roku w łonie Kościoła Metodystycznego powstała prokomunistyczna frakcja „pastorów demokratów” na czele z ks. Marianem Lubeckim, której celem było zarządzanie Kościołem. Na początku 1949 roku do opuszczenia Polski zmuszono superintendentów obcokrajowców, obywatela Kanady Edmunda Chambersa i Szweda posiadającego amerykański paszport Wernera Teodora Wickstroma, a później również innych duchownych o amerykańskich korzeniach. W środowisku „pastorów demokratów” Służba Bezpieczeństwa werbowała swoich informatorów. Struktury sekcji trzecich wojewódzkich UBP rejestrowały w roku 1952 kilkunastu informatorów. Grupie tej przeciwstawiała się „grupa komitetowa”, w której znaleźli się duchowni związani z Komitetem Wykonawczym reprezentująca środowiska konserwatywne, powiązana z amerykańskimi współwyznawcami. Urząd do Spraw Wyznań uznawał Kościół metodystyczny jako element wrogi. Natomiast wsparcie UdSW udzielane „pastorom demokratom” miało na celu skompromitowanie Kościoła Metodystycznego na Zachodzie i odcięcie go od płynącej stamtąd pomocy materialnej, co miało doprowadzić do upadku Kościoła.
Po przemianach roku 1956 władze wyjęły Kościół metodystyczny z polityki likwidacyjnej. Jednakże wcześniejsza polityka władz wobec Kościoła metodystycznego, jak również liczna emigracja do Niemiec i Stanów Zjednoczonych doprowadziła do znacznego spadku liczby wiernych w całym kraju. Na początku 1952 roku Kościół liczył 16 177 wiernych, w 1961 roku 5311 osób, a w roku 1964 nieco ponad 5000. Przeciw Kościołowi metodystycznemu Służba Bezpieczeństwa prowadziła sprawę obiektową pod kryptonimem „Metody”.
Okres III Rzeczypospolitej.
21 kwietnia 1990 na Konferencji Dorocznej Zorganizowanej w Ostródzie uchwalono zmianę nazwy z Kościół Metodystyczny na Kościół Ewangelicko-Metodystyczny w RP nawiązując do światowego nazewnictwa. W III Rzeczypospolitej stosunek Państwa do Kościoła Ewangelicko-Metodystycznego w RP reguluje ustawa z dnia 30 czerwca 1995 roku. Z innymi kościołami Kościół Ewangelicko-Metodystyczny w RP utrzymuje braterskie więzi i współpracuje na rzecz pojednania wszystkich chrześcijan.
Kościół Ewangelicko-Metodystyczny w RP należy do Konferencji Europy Centralnej i Południowej Zjednoczonego Kościoła Metodystycznego, gdzie jest jednym z 16 Kościołów tej konferencji. Konferencja ta liczy około 33,5 tys. członków i sympatyków, a jest częścią globalnej struktury wyznania, która jest najwyższą kolegialną władzą w Kościele. Organem prasowym Kościoła jest dwumiesięcznik „Pielgrzym Polski”, który w 2014 roku ukazywał się w nakładzie 500 egz.
W 2005 roku w wyniku rozłamu wśród polskich metodystów powstał Ewangeliczny Kościół Metodystyczny w RP zarejestrowany w roku 2017.
Nauka Kościoła.
W doktrynie i praktyce metodyzm postrzegany jest jako ogniwo pośrednie między tradycyjnymi kościołami ewangelickimi (np. luterańskimi, kalwińskimi) a protestantyzmem ewangelikalnym (m.in. baptyzm, pentekostalizm i należące do ruchu uświęceniowego). Był pierwszym typowym Kościołem ewangelikalnym, lecz część wchodzących w jego skład wspólnot nabyła tożsamość właściwą głównemu nurtowi protestantyzmu (ang. "mainline Protestantism"). Podstawę doktrynalną, obok Biblii stanowią pisma Johna Wesleya. Metodyzm uznaje cztery szczeble, wiodące do zbawienia:
Bóg działa na człowieka, kiedy ten modli się, pości, studiuje Pismo Święte, przyjmuje sakramenty oraz prowadzi z Bogiem duchowe rozmowy.
Duchowni.
W 2016 roku Kościół posiadał 29 księży. Duchownym Kościoła może być osoba (mężczyzna lub kobieta), która posiada przygotowanie teologiczne, np. ukończyła Wyższe Seminarium Teologiczne im. Jana Łaskiego w Warszawie i uzyskała akceptację władz kościelnych. Księży nie obowiązuje celibat. W Polsce stosuje się np. następujące stroje liturgiczne: czarna toga z wycięciem trójkątnym lub biała alba sięgająca do kostek. Do wszystkich strojów istnieje możliwość założenia białej befki lub stuły w odpowiednim kolorze liturgicznym.
Administracja i władze Kościoła.
Podział administracyjny.
Najwyższym organem Kościoła jest Konferencja Doroczna (synod), której przewodniczy superintendent naczelny. On też kieruje pracami Rady Kościoła, która zawiaduje sprawami Kościoła między sesjami konferencji dorocznych. Aktualnie sekretarzem konferencji jest Zbigniew Kamiński, zaś jego zastępcą Roman Markowski. Obecnie w Kościele służy 27 duchownych.
Siedziba.
Kancelaria Główna Kościoła Ewangelicko-Metodystycznego w RP ul. Mokotowska 12, 00-561 Warszawa

</doc>
<doc id="438812" url="https://pl.wikipedia.org/wiki?curid=438812" title="Wielkie Joł">
Wielkie Joł

Wielkie Joł – polska wytwórnia hip-hopowa znana aktualnie również jako NWJ, powołana we wrześniu 2002 roku przez rapera – Jacka „Tedego” Granieckiego oraz Piotra Ostaszewskiego znanego jako DJ Ostasz – organizatora koncertów i działacza hip-hopowego. Od 2006 roku DJ Ostasz nie jest współwłaścicielem wytwórni. Do 2019 obowiązki dyrektora wykonawczego pełnił Kamil „Jakuza” Jaczyński, którego zastąpił Maciej Maj. 
Poza solowymi albumami Granieckiego firma wydała nagrania takich wykonawców jak: DonGURALesko, Warszafski Deszcz, WSZ &amp; CNE, Numer Raz, Sistars, PTP, Macca Squad, Wice Wersa, Analogia, Abel czy Smagalaz.
Od 2019 dystrybucją fizyczną płyt Wielkie Joł zajmuje się Asfalt Records. 10 maja 2022 roku wytwórnia podpisała kontrakt w zakresie cyfrowej dystrybucji albumów z Sony Music Entertainment Poland.

</doc>
<doc id="438815" url="https://pl.wikipedia.org/wiki?curid=438815" title="Hi way">
Hi way

Hi way – polska komedia absurdalna z 2006 roku, na podstawie scenariusza i wraz z udziałem grupy Mumio, będący zarazem pierwszym filmem fabularnym tego zespołu. Film w założeniu jest autorskim komentarzem do polskiej przed- i pokomunistycznej rzeczywistości – podsumowaniem ostatnich dekad polskiej komedii.
Scenariuszem i reżyserią zajął się Jacek Borusiński. Hasłem promującym film stał się jeszcze przedpremierowy slogan: "Film, który trzeba obejrzeć 2 do 3 razy".
Opis fabuły.
Historia dwóch filmowców nieudaczników, którzy wspólnie mają nakręcić nudny wywiad. Jaco (J. Borusiński) jest reżyserem, Pablo (D. Basiński) natomiast operatorem kamery. Wspólna podróż w obie strony pozwala im się bliżej poznać, a wizja odwalenia obowiązkowej chałtury wprawia ich w sentymenty. Jadąc autostradą snują wizje swojej kariery, omawiają scenariusze i sylwetki bohaterów w filmach. Powoli bohaterowie zdają się tracić dystans do własnej, niepohamowanej wyobraźni. Pomysły autorów zaczynają wymykać się spod kontroli, zaburzając im poczucie rzeczywistości - świat absurdu wnika powoli przez zacierające się im granice do świata realnego.
Obsada.
Aktorzy.
"Inspektor Fołta"
"Park"
"Zmiany, Zmiany" / "Kokon"

</doc>
<doc id="438816" url="https://pl.wikipedia.org/wiki?curid=438816" title="Hiway">
Hiway



</doc>
<doc id="438820" url="https://pl.wikipedia.org/wiki?curid=438820" title="Hatifnatowie">
Hatifnatowie

Hatifnatowie (, ) – postacie ze świata Muminków wykreowanego przez Tove Jansson, o którym książki zostały przetłumaczone na co najmniej 44 języki. Hatifnatowie są biali, niewielkich rozmiarów, mają wypustki przypominające lekko zdeformowane dłonie, poruszają się, falując tułowiem na prawo i lewo.
Opis postaci.
Hatifnatowie wyrastają z nasion, ale tylko z tych, które wysiano w Noc Świętojańską. Są pozbawieni słuchu i węchu, lecz intensywnie reagują na bodźce elektryczne, z których czerpią energię. Prowadzą koczowniczy tryb życia, odbywając na łodziach podróże morskie w kilkuhatifnatowych grupach i usiłując dotrzeć do horyzontu. Raz do roku, korzystając z informacji przekazywanych za pomocą ładunków elektrycznych na kawałkach kory, zbierają się w jednym miejscu na Wyspie Hatifnatów, by przeżyć wspólnie burzę, która dodaje im energii.
Według , badaczki twórczości Jansson, istnieje silny związek między Tatusiem Muminka i Hatifnatami – istoty te uosabiają jego pragnienie wędrówki.
W pierwszym utworze o Muminkach, "Małych trollach i dużej powodzi", Mama Muminka opisała Hatifnatów następująco:
Etymologia.
Nazwa "Hattifnattars" nie ma żadnego bezpośredniego znaczenia w języku szwedzkim, choć słowo "fnatta" oznacza „trzepotać wokół czegoś”, a "få fnatt" – „zaszalej” lub „podniecaj się czymś”, co może odnosić się do zachowania Hatifnatów podczas burzy. Zaś pierwszy człon "hati" może nawiązywać do kapelusza, co z kolei mogłoby kojarzyć się z kształtem tych podobnych do grzybów istot lub nawet z nieodłącznym atrybutem Tatusia Muminka.
Hatifnatowie w kulturze.
Twórczość Tove Janson.
Hatifnatowie pojawiają się w następujących utworach Tove Janson, dziejących się w uniwersum Doliny Muminków:
Hatifnatowie występują także w ukazujących się w formie pasków komiksowych osadzonych w realiach Doliny Muminków.
Filmy na podstawie twórczości Tove Janson.
Na podstawie twórczości Tove Janson powstały filmy animowane dziejące się w Dolinie Muminków, w których również pojawiają się Hatifnatowie, w tym:
Inne odniesienia w kulturze.
Polska noblistka Olga Tokarczuk poświęciła Hatifnatom dużą część swojego eseju "Psychologia według Muminków" opublikowanego w „Charakterach”.
Pseudonimu artystycznego „Hatti Vatti” pochodzącego od fińskiej nazwy Hatifnatów używa polski twórca muzyki elektronicznej Piotr Kaliński.
Polska indie-rockowa grupa Hatifnats, nominowana do Paszportu „Polityki” w 2009 roku, zaczerpnęła swoją nazwę od tych postaci.
Porównań do Hatifnatów użyły w swojej twórczości pisarki Marta Kisiel ("Szaławiła"), Maja Lidia Kossakowska ("Upiór Południa") czy Kaja Malanowska ("Mgła").
Hatifnatowie kilkukrotnie byli przedstawiani, także jako główny motyw, na fińskich oraz japońskich znaczkach pocztowych.

</doc>
<doc id="438822" url="https://pl.wikipedia.org/wiki?curid=438822" title="Winnik">
Winnik

Winnik ("Ampelopsis" Michaux) – rodzaj pnączy z rodziny winoroślowatych ("Vitaceae"). Liczy około 30 gatunków z centrum występowania (największym zróżnicowaniem) we wschodniej Azji, nieliczne gatunki występują w Azji południowo-wschodniej, w Ameryce Północnej i Środkowej. Niektóre gatunki uprawiane są jako pnącza ozdobne, w warunkach Europy Środkowej jednak przemarzają.
Morfologia.
Drewniejące pnącza osiągające do 10 m wysokości. Wspinają się za pomocą 2 lub 3-krotnie rozgałęzionych wąsów czepnych wyrastających z węzłów naprzeciw liści. Liście opadające zimą, u różnych gatunków różnie podzielone – od pojedynczych i nie klapowanych, poprzez klapowane i głęboko wcinane, do pierzastych i podwójnie pierzastych. Kwiaty niepozorne, 5-krotne, zebrane są w kwiatostany wyrastające naprzeciw liści. Pięć wolnych płatków korony ma kolor zielonkawy, kielich jest niepozorny, pięć pręcików, słupek okazały. Owocem jest kulista jagoda zawierająca od 1 do 4 nasion.
Systematyka.
Jeden z 14 rodzajów w obrębie podrodziny "Viticoideae" Eaton w rodzinie winoroślowatych ("Vitaceae").

</doc>
<doc id="438824" url="https://pl.wikipedia.org/wiki?curid=438824" title="Wiktor Amazaspowicz">
Wiktor Amazaspowicz



</doc>
<doc id="438828" url="https://pl.wikipedia.org/wiki?curid=438828" title="Brodacze">
Brodacze



</doc>
<doc id="438832" url="https://pl.wikipedia.org/wiki?curid=438832" title="Rewolwer Colt Anaconda">
Rewolwer Colt Anaconda

Colt Anaconda – rewolwer kalibru .44 Magnum produkowany przez firmę Colt.
W 1990 roku firma Colt wprowadziła na rynek swój pierwszy rewolwer kalibru .44 Magnum o nazwie Anaconda. Nowy rewolwer miał być konkurencja dla produkowanego przez firmę Smith &amp; Wesson rewolweru Model 29.
Colt Anaconda był produkowany w wersjach z lufą długości 4, 6 i 8 cali. Lufy były wyposażone w żebro chłodzące (znane z wcześniejszego rewolweru Colt Python) i długa osłonę rozładownika, która poprawiała wyważenie broni i zmniejszała jej podrzut. Colt Anaconda był produkowany wyłącznie ze stali nierdzewnej. Przyrządy celownicze były stałe lub regulowane, istniała odmiana wyposażona w szynę umożliwiającą montaż celownika optycznego (wersja z lufą 8" i celownikiem optycznym jest stosowana jako broń myśliwska).
Produkcje wszystkich odmian Anacondy zakończono w 2000 roku.
Opis.
Colt Anaconda jest bronią powtarzalną. Szkielet jednolity. Bęben nabojowy odchylany na lewą stronę. Mechanizm uderzeniowy kurkowy, z samonapinaniem.
Anaconda była zasilana z sześcionabojowego bębna nabojowego. Łuski z bębna były usuwane przez rozładownik gwiazdkowy po wychyleniu bębna ze szkieletu.
Lufa gwintowana. Przyrządy celownicze mechaniczne stałe lub regulowane (muszka i szczerbinka).

</doc>
<doc id="438833" url="https://pl.wikipedia.org/wiki?curid=438833" title="Viktor Ambartsumian">
Viktor Ambartsumian



</doc>
<doc id="438834" url="https://pl.wikipedia.org/wiki?curid=438834" title="Tunbergia">
Tunbergia

Tunbergia ("Thunbergia" Retz.) – rodzaj roślin z rodziny akantowatych ("Acanthaceae"). Należy do niego ok. 90 gatunków występujących w Afryce Południowej, południowej Azji i na Madagaskarze. Gatunkiem typowym jest "Thunbergia capensis" Retz.. Nazwę nadano dla uczczenia szwedzkiego botanika Carla Petera Thunberga.
Morfologia.
Głównie pnącza i krzewy o całobrzegich lub klapowanych liściach. Kwiaty trąbkowate, wyrastające w kątach liści. 
Zastosowanie.
Niektóre gatunki są uprawiane jako rośliny ozdobne (w krajach o cieplejszym klimacie, strefy mrozoodporności 9-11).

</doc>
<doc id="438835" url="https://pl.wikipedia.org/wiki?curid=438835" title="Przełęcz pod Szeroką">
Przełęcz pod Szeroką

Przełęcz pod Szeroką – przełęcz na wysokości (741 m n.p.m.) w południowo-zachodniej Polsce w Sudetach Środkowych w Górach Sowich.
Położenie.
Przełęcz położona około 3,5 km na wschód od miejscowości Przygórze na Obszarze Chronionego Krajobrazu Gór Sowich i Bardzkich w południowo-wschodniej części Gór Sowich, po południowej stronie od wzniesienia Szeroka.
Charakterystyka.
Jest to rozległe i głębokie siodło o stromych podejściach i bardziej łagodnych skrzydłach, wyżłobione w prekambryjskich skałach (paragnejsy i pigmatyty), oddzielające masyw Szerokiej od Malinowej. Na całej przełęczy rośnie dolnoreglowy las świerkowo-bukowy.
Szlaki turystyczne.
Przez przełęcz prowadzą szlaki turystyczne: 

</doc>
<doc id="438837" url="https://pl.wikipedia.org/wiki?curid=438837" title="Endokrynolog">
Endokrynolog



</doc>
<doc id="438838" url="https://pl.wikipedia.org/wiki?curid=438838" title="Clara">
Clara



</doc>
<doc id="438840" url="https://pl.wikipedia.org/wiki?curid=438840" title="Cyrnus trimaculatus">
Cyrnus trimaculatus

Cyrnus trimaculatus – gatunek chruścika z rodziny Polycentropodidae; potamobiont, limnefil. W Polsce raczej rzadki. Larwy żyją w rzekach potamal, rzadziej w litoralu jezior oligotroficznych na dnie kamienistym. Larwy są drapieżne, zjadają drobne organizmy wodne, budują lejkowate sieci łowne, połączone z mieszkalną norką. Sieć zbudowana jest z nici jedwabnych. Postacie doskonałe (imago) spotykane są w pobliżu rzek, aktywne wieczorem i w nocy, przylatują do światła.

</doc>
<doc id="438841" url="https://pl.wikipedia.org/wiki?curid=438841" title="Urgulania">
Urgulania

Urgulania – prominentna arystokratka w Rzymie w okresie panowania Augusta i Tyberiusza. 
Bliska przyjaciółka cesarzowej Liwii Druzylli. Jej wnuczka Plaucja Urgulanilla została żoną cesarza Klaudiusza. Tacyt relacjonuje, że Urgulania z powodu przyjaźni z Liwią uważała się za postawioną ponad prawem. Kiedy została pozwana przed sąd przez Pizona Augura, nie usłuchała wezwania, ale udała się do pałacu cesarskiego, zaś Liwia skarżyła się Tyberiuszowi, że postępowanie Pizona jest jej osobistą obrazą. Spór zakończyło wpłacenie przez Liwię żądanej sumy, gdy to Tyberiusz zamierzał osobiście stawić się przed trybunał pretora. O wpływach Urgulanii świadczy też to, że występując w charakterze świadka w pewnej sprawie wymogła przybycie pretora do jej domu dla złożenia zeznań. Takiego przywileju nie miały nawet westalki.
W 24 n.e. skończyły się wpływy Urgulanii na skutek dwóch wydarzeń w jej rodzinie. Wnuk, Plaucjusz, został oskarżony o zamordowanie swojej żony, Apronii. Przed rozpoczęciem procesu, Urgulania przesłała mu sztylet, milcząco wskazując mu powinność popełnienia samobójstwa, co ten uczynił. Drugi cios w pozycję Urgulanii to rozwód Klaudiusza z jej wnuczką Urgulanillą, oskarżoną o cudzołóstwo. Po tych wydarzeniach Urgulania znika ze źródeł.

</doc>
<doc id="438842" url="https://pl.wikipedia.org/wiki?curid=438842" title="Glorfindel">
Glorfindel



</doc>
<doc id="438847" url="https://pl.wikipedia.org/wiki?curid=438847" title="Psianka">
Psianka

Psianka ("Solanum" L.) – rodzaj z rodziny psiankowatych. Obejmuje ok. 1200–1400–1700 gatunków roślin (jeden z kilkunastu najbardziej zróżnicowanych gatunkowo rodzajów wśród okrytonasiennych). Są one szeroko rozprzestrzenione – rodzaj jest kosmopolityczny, przy czym najbardziej jest zróżnicowany w Ameryce Środkowej i Południowej. Liczne gatunki zostały szeroko rozprzestrzenione jako gatunki uprawne lub zawleczone. 
Wiele gatunków psianek zawiera trujące alkaloidy (np. solaninę), ale też należy tu wiele gatunków o jadalnych owocach i bulwach. Najważniejszą rośliną użytkową z tego rodzaju jest ziemniak "S. tuberosum". Duże znaczenie użytkowe mają poza tym psianka podłużna, bakłażan "S. melongena", psianka lulo "S. quitoense", psianka melonowa "S. muricatum", psianka nibypaprykowa "S. pseudocapiscum", psianka wrębolistna "S. laciniatum" oraz pomidor zwyczajny "S. lycopersicum".
Rozmieszczenie geograficzne.
Zasięg rodzaju obejmuje wszystkie kontynenty z wyjątkiem Antarktydy i strefy okołobiegunowej (brak przedstawicieli w północnej Kanadzie, na Grenlandii, Islandii, w północnej Rosji). Większość gatunków rośnie w strefie międzyzwrotnikowej, a obszarem największego zróżnicowania jest Ameryka Środkowa i Południowa, w szczególności pasmo Andów. W Europie rodzime są trzy gatunki (w Polsce rodzimy jest jeden – psianka słodkogórz "S. dulcamara").
Systematyka.
Rodzaj z plemienia "Solaneae", podrodziny "Solanoideae" z rodziny psiankowatych "Solanaceae". W obrębie rodzaju wyróżnia się liczne podrodzaje ("Archaesolanum", "Brevantherum", "Cyphomandra", "Leptostemonum", "Lyciosolanum", "Minon", "Normania", "Potatoe", "Solanum", "Thelypodium", "Wendlandii/Allophyllum"), a w ich obrębie szereg sekcji. Do sekcji w obrębie podrodzaju "Potatoe" należy m.in. pomidor "Lycopersicon". 

</doc>
<doc id="438848" url="https://pl.wikipedia.org/wiki?curid=438848" title="Culicidae">
Culicidae



</doc>
<doc id="438849" url="https://pl.wikipedia.org/wiki?curid=438849" title="Umultowo">
Umultowo

Umultowo (hist. "Umóltowo", "Omóltowo", "Villa Unolfi (1253), Onulfi villa, Hunołtowicz (1310), Hunoltowicze (1313), Unolfowice, Ulmenhof") – część miasta i osiedle administracyjne Poznania, położone w północnym obszarze miasta.
Położenie.
Położona w północnej części miasta, nad Wartą, granicząca z Moraskiem (w tym Hubami Moraskimi) od zachodu, z Radojewem (Nową Wsią Górną i Dolną) od północy, z Naramowicami od południa. W jej bezpośrednim sąsiedztwie znajduje się najwęższy odcinek mezoregionu Poznański Przełom Warty.
Historia.
Historycznie osobna miejscowość nad Jeziorem Umultowskim (początki osadnictwa datowane na ok. XI w.), stopniowo rozbudowywana w kierunku doliny rzeki Warty. Pierwsze pisemne wzmianki o Umultowie pojawiają się w dokumencie lokacyjnym miasta Poznania z 1253 roku, kiedy to książę Przemysł I przekazał kilka okolicznych wsi mieszkańcom nowo lokowanego miasta. W dokumencie tym Umultowo figuruje pod nazwą Villa Unolfi. W roku 1310 roku część Umultowa a potem w roku 1313 pozostała jej część wraz z jeziorem, została przekazana przez ówczesnego wójta Poznania Przemko oraz jego ojca Ludwika, Kapitule Katedry Poznańskiej, która gospodarowała na tych ziemiach do około roku 1623, kiedy oddała je dominikanom poznańskim. W roku 1797, w ramach działań wynaradawiających ziemie zaboru pruskiego, władze pruskie skonfiskowały szereg majątków kościelnych i przekazały je świeżo uszlachconemu kupcowi berlińskiemu Zygmuntowi Ottonowi von Treskow (wraz z Owińskami, Biedruskiem, Bolechowem, Moraskiem, Radojewem i innymi), w którego rękach pozostawały do Powstania Wielkopolskiego. Rodzina von Treskow zbudowała na terenie wsi Umultowo niewielki dwór oraz zabudowania folwarczne, których część przetrwała do dnia dzisiejszego. W 1860 r. w Umultowskim dworze urodziła się córka Zygmunta Ottona - Antonie Malwine Amalie Valeska von Treskow. 
W 1806 roku przez Umultowo przejeżdżał Napoleon Bonaparte. 
W latach 1954-1959 wieś należała i była siedzibą władz gromady Umultowo, po jej zniesieniu w gromadzie Suchylas, przekształconej w wyniku reformy administracji w gminę Suchy Las.
W 2. poł. XX wieku wieś Umultowo została etapami włączona w granice miasta Poznania, wraz z Moraskiem i Radojewem. Od 1982 roku przez jeden rok, na terenie Umultowa wydobywano piasek. Po zakończeniu wydobycia, w wyrobisku utworzono wysypisko śmieci. Po wypełnieniu wyrobiska, wysypisko zostało zamknięte, a teren zrekultywowany. 
Od nazwy dzielnicy wywodzi się ul. Umultowska. Jej pisownia w przeszłości brzmiała: "Ulułtowska" oraz "Umółtowska". 
1 stycznia 1987 r. przyłączono do Poznania obszar wsi Umultowo o powierzchni 526,46 ha z gminy Suchy Las.
Obszar Umultowa w latach 1987–1990 należał do dzielnicy Stare Miasto.
W 1992 r. utworzono jednostkę pomocniczą miasta Osiedle Umultowo.
Stan obecny.
Rozwój Kampusu Morasko Uniwersytetu im. Adama Mickiewicza na granicy Umultowa i Moraska wymusił budowę kompleksu budynków uniwersyteckich (Wydział Nauk Geograficznych i Geologicznych, Pływalnia Uniwersytecka) oraz uniwersyteckich osiedli (Uniwer i Różany Potok). Jednocześnie włączenie miejscowości w granice miasta Poznania częściowo otwarło drogę do zabudowy jednorodzinnej. 
Dla mieszkańców osiedla wydawane jest od 2000 czasopismo (miesięcznik) - "Panorama Umultowa" w nakładzie 500 egzemplarzy (ISSN: 1641-8816). Wydawcą jest osoba prywatna.
Wspólnoty religijne.
Umultowo w całości należy do terenu parafii rzymskokatolickiej pw. św. Jadwigi Królowej, prowadzonej przez księży z Towarzystwa Chrystusowego dla Polonii Zagranicznej. Kościół znajduje się nad Jeziorem Umultowskim (przy ulicy Mleczowej), a dom zakonny – przy ulicy Paczoskiego. Obecnym proboszczem jest ks. Zbigniew Regucki.
Na Umultowie znajduje się Sala Królestwa Świadków Jehowy (przy ulicy Naramowickiej).
Samorząd.
Siedziba Rady Osiedla Umultowo znajduje się w Zespole Szkolno-Przedszkolnym nr 9, ul. Umultowska 114, a obecna kadencja Rady rozpoczęła się w 2019. Przewodniczącym Rady jest Rafał Sobczak, a przewodniczącym Zarządu – Piotr Błaszczak. Rada Osiedla wydaje periodyk Umultowski Fyrtel.
Kampus.
Na terenach Umultowa i Moraska znajduje się nowoczesny kampus uniwersytecki (Kampus Morasko) Uniwersytetu im. Adama Mickiewicza, gdzie siedziby mają Wydział Fizyki, Wydział Matematyki i Informatyki, Wydział Biologii, Wydział Chemii, Wydział Historyczny, Wydział Nauk Politycznych i Dziennikarstwa, Wydział Nauk Geograficznych i Geologicznych, Wielkopolskie Centrum Zaawansowanych Technologii, Archiwum, Hala Sportowa oraz Pływalnia Uniwersytecka.
Komunikacja.
Na Umultowie mieści się pętla autobusowa Różany Potok (autobusy linii 198), a ponadto dzielnica obsługiwana jest przez autobusy linii 167, 188, 348 i 911.
Sport.
Obiekty sportowe na Umultowie (poza uniwersyteckimi) to hala squasha (przy ulicy Naramowickiej), wielofunkcyjne boisko sportowe łączące kort tenisowy, boisko siatkarskie, stół do tenisa stołowego i plac zabaw dla dzieci (przy ulicy Łagodnej), boisko do koszykówki przy Spółdzielni Mieszkaniowej Różany Potok oraz dwa osiedlowe boiska piłkarskie (przy ulicy Kresowej oraz przy ulicy Zagajnikowej).

</doc>
<doc id="438850" url="https://pl.wikipedia.org/wiki?curid=438850" title="Băile Tușnad">
Băile Tușnad

Băile Tușnad (węg. "Tusnádfürdő") – najmniejsze miasto Rumunii, położone w okręgu Harghita, uzdrowisko. W 2002 roku liczyło 1728 mieszkańców, z czego 94% to ludność seklerska. W okolicach miasta znajduje się jezioro kraterowe Sfânta Ana. Merem jest Zoltan Zolya z Unii Demokratycznej Węgrów w Rumunii.

</doc>
<doc id="438852" url="https://pl.wikipedia.org/wiki?curid=438852" title="Znaki przykluczowe">
Znaki przykluczowe

Znaki przykluczowe – znaki chromatyczne umieszczane w ściśle określonej kolejności bezpośrednio za kluczem na początku każdej pięciolinii, które alterują dźwięki szeregu podstawowego; oznaczają tonację utworu.
Porządek umieszczania znaków przykluczowych:

</doc>
<doc id="438853" url="https://pl.wikipedia.org/wiki?curid=438853" title="Tusnádfürdő">
Tusnádfürdő



</doc>
<doc id="438854" url="https://pl.wikipedia.org/wiki?curid=438854" title="Baile Tusnad">
Baile Tusnad



</doc>
<doc id="438857" url="https://pl.wikipedia.org/wiki?curid=438857" title="Bazylika prymasowska Wniebowzięcia Najświętszej Maryi Panny w Gnieźnie">
Bazylika prymasowska Wniebowzięcia Najświętszej Maryi Panny w Gnieźnie

Bazylika prymasowska Wniebowzięcia Najświętszej Maryi Panny w Gnieźnie (zwana także: archikatedrą gnieźnieńską lub sanktuarium św. Wojciecha) – gotycki kościół archikatedralny znajdujący się na Wzgórzu Lecha w Gnieźnie. Kościół jest poświęcony Najświętszej Marii Pannie, nosi wezwanie Wniebowzięcia NMP. Od 1000 roku główna świątynia metropolii gnieźnieńskiej, nazywana „"Matką kościołów polskich"”. Miejsce pochówku świętego Wojciecha, głównego patrona Polski oraz miejsce pięciu koronacji królewskich. Siedziba prymasów Polski. Od 1931 roku jest bazyliką mniejszą. 16 września 1994 roku obiekt został wpisany na listę pomników historii.
Historia.
Początki istnienia.
Pierwsza chrześcijańska świątynia na terenie leżącym na podgrodziu na Wzgórzu Lecha została ufundowana za życia Mieszka I, a więc przed rokiem 992. Według tradycji przekazanej przez Jana Długosza fundatorką miała być Dąbrówka, pochowana tu w 977 roku. Odkryte relikty przedromańskiego kościoła grodowego Mieszka I, zachowane w podziemiach katedry, pozwalają określić jego formę przestrzenną jako tzw. rotundę prostą, składającą się z kolistej nawy o średnicy 9 metrów i apsydy wschodniej. Od strony północnej do rotundy dostawiony był aneks, być może o charakterze grobowym. Całość była orientowana na osi wschód–zachód. Kolejną fazę budowlaną reprezentuje drugi aneks, dobudowany do nawy rotundy od strony południowo-zachodniej. Dobudówkę tę ze względu na ukształtowanie przestrzenne i wielkość można interpretować jako aneks grobowy, w którym pochowano ciało świętego Wojciecha.
Między 7 a 15 marca 1000 roku do Gniezna przybył cesarz Otton III, aby pomodlić się przy grobie św. Wojciecha. Odbył się wtedy tzw. Zjazd gnieźnieński, na którym książę Polski Bolesław Chrobry i cesarz omawiali plany utworzenia wspólnego królestwa Niemiec, Francji, Rzymu, Anglii i Państw Słowiańskich. Utworzono archidiecezję gnieźnieńską i pierwszą metropolię kościelną w Polsce, podległą wyłącznie papieżowi. Pierwszym arcybiskupem został Radzim Gaudenty.
Katedra przedromańska.
Przesłanki archeologiczne pozwalają założyć, że w 1 poł. XI w. w miejscu rotundy przystąpiono do budowy kamiennej bazyliki. Prawdopodobnie był to trójnawowy, beztranseptowy kościół bazylikowy, zamknięty od wschodu trzema apsydami, z nową przedromańską konfesją św. Wojciecha. Prawdopodobnie katedra nie posiadała wyróżnionego przęsła prezbiterialnego oraz pozbawiona była masywu zachodniego (była to więc bazylika bezwieżowa). Konfesja św. Wojciecha ulokowana była w geometrycznym środku całej budowli (in medio ecclesiae). Miała postać grobowej kaplicy, wytyczonej na planie kwadratu. Wewnątrz niej przy ścianie wschodniej znajdował się ołtarz z grobem z relikwiami. Boki tego ołtarza mogły ozdabiać trzy złote tablice, wywiezione później z Gniezna przez Brzetysława w 1038 roku. Na pograniczu nawy głównej i prezbiterium znajdował się tumbowy grobowiec Gaudentego (obecnie eksponowany w podziemiach).
W 1018 roku doszło do pożaru katedry, którą w ciągu siedmiu lat odbudowano. W 1025 roku koronował się w niej na króla Bolesław Chrobry, a po jego śmierci syn Mieszko II Lambert. W 1038 roku gród gnieźnieński zaatakował książę czeski Brzetysław I, niszcząc i ograbiając podgrodzia i katedrę.
Katedra romańska.
Po najeździe Brzetysława odbudowano świątynię w stylu romańskim i konsekrowano w 1064 roku. Odbudowę przeprowadzono z częściowym wykorzystaniem fundamentów poprzedniej budowli. Całkowita długość budynku wynosiła 37 m. W 1076 roku na króla Polski koronował się w niej Bolesław II Szczodry. Po koronacji, do roku 1097 trwała rozbudowa, polegająca na wydłużeniu kościoła w dwóch kierunkach: na wschód poprzez wybudowanie nowego prezbiterium z nową apsydą i sporządzeniu nowego ołtarza głównego, postawieniu aneksu, a także wydłużeniu kościoła w kierunku zachodnim poprzez wybudowanie masywu z dwiema wieżami. Znajdowała się tutaj empora, przeznaczona dla panującego księcia i jego najbliższych. W rozbudowanej katedrze powstała nowa, romańska konfesja św. Wojciecha. Znajdowała się ona w środkowej części nawy głównej, w centrum romańskiej bazyliki. We wschodniej partii znajdowała się komora grobowa. Tuż na zachód od konfesji znajdowała się nekropolia arcybiskupów gnieźnieńskich, po której zachowało się zgrupowanie kilku dużych romańskich grobowców wziemnych, usytuowanych w jednym rzędzie. Wskazują one na fakt, że pasterze archidiecezji mieli prawo do pochówku w szczególnie uprzywilejowanej przestrzeni katedry "ad Sanctos" – przed konfesją swojego ideowego poprzednika, w niewielkiej odległości od jego relikwii. Z tego okresu pochodzą także pozostałości zabudowań monasterium, przylegających do północnej ściany katedry, zawierających prawdopodobnie kapitularz, refektarz i szkołę katedralną, odkryte w krypcie kaplicy Potockich.
W latach 1103–1104 odbył się synod z udziałem legata papieskiego związany z odnalezieniem i umieszczeniem relikwii św. Wojciecha w katedrze. Kilka lat później do grobu św. Wojciecha przybył książę Bolesław III Krzywousty. W 1127 roku w katedrze odbyły się uroczystości odnalezienia i umieszczenia w niej głowy św. Wojciecha. Około 1175 roku ufundowano brązowe Drzwi Gnieźnieńskie. W 1177 roku odbył się wielki zjazd, na którym książę Wielkopolski Mieszko III Stary wystąpił jako „dux totius Poloniae”. W 1192 roku, katedra wraz z sąsiadującymi zabudowaniami uległa pożarowi. Przy odbudowie rozebrano m.in. aneks zakrystyjny między apsydą północną i południową ścianą prezbiterium, a w jego miejsce pojawiła się zbiorowa mogiła, tzw. "grobowiec Pięciu Braci Męczenników" z płytą gipsową z tzw. inskrypcją "ossa trium". Nastąpiła także destrukcja zabudowań monasterium. Po 219 latach, w 1295 roku odbyła się przedostatnia koronacja królewska w katedrze gnieźnieńskiej, gdy na króla koronował się książę Przemysł II. Pięć lat później do Gniezna zbrojnie wkroczył Wacław II Czeski i również koronował się na króla. Była to ostatnia koronacja w Gnieźnie. W 1331 roku Gniezno zaatakowali Krzyżacy, niszcząc świątynię.
Katedra gotycka.
Budowa gotyckiej katedry w Gnieźnie zainicjowana została w 1342 roku przez arcybiskupa Jarosława Bogorię Skotnickiego. Z 26 marca 1350 roku pochodzi pierwsza informacja o erygowaniu przez Skotnickiego ołtarza w katedrze. Ten sam arcybiskup przyjął w 1358 roku wraz z całą kapitułą archikatedralną króla Kazimierza Wielkiego, który przyczynił się do rozbudowy Gniezna.
Prace zorganizowano tak, by w ich trakcie część świątynia mogła nadal służyć wiernym. Gdy wznoszono prezbiterium, nabożeństwa i msze święte odbywały się w oddzielonym i zabezpieczonym romańskim korpusie nawowym. Gdy zaczęto go wyburzać i stawiać nowy, ludzie modlili się w nowej, gotyckiej części prezbiterialnej. Arcybiskup w trakcie budowy wystawił najpierw w części wschodniej wydłużony trójprzęsłowy chór z zamknięciem w kształcie siedmiu boków z dwunastoboku i wielobocznym obejściem, a wkrótce i dobudowywanymi kaplicami grobowymi. Prezbiterium wybudowano ze ścianami podzielonymi
poziomym gzymsem na dwie kondygnacje – arkadową i okienną. System konstrukcyjny chóru katedry stanowił kombinację układu filarowo-skarpowego z łukami oporowymi poprowadzonymi pod dachem obejścia. Wschodnia część świątyni wykonana została z kamienia ciosowego i cegły. Inicjator przedsięwzięcia nie doczekał zakończenia budowy, jego następcy nie poniechali jednak kontynuowania dzieła. Abp Janusz Suchywilk doprowadził do ukończenia budowy korpusu nawowego, a abp Bodzanta wyposażył gotycką katedrę w nowe ołtarze. W roku 1382 trwały już zaawansowane prace przy zadaszeniu i przesklepianiu korpusu. W pierwszej połowie XV wieku, gdy arcybiskupem gnieźnieńskim był Mikołaj Trąba trwała budowa jednej z wież, kapitularza, skarbca oraz kaplic przy nawie południowej.
Od 1419 roku, w związku z nadaniem arcybiskupom gnieźnieńskim tytułu prymasa, świątynia stała się archikatedrą prymasowską.
W drugiej połowie XV stulecia, za abp Jakuba z Sienna na belce tęczowej zawisł potężny krucyfiks, a przed prezbiterium stanęło nowe mauzoleum św. Wojciecha, ukryte pod kamiennym baldachimem wspartym na kolumienkach i ozdobione marmurową płytą z podobizną męczennika, którą wykonał rzeźbiarz Hans Brandt. W 1602 roku wykończona została wieża północna. Przebudowywano też nawy boczne i kaplice okalające prezbiterium, zmieniając ich wezwania i wzbogacając ich wnętrza o nowe, zgodne z duchem epoki elementy architektoniczne. W 1613 roku, za abp Jana Łaskiego w Gnieźnie wybuchł wielki pożar, który strawił niemal wszystkie zabudowania nie wyłączając kościołów. Archikatedra ocalała, jednak ogień uszkodził hełmy i drewnianą konstrukcję wież. W latach osiemdziesiątych XVII wieku w części prezbiterialnej archikatedry stanęła pozłacana konfesja wykonana na wzór tej, znajdującej się w bazylice św. Piotra w Rzymie, a pod nią, na czarnym ołtarzu, srebrna trumienka z relikwiami św. Wojciecha.
W latach 1641–1652 prymas Maciej Łubieński przeprowadził przebudowę wnętrza świątyni w stylu barokowym. Kolejny wielki pożar wybuchł w Gnieźnie w sierpniu 1760 roku. Ogień uszkodził wieże i strawił dach archikatedry, co doprowadziło do zawalenia się sklepień nad prezbiterium i znacznego ich uszkodzenia nad nawą główną. W ciągu kilku następnych lat przebudowano wnętrze w stylu klasycystycznym z elementami stylu barokowego. Zainicjował je prymas Maciej Łubieński.
Do kolejnej, częściowej przebudowy świątyni doszło w latach siedemdziesiątych XVIII wieku. Na początku XIX stulecia, kiedy do Gniezna wkraczała Wielka Armia, archikatedrę najeźdźcy francuscy cesarza Napoleona Bonaparte zamienili na krótko na magazyn zboża. Później nie podejmowano w niej istotnych prac budowlanych.
Historia współczesna.
W 1931 roku Pius XI nadał archikatedrze tytuł bazyliki mniejszej. W 1939 roku po zajęciu Gniezna przez Niemców z NSDAP, początkowo oni zamknęli kościół, a później urządzili w nim salę koncertową. 23 stycznia 1945 roku, dwa dni po wkroczeniu do Gniezna, archikatedra została ostrzelana przez Armię Czerwoną, co spowodowało pożar hełmów wież i dachów. Wokół tego pożaru przez lata trwały różne spekulacje. Władze komunistyczne twierdziły, że na wieżach znajdowali się jeszcze żołnierze niemieccy, którzy zaatakowali żołnierzy radzieckich. Zeznania świadków i publikacje naukowe potwierdzają tezę celowego ostrzału z czołgu, umiejscowionego na rynku. Pożar zniszczył hełmy wież oraz sklepienie w emporze międzywieżowej, a w następstwie tego również organy. Zawaleniu uległ również dach nad częścią południową nawy głównej, co zniszczyło stalle. Na przełomie lat 50 i 60 XX wieku odrestaurowano świątynię przywracając jej styl gotycki.
3 czerwca 1979 roku archikatedrę odwiedził Jan Paweł II. W 1992 ówczesny prymas kard. Józef Glemp został mianowany metropolitą warszawskim, a Gniezno na 17 lat straciło miano stolicy prymasowskiej. Nowym metropolitą gnieźnieńskim został abp Henryk Muszyński, który jest inicjatorem zjazdów gnieźnieńskich.
W 1996 roku ponownie zamontowano złocony, barokowy baldachim nad trumienką św. Wojciecha, który ukryty w pomieszczeniach wieżowych w czasie II wojny światowej, nie został przez Niemców wywieziony. Rok później do bazyliki ponownie przybył Jan Paweł II.
19 grudnia 2009 roku tytuł Prymasa Polski powrócił do Gniezna i do metropolity gnieźnieńskiego. Tego też dnia miała miejsce inauguracja posługi prymasowskiej przez abp. Muszyńskiego.
W 2012 roku gnieźnieńskiej archikatedrze przekazano relikwie krwi Jana Pawła II, które umieszczono w bocznej kaplicy.
W 2015 roku w pomieszczeniach przywieżowych wieży północnej odnaleziono około 2000 papierowych dokumentów z XIV, XV i XVI wieku, obrazujących prace konsystorza generalnego, jedyny tego typu zbiór w Polsce.
14 kwietnia 2016 roku kościół metropolitalny był miejscem uroczystości jubileuszu 1050. rocznicy Chrztu Polski, w której uczestniczył Episkopat Polski oraz najwyższe władze państwowe, z Prezydentem Polski Andrzejem Dudą na czele.
Architektura.
Archikatedra jest budowlą trójnawową, o układzie bazylikowym z prezbiterium zamkniętym wielobocznie i ambitem. Do naw bocznych i ambitu przylega wieniec czternastu kaplic bocznych.
Prezbiterium.
W prezbiterium archikatedry, w jej centrum znajduje się barokowa złocona konfesja, a pod nią wczesnobarokowy relikwiarz – trumienka z cyzelowanej, trybowanej blachy srebrnej z 1662 (z właściwym relikwiarzem – trumienką wewnątrz, drewnianą, prawdopodobnie cedrową skrzynką z XII wieku pokrytą płaskorzeźbami) ze szczątkami św. Wojciecha (restaurowana w 1987 roku po kradzieży). Za relikwiarzem znajduje się płyta nagrobna św. Wojciecha z czerwonego marmuru ze średniowiecznej tumby z 1480 roku, autorstwa Hansa Brandta z Gdańska. Od strony północnej prezbiterium umieszczony został złocony tron prymasowski z 1835 roku, a przed nim klęcznik z herbem prymasa Stefana Wyszyńskiego. Nad tronem widnieje herb obecnego metropolity gnieźnieńskiego. Po obu stronach prezbiterium ułożone są nowe stalle dla członków Kapituły Prymasowskiej. Poza tym w prezbiterium znajduje się główny ołtarz ofiarny, nawiązujący do złotego ołtarza romańskiego, wykonany z brązowych pozłacanych płyt ze scenami z życia Jezusa i Maryi. Został ofiarowany przez Episkopat Niemiec w 1996 roku. Nad ołtarzem znajduje się belka tęczowa z gotyckim krucyfiksem z drzewa lipowego z ok. 1430 roku, umieszczona w drugiej połowie XV wieku.
Nawa główna i chór.
W nawie głównej znajdują się miejsca dla wiernych. Sklepienie typowe dla stylu gotyckiego jest krzyżowo-żebrowe. Na końcu nawy w emporze międzywieżowej znajduje się drewniany chór muzyczny z organami, wybudowanymi w 1975 roku przez firmę "August Laukhuff" z Weikersheim. Montaż, przez firmę z Warszawy trwał w latach 1976-1977. Organy te zostały poddane renowacji w latach 2015-2016, przebudowany został także chór.
Poprzednie organy wybudowane po 1661 roku przez Jerzego z Gdańska, spłonęły w pożarze 23 stycznia 1945 roku. Po wojnie kościołowi służyła przejściowo fisharmonia, a następnie, w latach 1952-1962 instrument z kaplicy Lipskich. Później zamontowano organy elektroniczne.
Pod chórem w nawie głównej, po lewej stronie wejścia do starego kapitularza znajduje się późnogotycka płyta nagrobna abpa Zbigniewa Oleśnickiego, wmurowana na ścianie zachodniej. Autorem płyty jest Wit Stwosz. Postać prymasa wykonana jest w stroju pontyfikalnym z krzyżem procesyjnym w ręku, ukazana została na tle kotary podtrzymywanej przez dwa anioły. Cała kompozycja ujęta została w trójlistny łuk z bogato rzeźbioną wicią roślinną.
Po drugiej stronie wejścia do starego kapitularza znajduje się płyta nagrobna abpa Jakuba ze Sienna. Płyta składa się z czterech jednakowych, podłużnych kwater odlanych ze stopu mosiężnego, zmontowanych na ścianie w jedną kompozycyjną całość. Centralną część zajmuje wyryta stojąca postać prymasa w stroju pontyfikalnym, trzymająca w rękach pastorał i krzyż procesyjny. Zmarły stoi w otoczeniu bogato zdobionej architektury gotyckiej, gdzie występują postacie apostołów, patriarchów i świętych, a w narożnikach są medaliony z symbolami ewangelistów.
Ambit i nawa boczna.
Nawę boczną charakteryzuje obfitość rzeźby figuralnej, którą wypełniają portale, gzymsy, kapitele filarów między-nawowych, głowice służek, a nawet żebra sklepienne. W nawie bocznej znajduje się grupa płyt fundacji prymasa Łaskiego. Dzięki rzymskim kontaktom z kardynałem Bakocsem, abp Ostrzyhomia zamówił w 1515 u rzeźbiarza Jana Florentyńczyka sześć płyt nagrobnych: dla siebie, brata Andrzeja, prymasów poprzedników – Jana Gruszczyńskiego i Andrzeja Boryszewskiego, kanclerza Kurozwęckiego i bpa krakowskiego Jana Radlicy. Cztery pierwsze z wymienionych płyt umieszczono na ścianie północnej, w obejściu kościoła, po obu stronach zakrystii. Wszystkie płyty charakteryzują się jednolitą kompozycją. Centralną część zajmuje kartusz herbowy zmarłego otoczony wieńcem z liści i owoców. U dołu znajduje się inskrypcja informująca o dokonaniach zmarłego.
Poza tym, między zakrystią a kaplicą Doktorską znajduje się pomnik kard. Stefana Wyszyńskiego z 1982 roku, a po równoległej stronie nawy bocznej, od strony południowej, epitafium kard. Józefa Glempa.
Zakrystie, usytuowane są w wieńcu kaplic po stronie północnej, na wysokości prezbiterium. Zakrystia wikariuszowska jest większa i została postawiona na planie prostokąta. Prałacka z kolei przybrała kształt ośmioboku z kopulastym sklepieniem. Z nawy do wnętrza pomieszczenia dla wikariuszy prowadzi monumentalny wczesnobarokowy portal, zwieńczony herbem kapituły gnieźnieńskiej z koroną książęcą i kapeluszem kardynalskim. Został ufundowany w 1726 przez ówczesnego proboszcza Aleksandra Kołudzkiego z okazji ingresu nowego abpa Teodora Potockiego.
Otoczenie i wygląd zewnętrzny.
Na dachu nawy bocznej, wzdłuż całego wieńca kaplic umieszczone zostały figury dwunastu apostołów, patronów Polski, a nad kaplicą Gembickiego (Niepokalanego Poczęcia NMP) widnieje figura Matki Bożej. Przy bazylice, od strony południowej umieszczony został uszkodzony dzwon "Bogumił", który spadł z wieży kościoła w czasie pożaru w 1945 roku. Od strony wschodniej kościół metropolitalny sąsiaduje z ulicą Tumską i zabudową miejską. Od strony północnej znajdują się też dalsze zabudowania Wzgórza Lecha – zespół kolegiat, z siedzibą Muzeum Archidiecezjalnego w Gnieźnie i z siedzibą Archiwum Archidiecezjalnego w Gnieźnie oraz kościołem św. Jerzego. Od strony zachodniej znajduje się plac św. Wojciecha, miejsce uroczystości odpustowych ku czci tego świętego oraz różnych wydarzeń kulturalnych.
Dzwony archikatedry.
Już w XI wieku katedra gnieźnieńska miała dwa dzwony, skradzione przez księcia czeskiego Brzetysława w 1038 roku. Pomimo skargi złożonej przez arcybiskupa gnieźnieńskiego do Stolicy Apostolskiej, dzwonów nie zwrócono. Z okresu XII-XVI wieku brakuje jakichkolwiek informacji na temat dzwonów. Informacje o odlewaniu dzwonów pochodzą z XVII wieku, po wielkim pożarze Gniezna w 1613 roku. Dzwony katedry gnieźnieńskiej można podzielić na dwie grupy – znajdujące się w dzwonnicy i zegarowe, znajdujące się na wieży południowej.
W dzwonnicy znajdują się:
Wszystkie dzwony odlane przez J.Z. Neuberdta konsekrował w 1762 bp Krzysztof Dobiński.
Bazylika ma jeszcze dwa inne dzwony. Pierwotnie znajdowały się one w dzwonnicy obok wielkiego Wojciecha i spełniały funkcję sygnaturek. Razem z nim zostały przeniesione do wieży północnej, a po 1945 zawieszono je w wieży południowej, gdzie pełnią funkcję dzwonów zegarowych w miejscu zniszczonych w pożarze w 1945 roku. Te dzwony nie zostały zważone ani zmierzone. Na większym dzwonie wydającym ton H można odczytać napis: "Dźwięczę: Jezus Maryja, Jezus Maryja". Jest to najstarszy dzwon gnieźnieński i jeden z nielicznych gotyckich dzwonów z XV w. zachowanych na terenie Polski. Mniejszy
dzwon, wybijający kwadranse, nie ma żadnych napisów.
Dzwonnica archikatedry.
Dzwonnica archikatedralna znajduje się od północnej strony kościoła WNMP, pomiędzy świątynią a kościołem św. Jerzego. Z archiwaliów wynika, że o dzwonnicach przyarchikatedralnych wspomina w aktach wizytacyjnych Wincenty de Seve w 1608 roku. W tym czasie po południowej stronie katedry stała drewniana dzwonnica, której stan techniczny wymagał budowy nowej, murowanej. Przed 1602 roku decyzją prymasa Stanisława Karnkowskiego, postanowiono przenieść dzwony z drewnianej dzwonnicy do południowej wieży archikatedry. Nie przeniesiono wszystkich, ze względu na słabe podłoże, na który wybudowana była wieża. W 1613 roku w wyniku pożaru miasta spłonął dach świątyni wraz z wieżami i znajdującymi się w niej dzwonami. W 1616 w murowanej dzwonnicy umieszczono Dzwon Święty Wojciech, przywieziony z Moskwy jako zdobycz wojenna króla Władysława IV. Razem z nim umieszczono cztery dzwony odlane przez Jana z Pułtuska z kruszców stopionych przez pożar oraz zachowane dzwony z drewnianej dzwonnicy. W 1638 roku te dzwony przeniesiono do wieży archikatedralnej, a dzwonnicę przebudowano. W 1793 roku trzeba było ponownie przebudować dzwonnicę, ponieważ jej fundamenty i mury okazały się zbyt słabe. Budowla stała na wczesnośredniowiecznym wale drewniano-ziemnym, otaczającym pierwsze podgrodzie. Drewno stanowiące jądro wału z biegiem lat uległo rozkładowi, a stojące na nim budynki podlegały destrukcji. Przebudowy dzwonnicy podjął się Pompeo Ferrari. Była to budowla barokowa na planie kwadratu. Wchodziło się do niej po schodach. Otwór drzwiowy był tak duży, aby można było przez niego wnieść dzwon św. Wojciecha. Na wysokości piętra rozmieszczone były cztery duże otwory osłonięte drewnianymi żaluzjami, przez które wydobywał się głos dzwonów, rozchodzący się nisko po mieście. Kopułę pokrytą blachą miedzianą wieńczył balkonik otoczony ażurową kratą. Ta ceglana, nietynkowana dzwonnica przetrwała do 1933. Zdjęty z dzwonnicy 12 października 1932 roku dzwon św. Wojciecha zawieszono w północnej wieży. W rozbieranej dzwonnicy zauważono, że w XVIII wiecznych murach zachowały się jeszcze fragmenty wcześniejszych budowli. W 1973 dokonano w tym samym miejscu odbudowy dzwonnicy na wzór XVIII wiecznej, wg zachowanych rysunków inż. Józefa Śmieleckiego z 1933 roku, z tym że ją otynkowano. W tej odbudowanej dzwonnicy zawisł ponownie w 1975 roku dzwon św. Wojciecha, trzy mniejsze i nowa sygnatura. Nad wejściem do dzwonnicy została umieszczona tablica upamiętniająca fundatora, kard. Stefana Wyszyńskiego.
Podziemia kościoła.
W podziemiach można zobaczyć m.in. najstarszy w Polsce napis nagrobkowy z ok. 1006 roku, odkryte podczas badań archeologicznych relikty budowli kamiennej z końca IX wieku, a także fragmenty murów bazyliki Mieszka I.

</doc>
<doc id="438859" url="https://pl.wikipedia.org/wiki?curid=438859" title="Fundacja Nautilus">
Fundacja Nautilus

Fundacja Nautilus – fundacja zajmująca się paranormalnymi zjawiskami takimi jak: UFO, kręgi zbożowe, reinkarnacja, Orbs i innymi.
Fundacja założona została w 2001 roku przez: dziennikarkę Joannę Karwat, producent filmową Małgorzatę Corvalan, reżysera Jarosława Żamojdę i dziennikarza Roberta Bernatowicza. Według jej statutu celem fundacji jest „szukanie odpowiedzi na najważniejsze pytanie, jakie może sobie postawić człowiek. [...] Jaki jest cel ludzkiego życia? Czy jest życie po śmierci? Czy Ziemię odwiedzają obce cywilizacje? A jeśli tak, to dlaczego się z nami nie kontaktują?”.
Siedzibą fundacji jest jednorodzinny dom pod Warszawą. Do organizacji należy również stary kamper, zaopatrzony w amatorski sprzęt badawczy, nazywany "Nautmobilem".
W 2003 roku fundacja prowadziła badania dotyczące kręgów zbożowych w Wylatowie - małej wsi położonej w województwie kujawsko-pomorskim.
W 2005 roku z inicjatywy fundacji powstał pomnik upamiętniający tzw. UFO w Emilcinie.
Działalność Fundacji Nautilus stała się przedmiotem krytyki ze strony innych organizacji i serwisów poruszających tematykę paranormalną.

</doc>
<doc id="438860" url="https://pl.wikipedia.org/wiki?curid=438860" title="Wiktor Ambarcumian">
Wiktor Ambarcumian

Wiktor Amazaspowicz Ambarcumian (ur. 18 września 1908 w Tyflisie, zm. 12 sierpnia 1996 w Biurakanie w Armenii) – ormiański astronom.
Życiorys.
Do roku 1928 studiował w Leningradzkim Uniwersytecie Państwowym, a latem 1932 w Pułkowie napisał doktorat. Następnie do roku 1946 wykładał w Leningradzie astrofizykę; w latach 1934–1943 profesor tej uczelni. Od 1944 profesor uniwersytetu w Erywaniu.
W latach 1941–1943 rozwinął teorię rozpraszania światła w atmosferach planet. W roku 1946 pod jego patronatem zostało otwarte Obserwatorium Biurakańskie. W 1947 odkrył nowy rodzaj młodego układu gwiazd, który nazwał asocjacją gwiazdową. Najważniejszym rezultatem jego badań było stwierdzenie, że proces formowania gwiazd w Galaktyce nadal trwa i że większość gwiazd bierze początek w zmianie systemów grup gwiazd. Później badał zjawiska w atmosferze gwiazd, które zmieniają się pod względem cech fizycznych, takich jak jasność, masa czy gęstość. Zaobserwował, że zmiany te związane są z bezpośrednim wyzwoleniem wewnątrzgwiazdowej energii w zewnętrznych warstwach gwiazd. Badał również niestacjonarne procesy w galaktykach. Ponadto badał sygnały radiowe pochodzące spoza Drogi Mlecznej. Doszedł do wniosku, że reprezentują one subatomowe procesy wybuchu wewnątrz galaktyk, a nie jak dotychczas sądzono niekolidujące układy gwiezdne.
Od 1939 członek Akademii Nauk ZSRR. W latach 1947–1993 był prezesem AN Armeńskiej SRR. Zajmował on również inne posady: w latach 1970–1974 prezesa Międzynarodowej Rady Stowarzyszeń Naukowych (ICSU) i w latach 1961–1964 prezesa Międzynarodowej Unii Astronomicznej.
W połowie lat 50. opracował pionierską ideę, według której zjawiska energetyczne obserwowane w radiogalaktykach nie są wynikiem zderzeń ogromnych galaktyk, ale skutkiem bardzo intensywnych i gwałtownych wybuchów w centrach galaktyk. Zajmował się on także zagadnieniami takimi jak:
W 1956 roku przyznano mu nagrodę Prix Jules-Janssen.
7 września 1973 Uniwersytet Mikołaja Kopernika przyznał mu tytuł doktora "honoris causa".
Został odznaczony m.in. dwukrotnie Medalem „Sierp i Młot” Bohatera Pracy Socjalistycznej, czterokrotnie Orderem Lenina, Orderem Rewolucji Październikowej, Orderem Czerwonego Sztandaru Pracy oraz Orderem „Znak Honoru”. Dwukrotny laureat Nagrody Stalinowskiej (1946, 1950). W niepodległej Armenii został drugim człowiekiem uhonorowanym tytułem Bohatera Armenii (1994).
Jego imieniem nazwano asteroidę (1905) Ambartsumian.

</doc>
<doc id="438862" url="https://pl.wikipedia.org/wiki?curid=438862" title="Baile Felix">
Baile Felix



</doc>
<doc id="438863" url="https://pl.wikipedia.org/wiki?curid=438863" title="Limnal">
Limnal

Limnal (gr. "limne" – jezioro), jezioro, strefa jeziorna, pojęcie używane w hydrobiologii w kilku znaczeniach. W odniesieniu do strefowości cieków dotyczy jezior przepływowych. W starszych publikacjach używane jako określenie wód śródlądowych, wód stojących. Przez niektórych autorów uznane za pojęcie tożsame z pelagialem i jako takie zaliczane do terminów zbędnych. Jednakże w hydrobiologicznej klasyfikacji wód podpowierzchniowych limnal oznacza strefę jeziorną w nawiązaniu do krenalu, rhitrali i potamalu.
Gatunki zasiedlające limnal to limnebionty, limnefile i limnekseny.
Zobacz też: krenal, rhitral, potamal, limnebiont, limnefil

</doc>
<doc id="438865" url="https://pl.wikipedia.org/wiki?curid=438865" title="Băile Felix">
Băile Felix

Băile Felix (węg. "Felixfürdő") – wieś uzdrowiskowa w gminie Sânmartin, okręgu Bihor, w pobliżu Oradei w Rumunii. W 2011 roku na stałe zamieszkiwałą ją 495 mieszkańców. Jest jednym z najbardziej znanych uzdrowisk kraju. Leczy się tu choroby reumatyczne i dermatologiczne.
W pobliżu znajduje się inne uzdrowisko – Băile 1 Mai.

</doc>
<doc id="438872" url="https://pl.wikipedia.org/wiki?curid=438872" title="Hotel lodowy">
Hotel lodowy

Hotel lodowy jest odmianą hotelu charakteryzującą się tym, że budynek jest zbudowany z wielkich, lodowych brył robionych w specjalnych metalowych formach. Budowane są one od nowa każdego roku w najzimniejszych regionach świata aby przyciągnąć turystów.
Szwecja.
Pierwszy hotel lodowy na świecie powstał w pobliżu wsi Jukkasjärvi w północnej Szwecji. Rokrocznie mniej więcej w połowie kwietnia hotel roztapia się, po czym w grudniu buduje się go od nowa w innym kształcie.
Do jego budowy zużywa się 30000 ton śniegu i 4000 ton lodu. Ta nietypowa budowla posiada 60 pokoi, kino, świątynię, galerię sztuki, w której wystawiane są dzieła sztuki "lodowej", bar, gdzie drinki podaje się w lodowych szklankach, a do jedzenia są dania kuchni lapońskiej, która opiera się głównie na mięsie reniferów, rybach, grzybach oraz różnego rodzaju jagodach.
W 2003 roku została tam otwarta lodowa kopia londyńskiego teatru Globe Theatre i na jego terenie każdej zimy wystawia się sztuki Szekspira.
Wewnątrz panuje temperatura -5 stopni Celsjusza. 

</doc>
<doc id="438873" url="https://pl.wikipedia.org/wiki?curid=438873" title="Myrmekofauna">
Myrmekofauna

Myrmekofauna – fauna mrówek, ogół gatunków mrówek występujących na danym terenie, ekosystemie, parku krajobrazowym, typie siedliska, część biocenozy (na przykład myrmekofauna torfowiska oznacza faunę mrówek żyjących na torfowisku). Pojęcie stosowane w pracach faunistycznych. W jednym ekosystemie występuje bardzo dużo gatunków, praktycznie jeden badacz nie jest w stanie objąć wszystkich gatunków składających się na biocenozę. W konsekwencji analizowane są wybrane grupy systematyczne lub ekologiczne, np. trichopterofauna, koleopterofauna itd.
Przedstawicielami myrmekofauny leśnej są w większości mrówki rudnice: mrówka rudnica ("Formica rufa") i mrówka ćmawa ("Formica polyctena"), których kopce są pod ochroną.
W myrmekofaunie łąkowej występuje mrówka łąkowa ("Formica prantensis"), która jest całkowicie pod ochroną oraz popularne wszędzie: hurtnice pospolite ("Lasius niger"), pierwomrówki łagodne ("Formica fusca") i podziemnica zwyczajna ("Lasius flavus").

</doc>
<doc id="438879" url="https://pl.wikipedia.org/wiki?curid=438879" title="Triada harmoniczna">
Triada harmoniczna

Triada harmoniczna (inaczej akordy główne) – trzy podstawowe trójdźwięki zbudowane na pierwszym, czwartym i piątym stopniu gamy. Mają budowę tercjową.
Akordy te kolejno nazywane toniką, subdominantą oraz dominantą stanowią system tonalny oparty na dwóch typach skali muzycznej: majorowej (dur) i minorowej (moll).
Tonika jest ośrodkiem tonacji, punktem centralnym, od którego uzależnione są akordy zbudowane na pozostałych stopniach gamy. Każdy z tych akordów pełni określoną funkcję w konstrukcji muzycznej, przy czym podstawowym elementem zależności jest kierowanie się w stronę ośrodka, czyli tonacji.
W gamach minorowych (molowych) tonika i subdominanta są molowe (moll tonika, moll subdominanta). Dominanta jest zwykle majorowa (durowa); występuje także rzadko spotykana dominanta minorowa (molowa).
Wykorzystanie triady harmonicznej jest jednym z najprostszych sposobów harmonizowania utworu.
Triady w różnych tonacjach.
W lewej kolumnie triady gam durowych, w prawej triady gam molowych.

</doc>
<doc id="438883" url="https://pl.wikipedia.org/wiki?curid=438883" title="Koprofauna">
Koprofauna

Koprofauna (gr. "copros" – kał; łac. "faunus" – bóg pasterzy) – gatunki zasiedlające odchody zwierząt. Należą tu liczne pajęczaki (roztocze), owady: chrząszcze (skarabeusz, żuk gnojarz, plug, gomolatka), muchówki. Szczególnie liczna koprofauna występuje w odchodach zwierząt kopytnych (np. krowy). W odchodach krowich, ze względu na malejącą wilgotność, obserwuje się sukcesję zgrupowań koprofagicznych.

</doc>
<doc id="438889" url="https://pl.wikipedia.org/wiki?curid=438889" title="Karol Radziwiłł">
Karol Radziwiłł



</doc>
<doc id="438893" url="https://pl.wikipedia.org/wiki?curid=438893" title="Barbara Bel Geddes">
Barbara Bel Geddes

Barbara Bel Geddes (ur. 31 października 1922 w Nowym Jorku; zm. 8 sierpnia 2005 w Northeast Harbor) – amerykańska aktorka, nominowana do Oscara, artystka i autorka książek dla dzieci.

</doc>
<doc id="438896" url="https://pl.wikipedia.org/wiki?curid=438896" title="Aleksis Kivi">
Aleksis Kivi

Aleksis Kivi (właściwie: "Alexis Stenvall") (ur. 10 października 1834, zm. 31 grudnia 1872) – fiński prozaik, poeta i dramaturg. Napisał pierwszą powieść w języku fińskim "Siedmiu braci" (1870). Autor dramatu "Kullervo" (1864) opartego na motywach fińskich legend, a także " Szewcy z wrzosowiska" i " Lea". Uważany za ojca fińskiej tragedii narodowej. Od dramatu " Lea" rozpoczął się teatr narodowy, wcześniej istniał tylko amatorski.
Urodzony w Nurmijärvi w rodzinie krawca. W wieku 12 lat opuścił dom, udając się do szkoły w Helsinkach. W 1859 przyjęty na uniwersytet helsiński, gdzie studiował literaturę i rozwijał zainteresowania teatralne. Swą pierwszą sztukę, "Kullervo" napisał w oparciu o Kalevalę. Nad najważniejszą powieścią życia, "Siedmioma braćmi", pracował 10 lat. Krytyka przyjęła książkę chłodno, ze względu na rzekome "chamstwo" (powieść opowiada o siedmiu biednych i niewykształconych braciach w obliczu rewolucji technicznej). W 1865 roku otrzymał nagrodę państwową za popularną komedię "Nummisuutarit". Zmarł przypuszczalnie na boreliozę, która wywołała u niego schizofrenię. 
Zmienił nazwisko Stenvall (szw. kamienny mur) na Kivi (co w języku fińskim oznacza kamień), by być bardziej fińskim. 

</doc>
<doc id="438899" url="https://pl.wikipedia.org/wiki?curid=438899" title="Majkowate">
Majkowate



</doc>
<doc id="438900" url="https://pl.wikipedia.org/wiki?curid=438900" title="Licja">
Licja

Licja, Likia (, "Lykía") – kraina znajdująca się w południowo-zachodniej części Azji Mniejszej w dzisiejszej Turcji, na południowo-zachodnich terenach prowincji Antalya. Licja jest otoczona przez trzy duże łańcuchy górskie: dwa należące do gór Taurus i jeden, największy o nazwie Bey Daglari. Licja to głównie górskie doliny oraz równiny przy wybrzeżach. W starożytności centrum Licji stanowiła szeroka dolina rzeki Ksantos (dawniej Sibris), gdzie powstały główne miasta Ksantos, Tlos, Patara, Pinara.
Historia.
Pierwsze wzmianki o obywatelach Licji znajdują się w pismach egipskich i hetyckich z XV w. przed naszą erą. Wtedy to Licyjczycy byli zaangażowani w akty piractwa na Cyprze. Jest o nich mowa, gdy w 1295 p.n.e. walczyli w szeregach Hetytów przeciwko Egipcjanom. Według Homera Licyjczycy pierwsi pojawili się jako sprzymierzeńcy Trojan w wojnie trojańskiej. Wówczas na ich czele stali legendarni herosi Sarpedon i Glaukos.
Pierwszy podbój Licji nastąpił ze strony Persów, w 546 p.n.e., gdy wojsko Cyrusa II Wielkiego zaatakowało ówczesną stolicę Licji, Ksantos. Wówczas to obywatele Ksantos stoczyli heroiczną walkę z Persami. Mając bardzo niewielu żołnierzy dzielnie stawili czoło potężnej armii Achemenidów. Przed walką rozpalili na akropolu ogień i nakazali swym żonom i dzieciom popełnić samobójstwo, sami wrzucili do ognia cały swój dobytek i wystąpili do walki przeciwko Persom, walcząc do śmierci, ale nie mieli szans z armią Cyrusa. Achemenidzi zdobyli miasto, lecz zastali je puste. Do legendy przeszedł heroizm Licyjczyków.
Za panowania Persów w Ksantos osiedlono około 80 rodzin. Achemenidzka okupacja Licji była łagodna, od Licyjczyków żądano tylko regularnej daniny, a rządzić pozwolono dotychczasowym licyjskim władzom. Podczas perskiego okresu panowania rozkwit przeżyła licyjska gospodarka, wykuto pierwsze groby w skałach oraz do powszechnego użycia wszedł licyjski alfabet.
Podczas wojen greko-perskich, wojennej wyprawy Kserksesa I, króla Persów Licyjczycy przysłali Persom około 50 okrętów.
Po pokonaniu Persów, w następnym wieku Ateńczycy podejmowali liczne próby skolonizowania korzystnie położonej Licji, ale udało im się utworzyć tylko jedno miasto – Phaselis. Licja należała do Ateńskiego Związku Morskiego.
Okres hellenistyczny.
Około roku 362 p.n.e. Licja została opanowana przez Mauzolosa, władcę Karii, a następnie w roku 334 p.n.e. przez Aleksandra Wielkiego co rozpoczęło w Licji okres hellenistyczny. Później kontrolę nad Licją przejęli Ptolemeusze. Okres hellenistyczny był dla Licyjczyków bardzo trudny. Oficjalnym językiem stał się grecki, wpływy greckie były widoczne w kulturze i sztuce. Słynne grobowce w skałach zastąpiono greckimi sarkofagami. W tym czasie utworzyła się ostateczna forma Federacji Licyjskiej.
Federacja Licyjska to pierwsza znana demokratyczna organizacja w dziejach. Na początku była to wspólnota miast z regionu, a później, w okresie hellenistycznym, osiągnęła ostateczną formę. Wówczas Unia składała się z 23 miast, które wchodziły w skład rady. Ksantos, Patara, Pinara, Tlos, Myra i Olympos – sześć największych miast Licji – miały po 3 głosy w radzie. Mniejsze miasta miały po dwa albo jeden głos. Im więcej głosów, tym wyższe były podatki i obciążenia publiczne dla obywateli miasta. Każdej jesieni rada zbierała się w innym mieście i obradowała, wybierając radę o nazwie Licjarch oraz zespół sędziów. Każdy urzędnik był wybierany z każdego miasta, proporcjonalnie do liczby głosów miasta. Głównym zadaniem rady było decydowanie o wojnie, pokoju, czy o przymierzach.
Na krótko, w 197 p.n.e., panowanie nad Licją przejął Antioch III Wielki, jednak niedługo po tym został pokonany przez Rzymian pod Magnezją.
W sferze wpływów Rzymu.
Po bitwie pod Magnezją Licja została przyłączona do Rodos, które było sprzymierzeńcem Rzymu. W 167 p.n.e. Rzym po części zaakceptował częściową suwerenność Federacji Licyjskiej.
W 88 roku p.n.e. król Pontu Mitrydates VI Eupator najechał i przejął kontrolę nad zachodnią częścią Azji Mniejszej. Większość miast witała go i jego wojska jako wyzwoliciela spod ciężkiej rzymskiej okupacji. Jednak Licyjczycy nie chcieli poddać się królowi Pontu. Ten, niezadowolony rozpoczął oblężenie, jednak w 84 p.n.e. został pokonany przez rzymskie wojska i był zmuszony do wycofania się z Licji.
Podczas wojen o władzę w Republice Rzymskiej, w 42 roku kontrolę nad miastem Ksantos spróbował przejąć Marek Juniusz Brutus, jednak i tym razem, tak jak ponad 500 lat wcześniej, mieszkańcy woleli popełnić masowe samobójstwo, niż oddać się w ręce Brutusa. Następnie Brutus został pokonany przez rzymskie wojsko Marka Antoniusza, który pozwolił Licyjczykom na niepodległość.
Licja była wówczas jedynym regionem Azji Mniejszej, który utrzymał niepodległość. Następni cesarze nie próbowali zagarnąć Licji, aż do Klaudiusza, który w 43 roku n.e. uczynił z niej prowincję Cesarstwa Rzymskiego i połączył Licję z Pamfilią. W tym czasie Licja została zromanizowana, spadło znaczenie Federacji Licyjskiej, ale czasy rzymskie to również czas bogactwa wielu mieszkańców. Wówczas powstała zdecydowana większość licyjskich zabytków.
W Cesarstwie Bizantyńskim.
W pierwszych wiekach naszej ery na kulturę licyjską duży wpływ wywarło chrześcijaństwo, budowano wiele kościołów, później głównie w stylu bizantyńskim. Kultura licyjska przetrwała do ok. VIII wieku, do pierwszej fali najazdów Arabów.
Obyczaje pogrzebowe.
Licyjczycy wierzyli, że po śmierci ich dusza jest przenoszona do świata pozaziemskiego przez ducha w postaci ptaka, dlatego swoje groby umieszczali często na szczytach wysokich klifów. Licyjczycy doprowadzili do perfekcji budowanie grobów: złożonych z filarów, budowanych przede wszystkim dla licyjskich elit, sarkofagów, przeznaczonych dla mniej zamożnych ludzi i powstawały głównie w czasach romańskich, i najsłynniejszych – grobów wykutych w skałach, najczęściej przypominających domy. Wszystkie groby miały rozmaite płaskorzeźby, na których były przedstawiane głównie sceny z ceremonii pogrzebu.
Wierzenia.
Głównym bóstwem Licji była Leto, mityczna bogini, matka Apollina i Artemidy. Wierzono, że Leto była kochanką Zeusa i gdy dowiedziała się o tym zazdrosna Hera, zaczęła prześladować patronkę Licji. Wówczas Leto udała się do licyjskiego miasta, Patary, i tam zrodziła dwójkę swych dzieci – Apolla i Artemidę.
Licyjczycy mieli też swoich herosów. Najważniejszym jest legendarny Sarpedon, syn Zeusa i Leodamii, założyciel i przywódca Licji. Homer wspomina o nim, jako o dzielnym i odważnym liderze Licyjczyków w wojnie trojańskiej. Wierzono, że został pochowany w Ksantos, dlatego właśnie w Ksantos wybudowano duży kompleks czczący kult Sarpedona. Następnymi ważnymi bohaterami licyjskim byli Glaukos, kuzyn Sarpedona, dzielny wojownik spod Troi oraz Pandaros, łucznik który pod Troją ranił Menelaosa, króla Sparty, oraz Bellerofont, kolejny mityczny założyciel Licji.
Z kolei Amisodarus, król Licji, chował mityczną bestię Chimerę.

</doc>
<doc id="438903" url="https://pl.wikipedia.org/wiki?curid=438903" title="Steve Nash">
Steve Nash

Stephen John „Steve” Nash (ur. 7 lutego 1974 w Johannesburgu, w Południowej Afryce) – kanadyjski koszykarz ligi NBA, pochodzenia walijsko-angielskiego, występujący na pozycji rozgrywającego.
Życiorys.
Urodził się w Południowej Afryce jako syn Anglika i Walijki. Gdy miał 18 miesięcy, rodzice przeprowadzili się do Regina, Saskatchewan. Niedługo potem osiedli w Victorii (Kolumbia Brytyjska). Steve i jego młodszy brat Martin z zamiłowaniem uprawiali sport, zwłaszcza hokej na lodzie i piłkę nożną. Martin był zawodowym piłkarzem i wielokrotnym reprezentantem Kanady. Także siostra Joann grała w piłkę, była kapitanem drużyny uniwersyteckiej. Steve także grał w piłkę nożną przez cały okres nauki w szkole średniej, zdobył nawet tytuł MVP Kolumbii Brytyjskiej. Do dziś nie porzucił miłości do piłki i zadziwia, demonstrowanymi niejednokrotnie, umiejętnościami piłkarskimi.
Pierwszy kontakt z koszykówką Steve miał w wieku 13 lat. Poważnie zaczął traktować ten sport jeszcze przed rozpoczęciem nauki w college'u. Prowadzona przez niego drużyna St. Michaels University School zdobyła tytuł mistrza ligi Kolumbii Brytyjskiej, a on sam miał średnią w sezonie bliską triple double. Studia w college’u odbył już w USA. Tutaj także odnosił wielkie sukcesy z drużyną Santa Clara Broncos. W czasie studiów rozpoczął występy w drużynie narodowej Kanady, zdobywając m.in. srebrny medal na uniwersjadzie w 1993.
Wybrany z 15. numerem w 1. rundzie draftu 1996 przez Phoenix Suns, Nash nie grał zbyt dużo w pierwszych dwóch sezonach. Pierwszym rozgrywającym „Słońc” był wtedy Jason Kidd, a jego pierwszym zmiennikiem Kevin Johnson. Toteż w 1998 r. chętnie przeniósł się do Dallas Mavericks, gdzie, u boku Dirka Nowitzkiego i Michaela Finleya, jego kariera nabrała rozpędu. Pamiętne były zwłaszcza sezony 2001–2002, kiedy osiągnął średnie 17,9 punktów i 7,7 asysty oraz wystąpił w NBA All-Star Game i został wybrany do trzeciej piątki NBA. Osiągnięcia te utrzymał w roku następnym, a drużyna Mavericks awansowała do finału Konferencji Zachodniej. Po niezbyt udanym sezonie 2003-04, Nash jako wolny agent wrócił do drużyny Suns, z którymi podpisał sześcioletni kontrakt.
W Phoenix jego kariera nabrała ponownie rumieńców. Umiejętnie prowadząc młode gwiazdy „Słońc”: Shawna Mariona, Amar’e Stoudemire’a i Joe Johnsona, Nash doprowadził drużynę na szczyty ligi, a sam stał się najlepszym jej rozgrywającym. W sezonie 2004-05 Phoenix Suns, prezentując niebywale ofensywną koszykówkę, osiągnęli na koniec sezonu zasadniczego najwyższy w lidze wynik 62-20 oraz średnią zdobytych punktów 110,4 - najwyższą w NBA w pierwszej dekadzie XXI wieku. Steve, zaś osiągnął średnią asyst 11,5, najwyższą od wyniku Johna Stocktona w 1995. W playoffs, grając przeciwko swoim kolegom z Dallas, Steve zdobył swoje pierwsze triple double w tej fazie rozgrywek, dokładając 48 punktów w jednym z meczów. Drużyna zdobyła wtedy wicemistrzostwo konferencji. Ukoronowaniem sezonu dla Nasha był zasłużony tytuł NBA MVP, który zdobył jako drugi w historii nie-Amerykanin (po Hakeemie Olajuwonie), pierwszy biały od czasów Larry’ego Birda i najniżej wybrany w drafcie w całej historii NBA. Oczywiście został wybrany także do pierwszej piątki ligi.
Mimo sporych zmian w drużynie w następnym sezonie powtórzono większość osiągnięć, a uwieńczono wicemistrzostwem konferencji. Steve Nash został ponownie MVP sezonu zasadniczego oraz wybrano go do pierwszej piątki ligi. Doceniono go także na polu ogólnosportowym - otrzymał tytuł kanadyjskiego sportowca roku - Lou Marsh Trophy.
Mimo iż sezon 2006-07 nie był dla drużyny już tak dobry (Suns odpadli w drugiej rundzie play-offs), Steve Nash zanotował kolejny znakomity sezon - osiągnął największą w karierze średnią asyst - 11,6. Wybrano go trzeci raz z rzędu do pierwszej piątki ligi, w głosowaniu na MVP zajął zaś drugie miejsce.
Nash zagrał w 81 meczach sezonu 2007/2008; w trudnej Konferencji zachodniej doprowadził Słońca do 55 zwycięstw co dało drużynie 6. miejsce w konferencji na koniec sezonu regularnego. Nash został wybrany do All-NBA Second Team. Drużyna z Phoenix odpadła jednak już w pierwszej rundzie przegrywając z San Antonio Spurs trzeci raz w ciągu ostatnich 4 lat.
W lipcu 2012 został zawodnikiem Los Angeles Lakers.
8 stycznia 2013 w meczu przeciwko Houston Rockets jako piąty zawodnik w historii przekroczył granicę 10 000 asyst. 20 lutego podczas spotkania z Boston Celtics wyprzedził na liście najlepiej podających w historii NBA Magica Johnsona.
21 marca 2015 ogłosił zakończenie kariery zawodniczej.
1 listopada 2022 przestał być trenerm zespołu Brooklyn Nets.
W 2002 wystąpił w filmie Magiczne buty.
Statystyki.
Na podstawie Basketball-Reference.com 
Życie prywatne.
Steve Nash był żonaty od 2005 r. z Paragwajką Alejandrą Amarilla. Mają dwie córeczki-bliźniaczki, których ojcem chrzestnym jest Dirk Nowitzki. W roku 2011 rozwiódł się.
Steve Nash jest wielkim miłośnikiem piłki nożnej. Między innymi dlatego blisko zaprzyjaźnił się z innym fanem futbolu, Dirkiem Nowitzkim. Zdarzyło mu się trenować z drużyną amerykańskiej ligi Red Bull New York, którą trenuje jego przyjaciel Bruce Arena. Jest często widywany na ważnych meczach, zwłaszcza drużyny Tottenham Hotspur, której kibicuje. Przyjaźni się także z wieloma znanymi piłkarzami, jak np. Alessandro Del Piero, Thierry Henry, Massimo Ambrosini czy Steve McManaman.
W 2001 r. założył fundację własnego imienia, która zajmuje się zdrowiem dzieci. Jest także sponsorem młodzieżowej letniej ligi koszykówki w rodzinnej Kolumbii Brytyjskiej.
W maju 2006 magazyn Time wybrał go do setki najbardziej wpływowych osób na świecie.

</doc>
<doc id="438904" url="https://pl.wikipedia.org/wiki?curid=438904" title="Powstawanie planet">
Powstawanie planet

Powstawanie planet – proces formowania się planet. Najpopularniejszą teorią opisującą ten proces jest tzw. Solar Nebular Disk Model (SNDM) opracowany w latach 70. XX wieku przez radzieckiego astronoma Wiktora Safronowa i rozwinięty przez amerykańskiego planetologa George’a Wetherilla.
Hipoteza mgławicy słonecznej.
Według teorii SNDM proces ten rozpoczyna się, gdy wytrącony ze stanu bliskiego równowagi pomiędzy ciśnieniem a siłą własnej grawitacji obłok materii międzygwiazdowej zaczyna zapadać się, tworząc protogwiazdę. Zapadający się obłok na ogół dysponuje pewnym momentem pędu, który choć przy początkowych rozmiarach obłoku (rzędu 0,1 parseka) nie jest istotny, to jest zachowany, wskutek czego wewnętrzne partie zaczynają okrążać protogwiazdę, tworząc wokół niej dysk akrecyjny przekształcający się w dysk protoplanetarny. Liczne procesy fizyczne pozwalają na transport momentu pędu w dysku protoplanetarnym, co w połączeniu z utratą energii (głównie przez promieniowanie) sprawia, że znaczna część materii w końcu osiada na protogwieździe, a tylko kilka procent tworzy dysk, gromadząc przeważającą większość momentu pędu. Współcześnie w Układzie Słonecznym aż 98% momentu pędu jest związane z ruchem obiegowym planet wokół Słońca, które gromadzi około 99,9% masy Układu. Etap formowania się dysku protoplanetarnego w przypadku Układu Słonecznego trwał około miliona lat.
Następnym etapem jest kondensacja pyłu w dysku. W rejonach bliższych gwieździe, gdzie temperatura jest wysoka ulegają kondensacji pierwiastki i związki mało lotne, takie jak metale, krzemiany, czy tlenki metali. W dalszych rejonach mogą dodatkowo kondensować substancje takie jak woda, amoniak i metan. Większość materii dysku (typowo 97–99%) jednak stanowi wodór i hel, które w warunkach tam panujących pozostają gazowe. Skondensowane ziarna pyłu i lodu łączą się podczas zderzeń i pod wpływem sił elektrostatycznych. W miarę jak ich masa zwiększa się, opadają one ku płaszczyźnie równikowej dysku (sedymentacja) w ciągu kilku tysięcy lat. Początkowo drobiny pyłowo-lodowe współporuszają się z gazem, jednak w miarę ich rośnięcia opór ruchu w gazie traci na znaczeniu, co zwiększa szanse kolizji. Z czasem powstają planetozymale – bryły na tyle duże, by ich własna grawitacja mogła przeciwdziałać ucieczce odłamków tworzących się podczas zderzeń. Niektóre zderzenia mogą także prowadzić do rozbicia obiektów na mniejsze kawałki, ich spadku na gwiazdę lub nawet wyrzucenia poza układ. Dopiero odpowiednio duże planetozymale, o masie kilku mas Ziemi są w stanie dzięki własnej grawitacji skutecznie wiązać gazowy wodór i hel. W czasie, gdy w płaszczyźnie dysku ziarna pyłu tworzą coraz większe obiekty, protogwiazda, wokół której dysk krąży, zaczyna świecić coraz intensywniej, a ciśnienie promieniowania, oddziałując z napotykanym gazem, rozgrzewa go i „wydmuchuje” na zewnątrz (faza T Tauri). Ponieważ na całkowitą erozję dysku wystarczy zaledwie kilka milionów lat, proces kondensacji planet, zwłaszcza gazowych olbrzymów typu Jowisza musi zachodzić dostatecznie szybko, póki materia dysku jest dostępna.
Nie wszystkie układy planetarne tworzyły się w sposób podobny do Układu Słonecznego. Wiele planet pozasłonecznych jest tzw. gorącymi jowiszami – obiektami czasem parokrotnie masywniejszymi od Jowisza, krążącymi po ciasnych, kilkudniowych orbitach wokół swoich gwiazd, dzięki którym temperatura ich atmosfer nierzadko przekracza 1000 K. Nie jest pewne jaki odsetek planet stanowią takie obiekty – są one po prostu łatwiejsze do wykrycia, stąd ich istotny udział pośród odkrytych obiektów. Ponieważ uformowanie planety w takiej odległości od gwiazdy wydaje się niemożliwe ze względu na niedostateczną ilość materii oraz znaczną temperaturę, wysunięto hipotezę o tzw. migracji planet. Zjawisko to może zachodzić dzięki grawitacyjnemu oddziaływaniu planety z dyskiem protoplanetarnym. Już obecność planety o masie Ziemi jest w stanie wywołać powstanie pewnych spiralnych struktur w dysku, które z kolei działają momentem siły na planetę. Skutkuje to wymianą momentu pędu między planetą a dyskiem, pozwalając planecie zacieśniać orbitę, oraz przerzucając gaz na zewnątrz niej.
Dyski protoplanetarne nie są domeną wyłącznie gwiazd ciągu głównego takich jak Słońce. Należący do NASA teleskop Spitzera odkrył je wokół dwóch błękitnych olbrzymów o symbolach R66 i R126. Średnica takiego dysku jest 60 razy większa niż orbita Plutona.
Inne teorie.
Według klasycznej teorii SNDM proces powstawania planet rozpoczyna się w bardzo gorącej (do 1600 °C) strefie wewnętrznej powstającego systemu planetarnego, w dwuwymiarowym dysku pyłowym otaczający gwiazdę. Według nowszej teorii z 2012 zalążki planet rozpoczynają się formować w tym samym czasie, kiedy z mgławicy przedsłonecznej zaczyna powstawać słońce, i powstają one w „zimnym”, a nie „gorącym” środowisku.
Układ Słoneczny.
W Układzie Słonecznym cztery planety wewnętrzne zakumulowały stosunkowo niewiele lotnych substancji, podczas gdy cztery zewnętrzne planety, tworząc się w chłodniejszej części dysku, oraz mając dużo większą ilość dostępnego budulca, składają się w większości z wodoru i helu, mając stosunkowo niewielkie jądra złożone z cięższych pierwiastków. Obecność masywnych planet istotnie wpływa na orbity mniejszych ciał, czego efektem jest „oczyszczenie” okolic ich orbit, wykorzystane w niedawno sformułowanej definicji planety. Część planetozymali z wnętrza Układu Słonecznego, być może ze względu na perturbacje ze strony Jowisza, nie zdołała utworzyć planety, lecz stanowią wewnętrzny pas planetoid. Inną pozostałością po planetogenezie jest pas Kuipera (którego jednym z przedstawicieli jest Pluton), oraz obłok Oorta (skąd najprawdopodobniej pochodzą komety).

</doc>
<doc id="438910" url="https://pl.wikipedia.org/wiki?curid=438910" title="Myth">
Myth

Myth – seria komputerowych taktycznych gier czasu rzeczywistego. Pierwsze dwie części "Myth" zostały stworzone i wydane przez firmę Bungie Software, obecnie część Microsoftu funkcjonującą pod nazwą Bungie Studios. Po kupnie Bungie przez Microsoft w 2000 roku, Bungie utraciło prawa do licencji serii "Myth" na rzecz firmy Take-Two Interactive. "Myth III" został opracowany przez Mumbo Jumbo Software i wydany przez Take-Two Interactive.
Rozgrywka.
Wstęp.
Gracz kontroluje niewielkie oddziały złożone z różnych jednostek odznaczających się swoimi własnymi atutami oraz słabościami. W trybie gry dla pojedynczego gracza, można dowodzić jedynie jednostkami "Światła", lecz tryb gry wieloosobowej pozwala na grę zarówno nimi, jak i armiami "Ciemności".
W przeciwieństwie do wielu innych gier strategicznych obecnych za czasu jej wydania, rozgrywka w "Myth" nie skupia się na gromadzeniu surowców oraz tworzeniu armii. Ponadto w odstępstwie od pozostałych gier, zaawansowany gracz w "Myth" jest w stanie pokonać małym oddziałem dużo większą armię wroga, samemu ponosząc niewielkie straty. Jest to w dużej mierze spowodowane zastosowanym w grze silnikiem.
"Myth" wykorzystuje zaawansowany silnik fizyki gry, dzięki któremu niemal wszystkie obiekty na mapie, nawet pozostałości po zabitych jednostkach, mogą zostać użyte jako pociski. Obiekty te reagują bowiem z innymi obiektami, z jednostkami oraz z podłożem w sposób zgodny z prawami fizyki, a więc możemy zaobserwować jak przedmioty toczą się, odbijają czy roztrzaskują. Strzały wystrzeliwane przez łuczników nie zawsze trafiają w cel, a może tak się stać z wielu powodów. Czynnikiem tym niekiedy jest wiatr, niekiedy po prostu niewielki losowy kąt błędu, który przy dużych odległościach staje się znaczący, a czasem przemieszczenie się celu i uniknięcie przez niego pocisku. Strzały czy oszczepy równie dobrze mogą trafiać w sprzymierzone jednostki, zadając im normalne obrażenia.
Formacje jednostek są ważnym elementem "Myth" z taktycznego punktu widzenia, ponieważ każda jednostka zajmuje na mapie miejsce i podobnie jak w rzeczywistości, dwie jednostki nie mogą zajmować tej samej pozycji czy przez siebie "przenikać". Dlatego też, odpowiednio dobrane ustawienie oddziału może wzmocnić siłę obrony, spowodować odcięcie drogi ucieczki dla wroga czy wykorzystać złe ustawienie przeciwnika oskrzydlając go. Ponieważ leczenie w "Myth" jest rzadką zdolnością, a jednostki nie regenerują swojego zdrowia oraz nie ma możliwości tworzenia nowych oddziałów, pojedynki typu "doskocz-uderz-odskocz" oraz odpowiednia ochrona są kluczowe, a każdy zadany punkt obrażenia może mieć wielkie znaczenie.
Gra wykorzystuje również zjawiska pogodowe oraz zróżnicowanie rzeźby terenu. Padający deszcz czy stojąca woda wygaszą eksplozje czy ataki bazujące na ogniu. Łucznicy na podwyższonym terenie potrafią strzelać dalej niż ci stojący w dolinie. Jednocześnie strzelcy są mniej skuteczni przy silnym wietrze. Atak wrogiej jednostki powoduje chwilową niezdolność zaatakowanej jednostki do wykonania ruchu lub ataku, przez co przykładowo pojedyncza jednostka zaatakowana przez trzy jednostki wrogie nie będzie w stanie uciec lub zaatakować i zostanie zniszczona.
Każda jednostka ma imię i zyskuje indywidualnie doświadczenie za każdego zabitego wroga oraz kolejną bitwę, którą przetrwała. Doświadczenie może zwiększyć szybkość ataków, ich celność oraz obniżyć otrzymywane w walce obrażenia. Dlatego też identyczna armia składająca się z doświadczonych wojowników pokona bez problemu taką samą grupę złożoną z jednostek nie posiadających doświadczenia.
Pozostałości po zabitych jednostkach nie znikają. Można nawet przewidzieć przebieg stoczonej walki po ułożeniu na gruncie szczątek martwych ciał oraz ich kończyn. Często miewa to duże znaczenie, zwłaszcza w trybie gry wieloosobowej.
Gra wieloosobowa.
W trybie gry wieloosobowej gracz zaczyna z przydzielonym oddziałem i zazwyczaj może go zmodyfikować poprzez tzw. "wymianę jednostek", dzięki użyciu wartości punktowych, które w przybliżeniu oddają wartość bojową danej jednostki. Odpowiedni dobór armii już sam w sobie ma duże strategiczne znaczenie.
Rodzaje gier możemy ogólnie podzielić na FFA (ang. "free-for-all"), gdzie każdy z graczy ma swoją własną armię i rywalizuje on ze wszystkimi innymi uczestnikami lub też grę drużynową, gdzie każda armia jest kontrolowana przez grupę graczy z kapitanem na czele, którego zadaniem poza samą grą jest rozdzielenie jednostek pomiędzy swoich kolegów z drużyny, choć nawet gdy już to zrobi, ma możliwość kontroli nad nimi wszystkimi. Istnieje wiele rodzajów gry wieloosobowej, zaczynając od prostego "Body Count" (dosłownie "Liczenie Ciał") aż po bardziej skomplikowane rozgrywki z udziałem flag, piłek czy zwierząt.
W grze występują różne tryby prowadzenia rozgrywki wieloosobowej:
Gra jednoosobowa.
W kampanii dla pojedynczego gracza, gracz rozpoczyna misję z przydzieloną armią i musi jej użyć by osiągnąć wyznaczone cele. Może to być przykładowo obrona danego obszaru, dotarcie do jakiegoś miejsca, bezpieczne eskortowanie jednostek, czy też zniszczenie jakiegoś obiektu bądź zabicie określonego wroga. W niektórych przypadkach gracz ma możliwość przyłączenia do swojej armii nowych jednostek w trakcie trwania gry, lecz jest to raczej wyjątek niż reguła.
W serii gier "Myth" kampanie dla pojedynczego gracza skupiają się i wymuszają na graczu odpowiednie manewrowanie małym oddziałem w celu pokonania dużo większych sił nieprzyjaciela. Dlatego też ważne jest odpowiednie użycie terenu oraz formacji jednostek. Korzystanie z różnic wysokości, podkładanie wybuchowych plecaków, czy odpowiednie stosowanie taktyki "uderz i uciekaj" stają się kluczowe w trybie gry dla jednego gracza.
Jednostki w grze jednoosobowej zyskują doświadczenie za każdego zabitego wroga. Wraz ze zdobywanym doświadczeniem stają się one coraz bardziej przydatne, szybciej i celniej atakują oraz zadają więcej obrażeń. O ile w pierwszej części doświadczenie jednostek przechodziło z misji na misję, lecz było zerowane, gdy w kolejnym poziomie nie pojawiały się jednostki danego typu, o tyle w drugiej i trzeciej części serii, jednostki traciły swe doświadczenie tylko w przypadku śmierci. Dlatego też, stało się możliwe stworzenie z czasem armii prawdziwych herosów, zaczynając od niedoświadczonych żołnierzy.

</doc>
<doc id="438911" url="https://pl.wikipedia.org/wiki?curid=438911" title="Falkirk F.C.">
Falkirk F.C.

Falkirk Football Club – klub piłkarski z siedzibą w Falkirk w Szkocji, grający w Scottish League One. Przydomek klubu to „The Bairns”, a główna barwa – niebieski. Falkirk gra mecze na Falkirk Stadium, posiadającym 8000 krzesełek. Co sezon Falkirk walczy o utrzymanie w lidze, a rozgrywki 2009/10 były dla nich bardzo udane – klub awansował do półfinału Pucharu Ligi Szkockiej i finału Pucharu Szkocji. The Bairns w obu meczach przegrali z Rangers, ale w kolejnym sezonie, po raz pierwszy w historii, reprezentowali Szkocję w Lidze Europejskiej, gdzie musieli uznać wyższość FC Vaduz.
Największym rywalem Falkirk jest lokalny rywal – East Stirlingshire, występujący w Third Division.

</doc>
<doc id="438912" url="https://pl.wikipedia.org/wiki?curid=438912" title="Myth (gra komputerowa)">
Myth (gra komputerowa)



</doc>
<doc id="438913" url="https://pl.wikipedia.org/wiki?curid=438913" title="Zarząd wspólnoty mieszkaniowej">
Zarząd wspólnoty mieszkaniowej

Zarząd wspólnoty mieszkaniowej – organ wspólnoty mieszkaniowej, który kieruje sprawami wspólnoty i reprezentuje ją na zewnątrz oraz w stosunkach między wspólnotą a poszczególnymi właścicielami lokali. Zarząd składa się z osób fizycznych, wybranych spośród właścicieli lub spoza ich grona. Właściciele lokali mają obowiązek wybrać zarząd we wspólnocie liczącej ponad 3 lokale (w mniejszych wspólnotach zarząd stanowią wszyscy właściciele). Gdy zarząd jest kilkuosobowy, oświadczenia woli za wspólnotę mieszkaniową składają przynajmniej dwaj jego członkowie. Zarząd lub poszczególni jego członkowie mogą być w każdej chwili uchwałą właścicieli lokali zawieszeni w czynnościach lub odwołani.
Jeśli sposób sprawowania zarządu nieruchomością wspólną określono zgodnie z art. 18 ust. 1 ustawy o własności lokali, rolę zarządu pełni zarządca notarialny. Zarządca nie jest jednak organem wspólnoty mieszkaniowej, lecz jej pełnomocnikiem, ustanowionym w drodze umowy notarialnej.
Zarząd wspólnoty mieszkaniowej (lub zarządca notarialny, któremu zarząd nieruchomością wspólną powierzono w sposób określony w art. 18 ust. 1 ustawy o własności lokali), obowiązany jest:
Sprawy z zakresu zwykłego zarządu nieruchomością wspólną zarząd wspólnoty podejmuje samodzielnie. Do spraw przekraczających zarząd zwykły potrzebna jest zgoda i pełnomocnictwo właścicieli lokali, przyjęte w formie uchwały.

</doc>
<doc id="438917" url="https://pl.wikipedia.org/wiki?curid=438917" title="Nauczycielskie Kolegium Języków Obcych w Przemyślu">
Nauczycielskie Kolegium Języków Obcych w Przemyślu

Nauczycielskie Kolegium Języków Obcych w Przemyślu (NKJO) rozpoczęło swoją działalność w 1990 roku. Organem prowadzącym NKJO jest Samorząd Województwa Podkarpackiego, natomiast nadzór pedagogiczny Minister Edukacji Narodowej i Sportu.Nauka w NKJO odbywa się w dwóch specjalnościach:
Nauka w Kolegium trwa 3 lata i odbywa się w systemie dziennym i wieczorowym. Nauka w systemie dziennym jest bezpłatna, a w systemie wieczorowym odpłatna częściowo.
Siedziba szkoły znajduje się przy ulicy Kościuszki, w dawnym zespole klasztornym ojców Bonifratrów.
Linki zewnętrzne.
strona kolegium

</doc>
<doc id="438918" url="https://pl.wikipedia.org/wiki?curid=438918" title="Zły porucznik">
Zły porucznik

Zły porucznik (tytuł oryginalny "Bad Lieutenant") – amerykański film fabularny (dramat kryminalny) z 1992 roku w reżyserii Abla Ferrary.
Fabuła.
Film opisuje historię skorumpowanego oraz uzależnionego od narkotyków i hazardu nowojorskiego porucznika (Harvey Keitel), który przejmuje reguły postępowania i styl życia bandytów, wśród których się obraca. Mężczyzna bardziej przypomina przestępcę niż stróża prawa. Punktem zwrotnym w jego życiu okazuje się śledztwo w sprawie zgwałconej zakonnicy. Postawa ofiary zmusza go do refleksji.
Produkcja.
Zdjęcia do filmu kręcono w Nowym Jorku, a okres zdjęciowy trwał od 8 października do 4 listopada 1991 roku.
Odbiór.
Film "Zły porucznik" spotkał się z pozytywną reakcją krytyków. Agregujący recenzje filmowe serwis Rotten Tomatoes, w oparciu o czterdzieści omówień, okazał obrazowi 75-procentowe wsparcie (średnia ocena wyniosła 7 na 10). Na portalu Metacritic średnia ocen z 19 recenzji wyniosła 70 punktów na 100.

</doc>
<doc id="438919" url="https://pl.wikipedia.org/wiki?curid=438919" title="Gmina Ribnica">
Gmina Ribnica

Ribnica – gmina w południowej Słowenii. W 2002 roku liczyła 9266 mieszkańców. Jej powierzchnia wynosi 153,6 km².
Miejscowości.
Miejscowości wchodzące w skład gminy Ribnica:

</doc>
<doc id="438920" url="https://pl.wikipedia.org/wiki?curid=438920" title="Titograd">
Titograd



</doc>
<doc id="438922" url="https://pl.wikipedia.org/wiki?curid=438922" title="Zlot ZHP 1988">
Zlot ZHP 1988

Zlot ZHP 1988 – zlot harcerski, nazywany popularnie Zlotem Grunwaldzkim, zorganizowany przez Związek Harcerstwa Polskiego w dniach 9–23 lipca 1988, na terenie województwa olsztyńskiego, z okazji 70 rocznicy powstania ZHP. W zlocie wzięło udział ponad 21 tys. harcerzy. 
Kulminacyjnymi momentami Zlotu były: 
W uroczystościach w dniu 21 lipca uczestniczył Przewodniczący Rady Państwa generał Wojciech Jaruzelski.
Komendantem Zlotu był hm. PL Julian Nuckowski.
Od 1989 każdego roku w lipcu na Polach Grunwaldu odbywają się Ogólnopolskie Harcerskie Zloty Grunwaldzkie, organizowane przez Ogólnopolski Ruch Programowo-Metodyczny „Wspólnota Drużyn Grunwaldzkich” i Chorągiew Warmińsko-Mazurską ZHP.

</doc>
<doc id="438926" url="https://pl.wikipedia.org/wiki?curid=438926" title="Aleksandryn">
Aleksandryn

Aleksandryn – forma wierszowa, w której ostatnią akcentowaną sylabą przed średniówką jest sylaba szósta od początku wersu oraz szósta sylaba po średniówce, która jest jednocześnie ostatnią akcentowaną sylabą w wersie.
W wielu miejscach podkreśla się, iż aleksandryn jest heksametrem jambicznym. W oryginalnym francuskim aleksandrynie obostrzenie takie nie występuje. Forma ta jest stosowana w utworach o charakterze heroicznym, np. w epopejach lub tragediach. Wiersz ten był popularny w poezji niemieckiej epoki baroku oraz w nowoczesnej poezji francuskiej.
Nazwa "aleksandryn" pochodzi prawdopodobnie od francuskiego XII-wiecznego zbioru poematów o Aleksandrze Macedońskim napisanego przez truwera Lamberta le Tort, a kontynuowanego przez Alexandre de Paris.
Co do pochodzenia uważa się, że aleksandryn jest to iloczasowy asklepiadej mniejszy, który został w ten sposób zaadaptowany do poezji beziloczasowej jako wiersz sylabiczny.
Francja.
Aleksandrynem pisane były pieśni heroiczne truwerów, m.in. pieśń o Aleksandrze Macedońskim napisana przez Lamberta le Tort.
W XVII i XVIII wieku odzyskał swą popularność. Amphitryon Moliera napisany jest aleksandrynem. Pisane były nim teksty o tematyce bohaterskiej i podniosłej, np. epos o Henryku IV "Henriade" złożony z 10 pieśni, którego autorem był Voltaire.
Był używany przez Pierre Corneille’a i Jean Racine’a w ich dramatach. W XIX wieku pojawił się u poetów romantycznych, a później Charles’a Baudelaire’a, np. w "Klejnotach" (fr. "Les Bijoux"), oraz u Paula Éluarda, np. w "L’Égalité des sexes" ("Równość płci").
Polska.
W języku polskim forma ta jest bardzo rzadka ze względu na trudności w uzyskaniu czystego wersu jambicznego oraz w bardzo nienaturalnie po polsku brzmiącym układzie wersowym z akcentowaną ostatnią sylabą. W tłumaczeniach aleksandryn często oddawany jest innym wersem, zwykle trzynastozgłoskowym o mieszanej stopie, tak na przykład przetłumaczył Jan Andrzej Morsztyn zapisanego aleksandrynem "Cyda" Corneille’a. Podobnie w trzynastozgłoskowcu ujął Tadeusz Lubelski "Klejnoty" Baudelaire’a.
Anglia.
W poezji angielskiej aleksandryn jest sześciostopowcem jambicznym. Schemat ten bardzo rzadko występuje w długich seriach wersów. Robert Browning napisał nim poemat "Fifine at the fair". W szesnastym wieku aleksandryn występował w przeplocie z jambicznym siedmiostopowcem, tworząc tak zwaną Poulter's measure, czyli miarę drobiarzy. Regularnie aleksandryn występuje w strofie spenserowskiej jako jej ostatni wers. Przez analogię bywa stosowany również jako ostatni wers strofy królewskiej. Kombinacją sześciostopowca i siedmiostopowca posłużyła się w swoim najbardziej znanym wierszu wybitna angielska monarchini:
Czechy.
W poezji czeskiej aleksandryn jest wierszem wyrafinowanej liryki i charakteryzuje się dwuznaczną interpretacją stopową, wahającą się między jambicznym sześciostopowcem a daktylicznym czterostopowcem. Czeski aleksandryn służy do tłumaczenia polskiego trzynastozgłoskowca. Aleksandrynem sonety Adama Mickiewicza tłumaczyli Vladimír Holan i Vlasta Dvořáčková. Znanym przykładem zastosowania czeskiego aleksandrynu jest Siódma elegia Jiříego Ortena, znana w Polsce z przekładów między innymi Jacka Balucha i Józefa Waczkowa.
Przekład tego fragmentu można odnaleźć w Internecie.
Rosja.
Aleksandryn występuje również w poezji rosyjskiej, na przykład w słynnym wierszu Aleksandra Puszkina:
Wiersz ten, z zachowaniem jego formy wersyfikacyjnej, przełożył na język polski jako "Dźwignąłem pomnik mój, nie trudem rąk ciosany" Julian Tuwim.

</doc>
<doc id="438929" url="https://pl.wikipedia.org/wiki?curid=438929" title="Projektor komputerowy">
Projektor komputerowy

Projektor – urządzenie służące do wyświetlania ruchomego obrazu na ścianie lub na innej powierzchni, która służy za ekran projekcyjny. Projektory te głównie stosowane do wyświetlenia filmów odtwarzanych przez komputer lub komputerowych prezentacji.
Projektory komputerowe oparte są na dwóch technologiach LCD i DLP.
Projektory LCD.
Kolorowy obraz jest tworzony przez matrycę LCD (tak samo jak w monitorach LCD), następnie przez układ optyczny jest rzutowany na ścianę lub specjalny ekran.
Projektory DLP.
Światło z lampy pada na zestaw sterowalnych miniaturowych luster, zwanych chipem DMD. W ten sposób jest tworzony obraz monochromatyczny (z odcieniami szarości). Następnie obraz przechodzi przez filtr koloru i jest rzucany na ekran. W tańszych rozwiązaniach filtry kolorów znajdują się na szybko wirującym kole, i kolorowy obraz powstaje przez zmianę matrycy luster zsynchronizowaną z aktualnym filtrem. Jeżeli synchronizacja obrazu z filtrem nie jest idealna to powstaje efekt tęczy.
W droższych rozwiązaniach są trzy matryce luster, każda dostaje inny kolor, a następnie obraz jest rzutowany przez trzy soczewki na ekran, gdzie łączy się i powstaje pełna paleta barw.

</doc>
<doc id="438930" url="https://pl.wikipedia.org/wiki?curid=438930" title="Babka średnia">
Babka średnia

Babka średnia ("Plantago media") – gatunek rośliny z rodziny babkowatych. Rodzimy obszar występowania obejmuje Azję (od Syberii poprzez Chiny i środkową Azję do Zachodniej Azji) i całą niemal Europę, ale jako gatunek zawleczony rozprzestrzenił się także w innych regionach świata. W Polsce występuje powszechnie.
Biologia i ekologia.
Bylina, hemikryptofit. Kwiaty przedsłupne, wonne, kwitnie od maja do września, jest owadopylna, lub wiatropylna. Porasta łąki, wzgórza, polany, rumowiska, miedze, suche zbocza. W klasyfikacji zbiorowisk roślinnych gatunek charakterystyczny dla Cl. "Festuco-Brometea". Liczba chromosomów 2n = 24.
Zmienność.
Tworzy mieszańce z babką lancetowatą i b.zwyczajną.
Zastosowanie.
Zastosowanie lecznicze: napar z liści stosuje się w nieżytach dróg oddechowych, gruźlicy płuc, rozedmie, kokluszu, przewlekłym kaszlu, w stanach zapalnych nerek i pęcherzyka żółciowego, jest także pomocny w neurastenii oraz stwardnieniu tętnic.
Kąpiele z dodatkiem naparu z liści wykazują działanie antyseptyczne, przeciwświądowe, przeciwzapalne, przyspieszające gojenie się ran i owrzodzeń, łagodzące stany zapalne skóry.
Obecność w kulturze.
Okazy babki średniej, zarówno w postaci płonnych różyczek liści przyziemnych, jak i w postaci rozwiniętych i owocujących okazów występują kilkakrotnie w tle malarskim scen w ołtarzu Wita Stwosza w Kościele Mariackim w Krakowie. W scenie Hołdu Trzech Króli znajdują się nawet dwa przedstawienia rzeźbiarskie tej rośliny, co stanowi wyjątek w płaskim poza tym tle.

</doc>
<doc id="438931" url="https://pl.wikipedia.org/wiki?curid=438931" title="Maciej Karpiga">
Maciej Karpiga



</doc>
<doc id="438944" url="https://pl.wikipedia.org/wiki?curid=438944" title="Boks na Letnich Igrzyskach Olimpijskich 1932">
Boks na Letnich Igrzyskach Olimpijskich 1932

Finałowe rezultaty turnieju bokserskiego na Letnich Igrzyskach Olimpijskich Los Angeles 1932.

</doc>
<doc id="438946" url="https://pl.wikipedia.org/wiki?curid=438946" title="Gotfryd ze Strasburga">
Gotfryd ze Strasburga



</doc>
<doc id="438947" url="https://pl.wikipedia.org/wiki?curid=438947" title="METAR">
METAR

METAR – format kodowanego raportu o pogodzie używany w meteorologii lotniczej i prognozie pogody. METAR jest akronimem od . Zazwyczaj METAR-y są wysyłane co godzinę przez stacje cywilne, natomiast stacje wojskowe wysyłają klucz METAR co 30 minut. Typowy METAR zawiera informację o temperaturze, ciśnieniu, temperaturze punktu rosy, sile i kierunku wiatru, opadzie, pokrywie chmur, wysokości podstawy chmur, widzialności, lecz może zawierać też inne informacje (np. stan dróg startowych).
Postać komunikatu.
Depesza METAR ma postać:
 CCCC YYGGggZ dddff VVVV WW NNNhhh TT/TdTd PhPhPhPh
Gdzie:
Oznaczenia zjawisk atmosferycznych.
W miejscu przeznaczonym dla zjawisk atmosferycznych mogą wystąpić oznaczenia:
Przed oznaczeniem zjawiska może wystąpić symbol + lub −, określający jego intensywność. Litery VC poprzedzające symbol oznaczają, że zjawisko występuje w pobliżu miejsca obserwacji.
Oznaczenie zjawiska może być także poprzedzone dodatkowym opisem:
Może też wystąpić symbol NSW, oznaczający brak występowania istotnych zjawisk.
Oznaczenia zachmurzenia.
Trzy litery oznaczają intensywność zachmurzenia:
Następująca po nich liczba oznacza wysokość podstawy chmur. Po wysokości wystąpić może oznaczenie rodzaju chmur konwekcyjnych, przykładowo CB oznacza cumulonimbus.
Oznaczenie zachmurzenia może powtarzać się kilkukrotnie, w celu oznaczenia różnych intensywności na różnych wysokościach.
Przykładowe depesze.
Znaczenie przykładowych depesz METAR dla lotnisk na podstawie "Tabeli Kodów do Depesz Meteorologicznych dla Lotnictwa":
codice_1
codice_2

</doc>
<doc id="438953" url="https://pl.wikipedia.org/wiki?curid=438953" title="Ultravox">
Ultravox

Ultravox – brytyjski zespół rockowy założony w 1974, uznawany za jednego z twórców stylu new romantic. 
Największymi przebojami zespołu są: "Dancing with Tears in My Eyes", "Vienna", "Hymn", "The Voice", "All Fall Down" i "All Stood Still".
Historia zespołu.
Początkowo występował pod nazwą Tiger Lily, jednak w lipcu 1976 zmienił nazwę na Ultravox. Za założyciela grupy uznaje się Johna Foxxa (właśc. Dennis Leigh). Po odejściu założyciela zespołu wydawało się, że grupa przestanie istnieć. Gdy pod koniec 1979 do Ultravox dołączył charyzmatyczny wokalista i gitarzysta Midge Ure, zaczął się nowy okres w historii zespołu.
W 1986 podczas sesji „U-vox” grupę opuścił perkusista Warren Cann z powodu różnic artystycznych. Grupa promowała tę płytę m.in. na koncertach w Polsce. Płyta nie odniosła sukcesu komercyjnego i w maju 1987 Midge Ure opuścił zespół, by kontynuować karierę solową rozpoczętą dwa lata wcześniej. W 1991 pod nazwą Ultravox wznowił działalność klawiszowiec Billy Currie. Ponieważ w grupie poza nim, nie znalazł się nikt z wcześniejszych składów grupa nie była w stanie odnieść jakiegolwiek sukcesu komercyjnego. Zespół wydał dwie płyty studyjne i w 1996 rozwiązał się. Midge Ure w wywiadzie dla jednego z magazynów („Teraz Rock”) przyznał, że nie ma zamiaru już nigdy reaktywować Ultravox.
W listopadzie 2008 na swojej oficjalnej stronie internetowej zespół ogłosił reaktywację w klasycznym składzie (Ure, Currie, Cross, Cann). W kwietniu 2009 odbyła się trasa „Return to Eden” po Wielkiej Brytanii. Były to pierwsze występy w tym składzie od koncertu na Live Aid w 1985.
28 maja 2012 roku miała miejsce premiera nowego studyjnego albumu „Brilliant” (na pierwszego singla został wybrany utwór tytułowy).

</doc>
<doc id="438961" url="https://pl.wikipedia.org/wiki?curid=438961" title="Nadzieja (psychologia)">
Nadzieja (psychologia)

Nadzieja – życzenie zaistnienia określonego stanu rzeczy i niepewność, że tak się stanie.
Pojęcie nadziei traci sens przy wartościach skrajnych subiektywnego prawdopodobieństwa sukcesu. Przy 100% odczuwamy jedynie emocje pozytywne, głównie radość, a przy 0% negatywne, zależne od tego czym są dla nas niespełnialne (w zakładanym przedziale czasowym) oczekiwania.
Mówiąc „wielka nadzieja” podkreślamy nie tylko wielkie pragnienie, ale i realne szanse sukcesu. Nie powiemy „wielka nadzieja” w sytuacji, gdy jeden z jej składników jest bliski zeru. Natomiast określenie „niewielka nadzieja” opisuje przede wszystkim niewielką szansę jej spełnienia się, niewiele mówiąc o sile pragnienia.
Utrata nadziei, czyli zwątpienie.
Może zajść na skutek jednego z poniższych zdarzeń:
Utracie nadziei towarzyszą negatywne emocje, zależne od tego czym jest dla nas niespełnione pragnienie. Pojawia się też rozczarowanie (tym większe, im większe było pierwotne subiektywne prawdopodobieństwo sukcesu i wartość samego sukcesu). Przy bardzo małym prawdopodobieństwie rozczarowanie nie będzie duże, nawet jeśli wartość sukcesu jest ogromna. Przykładem jest gra w Lotto – nietrafienie „szóstki” w trakcie tzw. „kumulacji” nie jest odbierane jako wielka porażka.

</doc>
<doc id="438963" url="https://pl.wikipedia.org/wiki?curid=438963" title="Akademia Jagiellońska">
Akademia Jagiellońska



</doc>
<doc id="438967" url="https://pl.wikipedia.org/wiki?curid=438967" title="David Schneider">
David Schneider



</doc>
<doc id="438968" url="https://pl.wikipedia.org/wiki?curid=438968" title="Przedwiośnie (powieść)">
Przedwiośnie (powieść)

Przedwiośnie – powieść polityczna Stefana Żeromskiego wydana w 1924 (datowana 1925) w Warszawie w wydawnictwie Jakuba Mortkowicza.
Utwór podzielony na trzy części („Szklane domy”, „Nawłoć”, „Wiatr od wschodu”), opowiada o życiu Cezarego Baryki – przedstawiciela młodego pokolenia, urodzonego i wychowanego w carskiej Rosji (Baku), który przybywa do „Polski marzeń”, odrodzonej po I wojnie światowej. "Przedwiośnie" jest powieścią ukazującą konkretne ówczesne opcje polityczne.
Tytuł.
Ma charakter wybitnie metaforyczny. W dosłownym rozumieniu „przedwiośnie” jest okresem pośrednim pomiędzy zimą a wiosną, kiedy mimo niskich temperatur i wciąż zalegającego śniegu pojawiają się pierwsze oznaki powrotu przyrody do życia. Znaczenie przenośne można rozumieć jako czas, w którym kształtowało się państwo polskie po okresie zaborów, a w kraju panował niepodległościowy entuzjazm. Okolicznością nie bez znaczenia jest, że symbolika oraz ideowa wymowa tytułu pośrednio nawiązuje do powieści E. Zoli "Germinal", który w oparciu o podobną ideologię, we francuskim kalendarzu rewolucyjnym również oznaczał miesiąc przedwiośnia. 
Postacie.
Poza Cezarym Baryką do ważniejszych bohaterów powieści należą:
Treść i problematyka powieści.
Rodowód.
Utwór rozpoczyna zwięzły „Rodowód”, stanowiący jak gdyby konspekt powieści. Seweryn Baryka, ojciec Czarka, pochodzący z polskiej szlachty, mimo braków w wykształceniu osiąga wysoki status społeczny carskiego prowincjonalnego urzędnika. Ślub z jego żoną Jadwigą pochodzącą z Siedlec, stanowi wynik umowy zawartej przez Seweryna z rodzicami młodej kobiety. Jej skrytym i bezustannym marzeniem jest powrót w rodzinne strony. Cezary jest ich jedynym dzieckiem; rodzice zadbali o jego wykształcenie i zapewnienie mu miłości oraz wszelkich wygód. Głowa rodziny – Seweryn, czuje się patriotą, czerpiąc wszelką wiedzę o Polsce z literatury pięknej; jest też w posiadaniu pamiętnika, zawierającego dowód szlacheckiego pochodzenia rodziny Baryków. Urzędnicza kariera Seweryna zaprowadziła go do Baku, miasta naftowego, gdzie rodzina żyje dostatnio.
Część I: Szklane domy.
Cezary Baryka wraz z rodzicami mieszka w rosyjskim Baku. Wybuch I wojny światowej skutkuje powołaniem jego ojca do wojska. Później do Baku dociera rewolucja; w pierwszym okresie Cezary jest nią zafascynowany, jak i manifestacjami, jednakże matka w tym czasie z trudem zdobywa środki do życia, a wkrótce potem zostaje aresztowana i umiera. Następnie Baku na oczach bohatera staje się miejscem rzezi Ormian, dokonanej przez wojsko tureckie i przez miejscowych Azerów. Wśród tych wydarzeń Cezary przypadkiem odnajduje ojca, z którym udaje się w długą i trudną podróż do Polski, ale który umiera w drodze. Sam Cezary dociera do Warszawy, gdzie odnajduje Szymona Gajowca, dawną miłość swej matki. Bohater zdziwiony jest obrazem polskiej biedy i ubóstwa, zamiast legendarnych szklanych domów, o których opowiadał mu ojciec przed wyruszeniem w podróż do Polski.
W części tej kształtują się późniejsze poglądy bohatera, który do końca opowieści pozostanie socjalistą.
Część II: Nawłoć.
Baryka podejmuje studia medyczne, jednakże po wybuchu wojny polsko-bolszewickiej decyduje się wstąpić do wojska. W trakcie walk z sowieckimi komunistami ratuje życie Hipolitowi Wielosławskiemu, z którym się zaprzyjaźnia i od którego otrzymuje propozycję wypoczynku w majątku w Nawłoci. Podczas pobytu na wsi bohater korzysta z miejscowych rozrywek, poznaje też trzy młode panie: Karolinę Szarłatowiczównę (która zakochuje się w Baryce, później zaś zostaje otruta), Wandę Okszyńską (żywiącą do bohatera podobne uczucie) oraz Laurę Kościeniecką (z którą pomimo jej zaręczyn Baryka ma romans). Po skandalicznym zajściu z narzeczonym Laury Cezary wyjeżdża do folwarku w Chłodku, a następnie powraca do stolicy.
W części tej autor prezentuje wizję świata polskiej arystokracji oraz związanej z nią wsi folwarcznej. U głównego bohatera tworzy to jaskrawy kontrast dla świata poznanego podczas wojny i w trakcie powojennej tułaczki repatriacyjnej.
Część III: Wiatr od wschodu.
Po powrocie do Warszawy Baryka podejmuje pracę u Szymona Gajowca, przy którym zapoznaje się z jego ideałami i poglądami na przyszłość Polski. W tym samym czasie poznaje też Antoniego Lulka, kolegę ze studiów, wyznającego poglądy komunistyczne. Bohater zostaje zaproszony na spotkanie komunistów, na którym podejmuje z nimi ostrą polemikę – jego argumenty nie spotykają się jednak ze zrozumieniem, a on sam zostaje usunięty z zebrania. Cezary po raz ostatni spotyka się też z Laurą. W końcowej scenie powieści uczestniczy w pochodzie robotników: kiedy drogę zastępują im żołnierze, odłączony od wszystkich Baryka samotnie postępuje naprzód („…Baryka wyszedł z szeregów robotników i parł oddzielnie na ten szary mur żołnierzy…”).
Problematyka.
"Przedwiośnie" prezentuje przemiany, jakim podlega główny bohater. Na początku pierwszej części ukazany jest jako rozpuszczony młody chłopak, nieliczący się z cudzymi potrzebami. Urzeczony nadchodzącą rewolucją, bierze w niej czynny udział. Późniejsze wydarzenia sprawiają, że Baryka stopniowo kształtuje własne poglądy i odkrywa swą tożsamość (także narodową). Symbolizuje to finałowa scena, kiedy idącym w pochodzie robotnikom zastępuje drogę wojskowy kordon – tłum się zatrzymuje, lecz Cezary samotnie kroczy dalej.
Żeromski nakreślił w powieści dwie koncepcje zmian w odrodzonym kraju. Pierwsza z nich to wizja Szymona Gajowca – rozwój oparty na pracy i powolnych, rozważnych reformach. Odmienny pogląd prezentuje w osobie Antoniego Lulka, pragnącego przede wszystkim rewolucji komunistycznej w stylu bolszewickim i szczególnie podkreślającego ciężką sytuację robotników. Koncepcję Gajowca autor przedstawia jako lepszy sposób naprawy kraju. Jednocześnie w powieści pojawia się pogląd, że robotnicy, którzy w wyniku rewolucji zdobędą władzę, nie będą w stanie właściwie pokierować państwem.
Lektura w ogólnopolskiej akcji „Narodowe czytanie” (2018).
Powieść została wybrana na lekturę w ramach ogólnopolskiej akcji "Narodowe czytanie" w edycji na rok 2018. Na potrzeby tego wydarzenia na zlecenie prezydenta Andrzeja Dudy przygotowano skróconą edycję tekstu (jest krótsza od właściwej wersji o ponad 1/3). Skrótów dokonał Andrzej Dobosz. Zabieg ten wywołał krytykę ze strony niektórych nauczycieli licealnych.

</doc>
<doc id="438973" url="https://pl.wikipedia.org/wiki?curid=438973" title="Zaufanie">
Zaufanie

Zaufanie wobec jakiegoś obiektu jest to wiedza lub wiara, że jego działania, przyszły stan lub własności okażą się zgodne z naszym życzeniem. Jeśli takiej pewności nie mamy, to zaufaniu towarzyszy także nadzieja.
Obiekt zaufania może być dowolny, np. człowiek, zwierzę, przedmiot, substancja, instytucja, społeczeństwo, bóstwo. W przypadku relacji międzyludzkich zaufanie dotyczy najczęściej uczciwości drugiej strony wobec nas, co niekoniecznie oznacza uczciwość wobec innych, np. w grupie przestępczej. Zaufanie może, ale nie musi być odwzajemnione; jest jedną z podstawowych więzi międzyludzkich, zarówno w rodzinie jak i grupach społecznych, i bywa szczególnie cenne w sytuacjach kryzysowych. Zaufaniem obdarowuje się osobę, której się wierzy. Jest to pojęcie analizowane w ramach wielu dyscyplin takich jak psychologia czy socjologia. Zaufanie jest podstawą więzi międzyludzkich. Ma ono również ogromne znaczenie podczas budowania stałego związku, gdyż staje się ono fundamentem udanego wspólnego pożycia. Gdy w związku lub małżeństwie pojawi się jego brak, grozi to rozstaniem, gdyż ciągłe podejrzenia mogą zaszkodzić dobrej komunikacji między partnerami. Wzbudzanie zaufania jest też częstą metodą działania przestępców, zwłaszcza oszustów. Emocja zaufania jest doznawana także przez bardziej inteligentne zwierzęta.

</doc>
<doc id="438974" url="https://pl.wikipedia.org/wiki?curid=438974" title="Rejencja Kassel">
Rejencja Kassel

Rejencja Kassel (niem. "Regierungsbezirk Kassel") – jedna z trzech rejencji niemieckiego kraju związkowego Hesja. Główny urząd rejencji, prezydium ("Regierungspräsidium"), ma siedzibę w mieście Kassel.
Geografia.
Rejencja Kassel leży w północno-wschodniej części Hesji. Od południa i południowego zachodu graniczy z rejencją Gießen, od północnego zachodu z Nadrenią Północna-Westfalią, od północnego wschodu z Dolną Saksonią i od wschodu z Turyngią.
Historia.
Po aneksji przez Królestwo Prus elektoratu Hesji w 1866 utworzono z niego rejencję w obrębie nowo utworzonej prowincji Hesja-Nassau. W 1929 włączono do niej zlikwidowane państewko Waldeck, a w 1944 wydzielono cztery powiaty i jedno miasto do rejencji Wiesbaden. W 1945 włączono ją do utworzonego wtedy kraju związkowego Hesji, a 1 stycznia 1981 wydzielono z niej jeden powiat, który włączono do rejencji Gießen.
Podział administracyjny.
W skład rejencji Kassel wchodzi jeden miasto na prawach powiatu, 6 powiatów oraz jedno miasto o szczególnym statusie ("Sonderstatusstadt"), które przejęło niektóre zadania powiatu.
Miasto na prawach powiatu:
Powiaty ziemskie:

</doc>
<doc id="438977" url="https://pl.wikipedia.org/wiki?curid=438977" title="Celestyn Czaplic">
Celestyn Czaplic

Celestyn Czaplic herbu Kierdeja, krypt.: "C. C. L. W. K., N. N.(?)", (ur. 6 kwietnia 1723, zm. 3 lub 23 maja 1804 w Warszawie) – łowczy wielki koronny od 1773, marszałek sejmu 1766, poeta.
Życiorys.
Pochodził z rodziny ruskiej Czapliców ze Szpanowa. Był synem Ignacego, podstolego kijowskiego, i Franciszki z Piaskowskich. Wykształcenie odebrał u pijarów w Międzyrzeczu i jezuitów w Ostrogu. Przebywał na dworze i w obozie Antoniego Lubomirskiego. W roku 1743 został podczaszym kijowskim. Od tego czasu zasiadał w licznych komisjach. Był deputatem (3-krotnie) do Trybunału Głównego Koronnego, posłem sejmów (8-krotnie) w latach: 1752, 1754, 1758, 1766, 1767 i 1768. Dzięki przychylności Michała Czartoryskiego został sędzią grodzkim w Łukowie, a następnie tamtejszym podstarościm. W okresie bezkrólewia, podpisał manifest 11 maja roku 1764 przeciwko konwokacji, mimo że nie opuścił miejsca w sądzie kapturowym. Poseł województwa wołyńskiego na sejm konwokacyjny 1764 roku. Był konsyliarzem konfederacji Czartoryskich w 1764 roku z województwa kijowskiego. Podczas elekcji Stanisława Augusta Poniatowskiego (1764) należał do redaktorów paktów konwentów królewskich. Podpisał elekcję Stanisława Augusta Poniatowskiego z województwa wołyńskiego. Był posłem na sejm koronacyjny 1764 roku z województwa kijowskiego. Z ramienia Janusza Sanguszki był przez pewien czas surrogatorem grodu krzemienieckiego. 24 czerwca roku 1765 został podkomorzym wołyńskim. W roku 1766 był marszałkiem tzw. sejmu Czaplica, na którym ostatecznie pogrzebano projekt reform familii Czartoryskich. W czasie jednej z sesji, wyczerpany całonocnymi obradami zasnął na taborecie, a w imieniu "zemdlałego na siłach marszałka" posiedzenie zakończył ktoś z widowni. Mimo wszystko sejm uchwalił gratyfikację za jego pracę w wysokości 80 000 złp, a Stanisław August odznaczył go w maju roku 1767 Orderem Świętego Stanisława. Latem tego roku przystąpił do konfederacji radomskiej, a na życzenie króla przyjął mandat koronny z Inflant na sejm roku 1767-1768 (nagrodzono go także starostwem dubieńskim w województwie bełskim). W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku za którego odpowiada król, poseł koronny z Inflant na sejm 1767 roku. 23 października 1767 wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. Nie przystąpił do konfederacji barskiej i nie uczestniczył w obradach sejmu rozbiorowego. W tym czasie w wielu sądach komisarskich i był komisarzem sądowo-edukacyjnym.
W 1768 podpisał narzucony Rzeczypospolitej Katarzyny II. Łowczym koronnym został 25 kwietnia 1773. Dwa lata później (1775), został kawalerem Orderu Orła Białego. W latach 1778-1780 zasiadał w Radzie Nieustającej. Członek Departamentu Sprawiedliwości Rady Nieustającej w 1779 roku. Zrażony niepowodzeniem w swych staraniach o podkanclerstwo koronne (1780) i województwo czernihowskie (1782), w maju roku 1784 złożył rezygnację z godności łowczego koronnego. W czasie Sejmu Czteroletniego, 31 grudnia 1788 wszedł do Komisji Wojskowej Obojga Narodów. Był komisarzem cywilnym z Prowincji Wielkopolskiej w tej komisji w 1792 roku.
Brał udział w urządzanych przez króla obiadach czwartkowych. Przyjaźnił się z F. Bohomolcem. Poślubił Annę Drzewiecką, podkomorzankę krzemieniecką. Pod koniec życia osiadł w Warszawie (ul. Senatorska), w pałacu swego zięcia Antoniego Barnaby Jabłonowskiego, kasztelana krakowskiego.

</doc>
<doc id="438980" url="https://pl.wikipedia.org/wiki?curid=438980" title="Optymizm">
Optymizm

Optymizm (z łac. "optimum" – "najlepiej") – pogląd filozoficzny, według którego istniejący świat jest najlepszy z możliwych i racjonalnie urządzony, a życie jest dobre, można więc osiągnąć w nim szczęście i doskonałość moralną. Podkreśla stosunek do życia, w którym świat postrzegamy przede wszystkim jako pozytywne miejsce, jako coś dobrego. Przeciwieństwem optymizmu jest pesymizm.
Margaret Matlin i David Stang w książce z 1978 roku „Pollyanna Principle” dowodzą, że ludzkie procesy myślowe są raczej optymistyczne niż pesymistyczne – ludzie wierzą, iż rzeczy z czasem ułożą się pomyślnie. Za twórcę psychologii pozytywnej jest uważany Martin Seligman. Wychodził on z założenia, że optymizmu można się nauczyć. Z kolei w chrześcijaństwie ten „pozytywny” stosunek do życia jest konsekwencją wiary, a nie ludzkiego temperamentu czy okoliczności.
Optymizm jest uwarunkowany genetycznie. Niska ekspresja genu stymulującego poziom MAO-A, czyli monoaminooksydazy (enzymu zlokalizowanego w tkance nerwowej i odpowiadającego za eliminację m.in. serotoniny, adrenaliny, noradrenaliny), wiąże się z wyższym poziomem optymizmu i zadowolenia z życia.
Optymistyczne nastawienie pomaga w rekonwalescencji, czy w przebiegu procesu leczenia.

</doc>
<doc id="438982" url="https://pl.wikipedia.org/wiki?curid=438982" title="Chlorometyna">
Chlorometyna

Chlorometyna, chlormetyna () – organiczny związek chemiczny z grupy iperytów azotowych; azotowy analog iperytu siarkowego. Jest związkiem macierzystym dla całej grupy cytostatyków o właściwościach alkilujących.
Był to pierwszy lek przeciwnowotworowy, zastosowany już w latach 40. Obecnie ze względu na bardzo dużą toksyczność i działanie miejscowo drażniące praktycznie nie używa się go w onkologii. Jest niewygodny w użyciu (substancja sucha, wymagająca rozpuszczenia, co stwarza ryzyko poparzeń u personelu medycznego). Do najpopularniejszych pochodnych iperytu azotowego należą cyklofosfamid i ifosfamid, które są mniej toksyczne i lepiej tolerowane. Ponadto duża skuteczność doksorubicyny w leczeniu onkologicznym również przyczyniła się do stopniowego odejścia od chlorometyny. Do niedawna stosowano go w leczeniu ziarnicy złośliwej według schematu MOPP.
Preparaty: "Mustargen" (proszek do sporządzania roztworu do wstrzykiwań) i "Valchlor" (żel).

</doc>
<doc id="438983" url="https://pl.wikipedia.org/wiki?curid=438983" title="Kosynierzy gdyńscy">
Kosynierzy gdyńscy

Kosynierzy gdyńscy, czerwoni kosynierzy – potoczna nazwa oddziałów ochotniczych utworzonych z inicjatywy Polskiej Partii Socjalistycznej podczas działań wojennych we wrześniu 1939 r. w Gdyni i na Kępie Oksywskiej. Formacja „kosynierów” zbudowana była na bazie robotników zrzeszonych w lewicowych związkach zawodowych, w których PPS posiadała silne wpływy.
Powstanie oddziałów kosynierów.
Początkowo, od 2 lub 3 września, zorganizowane oddziały robotników z inicjatywy Komitetu Miejscowego PPS w Gdyni, jako Drużyny Robotnicze przy PPS budowały umocnienia (kopały rowy strzeleckie i zapory przeciwczołgowe) na przedpolach Gdyni. W związku z naborem ochotników w dniu 7 września powstała kompania ochotników pod dowództwem ppor. rez. Józefa Kąkolewskiego. Na wniosek komendanta Drużyn Robotniczych Kazimierza Rusinka postanowiono uzbroić kompanię w kosy postawione na sztorc. Kompania kosynierów została uzbrojona 8 września. Kosy gromadzone były przez członkinie Przysposobienia Wojskowego Kobiet oraz Drużyny Robotnicze. 9 września komisarz rządu Franciszek Sokół wystosował do Warsztatów Żeglugi Polskiej pismo za zleceniem wykonania opraw do kos. Tego samego dnia Kazimierz Rusinek wezwał robotników do tworzenia batalionu Czerwonych Kosynierów.
Kompania kosynierów ppor. Kąkolewskiego była zalążkiem II batalionu ochotniczego. Dowódcą projektowanego batalionu został ppłk st.sp. Stanisław Wężyk. W jego składzie znajdowały się cztery kompanie oraz pluton żandarmerii. Po wojnie Rusinek obwołał się komendantem Czerwonych kosynierów, podczas gdy w rzeczywistości był organizatorem oddziałów oraz członkiem sztabu płk. Wężyka.
Walki kosynierów na przedpolach Gdyni.
W walkach na przedpolu Gdyni podporządkowana I Gdyńskiemu Batalionowi Obrony Narodowej, wzięła udział 1 kompania kosynierów biorąc udział 11 września w boju pod Łężycami. W boju zginęło 3 kosynierów, natomiast 8 było rannych. W dniu 12 września kompania brała udział w boju pod Szmeltą jako odwód I Gdyńskiego Batalionu ON. Wraz z batalionem kosynierzy wycofali się 13 września na Oksywie. W tym czasie kompania była już uzbrojona w broń palną.
Wycofanie się na Oksywie.
Pozostałe niezorganizowane oddziały ochotnicze, w tym 2. kompania kosynierów pod dowództwem por. rez. Stanisława Raucha wycofały się na Oksywie najprawdopodobniej nad ranem 13 września i zajęły teren Koszar Marynarki Wojennej w Oksywiu. Dowództwo odcinka objął ppłk st.sp. Stanisław Wężyk. Ta część historii była zakłamywana po wojnie, ponieważ Rusinek twierdził, iż kosynierzy wycofali się jako ostatnie oddziały w dniu 14 września, a ponadto powstrzymał poddanie się oficerów na terenie koszar. W istocie takie wydarzenia nie miały miejsca.
Walki na Oksywiu.
W czasie walk na Oksywiu, wzięły udział kompanie ppor. Kąkolewskiego, oraz od 15 września kompania por. Raucha. Kompania por. Raucha podporządkowana była początkowo 1 Morskiemu Pułkowi Strzelców i walczyła pod Dębogórzem, gdzie poniosła kolejne straty. Od 16 września kompania podporządkowana została III Gdyńskiemu Batalionowi Obrony Narodowej. Kompanie wraz z oddziałami, którym były podporządkowane zostały wzięte do niewoli 18 i 19 września.
Osobne walki toczyły oddziały zgrupowane w koszarach Marynarki Wojennej. 18 września ppłk Wężyk wysłał na pierwszą linię niesformowane jeszcze oddziały 1. i 2. plutonu 3. kompanii kosynierskiej (uzbrojonej w broń palną) pod dowództwem por. Burakiewicza, które walczyły w rejonie PAGED-u. 19 września dwa plutony 4. kompanii kosynierów pod dowództwem por. inż. Lisowskiego walczyły pod Obłużem. 3. i 4. pluton 3. kompanii kosynierów pod dowództwem por. Bildziukiewicza walczyły na wzgórzach obok koszar. Ostatnim oddziałem 4. kompanii kosynierów (3. i 4. pluton) dowodził 19 września osobiście ppłk Wężyk broniąc koszar. Były to już improwizowane grupki marynarzy, żołnierzy i ochotników z oficerami: ppłk. Stanisławem Wężykiem, kpt. Racięckim, kpt. Radwanem, kpt. mar. Aleksandrem Olszewskim, por. Ludwikiem Wolskim, por. Siedleckim, ppor. Bildziukiewiczem, por. Kazimierzem Rusinkiem, ppor. Stanisławem Wolickim, ppor. Zakrzewskim. Obrona koszar trwała ponad dwie godziny. Około godz. 16.30 obrońcy koszar poddali się.
Skład batalionu.
Dowódca – ppłk st.sp. Stanisław Wężyk
Powojenna legenda.
Przez wiele lat po wojnie za dowódcę Gdyńskich Kosynierów uchodził przedwojenny działacz PPS ppor. rez. Kazimierz Rusinek. Twierdził on, iż jako działacz socjalistyczny miał zostać wezwany do płk. Stanisława Dąbka i mianowany komendantem kosynierów, na czele których miał bronić Gdyni. Rusinek wypromował też po wojnie nazwę „Czerwoni Kosynierzy”. Trzeba jednak pamiętać, że choć nie była to oficjalna nazwa tej formacji, to pojawiła się już w odezwie Rusinka 9 września 1939. Nazwa ta funkcjonowała również w związanych z PPS publikacjach na emigracji w Londynie już w 1940. Po 1990 demaskowanie kłamstw Rusinka spowodowało pomniejszanie bohaterstwa kosynierów. Jak stwierdził jeden z dziennikarzy: „Problem w tym, że niektórzy historycy utrzymują, że organizacja taka w ogóle nie istniała”.
Upamiętnienie.
Po wojnie wraz z budowaniem legendy zaczął się proces upamiętniania działań kosynierów. W 1946 r. ulica Morska w Gdyni otrzymała imię „Czerwonych Kosynierów”. Nazwa ta, uchwałą Rady Miasta, z dnia 9 lutego 1991 r. została uchylona przywracając ulicy przedwojenną nazwę.
Wskutek zamieszania historycznego imię „Czerwonych Kosynierów” noszą ulice w: Płocku, Ostrowie Wielkopolskim, Kaliszu. W Ustce ulica z jednej strony nosi imię „Czerwonych Kosynierów”, z drugiej zaś strony imię „Kosynierów”. Ulice „Czerwonych Kosynierów” polikwidowano w Katowicach, Tucholi, Starogardzie Gdańskim. W Rumi zmieniono nazwę z „Czerwonych Kosynierów” na „Kosynierów”.
Ulice imienia „Kosynierów Gdyńskich” istnieją natomiast w: Elblągu, Gdańsku, Gorzowie Wielkopolskim, Grudziądzu, Kartuzach, Łodzi, Policach, Rawiczu, Wrocławiu, Słupsku.
Od 1967 do 2004 (do likwidacji szkoły), imię „Gdyńskich czerwonych kosynierów” nosiła Szkoła Podstawowa nr 7 w Gdyni. Na szkole była też pamiątkowa tablica.
Od 1979 do 1992 imię „Gdyński kosynier” nosił chłodniowiec Polskich Linii Oceanicznych.
Na Grabówku istnieje do dziś kamień upamiętniający z tablicą „"Czerwonym Kosynierom, obrońcom Gdyni w 1939 r. – Żołnierze Wojsk Obrony Powietrznej Kraju"”, znajdujący się na terenie 33 Dywizjonu Rakietowego Obrony Powietrznej.
6 września 2011 w Gdyni, na terenie zielonym pomiędzy ulicami: Morską, Zbożową i Kcyńską, odsłonięto tablicę poświęconą „Gdyńskim Kosynierom”.

</doc>
<doc id="438985" url="https://pl.wikipedia.org/wiki?curid=438985" title="Francis Dereham">
Francis Dereham

Francis Dereham (zm. 10 grudnia 1541) – syn Johna Derehama i Izabeli Paynell. W latach 1538-1539 nawiązał romans z Katarzyną Howard podczas jej pobytu w domu księżnej wdowy Agnieszki Howard. Później wykorzystał ten fakt i za swoje milczenie otrzymał od Katarzyny Howard – już żony Henryka VIII Tudora – stanowisko jej osobistego sekretarza. W sierpniu 1541 r., gdy ich wcześniejszy związek wyszedł na jaw, został aresztowany wraz z Thomasem Culpeperem, osądzony i skazany na karę śmierci za zdradę stanu. 10 grudnia 1541 r. został powieszony i poćwiartowany.

</doc>
<doc id="438988" url="https://pl.wikipedia.org/wiki?curid=438988" title="Przełęcz pod Gołębią">
Przełęcz pod Gołębią

Przełęcz pod Gołębią – przełęcz na wysokości (785 m n.p.m.) w południowo-zachodniej Polsce w Sudetach Środkowych w Górach Sowich.
Przełęcz położona jest około 3,0 km na wschód od miejscowości Wolibórz, na Obszarze Chronionego Krajobrazu Gór Sowich i Bardzkich, w południowo-wschodniej części grzbietu głównego Gór Sowich.
Jest to przełęcz górska stanowiąca wyraźne, wąskie, dość głęboko wcięte obniżenie, o stromych zboczach i podejściach, wcinające się w gnejsowe podłoże i oddzielające wzniesienie Gołębiej od Malinowej. Przełęcz posiada charakterystyczne wyraźne wgłębienie. Zbocza zbudowane z utworów prekambryjskich (paragnejsy i pigmatyty) podcięte są dolinami i tworzą wyraźne przewężenie. Całą przełęcz porasta dolnoreglowy las świerkowo-bukowy.
Turystyka.
Przez przełęcz prowadzą piesze szlaki turystyczne:

</doc>
<doc id="438991" url="https://pl.wikipedia.org/wiki?curid=438991" title="Władysław Aleksander Łubieński">
Władysław Aleksander Łubieński

Władysław Aleksander Łubieński herbu Pomian (ur. 1 listopada 1703 w Iwanowicach, zm. 21 czerwca 1767 w Warszawie) – arcybiskup gnieźnieński i prymas Polski, interrex w 1763 roku, arcybiskup lwowski, opat komendatoryjny paradyski i tyniecki w 1760 roku, kanonik gnieźnieński, scholastyk krakowskiej kapituły katedralnej w latach 1730–1758, kustosz sandomierskiej kapituły kolegiackiej w latach 1752–1759, proboszcz-infułat w Łasku.
Brat Floriana Łubieńskiego i opiekun jego wnuka Feliksa.
Nauka i kariera kościelna.
Był starszym synem Macieja i Marianny ze Stokowskich, herbu Jelita. Studiował teologię i prawo kanoniczne na Akademii Krakowskiej, teologię w Collegium Romanum. Był wiceprezydentem Trybunału Głównego Koronnego w Piotrkowie w latach 1730 i 1731. W 1740 został pisarzem wielkim koronnym. W 1741 przybył do Drezna, gdzie pozostał na dworze Augusta III. W 1748 został opatem komendatoryjnym w Paradyżu. W 1758 mianowany arcybiskupem lwowskim. W 1759 został arcybiskupem gnieźnieńskim i prymasem Polski. Przebywał głównie w Skierniewicach i Łowiczu, finansując przebudowę katedry w Gnieźnie.
Interrex.
Po śmierci Augusta III został interreksem Polski. Jeszcze za jego życia spiskował z familią Czartoryskich chcąc dokonać zamachu stanu przy pomocy wojsk rosyjskich. Łubieński był człowiekiem próżnym, ceniącym chwilową władzę i korzystającym z niej. Obsadzał swych krewnych i przyjaciół na lukratywnych posadach. W listopadzie 1763 roku wyznaczając osoby na poselstwa do obcych dworów, uwzględnił przede wszystkim swych krewnych. Posłem do Rzymu, Neapolu i Wenecji został ksiądz Maciej Józef Łubieński, do Petersburga – Kazimierz Łubieński, do Wersalu i Lunéville – Franciszek Bieliński, do Hagi, Madrytu, Londynu, Lizbony i Turynu – Józef Poniński, do Drezna Teodor Potocki, do Wiednia – Maksymilian Ossoliński, do Berlina – Stanisław Kostka Gadomski, do Sztokholmu i Kopenhagi – Izydor Ostroróg. Wszystkich tych dyplomatów bardzo szczodrze opłacił. Ich misje nie odgrywały większej roli. 
Człowiekiem, którego rad Łubieński prawie zawsze słuchał, był ksiądz Andrzej Stanisław Młodziejowski. 
W korespondencji z Fryderykiem II i Katarzyną II tytułował ich „Królem w Prusiech” i „Imperatorową Wszechrosji”, które to tytuły nie były dotąd uznawane przez Rzeczpospolitą. Tytuły te uznał oficjalnie na sejmie konwokacyjnym 1764 roku. Oni odwdzięczali się stosowaną wobec niego zaszczytną formułą „Celcissimus princeps”, której nie używano dotąd wobec żadnego interrexa.
13 kwietnia 1764 wobec zbrojnej interwencji Katarzyny II, Jan Klemens Branicki i grupa przychylnych mu senatorów zażądała by prymas Łubieński zwołał pospolite ruszenie, ten jednak odmówił, wtedy grupa 14 senatorów przesłało pisma do dworów w Petersburgu i Berlinie wzywające do nieingerowania w sprawy polskie. Poseł rosyjski Herman Karl von Keyserling zdecydował się pisma nie przyjąć, pod pozorem że tytulatura imperatorowej jest w niej źle napisana, przyjęli ją natomiast Gédéon Benoît i król Fryderyk II, nie chcąc zrażać do końca tych, którzy widzieli oparcie dla Polski w Prusach. Poseł austriacki Florimont-Claude Mercy-Argenteau, zachęcał Branickiego i jego stronników do konfederacji, lecz nie udało się ostatecznie jej zorganizować. Był elektorem Stanisława Augusta Poniatowskiego w 1764 roku z województwa poznańskiego.
25 listopada 1764 koronował Stanisława Augusta Poniatowskiego na króla Polski w kolegiacie św. Jana w Warszawie. Jako stronnik Rosji pobierał wówczas stałą pensję z ambasady rosyjskiej w wysokości 500 000 złp. W 1765 został kawalerem Orderu Świętego Stanisława.
Był członkiem konfederacji Czartoryskich w 1764 roku. Zwycięzcy w elekcji 1764 roku, stronnicy Poniatowskiego, Czartoryscy pozbawili hetmana Branickiego władzy nad wojskiem, czego Austriacy i Francuzi chcieli uniknąć, by zachować wpływy w Rzeczypospolitej. 7 czerwca 1764 ambasador Francji Antoine-René de Voyer de Paulmy, markiz d’Argenson oświadczył prymasowi, że wraca do Francji, ponieważ „w Polsce nastąpiło rozdwojenie, a on nie może przebywać w jednej jej części”. Łubieński, który spodziewał się podobnych słów i któremu ambasador rosyjski Herman Karl von Keyserling miał nakazać grać ostro, odpowiedział, że wobec tego nie uważa on już de Paulmy’ego za ambasadora. Skutkiem czego Francuzi zlikwidowali swą placówkę dyplomatyczną w Warszawie. 9 czerwca opuścił ją Paulmy, a 16 lipca Hennin i Monnet. Na znak solidarności sojuszniczej, Warszawę opuścili także reprezentant Austrii – Florimont-Claude Mercy-Argenteau i Hiszpanii. Później kraje „systemu południowego” zwlekały z uznaniem Poniatowskiego.
W 1764 roku został wyznaczony senatorem rezydentem. Tego samego roku przejął formalnie opiekę nad osieroconym przez ojca pięcioletnim wnukiem swego brata, Feliksem i załatwił żeby chłopiec stał się podopiecznym dzieckiem króla Prus Fryderyka II.
Prawdopodobnie został otruty przez Rosjan w 1767 roku, gdyż nie chciał podporządkować się planom równouprawnienia dysydentów, wysuwanym przez posła rosyjskiego Nikołaja Repnina. Rodzina prymasa natomiast o jego otrucie podejrzewała biskupa Andrzeja Młodziejowskiego.
W 1758 odznaczony Orderem Orła Białego.
Pochowany w kolegiacie Wniebowzięcia NMP i św. Mikołaja w Łowiczu.
Prace.
Autor prac:

</doc>
<doc id="438992" url="https://pl.wikipedia.org/wiki?curid=438992" title="Regierungsbezirk">
Regierungsbezirk



</doc>
<doc id="438993" url="https://pl.wikipedia.org/wiki?curid=438993" title="Kuty (Ukraina)">
Kuty (Ukraina)



</doc>
<doc id="438995" url="https://pl.wikipedia.org/wiki?curid=438995" title="Dizzy Mizz Lizzy">
Dizzy Mizz Lizzy

Dizzy Mizz Lizzy to rockowe trio z Danii założone w roku 1988. W skład zespołu wchodzą: Tim Christensen (gitara, wokale, słowa), Martin Nielsen (gitara basowa) i Søren Friis (perkusja). W 1993 wygrali duński konkurs muzyczny co zapewniło im kontrakt z wytwórnią. W roku 1994 wydali swoją pierwszą płytę: Dizzy Mizz Lizzy. Album odniósł ogromny sukces w Danii sprzedając się w liczbie 200 tysięcy egzemplarzy.
Zespół nie zdobył popularności w innych krajach, prócz dobrych wyników sprzedaży w Japonii. W roku 1996 wydali swój drugi album pt. Rotator, który sprzedał się w liczbie 100 tysięcy kopii. Niepowodzenia na rynku międzynarodowym doprowadziły do rozwiązania zespołu w 1998.
Tim Christensen rozpoczął karierę solową

</doc>
<doc id="438996" url="https://pl.wikipedia.org/wiki?curid=438996" title="Światowy Zlot Harcerstwa Polskiego „Zegrze ’95”">
Światowy Zlot Harcerstwa Polskiego „Zegrze ’95”

Światowy Zlot Harcerstwa Polskiego „Zegrze ’95” – zlot harcerski, zorganizowany przez Związek Harcerstwa Polskiego w dniach 3-15 sierpnia 1995 na terenie poligonu wojskowego w Zegrzu koło Warszawy, z okazji 85. rocznicy powstania harcerstwa oraz 60. rocznicy Jubileuszowego Zlotu ZHP w Spale. Zlot odbył się pod hasłem "Łączy nas Polska". W zlocie wzięło udział 6 tys. harcerzy z kraju i zagranicy. 
W inauguracji zlotu uczestniczył prezydent Rzeczypospolitej Polskiej Lech Wałęsa - protektor Związku Harcerstwa Polskiego.
Komendantem zlotu był hm. Jacek Smura.

</doc>
<doc id="438999" url="https://pl.wikipedia.org/wiki?curid=438999" title="Kazimierz Rusinek (polityk)">
Kazimierz Rusinek (polityk)

Kazimierz Rusinek, właśc. Kazimierz Rusin (ur. 7 lutego 1905 w Krakowie, zm. 5 maja 1984 w Warszawie) – polski dziennikarz i polityk socjalistyczny. Poseł do Krajowej Rady Narodowej i na Sejm Ustawodawczy, w latach 1947–1952 minister pracy i opieki społecznej, działacz ZBoWiD, członek Centralnej Komisji Porozumiewawczej Stronnictw Demokratycznych w 1946 roku. 
Życiorys.
Syn Stanisława Rusina i Katarzyny z domu Konopackiej. Ojciec był członkiem Socjaldemokracji Królestwa Polskiego i Litwy, a następnie Polskiej Partii Socjalistycznej. Dziadek uczestniczył w powstaniu styczniowym. Jego bratem był Stanisław Wolicki, poseł PPS, aktor i reżyser. Od grudnia 1921 członek PPS. Był sekretarzem Okręgowego Komitetu Robotniczego PPS na Pomorzu (1928–1931) i w poznańskiem (1935–1939), od 1927 do 1935 członek Zarządu Głównego Centralnego Związku Robotników Przemysłu Chemicznego, sekretarz okręgu Poznań.
We wrześniu 1930 jeden z organizatorów poparcia Centrolewu, m.in. aresztowany w czasie wspólnego wiecu 14 września 1930 z Narodową Partią Robotniczą w Toruniu, gdzie doszło do starć z policją i masowych aresztowań. 14 września 1930 skazany za utworzenie oddziału Milicji PPS na 6 miesięcy więzienia w zawieszeniu na 3 lata. Następnie w Poznaniu zakładał pismo „Walka Ludu” i ponownie był aresztowany za podburzanie do strajku w zakładach PPG. W latach 1937–1939 członek Rady Naczelnej PPS. Od 1935 do 1939 wiceprzewodniczący Zarządu Głównego Związku Transportowców, Marynarzy i Robotników Portowych w Gdyni, od 1937 przewodniczący Komitetu Miejskiego PPS w Gdyni. Członek prezydium gdyńskiego oddziału Towarzystwa Uniwersytetu Robotniczego. Od lutego 1939 radny miasta Gdyni i przewodniczący frakcji radnych PPS.
We wrześniu 1939 organizator i dowódca ochotniczych Drużyn Robotniczych przy PPS pomagających przy budowie umocnień w Gdyni i okolicach. 7 września w uzgodnieniu z pułkownikiem Stanisławem Dąbkiem, dowódcą Lądowej Obrony Wybrzeża, przystąpił do formowania Ochotniczego Batalionu Kosynierów. Jako podporucznik rezerwy pełnił prawdopodobnie funkcję w sztabie podpułkownika Stanisława Wężyka. Według Donalda Steyera pełnił on funkcję II adiutanta ppłk Wężyka, a zarazem dowódcy ochotniczych oddziałów robotniczych. Jako żołnierz brał udział w dniach 18–19 września w obronie Koszar Marynarki Wojennej na Oksywiu. Po wojnie przypisywał sobie dowodzenie batalionem Gdyńskich Kosynierów i był głównym autorem tekstów i wspomnień, w których gloryfikował własną postawę pomijając m.in. rolę ppłk. Wężyka.
Po kapitulacji Kępy Oksywskiej, od września 1939 do lipca 1940 był więźniem obozu jenieckiego – oflagu II-A Prenzlau, a następnie od lipca 1940 w więzieniu gestapo w Gdańsku, zaś od marca 1941 w obozach koncentracyjnych w Stutthofie oraz od listopada 1941 w Mauthausen. Po wojnie pojawiły się oskarżenia, że pełnił funkcję kapo w Stutthofie i w związku z tym uczestniczył w biciu innych więźniów. Informacja o byciu przez niego więźniem funkcyjnym w tym obozie najprawdopodobniej stanowiła element późniejszej rozgrywki Polskiej Partii Robotniczej z działaczami „lubelskiej” PPS.
Wraz z Józefem Cyrankiewiczem uczestniczył w konspiracyjnym ruchu oporu w obozach koncentracyjnych. Uwolniony 5 maja 1945 przez armię amerykańską. Po uwolnieniu już jako członek Komitetu obozowego w Mauthausen w niezbyt jasnych okolicznościach pobił innego więźnia – Szymona Wiesenthala. Incydent ten stał się przyczyną późniejszego sporu pomiędzy Wiesenthalem a Rusinkiem jako liderem organizacji kombatanckich, a tym samym ostrego sporu pomiędzy organizacjami ścigającymi zbrodniarzy hitlerowskich a Związkiem Bojowników o Wolność i Demokrację. Po powrocie do kraju wraz z Józefem Cyrankiewiczem spotkali się z działającym w konspiracji Zygmuntem Zarembą. Jednak wraz z Cyrankiewiczem postanowili przystąpić do „lubelskiej” PPS.
Od czerwca 1945 był członkiem Rady Naczelnej „lubelskiej” PPS. Od 1 lipca 1945 członkiem Centralnego Komitetu Wykonawczego PPS, od sierpnia 1946 wiceprzewodniczącym CKW. Od grudnia 1947 do września 1948 pełnił funkcję przewodniczącego CKW PPS, pozostawał członkiem CKW do grudnia 1948 i połączenia z PPR. Wszedł do Komitetu Centralnego Polskiej Zjednoczonej Partii Robotniczej. Jednak w wyborach do Komitetu Centralnego PZPR, przy jednolitej liście przeznaczonych do wybrania, Rusinek uzyskał zaledwie 1180 głosów na 1508 głosujących. W 1945 pełnił również funkcję sekretarza generalnego Komisji Centralnej Związków Zawodowych. W latach 1947–1952 był ministrem pracy i opieki społecznej. Do 1954 był członkiem KC PZPR, z tym że w lutym 1951 Bolesław Bierut wprost mu zakazał uczestnictwa w posiedzeniach KC. Pełnił mandat poselski do Krajowej Rady Narodowej i na Sejm Ustawodawczy.
W 1953 został dyrektorem Państwowych Wydawnictw Szkolenia Zawodowego w Warszawie.
Powrócił do polityki po 1956. W 1958 był kierownikiem resortu kultury i sztuki, a od 1958 do 1971 wiceministrem kultury i sztuki. W latach 1964–1971 pełnił funkcję zastępcy członka KC PZPR. W 1971 przeszedł na emeryturę. Od roku 1956 do 1972 był sekretarzem generalnym, a od 1972 wiceprezesem Zarządu Głównego ZBoWiD. W 1968 wraz z Mieczysławem Moczarem uczestniczył w kampanii przeciw tzw. „encyklopedystom”, czyli redaktorom "Wielkiej Encyklopedii Powszechnej PWM", którzy – jak twierdzili Moczar i Rusinek – nie nazbyt polsko naświetlili kwestię okupacji hitlerowskiej. W czerwcu 1968 roku wszedł w skład Komitetu Przygotowawczego obchodów 500. rocznicy urodzin Mikołaja Kopernika.
Od 1946 honorowy obywatel Gdyni. 22 września 2004 Rada Miasta Gdyni uchwałą nr XXIII/534/04 pozbawiła Kazimierza Rusinka oraz Konstantego Rokossowskiego, Amazaspa Babadżaniana i Nikołaja Szablikowa honorowego obywatelstwa Gdyni.
Odznaczony decyzją Prezydium KRN 14 czerwca 1946 Krzyżem Srebrnym Orderu Virtuti Militari za „wybitną działalność polityczno-społeczną w okresie okupacji na terenie Kraju i w Obozach koncentracyjnych” i 2 lipca 1946 Krzyżem Komandorskim Orderu Odrodzenia Polski za „wybitną działalność polityczno-społeczną w okresie okupacji na terenie kraju i w obozach koncentracyjnych”. Uchwałą KRN z 19 lipca 1946 odznaczony Złotym Krzyżem Zasługi "za wybitne zasługi w dziele organizacji Związków Zawodowych i działalność związkową na terenie kraju". W 1955 otrzymał Medal 10-lecia Polski Ludowej, a w 1981 Medal „Za udział w wojnie obronnej 1939”
Pochowany na cmentarzu Powązki Wojskowe w Warszawie (kwatera A32-tuje-7).

</doc>
<doc id="439000" url="https://pl.wikipedia.org/wiki?curid=439000" title="Światowy Zlot Harcerstwa Polskiego „Gniezno 2000”">
Światowy Zlot Harcerstwa Polskiego „Gniezno 2000”

Światowy Zlot Harcerstwa Polskiego „Gniezno 2000” – zlot harcerski, zorganizowany przez Związek Harcerstwa Polskiego w dniach 3-12 sierpnia 2000, na terenie lotniska wojskowego w Bednarach - w połowie drogi między Poznaniem a Gnieznem. Celem zlotu było uczczenie 1000. rocznicy zjazdu gnieźnieńskiego oraz 90. rocznicy powstania harcerstwa. Zlot odbył się pod hasłem "Ku przyszłości".
W zlocie wzięło udział 9,5 tys. harcerzy z kraju i zagranicy. 
W inauguracji zlotu uczestniczył prezydent Rzeczypospolitej Polskiej Aleksander Kwaśniewski - protektor Związku Harcerstwa Polskiego.
Komendantem zlotu był hm. Jacek Smura.

</doc>
<doc id="439001" url="https://pl.wikipedia.org/wiki?curid=439001" title="Adam Leszczyński">
Adam Leszczyński

Adam Janusz Leszczyński (ur. 26 listopada 1975 w Warszawie) – polski historyk, socjolog, dziennikarz i publicysta, doktor habilitowany nauk społecznych, profesor nadzwyczajny w SWPS Uniwersytecie Humanistycznospołecznym, wcześniej w Instytucie Studiów Politycznych PAN, członek zespołu „Krytyki Politycznej” oraz współzałożyciel OKO.press.
Życiorys.
W 1999 ukończył studia historyczne na Uniwersytecie Warszawskim. W latach 1998–2000 był członkiem zarządu Collegium Invisibile. Na Wydziale Historycznym Uniwersytetu Warszawskiego uzyskał w 2006 stopień naukowy doktora nauk humanistycznych w dziedzinie historii na podstawie napisanej pod kierunkiem Marcina Kuli rozprawy pt. "NSZZ „Solidarność” w wybranych ośrodkach. Analiza lokalnej dynamiki ruchu w latach 1980–1981". W 2017 na podstawie dorobku naukowego oraz monografii pt. "Skok w nowoczesność. Polityka wzrostu w krajach peryferyjnych 1943–1980" w Wydziale Filozofii i Socjologii UW nadano mu stopień doktora habilitowanego nauk społecznych w dyscyplinie socjologia.
Od 1993 do 2017 związany z „Gazetą Wyborczą” – od 2000 pracował w dziale nauki i redagował dodatek „Komputer”, od 2005 w dziale opinii.
Pisze artykuły naukowe, historyczne i socjologiczne, reportaże (m.in. z Etiopii, Boliwii i Malawi), zajmował się też recenzowaniem gier komputerowych. Należy do zespołu „Krytyki Politycznej” oraz zespołu serwisu OKO.press. Współpracował z „Newsweekiem”, „Polityką”, „Przekrojem”, „ResPubliką Nową”, „Wiedzą i Życiem” i „National Geographic”.
Laureat licznych stypendiów i nagród, m.in. Fundacji Kultury, Ministra Edukacji Narodowej, Fundacji na rzecz Nauki Polskiej. Stypendysta tygodnika „Polityka”.
Żonaty z Zofią Smełką-Leszczyńską.

</doc>
<doc id="439003" url="https://pl.wikipedia.org/wiki?curid=439003" title="Mistrzostwa Europy w Piłce Nożnej Kobiet 2005">
Mistrzostwa Europy w Piłce Nożnej Kobiet 2005

Mistrzostwa Europy w Piłce Nożnej Kobiet 2005 (oficjalna nazwa UEFA Women's EURO 2005 lub 2005 UEFA Women's Championship) zostały rozegrane w Anglii w dniach 5-19 czerwca 2005 r. W turnieju finałowym wystartowało 8 drużyn narodowych. Mistrzyniami Europy zostały piłkarki Niemiec, wicemistrzyniami – Norwegii.
Faza Grupowa.
Grupa A.
O awansie Finlandii do fazy pucharowej zadecydował wynik bezpośredniego pojedynku z Danią.
Faza Pucharowa.
Finał.
MISTRZ EUROPY KOBIET 2005
NIEMCY SZÓSTY TYTUŁ

</doc>
<doc id="439005" url="https://pl.wikipedia.org/wiki?curid=439005" title="Gimnastyka na Letnich Igrzyskach Olimpijskich 1932">
Gimnastyka na Letnich Igrzyskach Olimpijskich 1932

Wyniki zawodów gimnastycznych, które odbyły się podczas LIO 1932. 

</doc>
<doc id="439006" url="https://pl.wikipedia.org/wiki?curid=439006" title="Zlot ZHP „Kielce 2007”">
Zlot ZHP „Kielce 2007”

Zlot ZHP „Kielce 2007” – zlot harcerski, zorganizowany przez Związek Harcerstwa Polskiego w dniach 10-19 sierpnia 2007 w Kielcach, dla uczczenia 100. rocznicy powstania skautingu.
Zlot odbył się pod hasłem "Jeden świat – jedno przyrzeczenie". Uczestniczyło w nim ponad 7 tysięcy osób.
W inauguracji zlotu uczestniczył były prezydent Rzeczypospolitej Polskiej na Uchodźstwie i jednocześnie były Przewodniczący Związku Harcerstwa Polskiego poza granicami Kraju Ryszard Kaczorowski.
Komendantem zlotu był hm. Cezary Huć.
W zlocie oprócz harcerzy uczestniczyły również delegacje skautów z 20 krajów.
Gniazda zlotowe.
Zlot składał się z 17 gniazd zlotowych:

</doc>
<doc id="439009" url="https://pl.wikipedia.org/wiki?curid=439009" title="Mikołaj Lanckoroński z Brzezia (zm. 1462)">
Mikołaj Lanckoroński z Brzezia (zm. 1462)

Mikołaj Lanckoroński herbu Zadora (zm. 1462) – husyta, którego ród wywodził się z małopolskiego Brzezia, marszałek wielki koronny.
Syn Zbigniewa z Brzezia, marszałka koronnego. Ojciec Stanisława Lanckorońskiego, marszałka nadwornego koronnego.
W latach 1435-1436 podstoli krakowski. Starosta korczyński i wiślicki. Od 1440 pełnił urząd marszałka wielkiego koronnego.
Był zausznikiem króla Władysława Jagiełły, w 1428 brał udział w wyprawie na Nowogród Wielki. Po śmierci króla związał się z obozem husyckim Spytka z Melsztyna; w Nowym Korczynie podpisał akt konfederacji pod wodzą Spytka. W 1440 został marszałkiem Królestwa Polskiego.

</doc>
<doc id="439010" url="https://pl.wikipedia.org/wiki?curid=439010" title="Hokej na trawie na Letnich Igrzyskach Olimpijskich 1932">
Hokej na trawie na Letnich Igrzyskach Olimpijskich 1932

Wyniki turnieju olimpijskiego w hokeju na trawie rozegranego podczas igrzysk olimpijskich w Los Angeles w 1932 r. Turniej został rozegrany w dniach 4–11 sierpnia na Los Angeles Memorial Coliseum. Do zawodów zgłosiły się 3 zespoły. Mecze rozgrywano systemem każdy z każdym.

</doc>
<doc id="439011" url="https://pl.wikipedia.org/wiki?curid=439011" title="Jubileuszowy Zlot Stulecia Harcerstwa „Kraków 2010”">
Jubileuszowy Zlot Stulecia Harcerstwa „Kraków 2010”

Jubileuszowy Zlot Stulecia Harcerstwa „Kraków 2010” – zlot harcerski, zorganizowany przez Związek Harcerstwa Polskiego w dniach 16-24 sierpnia 2010 w Krakowie, dla uczczenia 100. rocznicy powstania harcerstwa.
Potrzebę organizacji zlotu zaakcentował XXXIII Zjazd ZHP, obradujący w dniach 1-4 grudnia 2005, w uchwale "w sprawie 100-lecia skautingu i 100-lecia harcerstwa".
Miasteczko zlotowe zlokalizowane było na Błoniach krakowskich. W zlocie wzięło udział ok. 9.000 uczestników.
W inauguracji zlotu, która odbyła się w dniu 17 sierpnia 2010, uczestniczył prezes Rady Ministrów Donald Tusk - honorowy patron zlotu. W dniu 22 sierpnia 2010 Zlot odwiedził prezydent Rzeczypospolitej Polskiej Bronisław Komorowski. 
Komendantem zlotu był hm. Krzysztof Budziński – zastępca Naczelnika ZHP.

</doc>
<doc id="439014" url="https://pl.wikipedia.org/wiki?curid=439014" title="Zdanie podrzędnie złożone">
Zdanie podrzędnie złożone

Zdanie podrzędnie złożone – zdanie złożone z wielu zdań składowych, w którym jedno z nich ("zdanie podrzędne") wynika z drugiego ("zdania nadrzędnego") i zastosowane samodzielnie nie zachowuje sensu, np. "Okazało się, że pisały o tym wszystkie gazety". Zdania składowe oddziela się przecinkiem.
Zdania podrzędnie złożone dzielą się na dwa rodzaje:
Rodzaje zdań podrzędnie złożonych.
W języku polskim wyróżnia się następujące rodzaje zdań podrzędnie złożonych:

</doc>
<doc id="439016" url="https://pl.wikipedia.org/wiki?curid=439016" title="Beatrycze z Yorku">
Beatrycze z Yorku

Księżniczka Beatrycze, Pani Edoardo Mapelli-Mozzi ("Beatrice Elizabeth Mary", ur. 8 sierpnia 1988 w w Londynie) – członkini brytyjskiej rodziny królewskiej; księżniczka Zjednoczonego Królestwa z dynastii Windsorów, córka Andrzeja, księcia Yorku i jego żony, Sary, księżnej Yorku, wnuczka królowej Elżbiety II; znajduje się w linii sukcesji brytyjskiego tronu.
Rodzina i edukacja.
25 stycznia 1988 Pałac Buckingham ogłosił, że drugi syn królowej Elżbiety II, Andrzej, książę Yorku i jego żona Sara, księżna Yorku spodziewają się narodzin swojego pierwszego dziecka.
Księżniczka Beatrycze urodziła się 8 sierpnia 1988 roku o godzinie 8:18 w Portland Hospital w Londynie.
Jej dziadkami byli ze strony ojca Filip, książę Edynburga, urodzony w greckiej rodzinie królewskiej i Elżbieta II, królowa Zjednoczonego Królestwa od 1952 do 2022 roku, wywodząca się z rodu Windsorów; natomiast ze strony matki major Ronald Ferguson i jego pierwsza żona, Susan Wright.
Ma młodszą siostrę, księżniczkę Eugenię.
Imiona księżniczki zostały podane przez jej rodziców po 22 sierpnia brzmiały: Beatrycze (na cześć księżniczki Beatrycze, córki królowej Wiktorii), Elżbieta (na cześć babki) i Maria (na cześć królowej Marii). Jej pierwsze imię miało zostać zasugerowane przez królową, której nie podobało się imię zaproponowane przez Andrzeja i Sarę - Annabel.
Została ochrzczona w kościele anglikańskim w Kaplicy Królewskiej Pałacu Świętego Jakuba dnia 20 grudnia 1988. Jej rodzicami chrzestnymi zostali: cioteczny brat ojca wicehrabia Linley (później 2. hrabia Snowdon), księżna Roxburghe (później lady Jane Dawnay), Peter Palumbo, Gabrielle Greenall i Carolyn Cotterell.
Beatrycze rozpoczęła swoją edukację w 1991 roku w Upton House School w Windsorze. W latach szkolnych znana była jako Beatrice York.
W 1995 została uczennicą Coworth Park School w Surrey. Od 2000 uczęszczała do szkoły dla dziewcząt St George's School w Ascot i pełniła funkcję przewodniczącej samorządu uczniowskiego.
W 1995 u księżniczki rozpoznano dysleksję.
We wrześniu 2011 ukończyła studia na kierunku historia i historia idei na Uniwersytecie Londyńskim.
Kariera zawodowa.
W styczniu 2014 rozpoczęła pracę w londyńskiej siedzibie firmy Sony.
W lutym 2015 tymczasowo przeprowadziła się do Stanów Zjednoczonych, aby wziąć udział w kursie finansowym.
Od sierpnia 2016 pracuje jako konsultantka biznesowa firmy Afiniti.
Członkini rodziny królewskiej.
Księżniczka Beatrycze urodziła się za panowania swojej babki, królowej Elżbiety II. Jako wnuczka brytyjskiego monarchy w linii męskiej, uprawniona była od urodzenia do używania predykatu Jej Królewskiej Wysokości Księżniczki Zjednoczonego Królestwa oraz tytułu księżniczki Yorku, związanego z tytułem jej ojca.
Po urodzeniu została wpisana na piąte miejsce w linii sukcesji brytyjskiego tronu, za księciem Karolem, księciem Wilhelmem, księciem Henrykiem i księciem Andrzejem. Do 2 maja 2015 pozostawała pierwszą kobietą w kolejności dziedziczenia tronu, a została wyprzedzona przez córkę stryjecznego brata, księżniczkę Karolinę.
30 maja 1996 rodzice księżniczki rozwiedli się, ale kontynuowali wspólną opiekę nad dziećmi.
We wrześniu 1997 dołączyła do członków rodziny królewskiej w czasie pogrzebu Diany, księżnej Walii w opactwie westminsterskim.
W 2002 księżniczka Beatrycze pojechała do Rosji, gdzie spotkała się z dziećmi zakażonymi wirusem HIV.
W kwietniu 2002 brała udział w pogrzebie swojej prababki, Elżbiety, królowej-matki, spotkała się również z osobami oczekującymi w kolejce na oddanie hołdu królowej.
W 2007 została globalną ambasadorką fundacji Street Child, założonej w 1993 przez księżną Yorku.
W 2010 jako pierwszy członek rodziny królewskiej ukończyła Maraton Londyński.
29 kwietnia 2011 wystąpiła w czasie ceremonii zaślubin swojego kuzyna, księcia Wilhelma, w kapeluszu, który wywołał wiele kontrowersji. Księżniczka postanowiła wykorzystać zainteresowanie nakryciem głowy i sprzedała go w maju na platformie aukcyjnej eBay za 81100,01 funtów. Zebrane pieniądze przeznaczyła na konta organizacji UNICEF i brytyjskiej fundacji Children in Crisis.
W kwietniu 2012 towarzyszyła swoim dziadkom we mszy w poniedziałek wielkanocny w York Minster.
W 2012 zaangażowana była w przygotowania do letnich igrzysk olimpijskich w Londynie. W Leeds była członkinią sztafety, niosącej znicz olimpijski i wzięła udział w biegu z okazji otwarcia Stadionu Olimpijskiego w Stratford.
We wrześniu 2012 zdobyła szczyt Mont Blanc wraz z grupą przyjaciół, by promować własną organizację charytatywną, Big Change.
W listopadzie 2012 została patronką York Musical Society.
19 kwietnia 2013 objęła patronatem Helen Arkell Dyslexia Centre. Księżniczka, u której w dzieciństwie rozpoznano dysleksję, regularnie wspiera dzieci walczące z tym schorzeniem.
26 lipca 2013 została ogłoszona królewskim patronem Forget Me Not Children’s Hospice w Londynie.
W 2014 towarzyszyła swojemu ojcu w oficjalnej podróży do Zjednoczonych Emiratów Arabskich.
W styczniu 2013 razem z księżniczką Eugenią uczestniczyła w oficjalnej wizycie dyplomatycznej do Niemiec. Siostry odwiedziły Berlin i Hanower.
W 2016 została sportretowana w serialu komediowym "The Windsors", w rolę Beatrycze wcieliła się Ellie White.
W maju 2017 jako pierwsza w historii członkini brytyjskiej rodziny królewskiej ukończyła wyścig triathlonowy w Londynie.
W październiku 2018 poleciała do Laosu, gdzie wzięła udział w charytatywnym półmaratonie. 1 lutego 2019 w Pałacu Buckingham uczestniczyła w oficjalnym spotkaniu z brytyjskim ambasadorem Laosu i ambasadorem Laosu w Wielkiej Brytanii.
19 czerwca 2019 spędziła dzień w Edynburgu, odwiedzając lokalne organizacje charytatywne.
18 września 2019 wygłosiła przemówienie w czasie Woman for Leadership Conference w Nowym Jorku.
9 kwietnia 2021 zmarł jej dziadek, Filip, książę Edynburga. Księżniczka wzięła udział w ceremonii pogrzebowej na zamku Windsor oraz w mszy dziękczynnej za jego życie w opactwie westminsterskim w marcu 2022.
W czerwcu 2022 była gościem obchodów jubileuszu 70 lat panowania królowej Elżbiety II.
8 września 2022 zmarła babka księżniczki, królowa Elżbieta II, a nowym monarchą został jej stryj, król Karol III. 9 września Beatrycze udała się do Balmoral, by pożegnać babcię, a następnego dnia wraz z członkami rodziny królewskiej podziwiała pozostawione przez poddanych kwiaty i upominki. 13 września była obecna w Pałacu Buckingham w czasie powitania trumny z ciałem królowej; dzień później brała udział w ceremonii przeniesienia jej szczątków do Westminster Hall.
17 września Beatrycze razem ze swoją siostrą i ciotecznym rodzeństwem: księciem Wilhelmem, księciem Henrykiem, Peterem Phillipsem, Zarą Tindall, lady Ludwiką Mountbatten-Windsor i wicehrabią Jakubem wystąpili w 15-minutowym czuwaniu wnuków przy trumnie królowej w Westminster Hall. Wnuczki Elżbiety II zostały pierwszymi wnuczkami-kobietami monarchy w historii, które pełniły wartę w czasie wystawienia trumny na widok publiczny.
19 września w towarzystwie męża i matki wzięła udział w pogrzebie królowej w Opactwie Westminsterskim.
Księżniczka Beatrycze została jednym z czterech konsultantów stanu, jako czwarta w linii sukcesji do brytyjskiego tronu osoba, która ukończyła dwadzieścia jeden lat. Poza nią, funkcję tę pełnią książę Walii, książę Sussexu i książę Yorku. Rola ta oznacza, że może brać udział w posiedzeniach Privy Council i zastąpić monarchę, kiedy przebywa za granicą lub nie jest zdolny do wykonywania swoich obowiązków.
Reprezentowała dwór brytyjski na ceremonii zaślubin księcia Amadeusza z Belgii z Elżbietą Rosboch von Wolkenstein (Rzym, 2014) i księcia Krystiana z Hanoweru z Aleksandrą de Osmą (Lima, 2018).
Media.
9 grudnia 2016 książę Yorku wydał oświadczenie, w którym zaprzeczył nagłośnionemu przed media konfliktowi pomiędzy nim, a jego starszym bratem, księciem Walii. Rzekomy spór miał dotyczyć tego, że książę Andrzej zażądał, aby przyszli mężowie jego córek otrzymali tytuły hrabiowskie, podczas gdy książę Walii dąży do ograniczenia liczby tytułowanych członków rodziny królewskiej do osób, które są bezpośrednimi sukcesorami królowej.
W lipcu 2018 ujawniono, że Beatrycze posiada prywatne konto na Instagramie.
We wrześniowym wydaniu brytyjskiego "Vogue" ukazał się wywiad i sesja zdjęciowa księżniczki i jej siostry. Beatrice na łamach pisma wyraziła żal wobec mediów, które przez wiele dni krytykowały jej wybór kapelusza na ślub stryjecznego brata, księcia Wilhelma, w 2011, powodując u niej znaczny stres.
Życie prywatne.
W lipcu 2005 zaczęła spotykać się z Paolo Liuzzo. Ich związek zakończył się w maju 2006 w cieniu skandalu - Amerykanin był zamieszany w sprawę zabójstwa studenta w Worcester w stanie Massachusetts.
W 2006 rozpoczęła relację z Dave’em Clarkiem, urodzonym w Stanach Zjednoczonych synem prawnika Michaela Clarka. Został jej przedstawiony przez księcia Wilhelma podczas przyjęcia urodzinowego Seana Bransona. W 2010 wspólnie ukończyli Maraton Londyński, a Clark coraz częściej towarzyszył rodzinie królewskiej w oficjalnych wystąpieniach. W sierpniu 2016 podano wiadomość o rozstaniu pary.
W listopadzie 2018 media poinformowały, że księżniczka spotyka się z Edoardo Mapellim-Mozzim, potomkiem włoskiej rodziny hrabiowskiej, synem hrabiego Alessandro Mapelli-Mozzi i jego byłej żony, Nikki Willams-Ellis. W grudniu po raz pierwszy pojawili się wspólnie na publicznym wydarzeniu, biorąc udział w ceremonii rozdania nagród w Nowym Jorku. W marcu 2019 Mapelli-Mozzi towarzyszył jej w pierwszym oficjalnym wystąpieniu w Portrait Gala.
26 września 2019 Pałac Buckingham w imieniu księcia i księżnej Yorku ogłosił zaręczyny Edoardo i Beatrycze. Księżniczka nie musiała prosić monarchy o wyrażenie zgody na ślub.
Edoardo związany był wcześniej z Darą Huang, z którą ma syna, Christophera Woolfa Mapelli-Mozzi, urodzonego w 2016. 
Przygotowania do ślubu Beatrycze zostały przyćmione przez: kontrowersje związane z wycofaniem się jej ojca z pełnienia oficjalnych obowiązków w imieniu monarchy (listopad 2019), wybory parlamentarne w Wielkiej Brytanii (grudzień 2019), rezygnację z pracy w ramach rodziny królewskiej przez jej stryjecznego brata, księcia Sussexu i jego żonę (styczeń 2020) oraz pandemię wirusa SARS-CoV-2 (marzec 2020).
4 stycznia 2020 telewizja BBC poinformowała, że nie przeprowadzi transmisji na żywo z uroczystości, a następnego dnia taką samą decyzję podjęła stacja ITV (która transmitowała ślub księżniczki Eugenii w październiku 2018). 7 lutego poinformowano, że ślub pary (o charakterze uroczystości prywatnej) odbędzie się 29 maja w Kaplicy Królewskiej Pałacu Świętego Jakuba w Londynie, a po nim - na zaproszenie królowej - zorganizowane zostanie przyjęcie w Pałacu Buckingham. 18 marca rzecznik rodziny królewskiej poinformował, że księżniczka i jej narzeczony zrezygnowali z przyjęcia z powodu pandemii i rozważają prywatny ślub w gronie członków najbliższej rodziny. 16 kwietnia ślub i wesele zostały odwołane z powodu pandemii COVID-19.
17 lipca 2020 o godzinie 11:00 para zawarła związek małżeński w kościele anglikańskim w Kaplicy Wszystkich Świętych w Royal Lodge. W ceremonii, która odbyła się z przestrzaganiem obostrzeń, związanych z epidemią, uczestniczyło około dwudziestu gości. Media ani opinia publiczna nie były poinformowane o ślubie wcześniej, ale Pałac Buckingham potwierdził go po kilku godzinach spekulacji. Panna młoda wystąpiła w sukni należącej do jej babki, królowej Elżbiety II, zaprojektowanej w latach 60. przez Normana Hartnella. Na głowie miała natomiast tiarę królowej Marii, którą w dniu swoich ślubów używały królowa Elżbieta II i księżniczka Anna. Księżniczkę Beatrycze do ołtarza odprowadził jej ojciec, a świadkiem pana młodego był jego syn, Christopher. 18 lipca opublikowano dwa oficjalne zdjęcia z ceremonii, wykonane przez Benjamina Wheelera, w tym jedno, na którym znajdują się królowa i książę Edynburga. Uroczystość została sfinansowana z prywatnych środków narzeczonych.
Po ślubie księżniczka Beatrycze utraciła część tytułu "z Yorku" i odtąd jej tytuł to: Jej Królewska Wysokość Księżniczka Beatrycze, Pani Edoardo Mapelli-Mozzi. Mapelli-Mozzi ma pochodzenie arystokratyczne, natomiast jego tytuły są wyłącznie honorowe i nie mogą być oficjalnie używane.
19 maja 2021 Pałac Buckingham poinformował o pierwszej ciąży księżniczki. Córka pary, której nadano imiona Sienna Elizabeth, urodziła się 18 września 2021 o godzinie 23:42 w Chelsea and Westminster Hospital w Londynie i zajęła 11. miejsce w linii sukcesji brytyjskiego tronu. Jest dwunastą prawnuczką królowej Elżbiety II i czwartym prawnukiem urodzonym w 2021, a także drugim urodzonym po śmierci księcia Filipa.
Genealogia.
Księżniczka Beatrycze w linii męskiej jest potomkinią greckich królów. Jej dziadek, Filip, książę Edynburga, urodził się w 1921 roku w Atenach jako książę Grecji i Danii. Został ochrzczony w Kościele prawosławnym. Przed ślubem z księżniczką Elżbietą zrzekł się swoich tytułów i przyjął nazwisko Lord Mountbatten (tłumaczenie na język angielski niemieckiego nazwiska Battenberg). Żona uczyniła go księciem Wielkiej Brytanii i nadała tytuł księcia Edynburga. Beatrycze jest praprawnuczką Jerzego I, króla Greków i genealogicznie należy do dynastii Glücksburgów.
Ze strony babki jest potomkinią królów Anglii i Wielkiej Brytanii. Królowa Elżbieta wstąpiła na tron po śmierci ojca, który na tym miejscu zastąpił swojego starszego brata, króla Edwarda VIII. Królowa Elżbieta i książę Filip również byli ze sobą spokrewnieni; ich wspólną przodkinią była królowa Wiktoria. 
Matka księżniczki, Sara, także ma arystokratycznych przodków. Jest potomkinią Karola II, króla Anglii i Szkocji oraz kilku angielskich książąt. Poprzez księżną Yorku Beatrycze spokrewniona była między innymi z Dianą, księżną Walii.

</doc>
<doc id="439018" url="https://pl.wikipedia.org/wiki?curid=439018" title="Zlot 80-lecia Harcerstwa Polskiego">
Zlot 80-lecia Harcerstwa Polskiego

Zlot 80-lecia Harcerstwa Polskiego - zlot harcerski, a właściwie dwa odrębne zloty, zorganizowane w okolicach Częstochowy, w sierpniu 1991:
Pomysł na organizację zlotu przedstawiły jesienią 1990 jednocześnie Związek Harcerstwa Rzeczypospolitej i Związek Harcerstwa Polskiego 1918. W styczniu 1991 powstał komitet organizacyjny złożony z przedstawicieli ZHP-1918, ZHR, POH i SHK "Zawisza". W tym samym czasie hm. Ryszard Wcisło zaprosił do wspólnego tworzenia zlotu uważając, że powinno to być spotkanie harcerzy ze wszystkich organizacji harcerskich. Od tego czasu w przygotowaniach do zlotu uczestniczyły wszystkie organizacje. Ostatecznie nie zdołano jednak dojść do porozumienia i zorganizowano dwa odrębne zloty.
Celem obu imprez było uczczenie 80. rocznicy powstania harcerstwa oraz udział w Światowych Dniach Młodzieży - spotkaniu młodych z Ojcem Świętym Janem Pawłem II w Częstochowie.
Zlot w Pająku.
Związek Harcerstwa Polskiego zorganizował zlot w dniach 12-17 sierpnia 1991, na terenie Ośrodka Harcerskiego ówczesnej Chorągwi Częstochowskiej ZHP (obecnie Hufca ZHP Częstochowa) w Pająku nad zalewem Pająk (gmina Konopiska). W zlocie wzięło udział około 5 tys. harcerek i harcerzy z ZHP oraz Polskiej Organizacji Harcerskiej.
Zlot w Olsztynie.
Związek Harcerstwa Rzeczypospolitej i Związek Harcerstwa Polskiego rok założenia 1918 zorganizowały Zlot w dniach 10-18 sierpnia 1991 w Olsztynie koło Częstochowy. W zlocie wzięło udział około 7 tys. harcerek, harcerzy i skautów, obozujących w 8 gniazdach żeńskich i 12 męskich. Gniazdo XIII zorganizowali harcerze ze Stowarzyszenia Harcerstwa Katolickiego "Zawisza". Ponadto w zlocie wzięli udział reprezentanci harcerstwa polskiego na wschodzie z Białorusi (36), Litwy (107), Łotwy (125), Ukrainy (43), skauci z Białorusi (22), Litwy (100), Łotwy (45), Rosji (10) Ukrainy (76) i 30 innych krajów.
Komendantem zlotu był hm. Aleksander Motała.
Program zlotu stanowiły głównie zajęcia indywidualne jak wycieczki piesze po okolicy, zwiedzanie jaskiń, nauka jazdy konnej, olimpiada zlotowa i zajęcia harcerskie. W czasie zlotu odbyło się pierwsze przedstawienie "Światło i dźwięk" połączone z pokazami sztucznych ogni, które w późniejszych latach kontynuowały miejscowe władze, przyciągając tysiące widzów z całego kraju.
W czasie zlotu wydawano pismo codzienne "Skauting wieści". Łącznie wydano 10 numerów, redaktorem naczelnym pisma był Jacek Śpiewak.
Zlot został udokumentowany w filmie "Dłoń z dłonią wiąż" autorstwa hm. Krzysztofa Krzyżanowskiego.

</doc>
<doc id="439019" url="https://pl.wikipedia.org/wiki?curid=439019" title="Jubileuszowy Zlot 70-lecia Harcerstwa Polskiego">
Jubileuszowy Zlot 70-lecia Harcerstwa Polskiego

Jubileuszowy Zlot 70-lecia Harcerstwa Polskiego - zlot harcerski, zorganizowany przez Związek Harcerstwa Polskiego, głównie siłami krakowskich instruktorów Kręgów Instruktorów Harcerskich im. Andrzeja Małkowskiego, w dniach 18-20 września 1981 roku na Błoniach w Krakowie, z okazji 70. rocznicy powstania harcerstwa.
Najlepsze zastępy z hufców harcerskich z całej Polski uczestniczyły w zadaniach harcowych i imprezach:
Na terenie miasteczka zlotowego pracowała radiostacja harcerska Białego Szczepu ZHP (SP9ZAS) pod specjalnym znakiem okolicznościowym SP0AM (AM jak Andrzej Małkowski), nawiązując setki łączności z całym światem.
Ogółem wraz z organizatorami w Zlocie wzięło udział około 6500 harcerzy, seniorów i gości. Organizacyjnie Zlot składał się ze "zgrupowań": "Pomorze", "Pojezierze", "Wielkopolska", "Polska Centralna", "Śląsk" i "Małopolska".
W zlocie wzięli udział członkowie Głównej Kwatery ZHP z Naczelnikiem ZHP hm. PL Andrzejem Ornatem. 
W ostatnim dniu Zlotu odbyła się także inauguracja roku harcerskiego 1981/1982 Chorągwi Krakowskiej ZHP.

</doc>
<doc id="439020" url="https://pl.wikipedia.org/wiki?curid=439020" title="Edmund Stawiski">
Edmund Stawiski

Edmund Stawiski (ur. 16 listopada 1813 w Russowie, zm. 9 lipca 1890 w Podłężycach) – ekonomista, agronom, polityk, członek Rady Stanu Królestwa Polskiego oraz współzałożyciel Towarzystwa Rolniczego.
Od 1857 r. współredaktor "Roczników Gospodarstwa Krajowego". W 1858 r. opublikował "Poszukiwania do historii rolnictwa krajowego". Był też znanym archeologiem amatorem, ogłaszającym wyniki swych badań w "Wiadomościach Archeologicznych". Jako kolekcjoner zgromadził zbiór znalezisk z czasów przedrzymskich i okresu lateńskiego. Odkrył na nadwarciańskich łąkach w Podłężycach grodzisko z XV wieku. Zgromadzone znaleziska po jego śmierci wraz z majątkiem przeszły na syna Edwarda i uległy rozproszeniu.
Mieszkał w majątku rodzinnym w Podłężycach.

</doc>
<doc id="439023" url="https://pl.wikipedia.org/wiki?curid=439023" title="Atak Amplification">
Atak Amplification



</doc>
<doc id="439024" url="https://pl.wikipedia.org/wiki?curid=439024" title="Marcin Jamkowski">
Marcin Jamkowski

Marcin Jamkowski (ur. 7 lutego 1970 w Warszawie) – polski dziennikarz, podróżnik, fotograf i filmowiec.
Życiorys.
Absolwent Wydziału Chemii Uniwersytetu Warszawskiego.
Od 1995 pracował w „Gazecie Wyborczej” jako dziennikarz działu nauki. Pisał artykuły z dziedziny chemii, paleontologii, antropologii, nowych technologii, sportów ekstremalnych, a także reportaże z wypraw wspinaczkowych i nurkowych.
W latach 2000–2007 związany z „National Geographic Polska”. Początkowo był autorem tekstów i zdjęć, potem zastępcą redaktora naczelnego, a w 2005 został redaktorem naczelnym miesięcznika. Kierował też polską edycją dwumiesięcznika „National Geographic Traveler”. Zrezygnował ze sprawowania tych funkcji i od lutego 2007 jest szefem firmy Adventure Pictures, niezależnym dziennikarzem naukowym i fotografem wyprawowym, współpracującym m.in. z „National Geographic Polska”, „Focusem”, „Gazetą Wyborczą” i „Newsweekiem”. W latach 2009–2010 jako stypendysta fundacji Knighta studiował na MIT i Harvardzie.
Interesuje się fotografią, filmowaniem, wspinaczką i nurkowaniem. Brał udział w wyprawach wspinaczkowych do Afryki (Maroko, Mali, Madagaskar) i wyprawie do źródeł Amazonki w Peru. Brał również udział w badaniu zatopionego wraku promu "Estonia," podwodnych ruin greckiego miasta Nymphaion na Krymie oraz nieznanego żaglowca floty Holenderskiej Kompanii Wschodnioindyjskiej (VOC) w Sierra Leone. W 2004 kierował międzynarodową wyprawą na wrak okrętu Steuben. Jest członkiem The Explorers Club i wiceprezesem Oddziału Polskiego The Explorers Club.
Wystąpił w filmie "Dług" – pojawił się w dwóch scenach jako instruktor wspinaczkowy, był też konsultantem scenariusza. Jest autorem książki "Duchy z głębin Bałtyku. Gustloff, Steuben, Goya" o badaniach bałtyckich wraków, oraz współautorem książki reporterskiej "'Stary', młodzi i morze" (z kpt. Jackiem Wacławskim). Pisał również fragmenty dzieł zbiorowych: "Symbole Polskie" oraz "Jak zrobić film górski - nieporadnik". Nakręcił dwa krótkometrażowe wspinaczkowe filmy dokumentalne: "Wyżej niż gekony" i "Wyżej niż lemury" (nagroda Srebrna Cameratravel na festiwalu w Łodzi) oraz średniometrażowy film "No One's Left Behind", o poszukiwaniach w Kambodży trzech ostatnich ofiar Wojny Wietnamskiej (z Michaelem Barnesem) i "The Art of Sharing. Poland for World Heritage" (z Konstantym Kulikiem) na zlecenie UNESCO. Od 2009 r pracuje nad reżyserią pełnometrażowego filmu dokumentalnego "Uratowane z Potopu" (z Konstantym Kulikiem) o zabytkach skradzionych w czasie potopu szwedzkiego i ich dalszych losach.

</doc>
<doc id="439027" url="https://pl.wikipedia.org/wiki?curid=439027" title="Biała dziura">
Biała dziura

Biała dziura – hipotetyczne przeciwieństwo czarnej dziury. Według teorii biała dziura miałaby być obszarem, gdzie energia i materia wypływają z osobliwości. Dotychczasowe badania nie potwierdziły istnienia białych dziur. Niektórzy badacze uważają, że powstanie Wszechświata, czyli Wielki Wybuch, mógł być w istocie przykładem takiego zjawiska. Przypuszcza się, że nawet gdyby te obiekty istniały, to nie byłyby stabilne – przekształcałyby się w czarne dziury.
Po odkryciu kwazarów rozważano, że za gwałtownym emitowaniem energii pochodzącym z tych obiektów może kryć się działanie białych dziur. Pomimo wielu rozważań teoretycznych większość astronomów podchodziła sceptycznie do tej hipotezy. Podstawową wadą wszelkich dotychczas proponowanych modeli białych dziur jest to, że w obszarze dookoła dziury powinno powstawać bardzo silne pole grawitacyjne.
Zgodnie z teorią, biała dziura wydala to, co pochłonięte zostało przez czarną dziurę. W przypadku zbliżenia się do siebie czarnej oraz białej dziury może powstać między nimi tunel. W 1921 roku ich istnienie zaproponowali Albert Einstein oraz Nathan Rosen (most Einsteina-Rosena – termin utworzony od nazwisk uczonych), którzy prowadzili obliczenia matematyczne opisujące ten hipotetyczny obiekt. W latach następnych most określano jako tunel czasoprzestrzenny, w języku angielskim znany pod nazwą wormhole, czyli „dziura robaka”. Nową nazwę zaproponował amerykański fizyk John Archibald Wheeler, który wraz z innymi fizykami udowodnił, że mosty Einsteina-Rosena są niestabilne.
Jako pierwszy zagadnienie to opracował Fred Hoyle w 1957 roku. Według jednej z teorii grawitacji kwantowej czarne dziury mogą przekształcać się w białe dziury.

</doc>
<doc id="439028" url="https://pl.wikipedia.org/wiki?curid=439028" title="Jeździectwo na Letnich Igrzyskach Olimpijskich 1932">
Jeździectwo na Letnich Igrzyskach Olimpijskich 1932

Jeździectwo na Letnich Igrzyskach Olimpijskich 1932 w Los Angeles rozgrywane było w dniach 10–14 sierpnia 1932 r. Zawody odbyły się w: Riviera Country Club (ujeżdżenie), Westchester (WKKW - próba terenowa) i na Los Angeles Memorial Coliseum (skoki przez przeszkody).

</doc>
<doc id="439029" url="https://pl.wikipedia.org/wiki?curid=439029" title="Rock (ujednoznacznienie)">
Rock (ujednoznacznienie)

Osoby:
Miejscowości w Wielkiej Brytanii:
Miasta w USA:
Gminy w USA:
Hrabstwa w USA:
Zobacz też:

</doc>
<doc id="439030" url="https://pl.wikipedia.org/wiki?curid=439030" title="Romeo">
Romeo

Miejscowości w USA:
Inne:

</doc>
<doc id="439031" url="https://pl.wikipedia.org/wiki?curid=439031" title="Rochelle">
Rochelle

Miejscowości we Francji:
Miejscowości w USA:

</doc>
<doc id="439033" url="https://pl.wikipedia.org/wiki?curid=439033" title="Rio">
Rio

Rio
Miejscowości w USA:
Gminy w USA:

</doc>
<doc id="439034" url="https://pl.wikipedia.org/wiki?curid=439034" title="Rose">
Rose



</doc>
<doc id="439035" url="https://pl.wikipedia.org/wiki?curid=439035" title="Rose Hill">
Rose Hill

Miejscowości w USA:
Gminy w USA:
Miejscowości w Wielkiej Brytanii:

</doc>
<doc id="439036" url="https://pl.wikipedia.org/wiki?curid=439036" title="San Lorenzo">
San Lorenzo

Kościoły:
Miejscowość we Włoszech:
Miejscowość w USA:
Miejscowości w Ameryce Łacińskiej:
Zobacz też:

</doc>
<doc id="439037" url="https://pl.wikipedia.org/wiki?curid=439037" title="Solon (ujednoznacznienie)">
Solon (ujednoznacznienie)

Osoby:
Miejscowości w USA:
Gminy w USA:
Inne:
Zobacz też:

</doc>
<doc id="439038" url="https://pl.wikipedia.org/wiki?curid=439038" title="Bentley (ujednoznacznienie)">
Bentley (ujednoznacznienie)

Miejscowości w USA:
Gminy w USA:
Miejscowości w USA:
Gminy w USA:
W Wielkiej Brytanii:
Geografia:

</doc>
<doc id="439039" url="https://pl.wikipedia.org/wiki?curid=439039" title="Berry">
Berry

Miejscowości w Australii:
Miejscowości w USA:
Gminy w USA:

</doc>
<doc id="439040" url="https://pl.wikipedia.org/wiki?curid=439040" title="Karol Adwentowicz">
Karol Adwentowicz

Karol Adwentowicz ps. „Edwin” (ur. 19 października 1871 w Wielogórze, zm. 19 lipca 1958 w Warszawie) – polski aktor i reżyser teatralny, dyrektor teatrów, m.in. Teatru Kameralnego w Warszawie. Reprezentant szkoły Tadeusza Pawlikowskiego przełomu XIX w XX wieku. Znany z charakterystycznej wibracji głosu. W filmie wystąpił zaledwie dwa razy. Jest zaliczany do grona wybitnych polskich aktorów tragicznych 1. połowy XX w., głównie z uwagi na stworzoną przez siebie kreację Hamleta w sztuce Williama Szekspira, w której występował przez 23 lata.
Życiorys.
Urodził się w Wielogórze, gdzie jego ojciec Antoni był właścicielem niewielkiego majątku ziemskiego. Po śmierci matki, Katarzyny z Lorensów (1874), został oddany pod opiekę jej przyjaciółki, zamieszkałej w Opocznie. Jako ośmioletni chłopiec przeprowadził się do Radomia, aby uczyć się w gimnazjum. Zadenuncjowany jako posiadacz zakazanych książek Mickiewicza i Słowackiego, został usunięty ze szkoły. Przeniósł się jednak do prywatnego gimnazjum prof. Biernackiego, które porzucił po dwóch latach nauki. Jako piętnastolatek wyjechał do Warszawy, gdzie rozpoczął pracę w fabryce motorów gazowych Machczyńskiego. W 1887 powrócił do Wielogóry, aby objąć gospodarstwo po zmarłym ojcu. Ostatecznie zdecydował się na kontynuację nauki, kończąc gimnazjum prof. Biernackiego i zdając maturę. Następnie pracował jako telegrafista, później urzędnik kolejowy.
Pierwsze kroki na scenie postawił w amatorskim teatrze K. Hoffmana w Radomiu. W 1893 związał się z wędrowną trupą teatralną L. Czystogórskiego. Zadebiutował 4 lutego 1894 w roli Edwina z "Odludków i poety". Wiosną t.r. teatr Czystogórskiego wyjechał do Ostrowca, później do Suwałk. W latach 1895–1896 występował już w stałym teatrze w Częstochowie. Zajęcie to nie przynosiło jednak dochodu, pozwalającego na utrzymanie się. Wyczerpująca praca (zagrał wtedy ponad 30 ról) oraz złe warunki socjalne przyczyniły się do wyczerpania organizmu aktora. Leczył się w szpitalu w Mieni. Później powrócił do pracy, ale już mniej wytężonej. Występował w teatrach Poznania, Krakowa i Warszawy. Na przełomie 1898 i 1899 wyjechał z zespołem G. Morskiej i J. Popławskiego do Rosji, występując w wielu miastach imperium. W 1900 został zaangażowany do zespołu Teatru Miejskiego we Lwowie, gdzie grał do 1912, zdobywając sławę jednego z najwybitniejszych aktorów modernistycznych, m.in. dzięki rolom Oswalda w "Upiorach" H. Ibsena (1907) i Hamleta (1907).
Na początku XX w. zaangażował się w działalność polityczną, wstępując do Polskiej Partii Socjalno-Demokratycznej Galicji i Śląska. Wspierał rozwój pracy oświatowej wśród robotników lwowskich, aktywnie uczestnicząc w organizacji życia kulturalnego tego środowiska. W 1903 założył i prowadził amatorską grupę teatralną robotników.
W 1912 wyjechał do Krakowa, gdzie podjął pracę w Teatrze im. J. Słowackiego. W sierpniu 1914 wstąpił do Legionów Polskich, służąc w I Pułku Ułanów. Ranny w czasie ćwiczeń został wysłany na leczenie do Wiednia, gdzie występował w Teatrze Polskim. Następnie, jako oficer kulturalny, wyjeżdżał do teatrów Zagrzebia i Brna. W 1915 został zwolniony z wojska i powrócił do kraju. Do 1929 występował gościnnie w wielu teatrach warszawskich (Letnim, Małym, Rozmaitości, Polskim i Narodowym), z żadnym nie wiążąc się stałym kontraktem (m.in. w inscenizacjach L. Schillera: Hrabia Henryk w "Nie-Boskiej Komedii" Z. Krasińskiego w 1926; Lucyfer w "Samuelu Zborowskim" J. Słowackiego w 1927). Wyjeżdżał też grać do teatrów Krakowa, Lublina, Wilna, Białegostoku, Katowic i Poznania. W tym okresie angażował się również w życie teatralne mniejszych miejscowości. W składzie zespołów wędrownych odwiedził m.in. Częstochowę, Piotrków Trybunalski, Opoczno, Płock, Radom.
W latach 1929–1930 kierował Teatrem Miejskim w Łodzi. W 1930 ostatecznie osiedlił się w stolicy. W latach 1933–1934 był kierownikiem artystycznym Teatru Ateneum, jednocześnie podejmując próbę usamodzielnienia się. W 1932 zorganizował własny Teatr Kameralny, który prowadził do wybuchu wojny. 26 kwietnia 1934 aktor obchodził benefis 35-lecia pracy artystycznej. W ramach świętowania jubileuszu zagrał Wojewodę w "Mazepie" J. Słowackiego w Teatrze Narodowym. W t.r. zagrał tytułową rolę w filmie "Przeor Kordecki – obrońca Częstochowy" w reżyserii E. Puchalskiego.
W wyniku zajęcia Warszawy przez Niemców w 1939 został zmuszony do zamknięcia Teatru Kameralnego. W połowie 1940 otworzył przy ul. Boduena kawiarnię „Znachor”, która szybko stała się miejscem życia artystycznego okupowanej stolicy. W sierpniu 1942 aktor został aresztowany przez Gestapo i osadzony na Pawiaku. Został zwolniony z więzienia w połowie marca 1943. Bezzwłocznie zaangażował się w artystyczny ruch konspiracyjny, współpracując m.in. z Radą Teatralną. po wybuchu powstania, 15 sierpnia 1944 uczestniczył w wykonaniu "Kantaty" na otwarcie Teatru Narodowego pod kierownictwem L. Schillera. Po upadku powstania przedostał się do Krakowa, gdzie pozostał do końca wojny.
W 1945 przywrócił działalność Teatru Śląskiego w Katowicach, którego był pierwszym powojennym dyrektorem. Na przełomie roku 1945 i 1946 kierował Teatrem Powszechnym Domu Żołnierza w Krakowie, a w latach 1948–1950 Teatrem Powszechnym w Łodzi. Od 1950 był związany na stałe z Teatrem Polskim w Warszawie (m.in. prof. Sonnenbruch w "Niemcach" L. Kruczkowskiego w 1949). W t.r. obchodził 55-lecie pracy aktorskiej, które świętował w Warszawie i Łodzi.
W grudniu 1948, jako członek PPS, poparł „zjednoczenie” polskich ugrupowań socjalistycznych i wstąpił do PZPR.
Jako aktor pracował do śmierci w 1958. Został pochowany w Alei Zasłużonych na Cmentarzu Wojskowym na Powązkach w Warszawie (kwatera A 26-tuje-4).
Życie prywatne.
Był trzykrotnie żonaty. Wszystkie trzy małżonki były aktorkami. Pierwszą została Aniela Połęcka. Następnie ożenił się z Janiną Nosarzewską, z którą później się rozwiódł. 2 lipca 1936 w kościele ewangelicko-reformowanym w Warszawie zawarł związek małżeński z Ireną Grywińską. Jego synem był malarz Lucjan.
Aktor spisywał wspomnienia i inne tworzył notatki z życia prywatnego oraz bogatej działalności teatralnej i publicznej. Rękopisy były prowadzone w sposób sugerujący chęć autora, żeby zostały opublikowane. Stało się to po jego śmierci w 1960, otrzymując tytuł "Wspominki".
Upamiętnienie.
Jego nazwiskiem nazwano ulice w Łodzi (os. Widzew), Katowicach (os. Stara Ligota), Radomiu i Tarnowie.
Nagrody.
1947 – Nagroda Spółdzielni Wydawniczej „Czytelnik” za rolę Prospera w spektaklu "Burza" w Teatrze Wojska Polskiego w Łodzi,
1949 – Nagroda (150.000 zł) na Festiwalu Sztuk Radzieckich i Rosyjskich,
1955 – Nagroda Państwowa I stopnia za całość artystycznej działalności teatralnej.

</doc>
<doc id="439041" url="https://pl.wikipedia.org/wiki?curid=439041" title="Boston (ujednoznacznienie)">
Boston (ujednoznacznienie)

Miejscowości w USA:
Gminy w USA:
Miejscowość w Australii:
Miejscowość w Anglii:
Inne znaczenia:

</doc>
<doc id="439043" url="https://pl.wikipedia.org/wiki?curid=439043" title="Maryland (ujednoznacznienie)">
Maryland (ujednoznacznienie)

Miasta w USA:
Gminy w USA:

</doc>
<doc id="439050" url="https://pl.wikipedia.org/wiki?curid=439050" title="Rejencja Kolonia">
Rejencja Kolonia

Rejencja Kolonia (niem. "Regierungsbezirk Köln") - jedna z pięciu rejencji niemieckiego kraju związkowego Nadrenia Północna-Westfalia. Siedziba rejencji oraz zarząd znajdują się w Kolonii.
Geografia.
Rejencja Kolonia leży w południowo-zachodniej części kraju związkowego. Od południa graniczy z Nadrenią-Palatynatem, od zachodu z Belgią i Holandią, od północy z rejencją Düsseldorf i od wschodu z rejencją Arnsberg. Rejencja należy do najludniejszych i najgęściej zamieszkanych regionów Niemiec.
Historia.
Rejencja powstała 22 kwietnia 1816 na mocy pruskiej ustawy z 30 kwietnia 1815. Początkowo należała do Prowincji Jülich-Kleve-Berg, a od 1822 do Prowincji Reńskiej. W 1972 wcielono do niej rejencję Akwizgran.
Podział administracyjny.
W skład rejencji Kolonia wchodzą cztery miasta na prawach powiatu oraz osiem powiatów, w tym jeden związek komunalny.
Miasta na prawach powiatu:
Powiaty ziemskie:
Związki komunalne:

</doc>
<doc id="439051" url="https://pl.wikipedia.org/wiki?curid=439051" title="NMT">
NMT



</doc>
<doc id="439054" url="https://pl.wikipedia.org/wiki?curid=439054" title="Zalew Pająk">
Zalew Pająk

Zalew Pająk – zbiornik retencyjny w Konopiskach, przysiółku Pająk w powiecie częstochowskim, województwie śląskim. Powstał przez spiętrzenie rzeki Konopki. Wykorzystywany jest dla celów rekreacyjnych, odbywa się nad nim Puchar Polski w triathlonie.
Nad zalewem znajduje się Ośrodek Harcerski „Pająk” Hufca ZHP Częstochowa (dawniej Chorągwi Częstochowskiej ZHP). Budowę ośrodka rozpoczęto w 1974, a obok na rzece Konopce w 1979 przystąpiono do budowy zalewu, nad którym pieczę sprawowała dyrekcja Kopalni Rud Żelaza „Barbara”, aż do czasu jej likwidacji. W sierpniu 1991 odbył się w ośrodku Zlot 80-lecia Harcerstwa Polskiego, zorganizowany przez Związek Harcerstwa Polskiego.
Zbiornik znajduje się w otulinie Parku Krajobrazowego Lasy nad Górna Liswartą. W jego wodach rosna m.in. grzybień biały i grążel żółty. W okolicach zalewu występują gatunki płazów, w tym m.in. traszka zwyczajna, traszka grzebieniasta, grzebiuszka ziemna, kumak nizinny, ropucha szara, ropucha zielona, ropucha paskówka, rzekotka drzewna, żaba jeziorkowa, żaba moczarowa, żaba wodna i żaba trawna.

</doc>
<doc id="439055" url="https://pl.wikipedia.org/wiki?curid=439055" title="Numeryczny Model Terenu">
Numeryczny Model Terenu



</doc>
<doc id="439059" url="https://pl.wikipedia.org/wiki?curid=439059" title="II Narodowy Zlot Harcerzy w Poznaniu">
II Narodowy Zlot Harcerzy w Poznaniu

II Narodowy Zlot Harcerzy w Poznaniu - zlot harcerski, zorganizowany przez Związek Harcerstwa Polskiego w dniach 14-23 lipca 1929 roku w Poznaniu, podczas trwania Powszechnej Wystawy Krajowej, prezentującej osiągnięcia 10 lat odrodzonej Polski.
W Zlocie uczestniczyło około 6 700 harcerzy oraz skauci z Łotwy, Estonii, Danii, Francji, Rumunii i Węgier. 
W czasie Zlotu wydawano gazetę "Harce", której łącznie 8 numerów tworzono w formie dziennika obozowego.
Rozegrano 14 konkurencji takich jak: najlepsze sprawozdanie z pracy drużyny, najlepsze wyposażenie drużyny, obozowanie, praca dla całości obozu, samarytanka, sygnalizacja, pionierka, harcerski bieg z przeszkodami, wycieczka 24-godzinna, wycieczka 24-godzinna kolarska, śpiew, muzyka, tańce narodowe, zawody sportowe.
Na Powszechnej Wystawie Krajowej, Związek Harcerstwa Polskiego zorganizował stoisko harcerskie, promujące dorobek harcerstwa w niepodległej Rzeczypospolitej.

</doc>
<doc id="439062" url="https://pl.wikipedia.org/wiki?curid=439062" title="Rejencja Kolońska">
Rejencja Kolońska



</doc>
<doc id="439066" url="https://pl.wikipedia.org/wiki?curid=439066" title="Rudzka Góra">
Rudzka Góra

Rudzka Góra – częściowo sztucznie usypane wzniesienie w Łodzi (230 m n.p.m.), usytuowane w dzielnicy Górna, na osiedlu administracyjnym Ruda Pabianicka przy ul. Starorudzkiej. Naturalny fragment Rudzkiej Góry to pozostałość polodowcowa. Na terenie wzniesienia o ciekawym ukształtowaniu, znajduje się kompleks rekreacyjny o obszarze około 11 ha, na którym istnieje możliwość uprawiania różnego rodzaju sportów czy rekreacji (m.in. cross-country, downhill, saneczkarstwo, a w sezonie zimowym skoki narciarskie).
W 2002 roku u podnóża Rudzkiej Góry oddano do użytku bacówkę, wybudowaną z drewna przywiezionego z bieszczadzkich lasów.
Skocznia narciarska.
Pierwsza skocznia narciarska powstała na Rudzkiej Górze w 1934 roku, dzięki pracy harcerzy z rudzkiego hufca. W czasie okupacji była wykorzystywana przez Niemców. Po wojnie, w latach 60., powstały plany utworzenia na Rudzkiej Górze prawdziwego zagłębia sportowego i rekreacyjnego. Wybudowano skocznię o punkcie K-15. Planowano położyć również igelit, wybudować trybuny dla kibiców i wieżę sędziowską. Skocznia była zgodna ze standardami Międzynarodowej Organizacji Narciarskiej (FIS). Posiadała licencję Polskiego Związku Narciarskiego na organizację zawodów do 1975. W latach 80. popadła w ruinę.
Skocznia została zaprojektowana w 1965 roku przez łodzianina Edmunda Borońskiego. W celu wyprofilowania zeskoku, przywieziono z łódzkich budów ponad 250 tys. ton gruzu. Budowa została ukończona w 1969 roku. Skocznię odebrano 12 grudnia 1969. Kosztowała 40 mln zł, ale ponad połowę prac wykonano w czynie społecznym.
Po wieloletnim upadku skocznia została wyremontowana w 2009 przez łódzkich nastoletnich pasjonatów skoków narciarskich. Wybudowany został drewniany punkt sędziowski, odbudowano rozbieg posadawiając dwie belki startowe, wybudowano widownię z drewnianymi ławkami na 45 osób. Obiekt oznaczono napisami namalowanymi na drewnianych tablicach. Na progu i długości zeskoku zatknięto tyczki z foliowymi taśmami (chorągiewki). Po remoncie skocznia miała rozbieg o długości 25 m, wybicie na wysokości 70 cm i punkt konstrukcyjny 15 m. (HS 20). Powstała również skocznia 5-metrowa (HS 7), o nazwie Jabłonka, dla osób które dopiero zaczynają swoją przygodę z nartami.
13 lutego 2010 rozegrano na Rudzkiej Górze I Mistrzostwa Centralnej Polski w skokach narciarskich. W zawodach wzięło udział 18 skoczków. Na skoczni K-15 przeprowadzono dwie konkurencje. W kategorii narty zjazdowe zwyciężył Bartłomiej Marczak ze Zgierza, natomiast w kategorii narty skokowe zwyciężył Mariusz Rajda z Andrychowa, ustanawiając rekord skoczni – 16 m. Na skoczni K-5 triumfował Jan Ruciński z Łowicza, ustanawiając rekord skoczni – 7 m.
27 stycznia 2013 przeprowadzono II Mistrzostwa Centralnej Polski w skokach narciarskich. Na starcie stanęło 19 zawodników z całego województwa łódzkiego oraz Warszawy. Na skoczni K-15 przeprowadzono dwie konkurencje. W kategorii narty zjazdowe zwyciężyli ex-aequo Bartosz Post oraz Rafał Lichman, natomiast w kategorii narty skokowe zwyciężył Dawid Jurga, ustanawiając nowy rekord skoczni – 16,5 m. Na obiekcie K-5 zwyciężył Bartosz Post, ustanawiając nowy rekord skoczni – 7,5 m.
Na początku 2013 doszło do porozumienia z łódzkim TKKF Ognisko „Dzikusy”, w którym utworzono sekcję skoków narciarskich – Łódź Ski Team.
W styczniu roku 2020 został (tymczasowo) założony igielit i tory najazdowe z kompleksu skoczni w Zakopanem.
Tor saneczkowy.
Na początku XXI wieku wybudowano na Rudzkiej Górze całoroczny tor saneczkowy. Tor oparty jest na grawitacyjnym systemie zjazdu, ma długość 580 m (długość trasy wyjazdowej 160 m). Czas podjazdu na szczyt wzniesienia wynosi 1 min. 30 s., a zjazdu 1 min. 20 s. W niektórych miejscach sanki osiągać mogą prędkość do 50 km/godz. Warunkiem korzystania z obiektu jest brak opadów oraz zalodzenia ślizgu toru.
Trasy rowerowe.
Na Rudzkiej Górze znajdują się trasy rowerowe, na których uprawiać można m.in. cross-country czy downhill. Ścieżka do zjazdu jest stosunkowo krótka, ale wąska, pozwalająca zawodnikom trenować technikę. Trasa cross-country liczy ok. 2 km i pozwala na zdobycie wierzchołka wzniesienia.
Po raz pierwszy zawody w kolarstwie górskim przeprowadzono w tym miejscu w 1991 roku. Przyjechali na nie zawodnicy z całej Polski. To były pierwsze takie wyścigi w Polsce środkowej. Wcześniej odbywały się jedynie w obszarach górskich.
Zawody motocyklowe enduro.
W dniach 1–2 sierpnia 2009 przeprowadzono na Rudzkiej Górze wyścigi w rajdach motocyklowych enduro. Była to VII i VIII runda Mistrzostw Polski i Pucharu Polski. Wyścigi poprowadzone były na trasie z Rudzkiej Góry, wzdłuż rzeki Olechówki, do Piątkowska koło Pabianic i z powrotem na Rudzką Górę. Zawodnicy pokonywali 2 lub 3 pętle o długości ok. 60 km.
Wystartowało łącznie ponad 150 zawodników, wśród nich m.in. uczestnicy Rajdu Dakar – Krzysztof Jarmuż i Wojciech Rencz. W obydwu dniach rajdu triumfował – jadący motocyklem Yamaha YZ250F – Michał Szuster, zarówno w klasie E1, jak i klasyfikacji generalnej poszczególnych rund.
Organizatorem zawodów było stowarzyszenie Enduro Team Centrum.

</doc>
<doc id="439067" url="https://pl.wikipedia.org/wiki?curid=439067" title="I Narodowy Zlot Harcerzy w Warszawie">
I Narodowy Zlot Harcerzy w Warszawie

I Narodowy Zlot Harcerzy w Warszawie – zlot harcerski, zorganizowany przez Związek Harcerstwa Polskiego w dniach 3-9 lipca 1924 roku w Warszawie w formie odrębnych obozów harcerek i harcerzy.
Zlot harcerek odbył się w Świdrze i uczestniczyło w nim 809 harcerek, 44 instruktorek i 25 skautek z Łotwy. Komendantką zlotu była Helena Sakowiczówna, a komendantką obozu Olga Drahonowska-Małkowska.
Zlot harcerzy odbył się na Siekierkach i uczestniczyło w nim 3 533 harcerzy, 152 instruktorów, 24 członków Kół Przyjaciół Harcerstwa oraz 67 skautów z Anglii (11), Austrii (3), Czechosłowacji (1), Danii (22), Estonii (9), Łotwy (16), Szkocji (1) i Węgier (4).
Komendantem zlotu był Stanisław Sedlaczek, a komendantem obozu Władysław Nekrasz.
Głównym celem zlotu harcerzy było przybliżenie harcerstwa społeczeństwu polskiemu, a także sprawdzenie jakości drużyn harcerskich. W tym celu zgłoszone drużyny realizowały zadania przedzlotowe oceniające pracę roczną jednostek, natomiast na zlocie oceniano poziom sprawności obozowej i wyrobienie w technikach harcerskich. W wyniku tych zawodów tytuł „Pierwszej Drużyny Rzeczypospolitej” otrzymała 13 Warszawska Drużyna im. Sulkowskiego otrzymując w nagrodę przechodni Sztandar Pierwszej Drużyny Rzeczypospolitej oraz nagrodę przechodnią prezydenta Rzeczypospolitej Polskiej rzeźbę w brązie "Kraka zabijającego smoka".
W czasie zlotu w Parku Agrykola odbyły się zawody sportowe m.in. biegi na 60, 100, 400 i 1500 m, skoki w dal, wzwyż i o tyczce, rzuty granatem, dyskiem i kulą, bieg harcerski 4 x 60 m, mecz piłki nożnej HKS Czuwaj Przemyśl - HKS Varsowia, mecze piłki ręcznej (szczypiorniaka), koszykowej i latającej, a także zawody pływackie na Wiśle.
Oba zloty odwiedził prezydent Rzeczypospolitej Polskiej Stanisław Wojciechowski – protektor Związku Harcerstwa Polskiego.
Generał Robert Baden-Powell przesłał list uczestnikom zjazdu.

</doc>
<doc id="439070" url="https://pl.wikipedia.org/wiki?curid=439070" title="Zloty Skautów Europy Środkowej">
Zloty Skautów Europy Środkowej

Zloty Skautów Europy Środkowej () – cykliczne zloty skautowe (harcerskie), organizowane przez organizacje skautowe z Europy Środkowej – Czech, Polski, Słowacji i Węgier – skupione w Światowej Organizacji Ruchu Skautowego WOSM.
8 Zlot Skautów Europy Środkowej „ORBIS 2006”.
Zlot „ORBIS 2006” odbył się w dniach 29 lipca – 6 sierpnia 2006 w Mariánské údolí koło Brna, pod hasłem „Many cultures - one world” (pl. „Wiele kultur – jeden świat”). Organizatorem Zlotu był Związek Czeskich Skautów „Junak”. W Zlocie wzięło udział około 3000 uczestników, m.in. z Czech, Polski, Słowacji, Węgier, Rumunii, krajów byłej Jugosławii. Komendantką reprezentacji ZHP była phm. Agnieszka Pospiszyl.
Program Zlotu był dostosowany do różnego wieku uczestników. Stanowiły go m.in.:
9 Zlot Skautów Europy Środkowej „SILESIA 2008”.
Zlot „SILESIA 2008” odbył się w dniach 1 sierpnia – 10 sierpnia 2008 w Ośrodku Harcerskim na terenie Wojewódzkiego Parku Kultury i Wypoczynku w Chorzowie, w Polsce, pod hasłem „Discover new world” (pl. „Odkryj nowy świat”). Komendantem zlotu była hm. Anna Peterko. W zlocie wzięło udział 1800 skautów z 24 krajów oraz ponad 400 gości. W uroczystości zamknięcia zlotu udział wziął Przewodniczący ZHP hm. Adam Massalski, Naczelnik ZHP hm. Małgorzata Sinica oraz przedstawiciele władz organizacji skautowych z krajów Grupy Wyszehradzkiej.
10 Zlot Skautów Europy Środkowej „CONCORDIA 2010”.
Zlot „CONCORDIA 2010” odbył się w dniach 2–11 sierpnia 2010 w Budapeszcie na Węgrzech, pod hasłem „Many Hearts, One Beat” (pl. „Wiele serc, jedno uderzenie”).
11 Zlot Skautów Europy Środkowej.
Zlot odbył się w dniach 11–18 sierpnia 2012 w miejscowości Kráľova Lehota na Słowacji, pod hasłem „Experience Elements” (pl. „Elementy doświadczenia”).
12 Zlot Skautów Europy Środkowej.
Zlot odbywa się w dniach 3–9 sierpnia 2014 w miejscowości Doksy w Czechach, pod hasłem „Prepared for the future” (pl. „Przygotowani na przyszłość”). 
13 Zlot Skautów Europy Środkowej.
Zlot odbył się w dniach 4–14 sierpnia 2016 we Wrocławiu, pod hasłem „The art of scouting” (pl. „Sztuka harcerstwa”).
14 Zlot Skautów Europy Środkowej.
Zlot odbył się w dniach 28 lica do 4 sierpnia 2018 w Dunaújváros (Szalki-sziget), pod hasłem „Scouting on new waves”.

</doc>
<doc id="439078" url="https://pl.wikipedia.org/wiki?curid=439078" title="Gennadiusz">
Gennadiusz



</doc>
<doc id="439079" url="https://pl.wikipedia.org/wiki?curid=439079" title="Widzenie o Piotrze Oraczu">
Widzenie o Piotrze Oraczu

Widzenie o Piotrze Oraczu (tyt. oryg. "Visio Willelmi de Petro Ploughman", "William's Vision of Piers Plowman" lub w skrócie "Piers Plowman") – średniowieczny poemat angielski o charakterze satyryczno-alegoryczno-moralistycznym autorstwa Williama Langlanda. Utwór pisany jest wierszem aliteracyjnym bez rymów, został podzielony na ustępy (łac. "passus") i poprzedzony prologiem. Obok anonimowego Pana Gawena i Zielonego Rycerza stanowi jedno z najważniejszych dzieł tak zwanego Odrodzenia aliteracyjnego.
"Widzenie" uważane jest za jedno z największych dzieł średniowiecznej literatury angielskiej, porównywalne z "Opowieściami kanterberyjskimi" Geoffreya Chaucera. Cieszyło się ono wśród współczesnych popularnością, było po wielekroć przepisywane przez kopistów, istnieje więc wiele nieraz znacznie różniących się manuskryptów. Sam autor dwukrotnie przerabiał swoje dzieło. Tradycyjnie uznaje się, za oksfordzkim badaczem dzieła Langlanda, Williamem Walterem Smithem, że pierwsza wersja "Widzenia" powstała w 1362 (tzw. wersja A), druga i najobszerniejsza (tzw. wersja B) w 1377, zaś trzecią (tzw. wersję C) datuje się na 1392-1399.
Głównym tematem poematu jest poszukiwanie ideału życia chrześcijańskiego. Autor stosuje częstą w poezji średniowiecznej konwencję, przedstawiając szereg luźno powiązanych ze sobą widzeń pogrążonego we śnie narratora, któremu ukazują się rozmaite alegoryczne postacie, np. Matka-Kościół i personifikacje Siedmiu Grzechów Głównych. Tytułowy Piotr Oracz reprezentuje prostego prawego człowieka, który z pokorą wypełnia swe obowiązki wobec Boga i bliźnich, lecz nie czuje głębszego powołania duchowego. Ostatnia część utworu to portrety panów Dowel ("Do-Well" – "Czyń-Dobrze"), Dobet ("Do-Better" – "Czyń-Lepiej"), and Dobest ("Do-Best" – "Czyń-Najlepiej"), których poszukuje Piotr, czyli alegoryczne opisy trzech różnych dróg życiowych, odpowiednio: uczciwego życia w rodzinie (Czyń-Dobrze), wyrzeczenia się wszystkiego dla rozwoju duchowego (Czyń-Lepiej), oraz połączenia kontemplacji z działaniem (Czyń-Najlepiej).
"Widzenie o Piotrze Oraczu" przełożył w 1983 na język polski Przemysław Mroczkowski.

</doc>
<doc id="439080" url="https://pl.wikipedia.org/wiki?curid=439080" title="Piers Plowman">
Piers Plowman



</doc>
<doc id="439081" url="https://pl.wikipedia.org/wiki?curid=439081" title="Kasander (imię)">
Kasander (imię)

Kasander – imię męskie pochodzenia greckiego, gr. "Κασσανδρος", "Kassandros", złożone z członów "kekasmai" – „wyróżniający się” i "anēr", d. "andrós" – „człowiek”.
Znane osoby noszące to imię: 
Żeński odpowiednik: 

</doc>
<doc id="439083" url="https://pl.wikipedia.org/wiki?curid=439083" title="Powstawanie siły nośnej">
Powstawanie siły nośnej

Powstawanie siły nośnej – opisy głównych modeli fizycznych i niektórych metod obliczeń siły nośnej.
Siła nośna to składowa siły aerodynamicznej powstająca przy ruchu otoczonego płynem ciała (profilu) względem tego płynu, prostopadła do kierunku ruchu. Powstaje w wyniku korzystnego rozkładu ciśnień na profilu, a ten jest wynikiem tworzącego się wokół ciała wiru cyrkulacyjnego – dodatkowego pola prędkości przyspieszającego strugi na górnym obrysie profilu, a spowalniającego te na dolnym, co w odniesieniu do prawa Bernoulliego oznacza, że ciśnienie na górnym obrysie będzie mniejsze niż na dolnym – ciało jest „zasysane w górę”.
Wzór fizyczny.
Siłę nośną określa wzór:
gdzie:
Wstępne wnioski z zasad dynamiki Newtona.
Zgodnie z trzecią zasadą dynamiki Newtona, jeżeli płyn wywiera na ciało siłę nośną Pz (będącą wypadkową sił od ciśnień) w kierunku formula_11 prostopadłym do prędkości płynu niezakłóconego, to ciało wywiera taką samą reakcję na płyn i powoduje zmianę pędu płynu w kierunku formula_12
gdzie:
Nie znając formula_14 ani formula_15 nie można obliczyć z tego wzoru siły nośnej. Można jednak oszacować, jakiego rzędu jest wielkość obszaru płynu, który bierze udział w jej powstawaniu. W czasie formula_20 przez obszar ten przepływa masa płynu m:
gdzie:
Załóżmy, że rozpatrywany jest ruch samolotu i przyjmijmy dopuszczalne oszacowanie, że za skrzydłem występuje odchylenie strumienia opływu o kąt rzędu kąta natarcia formula_26 Mamy wtedy:
Niech to będzie duży samolot, lecący dość wolno:
Otrzymamy wtedy:
Czyli dla rozpiętości skrzydeł 50 m obszar, którego wielkość oceniamy, będzie miał ponad 30 m szerokości w kierunku prostopadłym do rozpiętości skrzydeł.
Reasumując: Proces powstawania siły nośnej nie jest ograniczony do zjawisk na styku profilu z płynem, lecz zachodzi w obszarze, który ma wymiary rzędu wymiarów ciała, na które ta siła działa.
Powyższe rozważania mają tylko poglądowy charakter i nie pozwalają określić rozkładu prędkości i ciśnień w tym obszarze.
Ogólne sformułowanie zadania.
Aby określić oddziaływania płynu na izolowany profil należy rozpatrywać nieograniczony obszar płynu będącego w spoczynku w nieskończenie wielkiej odległości od ciała.
W układzie odniesienia formula_34 związanym z nieruchomym płynem przyjmuje się następujące warunki brzegowe:
gdy formula_36
W wyniku zastosowania matematycznych narzędzi teorii pola i równań dynamiki płynów oblicza się pole ciśnień formula_38 i pole prędkości formula_39
Oznaczając powierzchnię ciała przez formula_40 a przez formula_41 – normalną zewnętrzną, otrzymamy całkowitą reakcję ze wzoru:
przy czym formula_30 oznacza tu ciśnienie w punktach powierzchni formula_44 natomiast formula_45 oznacza elementarny wektor siły stycznej do tej powierzchni, o kierunku i zwrocie wektora prędkości płynu w tym miejscu.
Składowa formula_46 prostopadła do kierunku ruchu ciała, nazywana jest siła nośną.
Metody aerodynamiki klasycznej, zasada Kutty-Żukowskiego.
Analityczne rozwiązania zadań teorii pola i dynamiki płynów są w większości przypadków niemożliwe, wymagane są zaawansowane metody numeryczne.
Dlatego już kilkadziesiąt lat temu zagadnieniu temu poświęciła głównie uwagę aerodynamika klasyczna – dział aerodynamiki, w którym jako podstawę wszystkich rozważań przyjęto model cieczy doskonałej (to znaczy płynu nieściśliwego i nielepkiego). W połączeniu z pewnymi dodatkowymi założeniami, wynikającymi z obserwacji rozpatrywanych zjawisk, umożliwiło to sformułowanie zasadniczych praw dotyczących sił wywieranych przez płyn na poruszające się względem niego ciała, w tym siły nośnej. Mimo niedoskonałości przyjętego modelu, doświadczenie potwierdza w większości przypadków uzyskane wyniki.
Dla cieczy doskonałej której ruch jednostajny rozpoczął się od stanu spoczynku, według zasady Thomsona ruch jest ruchem potencjalnym. W przyjętym jak uprzednio układzie odniesienia istnieje potencjał prędkości formula_47 a składowe prędkości są:
Warunki brzegowe są jak uprzednio, z tym, że formula_51
Równanie ciągłości redukuje się do wzoru:
co prowadzi do:
Zadanie sprowadza się zatem do znalezienia funkcji formula_54 spełniającej równania Laplace’a i wymienione już warunki brzegowe, jest więc zagadnieniem Neumana.
W wyniku jego rozwiązania otrzymujemy pole prędkości formula_55 Wykorzystując całkę Cauchy-Lagrange’a, oznaczając przez formula_56 ciśnienie w przepływie niezakłóconym, formula_57 – prędkość w dowolnym punkcie pola, formula_58 – potencjał jednostkowych sił masowych, a formula_8 – gęstość, obliczymy pole ciśnień:
Wartości ciśnień wykorzystane w znanym już wzorze:
w którym pominięto już całkę reprezentującą siły tarcia pozwalają obliczyć wartość siły oddziaływania cieczy na ciało.
Ruch w układzie formula_62 związanym z cieczą jest z natury ruchem nieustalonym, mimo stałej prędkości ciała względem tego układu. W celu dalszego uproszczenia pod względem formalnym wprowadza się zwykle układ formula_63 ze związany z ciałem. Ruch jest wtedy ustalony, jeżeli ciało porusza się ruchem prostoliniowym ze stałą prędkością. Potencjał nie zależy od czasu, a warunki na pochodne mają teraz postać:
Układy formula_62 i formula_67 są równoległe, a ciało porusza się z prędkością:
względem układu nieruchomego.
Przepływ płaski.
Wiele ważnych zagadnień aerodynamiki można traktować w przybliżeniu jako zagadnienia dwuwymiarowe, płaskie. Jest to szczególnie ważne i korzystne z punktu widzenia metod obliczeniowych, ponieważ można tu stosować potężny aparat teorii funkcji zmiennej zespolonej.
Przepływ płaski wokół płata nośnego ma podstawowe znaczenie w teorii profilu lotniczego. Ponieważ wszystkie parametry płaskiego ustalonego ruchu cieczy doskonałej zależą tylko od dwóch zmiennych niezależnych, można wprowadzić pewne szczególne funkcje tego ruchu: potencjał prądu i potencjał zespolony.
Jeśli ruch cieczy zachodzi w płaszczyźnie formula_63 można napisać różniczkowe równanie każdej linii prądu w postaci:
czyli:
Lewa strona stanowi tu różniczkę zupełną pewnej funkcji pod warunkiem:
który jest spełniony w każdym płaskim bezźródłowym przepływie cieczy doskonałej.
Istnieje zatem funkcja Ψ, która nazywana będzie potencjałem prądu. Mamy dalej:
Udowadnia się, że jeżeli ruch jest bezwirowy, czyli rotacja jest zero:
to:
czyli pole płaskie bezwirowe jest potencjalne. Istnieje potencjał prędkości oznaczany formula_78 i dalej:
Składowe te wyrażają się jednak również przez pochodne funkcji prądu. Otrzymuje się zatem:
Są to znane z teorii funkcji zespolonej warunki Cauchy-Riemanna.
Wynika z nich, że potencjał prędkości formula_83 jest częścią rzeczywistą, a potencjał prądu formula_10 – częścią urojoną pewnej funkcji holomorficznej. Funkcję tę nazywamy potencjałem zespolonym i oznaczamy zwykle w(z); zatem:
przy czym:
gdzie formula_87 oznacza jednostkę urojoną.
Każda funkcja holomorficzna określa pewien płaski, ustalony przepływ bezwirowy cieczy doskonałej; równanie rodziny linii tego przepływu otrzymuje się porównując część urojoną funkcji do stałej, stanowiącej parametr.
Linie prądu są ortogonalne do linii stałego potencjału prędkości. Dla każdego przepływu, określonego potencjałem zespolonym, można stworzyć przepływ sprzężony, którego linie prądu są liniami stałego potencjału prędkości zadanego przepływu, a linie stałego potencjału prędkości – liniami prądu zadanego przepływu.
Przepływy, określone prostą pod względem analitycznym funkcją, nazywane są przepływami elementarnymi.
Przepływy określone potencjałem zespolonym, podlegają superpozycji:
Można nakładać na siebie dowolną liczbę przepływów, aby uzyskać pożądany przepływ wynikowy.
Dowolną linię prądu możemy traktować jako ściankę materialną, gdyż spełnia warunek styczności prędkości do ścianki.
Jeżeli w danym przepływie płaskim cieczy doskonałej pojawi się zamknięta linia prądu, można traktować przepływ na zewnątrz niej jako opływ profilu określonego tą linią.
Obliczając reakcję wywieraną na profil przez ciecz doskonałą, gdy znany jest potencjał zespolony w(z) określający opływ profilu, otrzymuje się dla siły nośnej wzór:
będący matematyczną formą prawa Kutty-Żukowskiego.
Prawo to mówi, że reakcja wywierana przez ciecz doskonałą na profil izolowany w ruchu ustalonym jest proporcjonalna do sumy cyrkulacji wszystkich wirów, objętych konturem profilu, do gęstości cieczy i do modułu prędkości cieczy w nieskończoności.
Odwzorowanie konforemne.
Znane jest twierdzenie, że można zawsze odwzorować konforemnie dowolną zamkniętą, nieprzecinającą się linię wraz z jej zewnętrzem, na inną zamkniętą linię i jej zewnętrze.
Niech będzie znany jest opływ pewnego profilu, np. kołowego, będący w nieskończoności przepływem jednorodnym. Płaszczyznę tego znanego opływu nazwijmy płaszczyzną pomocniczą zeta, a znany potencjał oznaczmy w(zeta).
Jeżeli w innej płaszczyźnie, zwanej płaszczyzną przepływu, jest pewien zadany profil, to na mocy przytoczonego stwierdzenia istnieje funkcja holomorficzna formula_90 która odwzorowuje konforemnie opływ profilu kołowego na opływ profilu zadanego.
Taką samą nazwę, funkcji odwzorowującej, nadaje się też funkcji odwrotnej.
Jeśli zatem znany jest potencjał formula_91 i funkcja odwzorowująca, to znany jest tym samym opływ danego profilu.
Opływ profilu kołowego o promieniu formula_92 może być traktowany jako superpozycja trzech przepływów elementarnych: przepływu jednorodnego, wiru płaskiego i dipola.
Jedną z funkcji odwzorowujących jest funkcja:
zwana w aerodynamice funkcją Żukowskiego. Funkcja ta przekształca przepływ wokół profilu kołowego w przepływ wokół profilu Żukowskiego – pierwszego historycznie profilu teoretycznego.
Wartość cyrkulacji w potencjale profilu kołowego nie jest określona żadnym fizycznym uwarunkowaniem.
Warunek taki wynika dopiero z tak zwanej hipotezy Żukowskiego, czyli „hipotezy spływu na ostrzu”, która oznacza matematycznie warunek ograniczenia prędkości opływu na profilu.
Na tej podstawie można wyznaczyć jedyną wartość cyrkulacji, która spełnia ten warunek, pozostając przy tym na gruncie cieczy doskonałej. Warunek ten odnosi się do wszystkich profilów, nie tylko profilu Żukowskiego. Jeżeli profil nie ma ostrza, co się zawsze dzieje w praktyce, odpowiada mu punkt o największej krzywiźnie.
Przedstawiona metoda pozwala obliczyć rozkład prędkości i ciśnień na całym profilu teoretycznym.
Jeżeli zaś wrócimy do samej siły nośnej, to wzór na siłę nośną profilu Żukowskiego jest:
Pamiętając o wzorze z początku artykułu:
Uzyskujemy:
co bardzo dobrze zgadza się z rzeczywistością i stanowi "jeden z najważniejszych wyników teorii Żukowskiego".
Tworzenie się opływu cyrkulacyjnego i ustanawianie warunków spływu na ostrzu może być obserwowane w czasie doświadczenia. W przepływie, w którym została w pewien sposób zapewniona wizualizacja, zwiększa się stopniowo prędkość. Widać, że w pobliżu ostrza profilu, ustawionego pod pewnym kątem natarcia, tworzy się wir, który w pewnej chwili odrywa się od profilu i odpływa niesiony prądem cieczy. Opływ od tego momentu oznacza się spływem na ostrzu.
Taki wir nosi nazwę wiru początkowego. Każda zmiana kąta natarcia lub prędkości powoduje oderwanie się wiru o odpowiednim kierunku, zmniejszającego lub zwiększającego cyrkulację.
Z punktu widzenia potrzeb praktyki profil Żukowskiego ma szereg wad i nie był stosowany na szerszą skalę, powstało potem wiele innych profili teoretycznych, eliminujących wady – na przykład moment przy zerowej sile nośnej. Ponieważ jednak był historycznie pierwszy profil, to przyczynił się do rozwoju olbrzymiej liczby profili teoretyczno-eksperymentalnych.
Wyniki aerodynamiki klasycznej, wraz z bogatym materiałem doświadczalnym, są aktualne do dziś w zakresie małych prędkości lotu. Mogą być też stosowane przy użyciu odpowiednich transformacji (np. transformacja Prandtla-Glauerta) także w zakresie dużych, ale poddźwiękowych prędkości lotu.
Pewne przejściowe trudności sprawiała tu tak zwana „bariera dźwięku”.
Równanie siły nośnej.
Istnieje mniej formalnie poprawna od metody Kutty-Żukowskiego, lecz łatwiejsza droga prowadząca do określenia współczynnika siły nośnej, stosująca bezpośrednio prawa Newtona, podobnie jak w pierwszej części tego artykułu, ale przy zastosowaniu pojęcia cyrkulacji, czyli okrężnej składowej ruchu płynu wokół profilu. Metoda ta nie pozwala na uzyskanie innych korzyści – poza potwierdzeniem teoretycznej wartości współczynnika siły nośnej.
Wykorzystuje się tu hipotezę Kutty-Żukowskiego o spływie na ostrzu profilu, co pociąga za sobą konieczność istnienia okrężnego ruchu cieczy wokół takiego profilu. Warunek równowagi sił bezwładności i siły od gradientu ciśnienia pozwala określić prędkość ruchu okrężnego w funkcji odległości od środka krzywizny – prędkość ta jest odwrotnie proporcjonalna do odległości od tego punktu.
Prędkość obwodowa na krawędzi spływu i przed krawędzią natarcia, w odległości formula_97 od środka obrotu jest:
a w punkcie o współrzędnych x,z jest zatem:
W płaszczyźnie formula_102 zmiana pędu w kierunku osi formula_103 skierowana w dół, wynosi:
gdzie przez formula_105 oznaczono rozpiętość płata.
Po zmianie zmiennych przy zastosowaniu zależności:
otrzymuje się dla małych kątów natarcia:
przy czym wynik nie zależy od wyboru wartości współrzędnej formula_109
W płaszczyźnie będącej odpowiednikiem formula_110 ale znajdującej się przed krawędzią natarcia mamy te same zależności i zmianę pędu o tym samym module, lecz skierowaną do góry osi formula_17
Sumaryczna zmiana pędu w jednostce czasu, równa działającej w kierunku dodatnim osi formula_11 sile, czyli sile nośnej, jest więc:
Otrzymano dla formula_4 dokładnie taką samą zależność jaka wynika z teorii Żukowskiego.
Uwagi końcowe.
W zastosowaniu do lotnictwa przepływ płaski i wynikająca z niego teoria siły nośnej Kutty-Żukowskiego może być bezpośrednio stosowana tylko dla skrzydeł o nieskończonym wydłużeniu (to znaczy stosunku rozpiętości do długości profilu).
Ta teoria jest także przydatna do oszacowania siły nośnej skrzydła o dostatecznie dużym wydłużeniu i stałym profilu, bez zmiennego wzdłuż rozpiętości kąta ustawienia.
Należy zwrócić uwagę na to, że powstawanie siły nośnej nie jest tu związane z powstawaniem oporu, który – zgodnie z tą teorią – jest zerowy.
Gdy skrzydło ma skończone wydłużenie, przepływ staje się trójwymiarowy i występuje opór indukowany, będący funkcją siły nośnej.
Właściwości skrzydła o skończonym wydłużeniu określa aerodynamika skrzydła.

</doc>
<doc id="439089" url="https://pl.wikipedia.org/wiki?curid=439089" title="Dąb Strażnik Zwierzyńca">
Dąb Strażnik Zwierzyńca

Strażnik Zwierzyńca – jeden z najgrubszych dębów w Puszczy Białowieskiej (obwód pnia na wysokości 130 cm od podstawy 671 cm (2009 r.), wys. 32 m). Drzewo jest znacznie pochylone ku zachodowi, co zapewne przyczyniło się do zwiększenia obwodu pnia u podstawy. Dolna cześć pnia lekko beczkowata, lekko omszona, korona dość rozłożysta. 
Obecnie dąb nosi imię Igora Newerlego – pisarza urodzonego w pobliskiej osadzie leśnej Zwierzyniec.
Wszystkie gałęzie są zielone – drzewo w dobrej kondycji. Wiek drzewa w przybliżeniu można oszacować na 400 lat.

</doc>
<doc id="439090" url="https://pl.wikipedia.org/wiki?curid=439090" title="Premierzy Saint Vincent i Grenadyn">
Premierzy Saint Vincent i Grenadyn



</doc>
<doc id="439091" url="https://pl.wikipedia.org/wiki?curid=439091" title="Karol Stanisław Radziwiłł">
Karol Stanisław Radziwiłł



</doc>
<doc id="439097" url="https://pl.wikipedia.org/wiki?curid=439097" title="ASP w Krakowie">
ASP w Krakowie



</doc>
<doc id="439100" url="https://pl.wikipedia.org/wiki?curid=439100" title="Leon Cogniet">
Leon Cogniet



</doc>
<doc id="439101" url="https://pl.wikipedia.org/wiki?curid=439101" title="Julia Mancuso">
Julia Mancuso

Julia Marie Mancuso (ur. 9 marca 1984 w Reno) – amerykańska narciarka alpejska, czterokrotna medalistka olimpijska, wielokrotna medalistka mistrzostw świata juniorów i seniorów.
Kariera.
Po raz pierwszy na arenie międzynarodowej pojawiła się 31 lipca 1999 roku w nowozelandzkim Mount Hutt, gdzie w zawodach FIS Race była druga w slalomie gigancie. W 2000 roku wystartowała na mistrzostwach świata juniorów w Quebecu, gdzie jej najlepszym wynikiem było czwarte miejsce w supergigancie. Pierwszy medal w tej kategorii wiekowej zdobyła na mistrzostwach świata juniorów w Verbier w 2001 roku, gdzie była trzecia w kombinacji. Najlepsze wyniki osiągnęła podczas mistrzostw świata juniorów w Tarvisio w 2002 roku, wygrywając zjazd, giganta i kombinacji. Na rozgrywanych rok później mistrzostwach świata juniorów w Briançonnais była najlepsza w supergigancie i trzecia w zjeździe. Ostatnie juniorskie sukcesy osiągnęła podczas MŚJ w Mariborze w 2004 roku, gdzie zwyciężyła w kombinacji i trzecia w supergigancie.
W zawodach Pucharu Świata zadebiutowała 20 listopada 1999 roku w Copper Mountain, gdzie nie zakwalifikowała się do drugiego przejazdu slalomu. Pierwsze pucharowe punkty wywalczyła 20 stycznia 2001 roku w Cortinie d’Ampezzo, zajmując 27. miejsce w supergigancie. Piec lat później w tej samej miejscowości po raz pierwszy stanęła na podium, zajmując drugie miejsce w supergigancie. Pierwsze zwycięstwo w zawodach tego cyklu wywalczyła 19 grudnia 2006 roku w Val d’Isère, gdzie była najlepsza w zjeździe. Najlepsze wyniki osiągnęła w sezonie 2006/2007, kiedy zajęła trzecie miejsce w klasyfikacji generalnej, ulegając tylko dwóm Austriaczkom: Nicole Hosp i Marlies Schild. W tym samym sezonie była też druga w klasyfikacjach zjazdu i kombinacji oraz czwarta w klasyfikacjach giganta i supergiganta. Ponadto zajmowała drugie miejsce w klasyfikacji supergiganta w sezonach 2011/2012 i 2012/2013 oraz trzecia w sezonie 2010/2011, przy czym w sezonie 2010/2011 była też trzecia w zjeździe.
W 2002 roku wystąpiła na igrzyskach olimpijskich w Salt Lake City, gdzie w swoim jedynym starcie, kombinacji, zajęła trzynaste miejsce. Na rozgrywanych rok później mistrzostwach świata w Sankt Moritz jej najlepszym wynikiem było siódme miejsce w tej samej konkurencji. Pierwszy medal na seniorskiej imprezie wywalczyła podczas mistrzostw świata w Bormio w 2005 roku, gdzie była trzecia w supergigancie. W zawodach tych wyprzedziły ją jedynie Szwedka Anja Pärson i Włoszka Lucia Recchia. Tydzień później zdobyła też brązowy medal w gigancie, ulegając jedynie Pärson i Tanii Poutiainen z Finlandii. Pierwsze sukcesy olimpijskie osiągnęła na igrzyskach olimpijskich w Turynie w 2006 roku, zwyciężając w gigancie i srebrny w zjeździe, przegrywając tylko ze swą rodaczką Lindsey Vonn. Rok później, podczas mistrzostw świata w Åre, raz stanęła na podium, zajmując drugie miejsce za Anją Pärson w superkombinacji. Z mistrzostw świata w Val d’Isère w 2009 roku wróciła bez medalu, jednak na igrzyskach w Vancouver zdobyła srebrne medale w zjeździe i superkombinacji. W zawodach tych wyprzedziły ją odpowiednio Lindsey Vonn i Niemka Maria Höfl-Riesch. Kolejny medal zdobyła na mistrzostwach świata w Garmisch-Partenkirchen w 2011 roku, gdzie była druga w supergigancie. Rozdzieliła tam na podium Austriaczkę Elisabeth Görgl i Marię Höfl-Riesch. Podczas rozgrywanych dwa lata później mistrzostw świata w Schladming była trzecia w tej samej konkurencji, przegrywając z Tiną Maze ze Słowenii oraz Larą Gut ze Szwajcarii. Brała również udział w igrzyskach olimpijskich w Soczi w 2014 roku, gdzie jej najlepszym wynikiem było trzecie miejsce w superkombinacji. W zawodach tych wyprzedziły ją Maria Höfl-Riesch i Nicole Hosp.
Poza sportem.
Ojciec Julii, Ciro Mancuso, został w 1995 roku aresztowany za handel narkotykami. Ojciec przyznał się do zarzucanego mu czynu i został skazany na 17 miesięcy więzienia. Kara została jednak skrócona, z uwagi na współpracę z wymiarem sprawiedliwości. Ciro Mancuso był obecny na trasach podczas Zimowych Igrzysk Olimpijskich 2006 i kibicował swej córce.
Do września 2013 roku była narzeczoną norweskiego alpejczyka Aksela Lunda Svindala.
Poza narciarstwem interesuje się też modą, projektuje i sprzedaje damską bieliznę.

</doc>
<doc id="439102" url="https://pl.wikipedia.org/wiki?curid=439102" title="Thomas Culpeper">
Thomas Culpeper

Thomas Culpeper (ur. ok. 1514, zm. 10 grudnia 1541) – angielski szlachcic, dworzanin króla Henryka VIII i kochanek jego żony, królowej Katarzyny Howard.
Życiorys.
Jego rodzicami byli Alexander Culpeper z Bedgebury w hrabstwie Kent i Konstancja Harper. Był zaufanym dworzaninem króla Henryka VIII Tudora i miał do niego bezpośredni dostęp (pomagał mu w ubieraniu, spał obok sypialni króla, służył na posiedzeniach Tajnej Rady). Za oddaną służbę w latach 1537-1541 otrzymał od króla dwór Penshurst Palace oraz ziemie w Kent, Essex, Gloucestershire i Wiltshire.
W maju 1541 rozpoczął romans z królową Katarzyną Howard. Spotkania kochanków organizowała dama dworu królowej Jane Parker. Kochankowie nie zachowali jednak należytej ostrożności w sierpniu 1541 podczas podróży króla Henryka i królowej na północ do Yorku i informacje o ich romansie doszły do arcybiskupa Canterbury Tomasza Cranmera. Culpeper został aresztowany. Podczas przesłuchań zaprzeczał romansowi, jednak znaleziony został list napisany do niego przez królową, który był ostatecznym dowodem winy. Śledztwo ujawniło również romans Katarzyny (przed ślubem z Henrykiem VIII) z Francisem Derehamem. Obaj zostali oskarżeni o zdradę stanu i skazani na karę śmierci przez powieszenie i poćwiartowanie.
10 grudnia 1541 wyrok został wykonany, jednak w przypadku Thomasa Culpepera złagodzony na ścięcie. 13 lutego 1542 wyrok — ścięcie — został wykonany również na Katarzynie Howard i Jane Parker.

</doc>
<doc id="439104" url="https://pl.wikipedia.org/wiki?curid=439104" title="Léon Cogniet">
Léon Cogniet

Léon Cogniet – francuski malarz akademicki i pedagog.
W roku 1812 zaczął studia na École des Beaux-Arts w Paryżu, gdzie studiował pod kierunkiem Pierre-Narcisse Guérina, a w tym samym czasie kształcili się tam również Delacroix i Géricault. W latach (1817-1822) mieszkał w Villa Medici.
Malował portrety, sceny z historii starożytnej, jak "Mariusz na gruzach Kartaginy" i współczesnej jak np. "" oraz dzieła religijne np. "Rzeź niewiniątek", "Anioł obwieszczający Magdalenie zmartwychwstanie Chrystusa". Romantyczne motywy można dostrzec w jego dziełach powstałych pod wpływem "Ivanhoe" Scotta. W roku 1817 zdobył nagrodę "Prix de Rome".
Wśród jego licznych uczniów byli: Jean-Paul Laurens, Léon Bonnat, Jean-Louis-Ernest Meissonier, Henryk Rodakowski i Jules Joseph Lefebvre, Louis-Ernest Barrias, Pierre Auguste Cot, Alfred Dedreux, Alfred Dehodencq, Armand Gautier, Evariste Vital Luminais, Raimundo de Madrazo y Garreta, Anna Lea Merritt, Charles Louis Lucien Muller, Dominique Louis Papety, Tony Robert-Fleury i Marcel Briguiboul.

</doc>
<doc id="439109" url="https://pl.wikipedia.org/wiki?curid=439109" title="Pentium MMX">
Pentium MMX



</doc>
<doc id="439112" url="https://pl.wikipedia.org/wiki?curid=439112" title="Zbigniew Grzesiak (polityk)">
Zbigniew Grzesiak (polityk)

Zbigniew Grzesiak (ur. 28 listopada 1943 w Krzesku) – polski inżynier i nauczyciel, samorządowiec, w latach 1990–2010 burmistrz Mińska Mazowieckiego.
Życiorys.
Ukończył Technikum Budowlane w Mińsku Mazowieckim oraz studia na Wydziale Inżynierii Lądowej Politechniki Warszawskiej, następnie studiował podyplomowo technologię prefabrykatów betonowych i żelbetowych oraz pedagogikę. Od 1971 do 1990 zatrudniony w Przedsiębiorstwie Budownictwa Rolniczego w Mińsku Mazowieckim, m.in. jako kierownik budowy oraz wicedyrektor przedsiębiorstwa. Od 1978 pracował jako nauczyciel w Zespole Szkół Zawodowych nr 1 w Mińsku Mazowieckim.
W wyborach samorządowych z 26 maja 1990 uzyskał mandat radnego Rady Miejskiej w Mińsku Mazowieckim. 20 czerwca tego samego roku został wybrany na burmistrza przez Radę Miejską. Reelekcję na to stanowisko uzyskiwał w latach 1994 i 1998 (poprzez wybór pośredni) oraz w latach 2002 i 2006 (w wyborach bezpośrednich). W latach 90. był także delegatem województwa siedleckiego do Krajowego Konwentu Wójtów, Burmistrzów i Prezydentów Gmin Polskich.
Pozostaje bezpartyjny, w 1993 ubiegał się o mandat senatora z ramienia BBWR. Był jednym z burmistrzów najdłużej sprawujących swą funkcję w III RP. W wyborach w 2010 nie ubiegał się o reelekcję na stanowisko burmistrza. Został natomiast wybrany do rady powiatu mińskiego, utrzymując mandat również w 2014 i 2018. W 2011 był kandydatem na senatora (nie uzyskał mandatu).

</doc>
<doc id="439113" url="https://pl.wikipedia.org/wiki?curid=439113" title="Etiopia na Zimowych Igrzyskach Olimpijskich 2006">
Etiopia na Zimowych Igrzyskach Olimpijskich 2006

Etiopię na Zimowych Igrzyskach Olimpijskich 2006 reprezentował jeden zawodnik – Robel Zemichael Teklemariam, który był również chorążym swojej reprezentacji. Etiopia po raz pierwszy wystartowała w zimowych igrzyskach olimpijskich. Jest piątym krajem z Afryki, który występował w tej imprezie.
Wyniki reprezentantów Etiopii.
Biegi narciarskie.
W biegach narciarskich podczas igrzysk w Turynie Etiopię reprezentował Robel Zemichael Teklemariam

</doc>
<doc id="439114" url="https://pl.wikipedia.org/wiki?curid=439114" title="Robert Pattinson">
Robert Pattinson

Robert Douglas Thomas Pattinson (ur. 13 maja 1986 w Londynie) – brytyjski aktor filmowy i teatralny oraz muzyk i kompozytor. Światową popularność przyniosła mu rola Edwarda Cullena w filmach z serii "Zmierzch".
Wczesne lata.
Jest synem Clare i Richarda Pattinsonów. Jego matka pracuje w agencji modelek, a ojciec importuje samochody z USA. Ma starsze siostry, Victorię i Elizabeth. W dzieciństwie grał w drużynach piłkarskich, jeździł na nartach i snowboardzie. Został również muzykiem: ćwiczył grę na gitarze i keyboardzie. Ukończył Tower House School i Harrodian School w Londynie.
Kariera.
Mając 15 lat, występował w Barnes Theatre Company, gdzie grał główną rolę George’a Gibbsa w przedstawieniu Thorntona Wildera "Nasze miasto" ("Our Town"). Zagrał potem w sztukach teatralnych: "Wszystko ujdzie" ("Anything Goes") Cole’a Portera jako Lord Evelyn Oakleigh, "Tessa d’Urberville" ("Tess of the D’Urbervilles") Thomasa Hardy w roli Aleca oraz "Makbet" Szekspira jako Malcolm na scenie OSO Arts Centre.
Podczas przygotowań do spektakli chodził na castingi do ról filmowych. Po ukończeniu szkoły średniej {Harrodian School w Londynie} zadebiutował na kinowym ekranie w melodramacie kostiumowym "Targowisko próżności" ("Vanity Fair", 2004). Pojawił się potem w telewizyjnym dramacie sensacyjno-przygodowym fantasy "Klątwa pierścienia" ("Ring of the Nibelungs", 2004).
Popularność przyniósł mu film "Harry Potter i Czara Ognia" (2005), w którym zagrał postać Cedrika Diggory’ego. Trzy lata później wystąpił w adaptacji światowego bestsellera pod tytułem "Zmierzch", gdzie wcielił się w rolę Edwarda Cullena. Na ścieżce dźwiękowej tego filmu pojawiają się dwa utwory zaśpiewane przez Pattinsona: „Never Think”, napisana przez niego wspólnie z Samem Bradley, i „Let Me Sign”, autorstwa Marcusa Fostera i Bobby’ego Longa. W tym samym 2008 roku zagrał w dramacie "How to Be" jako Art oraz filmie "Summer House", gdzie wcielił się w rolę Richarda.
Jest jednym z trzech ambasadorów .

</doc>
<doc id="439120" url="https://pl.wikipedia.org/wiki?curid=439120" title="Rewolwer Colt King Cobra">
Rewolwer Colt King Cobra

Colt King Cobra – amerykański rewolwer kalibru .357 Magnum produkowany pod koniec XX wieku przez firmę Colt Inc. Firearms Division.
W 1986 roku firma Colt obchodziła 150-lecie istnienia. Wśród modeli wprowadzonych do produkcji w tym roku miał znaleźć się nowy rewolwer kalibru .357 Magnum. Nowy wzór miał zastąpić w ofercie firmy rewolwer Trooper Mk V. King Cobra pod względem mechanicznym była identyczna z rewolwerem który miała zastąpić, ale całkowicie zmienił się wygląd zewnętrzny rewolweru.
King Cobrę wyposażono w długa osłonę rozładownika, oraz żebro usztywniające (na górnej powierzchni). W ten sposób nowy rewolwer upodobnił się do sztandarowego rewolweru Colta Pythona. Ponadto King Cobrę wyposażono w nastawny celownik oraz jednoczęściową okładkę rękojeści firmy Pachmayr.
Strajki w zakładach Colta opóźniły rozpoczęcie produkcji i King Cobra znalazła się na rynku w drugiej połowie 1986 roku. Rewolwer był oferowany jako broń do samoobrony (z lufa długości 2,5 cala), służbowa (z lufami 4 i 6 cali) oraz myśliwska (6 i 8 cali). Dostępne były wersje oksydowane i wykonane ze stali nierdzewnej.
W 1994 roku Colt ograniczył liczbę oferowanych wersji King Cobry. Od tego roku produkowano ten rewolwer wyłącznie w wersji ze stali nierdzewnej, z lufami 4 i 6 calowymi.
Produkcję rewolweru Colt King Cobra zakończono w 1999 roku.
Opis.
Colt King Cobra był bronią powtarzalną. Szkielet jednolity. Bęben nabojowy odchylany na lewą stronę. Mechanizm uderzeniowy kurkowy, z samonapinaniem. Sprężyna uderzeniowa spiralna.
King Cobra była zasilana z sześcionabojowego bębna nabojowego. Łuski z bębna były usuwane przez rozładownik gwiazdkowy po wychyleniu bębna ze szkieletu.
Lufa gwintowana.
Przyrządy celownicze mechaniczne regulowane (muszka i szczerbinka).

</doc>
<doc id="439124" url="https://pl.wikipedia.org/wiki?curid=439124" title="Jan Prandota">
Jan Prandota

Prandota, znany również jako Jan Prandota z Białaczowa herbu Odrowąż (ur. ok. 1200 w Białaczowie, zm. 20 września 1266 w Krakowie) – biskup krakowski od 25 maja 1242, kanonik kolegiaty sandomierskiej.
Życiorys.
Był synem komesa Sąda z Białaczowa w kasztelanii żarnowskiej. W młodości uczęszczał do szkoły katedralnej w Krakowie, a następnie odbył studia prawnicze za granicą. Spokrewniony z biskupem Iwonem Odrowążem, szybko osiągnął wysoką pozycję w Kościele polskim.
Kształcił się w krakowskiej szkole katedralnej. Już jako biskup krakowski był zwolennikiem i doradcą księcia Bolesława Wstydliwego. Dążył do jego osadzenia na tronie w Krakowie, do czego doprowadził w 1243 r.
Swoje poparcie dla Bolesława Wstydliwego przypłacił najazdami księcia Konrada mazowieckiego na ziemie kościelne, za co nałożył na Konrada mazowieckiego klątwę.
W 1244 r. sprowadził do Krakowa z pobliskiego Prądnika Zakon Kanoników Ducha św. de Saxia (duchaków), którym oddał we władanie kościół Świętego Krzyża, zapoczątkowując krakowskie szpitalnictwo.
Doprowadził do kanonizacji św. Stanisława Biskupa (8 września 1253 w Asyżu). W maju 1254 uroczystości z tej okazji zorganizowane w Krakowie zgromadziły wielu książąt piastowskich. Byli wśród nich: książę krakowski Bolesław Wstydliwy, książę wielkopolski Przemysł I, książę kujawski Kazimierz, książę mazowiecki Siemowit oraz książę opolski Władysław. W związku z kanonizacją katedra wawelska otrzymała szereg przywilejów odpustowych.
W 1256 r. uzyskał od papieża Aleksandra IV bullę papieską potwierdzającą pierwsze miejsce biskupów krakowskich po metropolicie gnieźnieńskim w polskim episkopacie.
Popierał fundacje zakonne: franciszkanów, dominikanów i cystersów. W 1257 r. przy kościele św. Marka osadził kanoników regularnych. W dobrach biskupich lokował miasta Iłżę, Kielce i Sławków. Brał udział w synodach i zjazdach biskupich. Polecił sporządzić inwentarz skarbca katedralnego, który był pochowany w podziemiach kaplicy św. Piotra i Pawła w katedrze wawelskiej (obecnie kaplica Wazów), którą ufundował.
Od XV w. otoczony był kultem. Jego grób w katedrze wawelskiej odkryto w 1454 r. (zachował się protokół cudów związanych z tym faktem). W 1639 r. przeniesiono szczątki biskupa, umieszczając je nad wejściem do kaplicy.
Biskupowi Prandocie poświęcone zostało łacińskie epitafium "Hic iacet ecclesie decus, hic pastor bonus, hic flos", którego najstarsze wersje mogą pochodzić z XIII w., zaś wersja najobszerniejsza powstała po otwarciu grobu w 1454.

</doc>
<doc id="439125" url="https://pl.wikipedia.org/wiki?curid=439125" title="Korea Północna na Zimowych Igrzyskach Olimpijskich 2006">
Korea Północna na Zimowych Igrzyskach Olimpijskich 2006

Koreę Północną na Zimowych Igrzyskach Olimpijskich 2006 reprezentowało 6 zawodników. Chorążym reprezentacji był Han Jong-in.
Sportowcy według dyscyplin.
Łyżwiarstwo figurowe.
Solistki
Soliści
Pary sportowe
Short track.
Kobiety

</doc>
<doc id="439127" url="https://pl.wikipedia.org/wiki?curid=439127" title="Armawir (Rosja)">
Armawir (Rosja)

Armawir (ros. "Армавир", orm.: "Արմավիր") – miasto w Rosji, w Kraju Krasnodarskim, nad Kubaniem i uchodzącym doń Urupem.
Historia.
Armawir został założony w 1839 przez Ormian (nazwa dla upamiętnienia ich starożytnej stolicy). Osada uzyskała połączenia kolejowe z
Władykaukazem w 1875, a w 1908 z Tuapse. Prawa miejskie zostały
nadane Armawirowi w 1914. Od 1974 r. w mieście kursują trolejbusy.
Gospodarka.
przemysł maszynowy, spożywczy, elektrotechniczny, chemiczny, materiałów budowlanych, drzewny, odzieżowy.
Nauka i oświata.
Od 1940 w Armawirze działała Armawirska Wyższa Wojskowa Szkoła Lotnicza dla Pilotów Obrony Przeciwlotniczej im. marsz. lotn. Pawieła Kutachowa.
Dużym ośrodkiem akademickim jest Armawirska Państwowa Akademia Pedagogiczna.

</doc>
<doc id="439129" url="https://pl.wikipedia.org/wiki?curid=439129" title="Ochock">
Ochock

Ochock (ros. "Охотск") - osiedle typu miejskiego w azjatyckiej części Rosji, w Kraju Chabarowskim, w rejonie ochockim. Port nad Morzem Ochockim.
Pierwsze miasto założone na Dalekim Wschodzie Rosji w roku 1647. W Ochocku miał swoją bazę duński podróżnik i odkrywca w służbie rosyjskiej Vitus Bering, który w czasie tych wypraw odkrył Cieśninę Beringa i Alaskę.
Liczbę mieszkańców w 2018 roku szacuje się na 3378 osób, co stanowi 51% mieszkańców rejonu ochockiego. W spisie powszechnym z 2010 roku było to 4215 osób, a w 2002 5738 osób.

</doc>
<doc id="439130" url="https://pl.wikipedia.org/wiki?curid=439130" title="Bawół afrykański">
Bawół afrykański

Bawół afrykański ("Syncerus caffer") – duży ssak roślinożerny należący do rodziny wołowatych (Bovidae), jedyny przedstawiciel rodzaju bawół ("Syncerus") . 
Bawoły podgatunku leśnego są o połowę mniejsze. Afrykański bawół nie jest blisko spokrewniony z nieco większym azjatyckim wołem domowym. Jego pochodzenie wciąż pozostaje niejasne. Gatunek ten nie został nigdy udomowiony.
Podgatunki.
Gatunek bawół afrykański ("Syncerus caffer") obejmuje pięć podgatunków:
Zasięg występowania i siedlisko.
Występują od otwartej sawanny do gęsto porośniętych lasów tropikalnych. Zasięg występowania obejmuje takie państwa jak Sudan, Zambia, Zimbabwe, Namibia, Botswana, Mozambik, Południowa Afryka, Kenia i Tanzania.
Wygląd.
Sierść bawołów ciemnieje z wiekiem. W końcu staje się ciemnobrązowa, prawie czarna. Osadzone na dużej głowie rogi są u podstawy bardzo masywne. Występują u obu płci, jednak wypustkę rogową posiadają tylko samice. Silne kończyny są zakończone dwoma palcami pokrytymi racicami. Ogon zakończony dużym chwostem sięga pęcin.
Wielkość.
Wysokość w kłębie: 140-170 cm
Długość ciała:270-350 cm
Rozpiętość rogów:około 1 m
Waga:500-900 kg (typ stepowy, większy)
Długość życia:do 20 lat
Tryb życia.
Podczas pory suchej stada bawołów liczące nawet do 2000 osobników dzielą się na mniejsze grupy. Z powodu upałów często zażywają kąpieli błotnych, a potem ocierają się o korę drzew, żeby pozbyć się zaschniętej warstwy błota. 
Zachowanie.
Bawół afrykański jest potężnym ssakiem, który ma niewielu naturalnych wrogów poza człowiekiem. Dorosłe bawoły potrafią skutecznie bronić się przed stadem lwów afrykańskich ("Panthera leo"). Lwy polują na bawoły regularnie, ale zwykle robią to stadnie zwalając z nóg samotne osobniki. Tylko duże samce lwów były znane z zabicia w pojedynkę dorosłego bawołu. Lampart plamisty ("Panthera pardus") i krokuta cętkowana ("Crocuta crocuta") są groźne tylko dla nowo narodzonych cieląt.
Jest zaliczany do "Wielkiej piątki Afryki", powszechnie uważany jest za bardzo niebezpieczne zwierzę, ponieważ przebija rogami i zabija kilku ludzi co roku. W Afryce uważa się, że bawoły zabijają więcej ludzi niż jakiekolwiek inne zwierzę, pomimo że hipopotamy nilowe i krokodyle nilowe mają więcej ofiar na koncie. Bawoły cieszą się złą sławą wśród myśliwych polujących na grubego zwierza jako bardzo niebezpieczne zwierzęta. Obserwowano jak ranne zwierzęta zasadzały się i ścigały atakując myśliwych.
Zachowanie socjalne.
Podstawowe stado bawołów afrykańskich składa się z dojrzałych samic i ich potomstwa. Starsze byki są odganiane ze stada i tworzą grupy kawalerów.
Pokarm.
Żywią się różnymi gatunkami traw. Chętnie zjadają też bulwy. W lesie podgryzają liście, pąki i pędy. Potrzebują stałego dostępu do wody - dorosły osobnik potrzebuje dziennie 30 litrów wody, a w czasie suszy nawet 40. Żerują nocą i w chłodniejszych porach dnia.
Rozmnażanie.
W suchych rejonach cielęta rodzą się tuż przed porą deszczową. W czasie godów samce starają się być jak najwyżej w hierarchii stada, toteż często dochodzi między nimi do starć. Zazwyczaj kończy się na pogróżkach, lecz gdy dojdzie do walki, może zakończyć się ona poważnymi urazami. Ciąża trwa od 330 do 340 dni. Na świat przychodzi jedno, bardzo rzadko dwa młode ważące 35-50 kg. Cielę wypija dziennie do 5 litrów mleka. Pod opieką krowy zostaje do 2 lat. Potem samce odchodzą, a samice zostają w tym samym stadzie co matka. Byki osiągają dojrzałość płciową w wieku 4,5, a krowy 3 lat.
Status.
Dawniej populacja afrykańskiego bawołu była oszacowana na dziesięć milionów sztuk. Obecnie ich liczba wynosi około 900 tysięcy. Powodem spadku pogłowia bawołu afrykańskiego są polowania dla mięsa i sportu, konwersja ich siedlisk na ziemię uprawną i pastwiska dla zwierząt domowych, osuszanie i wprowadzenie obcych gatunków szkodników i chorób (księgosusz).

</doc>
<doc id="439135" url="https://pl.wikipedia.org/wiki?curid=439135" title="Hailar">
Hailar

Hailar (chiń. upr. 海拉尔区; pinyin: "Hǎilā’ěr Qū") – dzielnica i siedziba prefektury miejskiej Hulun Buir w północno-wschodnich Chinach, w regionie autonomicznym Mongolia Wewnętrzna. Do 2001 roku oddzielne miasto. W 2010 roku liczba mieszkańców dzielnicy wynosiła 230 852. Ośrodek rzemiosła artystycznego oraz przemysłu mięsnego, mleczarskiego, włókienniczego, skórzanego, drzewnego i maszynowego. Miasto posiada własne lotnisko.
Historia.
W VII wieku tereny dzisiejszego Hailaru zostały zajęte przez Chińczyków, jednak zostali oni szybko wyparci przez Mongołów. W XIII wieku w miejscu tym istniała osada otoczona murem, której ślady przetrwały do dnia dzisiejszego. Pod koniec rządów dynastii Ming (1368–1644) region został opanowany przez Tunguzów i Dagurów. 
Hailar założono w 1734 roku. Rozwój miasta dokonał się po 1899 roku, kiedy doprowadzono doń Kolej Wschodniochińską. W 1901 roku, w czasie powstania bokserów, Hailar znalazł się chwilowo pod okupacją rosyjską. Cztery lata później miejscowość otwarto dla handlu zagranicznego. W 1910 roku lokalnym Mongołom zabrano nadaną wcześniej autonomię a miasto przemianowano na Hulun. Dwa lata później wspierana przez Rosjan ludność mongolska (szczególnie Barguci) wszczęła serię buntów, które zmusiły Chińczyków do przywrócenia autonomii. Wraz z napływem Chińczyków do regionu rząd chiński ponownie wycofał autonomię w 1919 roku i przyłączył obszar Hailaru do prowincji Heilongjiang. Stały przyrost ludności chińskiej doprowadził do wybuchu mongolskiego powstania w 1928 roku, wskutek którego Mongołowie utworzyli region autonomiczny Hulun Buir, uznawany przez Japończyków z Mandżurii za niepodległy. W 1932 roku Hulun Buir włączono do nowo powstałego państwa Mandżukuo jako autonomiczną prowincję mongolską Xing’an ze stolicą w Hailarze. W 1949 roku prowincja została zlikwidowana, a w jej miejsce utworzono związek Hulun Buir (stolicą pozostał Hailar) wchodzący w skład regionu autonomicznego Mongolia Wewnętrzna. W latach 1969–1979 miasto należało do prowincji Heilongjiang. W 2001 roku związek Hulun Buir przekształcono w miasto na prawach prefektury a Hailar ustanowiono jego dzielnicą i siedzibą administracyjną.

</doc>
<doc id="439137" url="https://pl.wikipedia.org/wiki?curid=439137" title="Wyspy Dziewicze Stanów Zjednoczonych na Zimowych Igrzyskach Olimpijskich 2006">
Wyspy Dziewicze Stanów Zjednoczonych na Zimowych Igrzyskach Olimpijskich 2006

Wyspy Dziewicze na Zimowych Igrzyskach Olimpijskich 2006 reprezentowała jedna zawodniczka – saneczkarka Anne Abernathy, która była chorążym ekipy.
Wyniki.
Saneczkarstwo.
Kobiety

</doc>
<doc id="439138" url="https://pl.wikipedia.org/wiki?curid=439138" title="Toliara">
Toliara

Toliara (do 1979 "Tuléar") – miasto w południowo-zachodnim Madagaskarze, ośrodek administracyjny prowincji Atsimo-Andrefana, port nad Kanałem Mozambickim. Według spisu z 2018 roku liczy 168,8 tys. mieszkańców i jest szóstym co do wielkości miastem w kraju. 
Znajduje się tu Port lotniczy Toliara.

</doc>
<doc id="439141" url="https://pl.wikipedia.org/wiki?curid=439141" title="Bengazi">
Bengazi

Bengazi (ar. بنغازي, "Banghāzī") – miasto w Libii, nad zatoką Wielka Syrta (Morze Śródziemne), stolica Cyrenajki. Drugie co do wielkości miasto kraju.
Geografia.
Bengazi leży w północno-wschodniej Libii, po wschodniej stronie zatoki Wielka Syrta. Jest stolicą Cyrenajki i drugim pod względem wielkości i znaczenia gospodarczego miastem Libii. Znajdują się tu port handlowy, rafineria ropy naftowej, jeden z największych na świecie zakładów odsalania wody morskiej oraz wiele zakładów przemysłowych.
Liczba mieszkańców miasta w 2008 roku wynosiła 712 tys.
Historia.
Hesperides i Berenice.
W starożytności w regionie powstała kolonia grecka Hesperides (Εὐεσπερίδες). Osadnicy przybyli tu najprawdopodobniej z Cyreny na początku VI w. p.n.e. Ok. 247 roku p.n.e. na południowy zachód od Hesperides zbudowano nowe miasto nazwane "Berenice" na cześć żony Ptolemeusza III (284–221 p.n.e.) Bereniki II (267/266–221 p.n.e.). Przeniesienie miasta związane było najprawdopodobniej z zamulaniem lagun. "Berenice" funkcjonowało do XI w. Na początku naszej ery zostało zajęte przez Rzymian. Od III w. było głównym ośrodkiem regionu. Ucierpiało w atakach Wandalów i po krótkim okresie ożywienia, jego znaczenie zmalało i miasto podupadło.
W 1946 roku znaleziono fragmenty ceramiki greckiej, a późniejsze prace archeologiczne potwierdziły odkrycie Hesperides.
Bengazi.
W XV w. region został ponownie odkryty przez kupców z Trypolitanii. Założono Bengazi, które nazwano na cześć świętego męża Ibn-Ghaziego. Po krótkim ożywieniu, miasto ponownie podupadło za panowania najpierw tureckiego a potem dynastii Karamanlı. Do kolejnego rozkwitu doszło w okresie osmańskim, który trwał od 1835 do 1911 roku. Większość mieszkańców miasta pochodziła wówczas z Tunisu i Trypolitanii, przede wszystkim z miasta Misrata. W 1856 roku brytyjski podróżnik James Hamilton oszacował populację miasta na 5 tys. mieszkańców.
W 1911 roku, podczas wojny trypolitańskiej (1911–1912), miasto zostało zdobyte przez Włochy i na mocy zawartego w 1913 roku traktatu pokojowego wraz z resztą Cyrenajki i Trypolitanii przeszło w ręce włoskie i w 1934 roku weszło w skład włoskiej kolonii o nazwie Libia. W pobliżu Bengazi znajduje się grób przywódcy powstania przeciwko włoskiej okupacji Umara al-Muchtara (1862–1931). W latach międzywojennych reżim Benita Mussoliniego prowadził akcję italianizacji Cyrenajki, za pomocą prób asymilacji rdzennej ludności oraz osiedlania włoskich kolonistów.
II wojna światowa.
W czasie II wojny światowej Bengazi było miastem o znaczeniu strategicznym. Stanowiło ważny węzeł komunikacyjny i port, a w jego okolicach znajdowały się bazy lotnicze. Aż pięciokrotnie przechodziło z rąk do rąk. W lutym 1941 roku zostało zdobyte w ramach operacji „Compass” przez australijską 6 Dywizję Piechoty, aby dwa miesiące później zostać odbite przez Afrika Korps. W grudniu 1941 zostało opanowane przez Wielką Brytanię, a ponownie odbite przez Niemcy już w styczniu 1942 roku. Ostatecznie wpadło w ręce 8 Armii Bernarda Lawa Montgomery'ego w listopadzie 1942 roku, po klęsce wojsk Osi pod El Alamein. W wyniku działań wojennych zostało znacznie zniszczone.
Po 1945 roku.
Do 1949 roku miasto znajdowało się pod zarządem brytyjskim. W latach 1949-1951 było stolicą Emiratu Cyrenajki, który stał się potem częścią niepodległego Królestwa Libii. Bengazi zachowało jednak status miasta stołecznego, dzieląc go z Trypolisem. Do zakończonych rozlewem krwi protestów doszło również w styczniu 1964 roku, a we wrześniu 1969 roku miasto zostało opanowane przez rewolucjonistów. W tym samym roku Bengazi utraciło status miasta stołecznego, po przejęciu władzy nad Libią przez Mu’ammara al-Kaddafiego. 
Po odkryciu w 1964 roku w pobliżu miasta złóż ropy naftowej nastąpił jego gwałtowny rozwój gospodarczy. W latach 70. XX wieku zaszły znaczne przemiany w strukturze ludności. Usunięto slumsy i zbudowano na ich miejscu budynki mieszkalne, co spowodowało znaczny przypływ imigrantów i nowych osadników z prowincji.
15 kwietnia 1986 samoloty sił powietrznych i morskich USA zbombardowały Bengazi w ramach operacji El Dorado Canyon w odwecie za zamach terrorystyczny na dyskotekę „La Belle” w Berlinie, gdzie 5 kwietnia zginęło m.in. dwóch żołnierzy amerykańskich, a wielu zostało rannych.
W latach 1975–2006 znajdowała się tu jedyna poza Trypolisem polska placówka konsularna w Libii.
Powstanie 2011.
W 2011 roku ludność miasta zbuntowała się przeciwko władzom centralnym. 15 lutego ok. 500-600 osób demonstrowało w Bengazi przeciwko reżimowi Muammara Kaddafiego. Doszło do walk z policją, w wyniku których rannych zostało 14 osób, w tym 10 funkcjonariuszy. Kolejne krwawe starcia miały miejsce następnego dnia, a 17 lutego przeciwko demonstrantom zostało wysłane wojsko, które jednak w wyniku kilkudniowych walk zostało wyparte z miasta. Wydarzenia te zainicjowały zbrojne wystąpienia ludności w innych częściach Libii, które przerodziło się w antyrządowe powstanie. Mimo prób odbicia miasta przez siły Kadafiego w marcu, Bengazi pozostało pod kontrolą powstańców, stanowiąc do czasu zdobycia przez nich Trypolisu główny ośrodek polityczny i militarny rebelii.
Po obaleniu Kadafiego Bengazi stało się przyczółkiem muzułmańskich ugrupowań ekstremistycznych. Rozpoczęły one walkę zarówno z obcokrajowcami przebywającymi w Bengazi (np. atak 11 września 2012 na siedzibę konsulatu USA, w którym zginął ambasador USA J. Christopher Stevens i 3 innych pracowników konsulatu) jak i konkurencyjnymi ugrupowaniami (zamach z 13 maja 2013 w którym zginęło 15 cywilów).
Religia.
Zdecydowaną większość mieszkańców stanowią muzułmanie. W mieście istnieją również małe grupy chrześcijan.
Chrześcijanie.
Niewielkie wspólnoty chrześcijańskie składają się głównie lub wyłącznie z obcokrajowców. W Bengazi rezyduje biskup rzymskokatolicki, który obsługuje głównie społeczność maltańską. Koptyjski Kościół Ortodoksyjny jest największym i najbardziej historycznym chrześcijańskich kościołem w Libii, jego wiernymi są egipscy Koptowie. Istnieją również małe wspólnoty prawosławne (Serbski Kościół Prawosławny, Rosyjski Kościół Prawosławny), greckokatolickie i anglikańskie. Te ostatnie składają się głównie z afrykańskich imigrantów i stanowią część anglikańskiej diecezji Egiptu. Działa tu także mała grupa zielonoświątkowców, w jednym z dwóch libijskich zborów.
Po roku 1967 wydalono wszystkich Żydów, którzy mieli tu większość placówek handlowych. Pod koniec lat 70. XX wieku zostali zmuszeni do opuszczenia miasta i kraju także chrześcijanie pochodzenia włoskiego i greckiego.

</doc>
<doc id="439143" url="https://pl.wikipedia.org/wiki?curid=439143" title="San Marino na Zimowych Igrzyskach Olimpijskich 2006">
San Marino na Zimowych Igrzyskach Olimpijskich 2006

San Marino na Zimowych Igrzyskach Olimpijskich 2006 reprezentował jeden zawodnik - Marino Cardelli, który wystartował w jednej konkurencji w narciarstwie alpejskim. Był to debiut tego zawodnika na igrzyskach olimpijskich. W chwili startu Marino Carelli miał 18 lat.
Narciarstwo alpejskie.
Narciarstwo alpejskie było jedyną dyscypliną, w której zaprezentował się zawodnik San Marino. Wystartował on w tylko jednej z pięciu konkurencji - slalomie gigancie. Zjazdu jednak nie ukończył.
Mężczyźni

</doc>
<doc id="439144" url="https://pl.wikipedia.org/wiki?curid=439144" title="Jinzhou">
Jinzhou

Jinzhou () – miasto o statusie prefektury miejskiej w północno-wschodnich Chinach, w prowincji Liaoning, na wybrzeżu Zatoki Liaotuńskiej. W 2010 roku liczba mieszkańców miasta wynosiła 588 094 osoby. Prefektura miejska w 1999 roku liczyła 3 054 371 mieszkańców. Ośrodek szkolnictwa wyższego oraz przemysłu maszynowego, chemicznego i elektrotechnicznego; w mieście znajdują się cztery rafinerie ropy naftowej.

</doc>
<doc id="439146" url="https://pl.wikipedia.org/wiki?curid=439146" title="Rzęśnica (powiat goleniowski)">
Rzęśnica (powiat goleniowski)

Rzęśnica (do 1945 niem. "Hornskrug") – uroczysko-dawna miejscowość w Polsce, w województwie zachodniopomorskim, w powiecie goleniowskim, w gminie Goleniów.
1 stycznia 2017 część miejscowości została włączona do Szczecina.
Historia.
Wieś położona była przy obecnej drodze ekspresowej S3, przy zamkniętym obecnie dawnym skręcie na Dąbie. Najstarsze wzmianki na jej temat pochodzą z końca XVIII wieku. W miejscowości znajdowała się karczma. Miejscowa ludność korzystała z kościoła i szkoły znajdujących się w Załomiu.
Przed 1945 r. wieś znajdowała się w prowincji Pomorze, w rejencji szczecińskiej, w powiecie Naugard (do 1939 w powiecie Randow).
Wieś została zniszczona pod koniec II wojny światowej. 9 marca 1945 nacierająca w stronę Chlebowa i Starych Brynek Armia Czerwona toczyła ciężkie walki o wieś Hornskrug, w wyniku których wieś została zrównana z ziemią.
Hornskrug była dużą wioską, liczyła ponad 100 zabudowań. Obecnie na terenie dawnej wsi rośnie las. Wieś jest wymieniana w raportach gminy Goleniów. Do miejscowości przylegał cmentarz, z którego zachowało się kilka stojących w lesie nagrobków.
Nazwa "Rzęśnica" jest dziś stosowana dla węzła drogowego drogi ekspresowej S3 z drogą wojewódzką nr 142, na śladzie Berlinki. Na wschód od węzła, na DW142, zlokalizowano drogowy odcinek lotniskowy „Kliniska” o długości 2000 metrów.

</doc>
<doc id="439149" url="https://pl.wikipedia.org/wiki?curid=439149" title="La Paz (Kalifornia Dolna Południowa)">
La Paz (Kalifornia Dolna Południowa)

La Paz – miasto w północno-zachodnim Meksyku, na Półwyspie Kalifornijskim, stolica stanu Kalifornia Dolna Południowa. W 2010 roku liczyło ponad 215 tys. mieszkańców. Miasto jest także siedzibą gminy o tej samej nazwie, które pod względem powierzchni jest czwartą gminą spośród ponad 2,4 tys. gmin w Meksyku. Gmina w 2005 roku liczyła 219 596 mieszkańców.
Historia.
Pierwsze ślady ludzkie na terenie La Paz sięgają okresu sprzed 10 000 lat kiedy dotarli tam przedstawiciele neolitycznych ludów zbieracko łowieckich. Pierwszym Europejczykiem który dotarł do La Paz był hiszpański konkwistador Hernán Cortés. Nadał on miejscu nazwę Santa Cruz. Założył on kolonię, lecz ta z powodu kłopotów aprowizacyjnych nie rozwijała się. Sytuacja poprawiła się od przybycia Sebastiána Vizcaíno w 1596, który m.in. nadał miastu nową nazwę - La Paz.

</doc>
<doc id="439150" url="https://pl.wikipedia.org/wiki?curid=439150" title="Rzeżucha gorzka">
Rzeżucha gorzka

Rzeżucha gorzka ("Cardamine amara" L.) – gatunek rośliny należący do rodziny kapustowatych. Występuje na terenie całej Polski, bardziej pospolity jest w rejonie Karpat i Sudetów. 
Biologia i ekologia.
Bylina, hemikryptofit. Kwitnie od czerwca do lipca. Rośnie głównie w terenach podmokłych; na mokrych łąkach, młakach wokół źródeł, nad brzegami potoków, w podmokłych i cienistych zaroślach. Rośnie zarówno na podłożu wapiennym, jak i granitowym. W Tatrach dochodzi do wysokości 1500 m n.p.m. W klasyfikacji zbiorowisk roślinnych gatunek charakterystyczny dla Cl. "Montio-Cardaminetea", Ass. "Cardamino opizii-Philonotidetum caespitosae". Liczba chromosomów 2n= 16, 32.
Zmienność.
Występuje w Polsce w dwóch podgatunkach:
Tworzy mieszańce z: rzeżuchą łąkową ("C. x ambigua O.E.Schultz"), rz. leśną i rz. włochatą.

</doc>
<doc id="439151" url="https://pl.wikipedia.org/wiki?curid=439151" title="Hongkong na Zimowych Igrzyskach Olimpijskich 2006">
Hongkong na Zimowych Igrzyskach Olimpijskich 2006

Hongkong na Zimowych Igrzyskach Olimpijskich 2006 reprezentowała jedna zawodniczka. Był to drugi start reprezentacji Hongkongu na zimowych igrzyskach olimpijskich.

</doc>
<doc id="439153" url="https://pl.wikipedia.org/wiki?curid=439153" title="Krzysztof Radziwiłł">
Krzysztof Radziwiłł



</doc>
<doc id="439155" url="https://pl.wikipedia.org/wiki?curid=439155" title="Zmiany granicy polsko-słowackiej">
Zmiany granicy polsko-słowackiej

Do 1918 roku granica polsko-słowacka była wewnętrzną granicą Austro-Węgier pomiędzy Słowacją należącą do Królestwa Węgier i Galicją należącą do Cesarstwa Austriackiego. Już wówczas istniały konflikty graniczne, np. kwestia wytyczenia granicy w Tatrach. Po rozpadzie Austro-Węgier i powstaniu w 1918 roku niepodległych państw Polski i Czechosłowacji spór graniczny rozgorzał na nowo. Tymczasowo zakończyła go decyzja Rady Ambasadorów podjęta w Spa 28 lipca 1920 roku ustalająca przebieg spornej granicy. Jednak obydwie strony nie czuły się usatysfakcjonowane tą decyzją.
1938 rok.
30 listopada 1938 roku Polska wymogła na Czecho-Słowacji cesję terytorium 11 wsi lub ich części:
Zajęty przez Polskę obszar o powierzchni 226 kilometrów kwadratowych zamieszkiwało według różnych źródeł od 3280 do 4280 osób.
1939 rok.
W trakcie kampanii wrześniowej teren polskiego Spisza, łącznie z terenami zajętymi przez Polskę w 1938 roku, zajęły wojska słowackie, natomiast Orawy – niemieckie. Tereny te w wyniku układu Ribbentrop – Černák zostały przekazane przez III Rzeszę niepodległej Słowacji, co nastąpiło 21 listopada 1939 roku.
1945 rok.
Po zakończeniu II wojny światowej przywrócono przebieg granicy z lat 1920-1938, choć ostateczne porozumienie graniczne zapadło dopiero w 1958 roku. Strona polska uzyskała wówczas ostatecznie torowisko bieszczadzkiej kolejki wąskotorowej koło Balnicy.
1975 rok.
Zmiany granicy polsko-słowackiej w latach 1975 i 2002 polegały na wymianie terytoriów pomiędzy dwoma państwami, z tym że przekazane obszary powierzchniowo były równe.
Na mocy umowy zawartej pomiędzy Polską Rzecząpospolitą Ludową a Czechosłowacką Republiką Socjalistyczną sporządzonej w Warszawie 21 marca 1975 roku:
2005 rok.
Na mocy umowy zawartej pomiędzy Rzecząpospolitą Polską a Republiką Słowacką sporządzonej w Starej Lubowli 29 lipca 2002 roku i ratyfikowanej w 2005 roku:
Łącznie Polska przekazała Słowacji, a Słowacja Polsce terytoria o powierzchni 2969 m² (0,30 ha).

</doc>
<doc id="439156" url="https://pl.wikipedia.org/wiki?curid=439156" title="Santa Ana (Kalifornia)">
Santa Ana (Kalifornia)

Santa Ana – miasto w Stanach Zjednoczonych, w stanie Kalifornia, siedziba administracyjna hrabstwa Orange (region metropolitalny Los Angeles-Long Beach). Miasto leży nad rzeką Santa Ana. W roku 2013 liczyło 334 227 mieszkańców.
W Santa Ana mieszkała Diane Keaton, amerykańska aktorka.
W mieście rozwinął się przemysł spożywczy, elektroniczny oraz chemiczny.

</doc>
<doc id="439159" url="https://pl.wikipedia.org/wiki?curid=439159" title="Drusus (owad)">
Drusus (owad)

Drusus – nazwa rodzajowa owada z rzędu chruścików (Insecta: Trichopterra) z rodziny bagiennikowatych. Rodzaj karpacki, gatunki z tego rodzaju występują tylko w Karpatach i Alpach.
W Polsce stwierdzono występowanie następujących gatunków:

</doc>
<doc id="439160" url="https://pl.wikipedia.org/wiki?curid=439160" title="Rzeżucha łąkowa">
Rzeżucha łąkowa

Rzeżucha łąkowa ("Cardamine pratensis" L.) – gatunek roślin zielnych z rodziny kapustowatych. Występuje w Europie, Ameryce Północnej, Azji i na Azorach (tutaj jako gatunek zawleczony). W Polsce jest pospolity na całym obszarze .
Biologia i ekologia.
Hemikryptofit. Siedlisko: wilgotne łąki, rowy, zarośla. W niektórych miejscach występuje tak masowo, że w okresie kwitnienia łąki przybierają liliowy kolor. W klasyfikacji zbiorowisk roślinnych gatunek charakterystyczny dla Cl. "Molinio-Arrhenatheretea". Jest jedną z rzadkich roślin, które rozmnażają się wegetatywnie przez liście. Mianowicie jesienią przylegające do ziemi liście tworzą ukorzeniające się pączki przybyszowe. Często można na niej spotkać przypominającą ślinę wydzielinę larw owada skoczka pienika (z rodziny pienikowatych).
Zmienność.
Tworzy mieszańce z rzeżuchą gorzką i rz. leśną.

</doc>
<doc id="439170" url="https://pl.wikipedia.org/wiki?curid=439170" title="Rewolwer Colt Python">
Rewolwer Colt Python

Colt Python — amerykański rewolwer produkowany przez firmę Colt w drugiej połowie XX wieku.
W pierwszej połowie lat 50. XX wieku Bill Henry, jeden z przedstawicieli handlowych Colta zaproponował tej firmie opracowanie nowego rewolweru. Miała to być broń o doskonałych własnościach użytkowych, przeznaczona dla najbardziej wymagających użytkowników.
Prototyp nowej broni wykonał Al DeJohn, późniejszy szef zakładu produkcji specjalnej Colta. Nowa konstrukcja była oparta na produkowanym przez Colta rewolwerze Trooper. Dzięki zastosowaniu wyższych tolerancji i dokładniejszego wykończenia mechanizmów wewnętrznych nowy rewolwer miał bardzo płynnie działający mechanizm spustowy. Zewnętrznie wyróżniał się długą osłoną rozładownika, szyną wentylacyjną nad lufą i wykończeniem zewnętrznym o standardzie wyższym niż inne seryjne rewolwery.
Produkcję seryjną nowego rewolweru rozpoczęto w 1955 roku. Pierwsze Pythony były produkowane z lufami długości 6 cali, później pojawiły się wersje z lufami 4 i 2,5 cala. Od 1980 roku oferowana była najdłuższa myśliwska wersja z lufą ośmiocalową (Python Hunter).
Python standardowo był oksydowany na granatowo i polerowany, później pojawiły się wersje ze stali nierdzewnej (półmatowe, z wyjątkiem wersji Python Ultimate wykonanej ze stali nierdzewnej, ale polerowanej) i niklowane.
W 1999 roku w związku z reorganizacją firmy Colt w ofercie pozostała tylko jedna wersja Pythona – Python Ultimate (z polerowanej stali nierdzewnej, z okładkami rękojeści firmy Hogue wykonanymi z drewna orzechowego). W 2000 roku zakończono także produkcję tej wersji.
Opis.
Colt Python był bronią powtarzalną. Miał szkielet jednolity, bęben nabojowy odchylany na lewą stronę, a także mechanizm uderzeniowy kurkowy z samonapinaniem.
Python był zasilany z sześcionabojowego bębna nabojowego. Łuski z bębna były usuwane przez rozładownik gwiazdkowy po wychyleniu bębna ze szkieletu.
Lufa gwintowana.
Przyrządy celownicze mechaniczne, regulowane (muszka i szczerbinka).

</doc>
<doc id="439172" url="https://pl.wikipedia.org/wiki?curid=439172" title="NSPJ">
NSPJ

Skrótowiec NSPJ może oznaczać:

</doc>
<doc id="439173" url="https://pl.wikipedia.org/wiki?curid=439173" title="Czesław Dźwigaj">
Czesław Dźwigaj

Czesław Dźwigaj (ur. 18 czerwca 1950 w Nowym Wiśniczu) – polski artysta rzeźbiarz, profesor Akademii Sztuk Pięknych w Krakowie, uczeń Antoniego Hajdeckiego.
Życiorys.
Autor licznych realizacji pomnikowych, najczęściej kojarzony z pomnikami Jana Pawła II, których blisko 50 opuściło jego pracownię.
Rozpoczął swoją karierę poprzez współpracę z kościołami. W latach 80. XX wieku wykonał m.in. serię brązowych odlewów dla katedry w Tarnowie (m.in. drzwi do kruchty, zakrystii, płaskorzeźby na domu parafialnym), później, za sprawą swoich sakralnych realizacji, stał się znany i popularny również w diecezji szczecińsko-kamieńskiej oraz zielonogórsko-gorzowskiej (jedna z ostatnich realizacji: brązowe drzwi do kolegiaty w Głogowie).
W 2009 roku papież Benedykt XVI podczas pielgrzymki do Ziemi Świętej ofiarował w darze płaskorzeźbę wykonaną przez Czesława Dźwigaja. Przedstawia ona Drzewo Jessego, ukazujące rodowód Chrystusa, od Abrahama do św. Józefa. Ma wymiary 3,25 × 4 m, umieszczona jest w pobliżu przejścia, którym przechodzą pielgrzymi, idąc do Groty Narodzenia od strony katolickiego parafialnego Kościoła św. Katarzyny. Trzon płaskorzeźby stanowi drzewo oliwne oraz motywy biblijne. Ma ona odniesienia do Starego Testamentu, m.in. sylwetka góry Synaj, postać Moabitki Rut. W górnej części płaskorzeźby ukazany jest Chrystus Król w dwustopniowej koronie, błogosławiący kulę ziemską.
W 1995 otrzymał tytuł honorowego obywatelstwa Nowego Wiśnicza.
17 września 2004 został odsłonięty na Cmentarzu Rakowickim w Krakowie pomnik ofiar ukraińskiego ludobójstwa autorstwa Czesława Dźwigaja. Natomiast 9 września 2005 został odsłonięty w Krynicy pomnik Nikifora Krynickiego.
W 2005, za wybitne zasługi w twórczości artystycznej i w działalności społecznej, został odznaczony Krzyżem Kawalerskim Orderu Odrodzenia Polski.
Odbiór prac.
Szerokim echem odbił się odsłonięty w 2001 roku na Placu św. Marii Magdaleny w Krakowie pomnik Piotra Skargi, krytykowany przez część mediów i artystów za skalę i formę.

</doc>
<doc id="439178" url="https://pl.wikipedia.org/wiki?curid=439178" title="Krzysztof Radziwiłł II">
Krzysztof Radziwiłł II



</doc>
<doc id="439186" url="https://pl.wikipedia.org/wiki?curid=439186" title="Funkcja Eulera">
Funkcja Eulera



</doc>
<doc id="439187" url="https://pl.wikipedia.org/wiki?curid=439187" title="Kiełzno">
Kiełzno

Kiełzno – część ogłowia; krótki, jedno- lub dwudzielny, pałąk wkładany koniowi do pyska. Wykonane są z różnych materiałów jak metal, plastik czy guma. Służą do utrzymania kontroli jeźdźca nad koniem, do utrzymania kierunku jazdy oraz ustawiania głowy konia. Wyróżnia się kilka rodzajów kiełzn: wędzidła, munsztuki i pelamy, kiełzna wierzchowe i zaprzęgowe.
Budowa.
Najczęściej kiełzno składa się z dwóch połączonych ogniw (znajdują się one w pysku konia), na których końcach (poza obrębem pyska) znajdują się kółka (pierścienie). Przyczepia się do nich paski polikowe oraz wodze. Często na wędzidła zakłada się gumki w celu uniemożliwienia przesuwania się kiełzna w pysku oraz kaleczeniu warg. Zwykle zbudowane są ze stali nierdzewnej, ale również z gumy albo kauczuku.
Działanie.
Wędzidło znajduje się w pysku konia powyżej języka. Umieszczone jest na bezzębnej części żuchwy konia. Poprzez ruchy wodzami jeździec przekazuje koniowi sygnały do ruchu.
Rodzaje i podział.
Kiełzna można podzielić na: wędzidła, munsztuki i pelamy, kiełzna wierzchowe i zaprzęgowe.
Rodzaje kiełzn.
Wędzidła proste.
W tej grupie można wyróżnić: wędzidło proste, bez dodatkowych elementów, wędzidło z łyżką (istnieje też odmiana łamana), wędzidło skręcone (inaczej karbowane; również jako łamane) i wędzidło gumowe.
Wędzidła łamane.
Są to najprostsze i najczęściej używane wędzidła. Do tej grupy należą: wędzidło zwykłe, wędzidło zawiasowe, wędzidło oliwkowe, wędzidło wyścigowe, wędzidło z wąsami, wędzidło z kluczem (z zabawką), wędzidło SM (stalowo-mosiężne, lub -miedzine), wędzidło z koralikami, wędzidło dziurkowane, wędzidło z łyżką, wędzidło zawiasowe amerykańskie, wędzidło podwójne, wędzidło skręcone (inaczej karbowane; również jako proste) oraz wędzidło cygańskie. Wśród wędzideł łamanych wyróżnić można dodatkowo wędzidła oddziałujące również na potylicę konia: wielokrążek i wędzidło przepustowe.
Kiełzna działające na zasadzie dźwigni.
Kolejną grupę kiełzn stanowią te działające na zasadzie dźwigni. Można tu wyróżnić: munsztuki (w tym munsztuk austriacki «pruski» i munsztuk Banburry) i pelamy (proste lub łamane; w tym Kimbelwicka).
Kiełzna wierzchowe i zaprzęgowe.
Bardzo różnorodne kiełzna zrobione z białego lub żółtego metalu. Kształt tych kiełzn zależny jest od przeznaczenia i stylu uprzęży. Można tu wyróżnić: wędzidło z przewleczkami, wiązadło z dodatkową parą pierścieni, pelam zaprzęgowy, munsztuk Liverpool i Buxton.

</doc>
<doc id="439189" url="https://pl.wikipedia.org/wiki?curid=439189" title="Puchar Polski w piłce nożnej kobiet">
Puchar Polski w piłce nożnej kobiet



</doc>
<doc id="439190" url="https://pl.wikipedia.org/wiki?curid=439190" title="Homer (ujednoznacznienie)">
Homer (ujednoznacznienie)

Miejscowości w USA:
Gminy w USA:
W Wielkiej Brytanii:

</doc>
<doc id="439192" url="https://pl.wikipedia.org/wiki?curid=439192" title="Hollywood (ujednoznacznienie)">
Hollywood (ujednoznacznienie)

Miejscowości.
W Stanach Zjednoczonych:
W Wielkiej Brytanii:
W Irlandii:

</doc>
<doc id="439194" url="https://pl.wikipedia.org/wiki?curid=439194" title="Holden (ujednoznacznienie)">
Holden (ujednoznacznienie)

Miejscowości w USA:
Gminy w USA:

</doc>
<doc id="439196" url="https://pl.wikipedia.org/wiki?curid=439196" title="Highland (ujednoznacznienie)">
Highland (ujednoznacznienie)

Miejscowości w USA:
Gminy w USA:
Hrabstwa w USA:

</doc>
<doc id="439197" url="https://pl.wikipedia.org/wiki?curid=439197" title="Posłuchaj to do ciebie">
Posłuchaj to do ciebie

Posłuchaj to do ciebie – drugi album zespołu Kult, wydany w 1987 roku nakładem Klubu Płytowego Razem.
Zawiera takie utwory jak „Wódka”, czy „Hej, czy nie wiecie”. Na płycie znajduje się również jedna piosenka w języku angielskim, choć tytuł jest zapisany po polsku – „Gdziekolwiek idę, z tobą chcę iść”. W 1992 pojawiła się reedycja CD, na której dodano utwory z singla „Piloci / Do Ani”, „Piosenkę młodych wioślarzy” ze składanki Tonpressu, utwory odrzucone w 1987 roku przez cenzurę i inną wersja „Wódki”. Do utworów „Piosenka młodych wioślarzy” i „Polska” nakręcono teledyski, odpowiednio w 1985 i 1992 roku. Okładkę płyty zaprojektował Piotr Mateńko wraz z Piotrem Zambrowiczem, ten drugi odpowiedzialny był również za wykonanie zdjęć, które pojawiają się właśnie na okładce.
Lista utworów.
Tytuły na wydaniu winylowym Klubu Płytowego Razem.
Źródło:.
Płyta CD.
Źródło:.
Wykonawcy.
Źródło:.
oraz gościnnie:

</doc>
<doc id="439200" url="https://pl.wikipedia.org/wiki?curid=439200" title="Państwa uczestniczące w Zimowych Igrzyskach Olimpijskich 2006">
Państwa uczestniczące w Zimowych Igrzyskach Olimpijskich 2006

Państwa uczestniczące w Zimowych Igrzyskach Olimpijskich 2006 – lista państw, reprezentowanych przez narodowe komitety olimpijskie, które wysłały przynajmniej jednego sportowca na XX Zimowe Igrzyska Olimpijskie w 2006 roku w Turynie.
W igrzyskach olimpijskich w Turynie zaprezentowali się sportowcy reprezentujący 79 państw. Najliczniej reprezentowanym kontynentem była Europa (41 państw), kolejnymi według liczby państw uczestniczących były: Azja (22 państwa), Afryka (6 państw), Ameryka Północna i Południowa (po 4 państwa) oraz Australia i Oceania (2 państwa). Wśród państw uczestniczących były trzy kraje debiutujące w zimowych igrzyskach olimpijskich: Albania, Etiopia i Madagaskar.
Pod względem liczby uczestników najliczniejszą reprezentację wystawiły Stany Zjednoczone, w barwach których zaprezentowało się 204 sportowców (87 kobiet i 117 mężczyzn). Reprezentacja ta była również najliczniejszą, jeśli chodzi o liczbę występów w rozegranych konkurencjach – Amerykanie nie mieli reprezentanta tylko w jednej z rozegranych konkurencji (biathlonowym biegu masowym kobiet).
W klasyfikacji medalowej pierwsze miejsce zajęła reprezentacja Niemiec, w dorobku której znalazło się 29 medali (11 złotych, 12 srebrnych i 6 brązowych). W klasyfikacji indywidualnej pierwsze miejsce zajął Ahn Hyun-soo, zdobywając trzy złote i jeden brązowy medal. Z kolei najwięcej medali wszystkich kruszców wywalczyła Cindy Klassen – jeden złoty, dwa srebrne i dwa brązowe.
Liczebność reprezentacji.
Najliczniejszą reprezentacją na igrzyska olimpijskie w Turynie była reprezentacja Stanów Zjednoczonych – w zawodach olimpijskich wzięło udział 204 sportowców (87 kobiety i 117 mężczyzn). Stany Zjednoczone wystawiły reprezentantów do wszystkich piętnastu dyscyplin sportowych i 83 z 84 rozegranych konkurencji. Kolejnymi reprezentacjami pod względem liczebności były: Kanada (191 sportowców), gospodarz igrzysk Włochy (179), Rosja (174) i Niemcy (155). Te pięć państw wystawiło przynajmniej jednego reprezentanta w każdej dyscyplinie w Turynie.
Ogółem do zawodów przystąpiło 2494 sportowców z 79 państw (dla porównania, podczas poprzednich zimowych igrzysk, w 2002 roku w Salt Lake City do zawodów przystąpiło 2399 sportowców reprezentujących 77 narodowe komitety olimpijskie). Tylko reprezentacja Stanów Zjednoczonych liczyła ponad 200 sportowców, ponad 100 sportowców zawierało osiem reprezentacji, a osiemnaście ponad 50 sportowców. Osiemnaście państw wystawiło tylko jednego swojego reprezentanta.
W tabeli przedstawiono reprezentacje według liczby uczestników zawodów olimpijskich w Turynie. Uwzględniono wyłącznie sportowców, którzy wzięli udział w zawodach (zostali zgłoszeni do startu w swojej konkurencji). Pominięto zatem zawodników rezerwowych, kontuzjowanych i tych, którzy wycofali się ze startu przed rozpoczęciem zawodów. Wskazano również, poza numerem porządkowym dla kolejności alfabetycznej, numerację według kolejności wejścia na stadion podczas ceremonii otwarcia igrzysk, a także liczbę dyscyplin i konkurencji, w których wskazany kraj był reprezentowany.
Udział reprezentacji w poszczególnych dyscyplinach sportowych.
W ramach igrzysk w Turynie przeprowadzono 84 konkurencje w 15 dyscyplinach sportowych. W porównaniu do poprzednich igrzysk w kalendarzu olimpijskim znalazło się osiem nowych konkurencji – biegi masowe w biathlonie, sztafety sprinterskie w biegach narciarskich, biegi drużynowe w łyżwiarstwie szybkim i snowcross w snowboardingu (wszystkie te konkurencje rozegrano wśród kobiet i wśród mężczyzn).
Najwięcej konkurencji – po dwanaście – przeprowadzono w biegach narciarskich i łyżwiarstwie szybkim, po dziesięć finałów odbyło się w biathlonie i narciarstwie alpejskim, a osiem w short tracku. W kalendarzu znalazły się dwie dyscypliny zespołowe – curling i hokej na lodzie, w obu przeprowadzono turnieje kobiet i mężczyzn. Najwięcej państw – 60 – wystawiło swoich reprezentantów w narciarstwie alpejskim, 53 państw było reprezentowanych w biegach narciarskich, a 37 w biathlonie.
W tabeli zaprezentowano zestawienie państw według liczby reprezentantów w poszczególnych dyscyplinach sportowych na igrzyskach w Turynie. Uwzględniono tylko sportowców, którzy wystąpili w zawodach (bądź zostali zgłoszeni do startu). Pominięto zatem zawodników rezerwowych, kontuzjowanych i tych, którzy wycofali się ze startu przed rozpoczęciem zawodów. Pięcioro sportowców wystąpiło na tych igrzyskach w dwóch różnych dyscyplinach, co opatrzono stosownymi przypisami. W tabeli ujęto również reprezentację Wysp Dziewiczych, której jedyna członkini nie wystartowała w zawodach z powodu kontuzji.
Najlepsi zawodnicy poszczególnych reprezentacji.
Podczas igrzysk olimpijskich w Turynie medale zdobyli sportowcy z 26 państw, z których reprezentanci 18 państw wywalczyli przynajmniej jeden złoty medal olimpijski. Zwycięzcą klasyfikacji medalowej i zdobywcą największej liczby medali wszystkich kolorów, z jedenastoma złotymi, dwunastoma srebrnymi i sześcioma brązowymi medalami, została reprezentacja Niemiec. Były to trzecie zimowe igrzyska z rzędu, podczas których Niemcy zdobyli najwięcej medali olimpijskich. Najbardziej utytułowanym zawodnikiem igrzysk był południowokoreański łyżwiarz szybki startujący w short tracku Ahn Hyun-soo, który zdobył cztery medale – trzy złote i jeden brązowy. Najwięcej razy na podium olimpijskim stanęła natomiast kanadyjska panczenistka Cindy Klassen, zdobywając jeden złoty, dwa srebrne i dwa brązowe medale. Ogółem przynajmniej dwukrotnymi medalistami igrzysk zostało 62 sportowców, spośród których 43 zdobyło co najmniej jeden złoty medal.
W tabeli przedstawiono państwa uczestniczące w igrzyskach w Turynie wraz z liczbą zdobytych medali oraz nazwiskami sportowców, którzy dla danej reprezentacji uzyskali najlepszy rezultat. W przypadku państw, które zdobyły co najmniej jeden medal, był to sportowiec, który zdobył najwięcej medali olimpijskich. W pozostałych przypadkach wskazano sportowca, który zajął najwyższe miejsce spośród wszystkich startujących w danej reprezentacji. 

</doc>
<doc id="439201" url="https://pl.wikipedia.org/wiki?curid=439201" title="Miłek letni">
Miłek letni

Miłek letni ("Adonis aestivalis" L.) – gatunek rośliny należący do rodziny jaskrowatych. Archeofit, występuje w stanie dzikim w prawie całej Europie Środkowej, jednak jest coraz rzadszy. W Polsce występuje niemal na całym obszarze kraju, najliczniej na południu i zachodzie. W ostatnich latach liczba jego stanowisk stale się zmniejsza, prawdopodobnie grozi mu wymarcie. Spowodowane to jest tym, że w uprawach rolniczych coraz skuteczniej zwalcza się chwasty, a miłek letni rośnie niemal wyłącznie na polach uprawnych. W opracowaniu Czerwona lista roślin i grzybów Polski (2006) umieszczony jest w grupie gatunków zagrożonych (kategoria zagrożenia V). W wydaniu z 2016 roku otrzymał kategorię VU (narażony).
Biologia i ekologia.
Roślina jednoroczna. Kwitnie od maja do czerwca, jest owadopylny lub samopylny. Chwast segetalny, rośnie głównie na polach uprawnych i na ugorach, zwłaszcza na glebach gliniastych z domieszką wapienia lub ilastych. Preferuje cieplejsze miejsca na niżu. Rośnie głównie w uprawach zbóż ozimych, czasami jarych, lub roślin okopowych. W klasyfikacji zbiorowisk roślinnych gatunek charakterystyczny dla Ass. "Caucalido-Scandicetum". Roślina trująca: Bydło nie zjada miłka letniego. Jeżeli jego nasiona dostaną się do paszy, powodują zatrucia zwierząt. Mąka zmielona ze zboża zanieczyszczonego nasionami miłka ma szary kolor, jest trująca, a upieczony z niej chleb gorzki.
Zastosowanie i uprawa.
Jest czasami uprawiany jako roślina ozdobna na rabatach i w ogródkach naturalistycznych. Najlepiej rośnie na stanowisku słonecznym, ale osłoniętym od wiatru, na glebie wilgotnej, próchnicznej. Rozmnaża się go przez podział rozrośniętych kęp lub przez wysiew nasion tuż po ich zbiorze.

</doc>
<doc id="439206" url="https://pl.wikipedia.org/wiki?curid=439206" title="Resita">
Resita



</doc>
<doc id="439208" url="https://pl.wikipedia.org/wiki?curid=439208" title="Leon Klinghoffer">
Leon Klinghoffer

Leon Klinghoffer (ur. 24 września 1916, zm. 8 października 1985) – amerykański przedsiębiorca z Nowego Jorku zamordowany przez palestyńskich terrorystów na pokładzie porwanego statku MS Achille Lauro.
Częściowo sparaliżowany w wyniku wylewu i poruszający się na wózku inwalidzkim Leon Klinghoffer wraz z żoną Marilyn wyruszyli 3 października 1985 w rejs po Morzu Śródziemnym, świętując w ten sposób 36. rocznicę ślubu. 7 października 1985 ich statek został porwany przez bojowników Frontu Wyzwolenia Palestyny Abu Abbasa, a Klinghofferowie, jako amerykańscy Żydzi, znaleźli się w gronie wyselekcjonowanej przez porywaczy grupy 21 zakładników, którą stanowili obywatele USA i Wielkiej Brytanii oraz Austriak o żydowsko brzmiącym nazwisku. Po południu 8 października 1985 na redzie portu Tartus w Syrii Leon Klinghoffer został zabity strzałami w głowę i serce przez jednego z porywaczy - Ibrahima Fatayera Abdelatifa, w związku z odmową wypuszczenia przez Izrael 50 palestyńskich więźniów. Konający Klinghoffer został wyrzucony wraz z wózkiem inwalidzkim za burtę statku. Jego ciało odnaleziono i pochowano na cmentarzu w Kenilworth (stan New Jersey). Cztery miesiące później na raka okrężnicy zmarła również jego żona, Marilyn Klinghoffer.
Śmierć Klinghoffera wywołała ostrą reakcję Stanów Zjednoczonych, które chcąc za wszelką cenę schwytać zabójców swojego obywatela przechwyciły przewożący ich egipski samolot i zmusiły go do lądowania w Sigonella na Sycylii.
Inicjator działań porywaczy – Abu Abbas przeprosił oficjalnie za śmierć Klinghoffera w kwietniu 1996, a Organizacja Wyzwolenia Palestyny wypłaciła jego córkom odszkodowanie. W hołdzie rodzicom, córki Klinghofferów – Ilsa i Lisa – założyły fundację "Leon and Marilyn Klinghoffer Memorial Foundation" zajmującą się wspieraniem walki z terroryzmem.
Porwanie MS Achille Lauro i śmierć Leona Klinghoffera stały się kanwą nakręconego w 1990 filmu telewizyjnego "", gdzie w postać zamordowanego zakładnika wcielił się Burt Lancaster. Zdarzeniu temu poświęcona została również opera Johna Adamsa "The Death of Klinghoffer" z 1991.

</doc>
<doc id="439210" url="https://pl.wikipedia.org/wiki?curid=439210" title="Limnephilus">
Limnephilus

Limnephilus (pol. bagiennik) - rodzaj owada z rzędu chruścików (Insecta:Trichoptera) z rodziny Limnephilidae. W starszych opracowaniach zapisywany jako "Limnophilus". Rodzaj o pochodzeniu północnopalearktycznym, skupia bardzo dużą liczbę gatunków. Większość z nich w stadium larwalnym żyje w drobnych zbiornikach okresowych i trwałych, bagnach, jeziorach, niektóre w torfowiskach, zalewach morskich, strumieniach, rzekach. Larwy są podobne w budowie i ubarwieniu, znacznie bardziej zróżnicowane są postacie dorosłe.
W Polsce zanotowano występowanie następujących gatunków:

</doc>
<doc id="439212" url="https://pl.wikipedia.org/wiki?curid=439212" title="Józef Małachowski (kasztelan inowłodzki)">
Józef Małachowski (kasztelan inowłodzki)

Józef Małachowski herbu Nałęcz (ur. ok. 1673, zm. 1717) – kasztelan inowłodzki w latach 1711-1717, starosta opoczyński w latach 1698-1711.
Syn Franciszka i Anny Grabskiej, brat Stanisława.
Ożenił się w 1706 r. z Marianną Złotnicką, pochowaną w Krakowie w kościele pijarów 13 grudnia 1745 r. Ojciec Anny, żony Bogusława Złotnickiego, miecznika kaliskiego i Adama Leona Małachowskiego, krajczego koronnego. Przedstawiciel szlacheckiego rodu Małachowskich herbu Nałęcz.

</doc>
<doc id="439214" url="https://pl.wikipedia.org/wiki?curid=439214" title="Basen">
Basen



</doc>
<doc id="439217" url="https://pl.wikipedia.org/wiki?curid=439217" title="Mechanizm odbiorczy">
Mechanizm odbiorczy

Mechanizm odbiorczy (regulator tkaninowy) – drugi z dwóch mechanizmów krosna, obok mechanizmu zasilającego, odpowiadający za wytworzenie w osnowie odpowiedniego napięcia wstępnego, niezbędnego w procesie tworzenia tkaniny. Mechanizm ten odbiera ze strefy roboczej utworzony element tkaniny i nawija go na wałek tkaninowy. Decyduje również o gęstości wątku w tkaninie. Napięcie wstępne jest to napięcie w nitkach osnowy w stanie spoczynku, kiedy bidło znajduje się w odległości kilku lub kilkunastu milimetrów od krawędzi tkaniny (przed przybiciem wątku) a przesmyk jest zamknięty. W czasie pracy napięcie w nitkach osnowy zmienia się w dość dużych granicach i gwałtownie wzrasta w momencie otwierania przesmyku oraz podczas przybijania wątku do krawędzi tkaniny.
Budowa.
Mechanizm odbiorczy krosna tkackiego składa się z:
Podział.
Mechanizmy odbiorcze dzielą się na:
Współdziałanie mechanizmów.
Sposób rozłożenia wątku w tkaninie i wynikające z tego parametry techniczne i użytkowe tkaniny zależą od współpracy mechanizmów: zasilającego i odbiorczego. Stosuje się trzy typy mechanizmów zasilających:
oraz trzy typy mechanizmów odbiorczych:
Z mechanizmów tych można zestawić 9 kombinacji, które będą miały wpływ na parametry tkaniny. Nie wszystkie kombinacje mają zastosowanie praktyczne.
Najczęściej stosowane zestawienia i ich zastosowanie:
Z wymienionych kombinacji ze względu na najlepsze uzyskiwane efekty, najczęściej stosowane są pierwsza, druga i czwarta, pozostałe, wyżej nie wymienione, praktycznie nie mają zastosowania.

</doc>
<doc id="439220" url="https://pl.wikipedia.org/wiki?curid=439220" title="Leszek Zygmunt Murzyn">
Leszek Zygmunt Murzyn



</doc>
<doc id="439221" url="https://pl.wikipedia.org/wiki?curid=439221" title="Pływalnia">
Pływalnia

Pływalnia – kryty lub odkryty obiekt wyposażony w przynajmniej jedną nieckę basenową (basen) z trwałym brzegiem i dnem, z systemem uzdatniania wody, oraz zaplecze sanitarne, szatnie i natryski. Pływalnie można podzielić na obiekty kryte (wyposażone w halę basenową) i odkryte.
Z uwagi na rodzaj niecki pływalnie można podzielić na:
Dodatkowo na pływalniach znajdować mogą się:
Na basenach pływackich obowiązuje kostium kąpielowy oraz często na basenach sportowych czepek pływacki.
Na basenach odbywają się różnego rodzaju zajęcia sportowe i konkursy:
Na niektórych największych krytych basenach pływackich wyposażonych w dodatkowy osprzęt do wytwarzania „sztucznego wiatru” rozgrywane są również niektóre z konkurencji żeglarskich czy zawody windsurfingowe.
Baseny pływackie często wchodzą w skład kompleksów rekreacyjnych i parków wodnych.
W skład kompleksu często ponadto wchodzą:

</doc>
<doc id="439223" url="https://pl.wikipedia.org/wiki?curid=439223" title="Anna Elżbieta Sobecka">
Anna Elżbieta Sobecka



</doc>
<doc id="439224" url="https://pl.wikipedia.org/wiki?curid=439224" title="Fred Jones (Scooby Doo)">
Fred Jones (Scooby Doo)

Frederick Herman Jones – postać z serii seriali i filmów Scooby Doo.
Członek i lider Tajemniczej Spółki. Ma 16 lat, w starszych serialach i filmach nosi pomarańczową apaszkę i całkiem białą bluzę, w nowszych nie ma apaszki, a bluzkę białą w paski, i zawsze ma niebieskie spodnie, brązowe buty i blond włosy. Mieszka w Coolsville. W filmach fabularnych zagrał go Freddie Prinze Jr., a w kreskówkach dubbingują go: w polskim dubbingu Krzysztof Ibisz, Michał Anioł (edycja Polskich Nagrań) oraz Jacek Kopczyński, a w oryginalnym, amerykańskim Frank Welker, z wyjątkiem serii Szczeniak zwany Scooby Doo (1988-1991), gdzie mówi głosem Carla Stevena.
Fred jest najsilniejszy z całej grupy i najbardziej wysportowany. To on prowadzi samochód, jego zawołanie to: „Ja prowadzę”.

</doc>
<doc id="439226" url="https://pl.wikipedia.org/wiki?curid=439226" title="Limneksen">
Limneksen

Limneksen - gatunek spotykany w jeziorach (strefa limnalu) przypadkowo i sporadycznie. Przystosowany do życia w innych typach wód. Obecność w jeziorze wynika z przypadkowych migracji z sąsiadujących zbiorników lub jest efektem nieskutecznej kolonizacji. Termin używany w hydrobiologii i entomologii jako charakterystyka gatunków występujących w danym ekosystemie, opisujący stopień związania z danym typem środowiska. Limneksen równocześnie może być zaliczony do np. potamobiontów, krenobiontów, tyrfobiontów itd.

</doc>
<doc id="439227" url="https://pl.wikipedia.org/wiki?curid=439227" title="Tajlandia na Zimowych Igrzyskach Olimpijskich 2006">
Tajlandia na Zimowych Igrzyskach Olimpijskich 2006

Tajlandię na Zimowych Igrzyskach Olimpijskich 2006 reprezentował jeden zawodnik – Prawat Nagvajara, który był chorążym ekipy.
Wyniki.
Biegi narciarskie.
Mężczyźni

</doc>
<doc id="439229" url="https://pl.wikipedia.org/wiki?curid=439229" title="Obra Kościan">
Obra Kościan

KP Obra 1912 Kościan – polski klub piłkarski z miejscowości Kościan, w powiecie kościańskim, grający w sezonie 2019/20 w IV lidze (grupie wielkopolskiej).

</doc>
<doc id="439233" url="https://pl.wikipedia.org/wiki?curid=439233" title="Kenia na Zimowych Igrzyskach Olimpijskich 2006">
Kenia na Zimowych Igrzyskach Olimpijskich 2006

Kenię na Zimowych Igrzyskach Olimpijskich 2006 reprezentował jeden zawodnik – biegacz narciarski Philip Boit, który był chorążym ekipy.
Wyniki.
Biegi narciarskie.
Mężczyźni

</doc>
<doc id="439234" url="https://pl.wikipedia.org/wiki?curid=439234" title="Trichopterofauna">
Trichopterofauna

Trichopterofauna - fauna chruścików (łac. "Trichoptera" - chruściki), ogół gatunków chruścików występujących na danym terenie, w ekosystemie, parku krajobrazowym, typie siedliska, część biocenozy. Pojęcie stosowane w pracach faunistycznych. W jednym ekosystemie występuje bardzo dużo gatunków - jeden badacz praktycznie nie jest w stanie zaobserwować i rozpoznać wszystkich gatunków składających się na biocenozę. W konsekwencji analizowane są wybrane grupy systematyczne lub ekologiczne, np. myrmekofauna, koleopterofauna itd.

</doc>
<doc id="439246" url="https://pl.wikipedia.org/wiki?curid=439246" title="Bermudy na Zimowych Igrzyskach Olimpijskich 2006">
Bermudy na Zimowych Igrzyskach Olimpijskich 2006

Bermudy na Zimowych Igrzyskach Olimpijskich 2006 reprezentował - tak jak w Nagano i Salt Lake City - jeden zawodnik - Patrick Singleton, który był jednocześnie chorążym ekipy.

</doc>
<doc id="439249" url="https://pl.wikipedia.org/wiki?curid=439249" title="Franciszek Małachowski">
Franciszek Małachowski

Franciszek Małachowski herbu Nałęcz (ur. 1627, zm. 1690) – kasztelan sieradzki w 1690 roku, chorąży mniejszy sieradzki w 1688 roku, wojski mniejszy sieradzki w latach 1669-1688.
W 1674 roku był elektorem Jana III Sobieskiego z województwa sieradzkiego. Poseł sejmiku sieradzkiego województwa sieradzkiego na sejm koronacyjny 1676 roku.
Syn Aleksandra Teodora, brat Jana Małachowskiego, biskupa krakowskiego;
Ożenił się dwukrotnie:

</doc>
<doc id="439252" url="https://pl.wikipedia.org/wiki?curid=439252" title="Fürstenfeldbruck">
Fürstenfeldbruck

Fürstenfeldbruck – miasto powiatowe w Niemczech, w kraju związkowym Bawaria, w rejencji Górna Bawaria, w regionie Monachium, siedziba powiatu Fürstenfeldbruck. Położone jest w odległości ok. 25 km na północny zachód od Monachium. Liczy 34 479 mieszkańców (31 grudnia 2011). Zasłynęło na świecie podczas zamachów terrorystycznych na izraelskich sportowców w 1972 roku, kiedy w Monachium odbywały się igrzyska olimpijskie. Na lotnisku w Fürstenfeldbruck doszło do wymiany ognia pomiędzy siłami specjalnymi policji a terrorystami.
W mieście znajduje się stacja kolejowa.
Gospodarka.
W mieście rozwinął się przemysł piwowarski oraz odzieżowy.
Zabytki.
Najcenniejszym zabytkiem miasta jest klasztor Fürstenfeld z XVIII wieku. Kościół klasztorny jest zaliczany do arcydzieł niemieckiego baroku.
Polityka.
Nadburmistrzem miasta jest Sepp Kellerer z CSU, rada miasta składa się z 40 osób.
Współpraca.
Miejscowości partnerskie:

</doc>
<doc id="439253" url="https://pl.wikipedia.org/wiki?curid=439253" title="B2A">
B2A

B2A ("Business-to-Administration") – kontakty między firmami a urzędami administracji rządowej i samorządowej z wykorzystaniem rozwiązań teleinformatycznych, które w sposób automatyczny wspomagają transakcje między stronami poprzez Internet.

</doc>
<doc id="439254" url="https://pl.wikipedia.org/wiki?curid=439254" title="Business-to-Administration">
Business-to-Administration



</doc>
<doc id="439256" url="https://pl.wikipedia.org/wiki?curid=439256" title="Basen sportowy">
Basen sportowy



</doc>
<doc id="439257" url="https://pl.wikipedia.org/wiki?curid=439257" title="Wielki kanoniczny">
Wielki kanoniczny



</doc>
<doc id="439261" url="https://pl.wikipedia.org/wiki?curid=439261" title="Waterpolo">
Waterpolo



</doc>
<doc id="439263" url="https://pl.wikipedia.org/wiki?curid=439263" title="Pismo Majów">
Pismo Majów

Majowie pisali używając znaków wyrażających nie tylko dźwięki, ale przede wszystkim pojęcia (podobnie, jak obrazki w rebusach). Z chwilą, w której znaczenie tych symboli poszło w niepamięć, pismo Majów stało się szyfrem prawie niemożliwym do odczytania, tym bardziej, że po wielu wiekach znaki, ulegając licznym przemianom, przestały być podobne do przedmiotów, jakie pierwotnie wyobrażały. Ewoluowało ono powoli od zapisu hieroglificznego poprzez zapis sylabiczny w kierunku zapisu głoskowego.
Przez pewien czas za majański odpowiednik kamienia z Rosetty uważano zapiski biskupa Diego de Landy, który w swoim dziele "Relación de las cosas de Yucatán" podał zestaw znaków uważany przezeń za alfabet Majów (tzw. „alfabet Landy”). Obecnie wiadomo jednak, że notatki de Landy dotyczące majańskiego pisma były w dużej mierze błędne. Mimo to, dzięki zapoczątkowanym w XIX wieku wieloletnim badaniom, pismo hieroglificzne stosowane przez Majów udało się w dużej części rozszyfrować.
Majowie mieli bogate pismo hieroglificzne, którego znaki przedstawiały między innymi: przedmioty, zwierzęta, bogów. Prostsze znaki służyły do wyrażania przysłówków i przyimków. Ustawiając je odpowiednio, pisarze zapisywali krótkie zdania. Zapisywali oni ruchy gwiazd, ważne daty, imiona bogów, przepowiednie kapłanów. W ich tekstach można przeczytać o sojuszach, wojnach, małżeństwach między rodami królewskimi, datach śmierci i narodzin. Święte pismo Majów stało się elementem ozdobnym. Litery wykuwano na płytach kamiennych, ołtarzach, schodach itp. Pismem ozdabiano też biżuterię, muszle, kości, wyroby garncarskie, drewniane sufity czy też ściany.
W 2006 roku archeologowie ogłosili, że próbka pisma odkryta w San Bartolo (północno-wschodnia Gwatemala) jest wyraźnym dowodem na to, że Majowie pisali ponad 2300 lat temu. To kilkaset lat wcześniej niż dotychczas sądzono i 600 lat przed okresem klasycznym cywilizacji, gdy dający się odczytać system pisma wszedł w powszechne użycie.

</doc>
<doc id="439277" url="https://pl.wikipedia.org/wiki?curid=439277" title="Lina Cheryazova">
Lina Cheryazova

Lina Anatolyevna Cheryazova (ros. Лина Анатольевна Черязова, Lina Anatoljewna Czeriazowa; ur. 1 listopada 1968 w Taszkencie, zm. 23 marca 2019 w Nowosybirsku) – uzbecka narciarka, uprawiająca narciarstwo dowolne. Specjalizowała się w skokach akrobatycznych. Startowała w skokach akrobatycznych igrzyskach olimpijskich w Albertville, gdzie zajęła 5. miejsce, jednakże konkurencja ta była jedynie sportem pokazowym. Na igrzyskach olimpijskich w Lillehammer w 1994 roku zdobyła złoty medal z wynikiem 166,84 punktów. Jest to jak dotąd jedyny medal zdobyty przez Uzbekistan na zimowych igrzyskach olimpijskich. Ponadto zdobyła złoty medal na mistrzostwach świata w Altenmarkt. Najlepsze wyniki w Pucharze Świata osiągnęła w sezonach 1992/1993 i 1993/1994, kiedy to zajmowała 7. miejsce w klasyfikacji generalnej, a w klasyfikacji skoków akrobatycznych zdobywała małą kryształową kulę. W 1990 roku zdobyła brązowy medal na mistrzostwach Europy. Za osiągnięcia przyznano jej tytuł Honorowego Sportowca Republiki Uzbekistanu.
W 1998 r. zakończyła karierę.

</doc>
<doc id="439278" url="https://pl.wikipedia.org/wiki?curid=439278" title="Trzy Wzgórza (dzielnica)">
Trzy Wzgórza (dzielnica)

Trzy Wzgórza – jednostka pomocnicza gminy zwana dzielnicą Wodzisławia Śląskiego.
Dzielnica położona na wzgórzach na wysokości 270-280 m n.p.m. poprzecinanych głębokimi wąwozami w których znajduje się Rodzinny Park Rozrywki Trzy Wzgórza. Dzielnica budowana w latach 1973-1990. Składa się z trzech wielkich osiedli mieszkaniowych – Os. XXX-lecia, Os. Piastów, Os. Dąbrówki. W planach było wybudowanie jeszcze jednego osiedla "Batory" jednakże w wyniku transformacji ustrojowej z planów zrezygnowano. Obecnie dzielnica liczy około 11 000 mieszkańców. 
W dzielnicy w 2015 r. wybudowano park rozrywki Trzy Wzgórza.
Od 1996 r. do 22 lipca 2021 r. dzielnica nosiła nazwę Osiedle XXX-lecia - Piastów - Dąbrówki. Nazwa została zmieniona Uchwałą Rady Miasta Wodzisławia Śląskiego nr 341/21 i nawiązuje do położonego pomiędzy osiedlami parku Trzy Wzgórza.

</doc>
<doc id="439280" url="https://pl.wikipedia.org/wiki?curid=439280" title="Radlin II">
Radlin II

Radlin II ("Radlin Drugi") – dzielnica Wodzisławia Śląskiego.
Dzielnica o charakterze podmiejskim, historyczna część Radlina – Radlin właściwy. Po zmianach administracyjnych pozostała jako część Wodzisławia Śl.
Przez Radlin II przebiega fragment drogi krajowej nr 78 oraz linii kolejowej nr 158 z przystankiem Wodzisław Śląski Radlin. W dzielnicy ma swój początek rzeka Leśnica. W dzielnicy od 1907 roku działa jednostka „OSP Radlin 2”, znajdują się tu również dwa kościoły rzymskokatolickie pw. Św. Marii Magdaleny (Dolniok) i Św. Izydora (Górniok).
W skład dzielnicy wchodzą dawne miejscowości: Radlin Górny, Radlin Dolny, Szarowiec połączone w XIX wieku w wieś Radlin. Dzielnica liczy około 5500 mieszkańców. Obecne miasto Radlin nosi nazwę „Radlin”, mimo tego że leży na terenie dawnych wsi Biertułtowy, Głożyny i Obszary będących dawniej dzielnicami Radlina (dziś nazywanego Radlinem Drugim).
W latach 1922-1939 i 1945-1954 był siedzibą gminy Radlin.
W Radlinie, w 1903 roku, urodził się Bolesław Kominek, polski duchowny katolicki, kardynał.
Historia Radlina.
Radlin jest miejscowością starą, ale niewiele zachowało się o nim wzmianek w kronikach bądź też w aktach urzędowych. Nazwę swą prawdopodobnie wywodzi od słowa „radło” w znaczeniu pługa, lub jego części, co wskazuje na rolniczy charakter miejscowości. Z okresu najazdów Tatarów w 1241 r. Zachowało się podanie, według którego chłopi Radlińscy uwolnili oblężonego przez Tatarów w zamku wodzisławskim księcia, za co ten przyjął swych wybawców do stanu szlacheckiego. Pierwsza wzmianka o Radlinie pochodzi z roku 1365 i zamieszczona jest w starym akcie sprzedaży nieznanego bliżej Konrada von Radlin. Był on właścicielem całego lub części Radlina, a po nim miejscowość przeszła w ręce Plankuara, później Sednitzkiego. Od roku 1602 właścicielem był Jerzy Charwat Plawetzki z Plawecz, zaś Radlin Górny bez Szonowic należał do właściciela Wodzisławia, wchodząc w skład Wodzisławskiego Państwa Stanowego. Do Radlina należały również Obszary wraz z tzw. Pogwizdowem. Pierwsza wzmianka o nich pochodzi z roku 1696. Występują pod nazwą Romanshof, od imienia obszarnika pruskiego Romana, który był właścicielem dość rozległych terenów.
Radlin rozwijał się dość wolno. W 1783 r. Mieszkało w nim 51 siedlaków, 13 zagrodników i liczył tylko 279 mieszkańców. Radlin Dolny długo należał do dóbr rycerskich, a w 1804 r. Przeszedł w ręce właścicieli Wodzisławia, gdyż hrabia wodzisławski zakupił cały Radlin Dolny i część Górnego tzw. Szonowiec.
Dłuższą notkę o tej miejscowości spotykamy w dokumentach pochodzących z końca XIX wieku, dokładniej mówiąc w zapiskach historyka ziemi raciborsko-wodzisławskiej Franiczka Henke, który podaje, że Radlin jest jedną z największych wsi powiatu rybnickiego i składa się z Radlina Górnego i Dolnego oraz z Obszar. Henke podaje, że w Radlinie Górnym było 51 gospodarstw rolnych, zaś w wyniku parcelacji liczba ich wzrosła do 70, ale ich powierzchnia użytkowa poważnie się zmniejszyła. Poza tym było tu 89 chałupników, 2 wodne młyny, 183 domy zamieszkane przez 2190 mieszkańców, w tym 11 ewangelików i 2 żydów. Resztę stanowili katolicy. Same obszary liczyły 107 mieszkańców, w tym 8 ewangelików.
Główne centrum życia mieściło się w Radlinie Dolnym, tu znajdowała się szkoła podstawowa i kościół – filia parafii Wodzisław, gdzie proboszczem był ks. Reszka. Do roku 1870 nie było na tych terenach obowiązku uczęszczania do szkoły. Zainteresowani mieszkańcy, np. z Obszar, wysyłali swe dzieci do szkoły mieszczącej się w Radlinie Dolnym. W 1904 r. wydzielono z parafii wodzisławskiej parafię w Radlinie. W 1929 r. wybudowano nowy murowany kościół św Marii Magdaleny w Radlinie. 1 września 1932 do Radlina włączono Biertułtowy.
W 1975 r. Radlin włączono do Wodzisławia Śląskiego. W 1997 r. od Wodzisławia odłączyły się Biertułtowy, Głożyny i Obszary i utworzyły miasto Radlin. Historyczny Radlin w wyniku decyzji mieszkańców pozostał jednak dzielnicą Wodzisławia. Dla odróżnienia od miasta Radlin, zaczęto nazywać go Radlinem Drugim.
Osoby.
W Radlinie II urodził się Bolesław Kominek arcybiskup wrocławski.
W Radlinie II Karol Koczy urodził się polski germanista, literaturoznawca, pedagog.
W Radlinie II mieszka Tomasz Sikora, zdobywca srebrnego medalu podczas zimowych Igrzysk Olimpijskich w Turynie.
W Radlinie II urodził się i mieszka Artur Nosiadek – podróżnik, autor filmów i zdjęć o ludziach, przyrodzie i architekturze krajów całego świata.
Z Radlina II pochodzi Ewa Mrukwa-Kominek - okulista, profesor medycyny.

</doc>
<doc id="439282" url="https://pl.wikipedia.org/wiki?curid=439282" title="Cmentarz żydowski w Czeskim Cieszynie">
Cmentarz żydowski w Czeskim Cieszynie

Cmentarz żydowski przy ulicy Hřbitovní (Cmentarnej) w Czeskim Cieszynie, w Czechach, powstał głównie w wyniku podziału Śląska Cieszyńskiego i miasta Cieszyna na część polską i czeską w roku 1920.
Historia.
Założenie cmentarza.
Po podziale Cieszyna w roku 1920 przez Radę Ambasadorów, społeczność żydowska w części przekazanej Czechosłowacji nie dysponowała własnym cmentarzem, a zmarli grzebani byli na Nowym Cmentarzu Żydowskim w należącym do Polski Cieszynie. Przewożenie zwłok przez granicę powodowało liczne trudności i niezbędne stało się wybudowanie własnego kirkutu.
22 października 1925 otwarto cmentarz komunalny w Czeskim Cieszynie, gdzie od 1926 Żydzi dysponowali własną częścią cmentarza, która została wydzierżawiona gminie żydowskiej na 99 lat. W 1928 wybudowano na cmentarzu w jednolitym kształcie architektonicznym niezbędne budowle, w tym jednopiętrowy żydowski dom przedpogrzebowy. Stanął on przy wejściu na cmentarz, który obejmował powierzchnię 3870 m² w kształcie nieregularnego prostokąta. Macewy wykonane głównie z granitu i piaskowca osadzano w 10 regularnych rzędach, zawierały napisy w języku hebrajskim i niemieckim.
Podczas II wojny światowej.
W czasie wojny naziści wywieźli większość nagrobków, ale dom przedpogrzebowy nie uległ zniszczeniu.
Po wojnie.
Po roku 1945 społeczność żydowska na Zaolziu nie była liczna - według spisu ludności z 1950 roku w powiecie Czeski Cieszyn mieszkały 42 osoby wyznania mojżeszowego, a ostatni pochówek na cmentarzu żydowskim w Czeskim Cieszynie miał miejsce w roku 1986. Od tego momentu następowała jego stopniowa dewastacja. Obecnie pozostało ok. 25 nagrobków - w tym część rozbita lub przewrócona, a teren zarastają drzewa i bluszcz. Budynek domu przedpogrzebowego spełniał do roku 2010 funkcję magazynu trumien dla cmentarza komunalnego. 
Dnia 20 września 2010 roku uchwałą Rady Miasta Czeskiego Cieszyna dom ten został sprzedany czeskocieszyńskiej parafii Luterańskiego Ewangelickiego Kościoła Augsburskiego Wyznania w Republice Czeskiej. Parafia nie posiadała dotychczas własnego kościoła, więc budynek ten zostanie nań zaadaptowany.

</doc>
<doc id="439286" url="https://pl.wikipedia.org/wiki?curid=439286" title="AUX">
AUX



</doc>
<doc id="439289" url="https://pl.wikipedia.org/wiki?curid=439289" title="Formacja Chatelet">
Formacja Chatelet

Formacja Chatelet (inaczej Teatr bądź Kabaret Form Niebywałych) – krakowski kabaret założony w 1996 roku. Obecnie występuje w trzyosobowym składzie: Adam Małczyk, Karol Wolski oraz Barbara Tomkowiak.
Historia.
Kabaret powstał jesienią 1996 w Krakowie, a jego założycielem był Krzysztof Niedźwiedzki. Pierwszy spektakl Formacji Chatelet nosił tytuł „Program Jedenasty”. Zapewnił on kabaretowi pierwszą ważną nagrodę – Grand Prix przeglądu kabaretów PaKA w 1997 roku.
Trzon zespołu przez lata stanowili Adam Małczyk, Michał Pałubski i Adam Grzanka. Czasowo z zespołem występowali również Krzysztof Niedźwiedzki, Jerzy Jan Połoński, Paweł Rybak, Tomasz Jachimek i Marcin Sikora. W grudniu 2006 z zespołu odszedł Połoński, a w październiku 2011 formację opuścił Adam Grzanka.
Po odejściu Adama Grzanki kabaret próbował występów w dwuosobowym składzie (wspierany przez dźwiękowca Askaniusza Petynkę). Pomimo tych kłopotów, w roku 2013 Formacja Chatelet (ciągle w dwuosobowym składzie) rozpoczęła współpracę przy realizacji programu rozrywkowego Dzięki Bogu już weekend na antenie TVP2, gdzie Adam Małczyk i Michał Pałubski wcielili się w rolę konferansjerów. Towarzyszyła im w tej roli Barbara Tomkowiak, poznańska artystka związana m.in. z kabaretem Adin.
Nawiązana przy programie współpraca zaowocowała tym, że latem 2014 Barbara Tomkowiak zaczęła występować z Formacją Chatelet również na estradzie. Formalnie dołączyła do zespołu na Świętokrzyskiej Gali Kabaretowej w Kielcach 1 września 2014.
Oprócz występów estradowych i telewizyjnych Formacja Chatelet współpracuje również z krakowskim Teatrem Groteska.
27 czerwca 2019 kabaret poinformował za pośrednictwem swojego fanpage, że z Formacją żegna się jej wieloletni członek Michał Pałubski. W tym samym roku do zespołu dołączył aktor i wokalista Karol Wolski.
Skład.
Obecny skład:
Byli członkowie:
Nowa Huta Gangsta.
Formacja jest twórcą projektu muzycznego Nowa Huta Gangsta, utrzymanego w konwencji muzyki hip-hop, elektro i industrial. Grupa nagrała trzy utwory:

</doc>
<doc id="439292" url="https://pl.wikipedia.org/wiki?curid=439292" title="Waldemar Kazanecki">
Waldemar Kazanecki

Waldemar Kazanecki (ur. 29 kwietnia 1926 lub 23 kwietnia 1929 w Warszawie, zm. 20 lub 21 grudnia 1991 tamże) – polski pianista, dyrygent i kompozytor.
Życiorys.
Muzyki uczył się jeszcze w czasie II wojny – prywatnych lekcji udzielał mu Aleksander Wielhorski. Po wojnie, w latach 1945–1949, uczył się w Średniej Szkole Muzycznej (i w tym samym czasie w Liceum Przyrodniczym) w Łodzi. Wyjazd do Katowic i etatowa praca w katowickim radiu pozwoliła mu na prywatne kontynuowanie nauki muzyki pod kierownictwem wykładowcy Państwowej Wyższej Szkoły Muzycznej w Katowicach – Jana Gawlasa, u którego studiował teorię muzyki i kompozycję. Naukę kompozycji kontynuował później po powrocie do Warszawy, gdzie w latach 1961–1964 uczył go – również prywatnie – Stefan Kisielewski.
Podczas pobytu w Łodzi był kierownikiem muzycznym Teatru Powszechnego, grał też na fortepianie w orkiestrze Braci Łopatowskich. W 1950 otrzymał pracę w Rozgłośni Polskiego Radia w Katowicach. Został tam członkiem Redakcji Muzyki Rozrywkowej; nieco później był też pianistą w orkiestrze Jerzego Haralda. Wreszcie został szefem własnego zespołu instrumentalnego (ale jako redaktor muzyczny pracował w radiu do 1959).
Orkiestra Waldemara Kazaneckiego.
Na początku lat 50. XX w. przy Wojewódzkim Domu Kultury w Katowicach zatrudniono grupę zawodowych muzyków. Byli to, zaproponowani przez Kazaneckiego, członkowie orkiestry Gong, grającej wcześniej w jednym ze śląskich lokali gastronomicznych. Kazanecki został liderem zespołu, pisał i aranżował wykonywaną przez nich muzykę, grając przy tym na fortepianie. Kiedy jako soliści zaangażowani zostali kolejno Jan Danek, Natasza Zylska i Janusz Gniatkowski, zespół Kazaneckiego stał się konkurencją dla orkiestry Haralda, coraz częściej występując przed radiowymi mikrofonami lub na koncertowych trasach dla mieszkańców Śląska. W 1956 orkiestra Kazaneckiego składała się z kilkunastu dobrych instrumentalistów i zdobywających coraz większą popularność solistów – piosenkarzy. W zespole grali:
Na przełomie 1958/1959 za mocno eksploatowany (prawie czterysta pięćdziesiąt audycji radiowych, do tego występy w czasie
objazdowych tras koncertowych) zespół Kazaneckiego rozpadł się. W miejsce dotychczasowych solistów z orkiestrą zaczęli śpiewać: Edward Kluczka, Zbigniew Kurtycz i Marcel Novek oraz Lidia Czarska i Halina Kaspurowa. W 1961 na miejscu Czarskiej pojawiła się Katarzyna Bovery. Po śmierci Jerzego Haralda, w 1965, Kazanecki objął kierownictwo Orkiestry Tanecznej Polskiego Radia w Katowicach. Niedługo potem definitywnie wyprowadził się ze Śląska.
Zamieszkał w Warszawie, przez pewien czas pracował jako dyrektor muzyczny Zjednoczonych Przedsiębiorstw Rozrywkowych, był też wiceprezesem ZG ZAKR. Komponował muzykę poważną, współpracował ze Studiem Eksperymentalnym PR, w Darmstadt uczestniczył w Kursach Nowej Muzyki. Jego utwory były wykonywane na festiwalach muzyki współczesnej w Jugosławii (Zagrzeb – Biennale Muzyki), Stanach Zjednoczonych (Cleveland), Austrii (Graz – Festiwal „Styryjska Jesień” 1982), Francji, Hiszpanii i in. oraz w Polsce (Wrocław – Festiwal Muzyki Polskiej 1972, Poznań, Warszawa – Warszawska Jesień 1971). Został pochowany na cmentarzu Powązkowskim (kw. 123, rząd 3, miejsce 31).
Muzyka filmowa.
Pod koniec lat 50. XX w. Kazanecki rozpoczął również współpracę z filmem (a później telewizją) komponując muzykę najpierw do filmów krótkometrażowych (animowanych, dokumentalnych itp.), a potem fabularnych. Po raz pierwszy jego muzykę wykorzystano w animowanym filmie o przygodach profesora Filutka "„Zryw” na spływ" (reż. Władysław Nehrebecki) z 1956. Ostateczny jego filmowy dorobek kompozytorski to muzyka do ok. 40 filmów fabularnych (z najbardziej chyba znaną do "Nocy i dni") i kilkuset mniejszych produkcji: seriali telewizyjnych "Czarne chmury" (1973), "Hrabina Cosel", "Dom" (1980), 20 filmów oświatowych i prawie 500 krótkometrażowych (m.in. dziecięcych filmów animowanych, w tym "Przygód Bolka i Lolka").
Walc z filmu „Noce i dnie” (reż. Jerzy Antczak, 1975) stał się standardem muzycznym. Po dopisaniu tekstu przez Agnieszkę Osiecką, jako piosenka pod tytułem „Od nocy do nocy”, stała się przebojem Haliny Kunickiej.
Skomponował muzykę do przeszło 500 filmów i seriali. Do najbardziej znanych należą:
Nagrody i wyróżnienia.
Nagrody indywidualne:
Nagrody dla filmów, do których tworzył muzykę:

</doc>
<doc id="439295" url="https://pl.wikipedia.org/wiki?curid=439295" title="Alice Cooper">
Alice Cooper

Alice Cooper, właśc. Vincent Damon Furnier (ur. 4 lutego 1948 w Detroit) – amerykański wokalista i muzyk hardrockowy. Jeden z twórców shock-rocka i horror rocka.
Wylansował przeboje, takie jak „School’s Out”, „No More Mr. Nice Guy”, „I’m Eighteen” czy „Poison”. W 2006 został sklasyfikowany na 32. miejscu listy 100 najlepszych wokalistów wszech czasów według Hit Parader. Z kolei w 2009 zajął siódme miejsce na liście 50 najlepszych heavymetalowych frontmanów wszech czasów według Roadrunner Records.
Życiorys.
Młodość, początki kariery artystycznej.
Urodził się 4 lutego 1948 w Detroit w stanie Michigan, ale dorastał w Phoenix w stanie Arizona. Już jako dziecko zainteresował się sztuką, zaczął śpiewać i występować publicznie. Pod wpływem muzyki brytyjskiej założył zespół The Earwigs (później znany też jako The Spiders oraz The Nazz), z którym nagrywał covery przebojów grup z Anglii, głównie The Beatles oraz zarejestrował kilka singli. Dzięki występom w zespole zdobył lokalny rozgłos. Grał jako support przed zespołami z Wielkiej Brytanii.
Początki zespołu Alice Cooper.
Pod koniec 1967 przeniósł się do Los Angeles, by rozpocząć profesjonalną karierę muzyczną. Przyjął pseudonim Alice Cooper i zaczął podawać się za wcielenie czarownicy. W jego zespole, również nazwanym Alice Cooper, grali: gitarzyści Glen Buxton i Michael Bruce, basista Dennis Dunaway oraz perkusista Neal Smith, a menedżerem grupy został Shep Gordon. Zespół otwierał koncerty większych sław kalifornijskiego rocka, m.in. The Doors, z którego muzykami Alice się przyjaźnił. Wystąpił też w Kanadzie. Nagrał trzy płyty dla małej firmy Straight Records, którą stworzył Frank Zappa. W grudniu 1969 ukazał się album "Pretties for You", a w czerwcu 1970 "Easy Action"; oba zawierały zalążki późniejszych pomysłów (np. w utworach „Refrigerator Heaven”, „Return of the Spiders” czy „Easy Action”), które zaowocowały concept albumami z lat 70. Wyprzedzały nurt muzyczny, zwany potem glam rockiem. Wówczas nie odniosły jednak sukcesu komercyjnego, a zespół przeniósł się do Detroit.
Nowy producent Bob Ezrin nadał muzyce zespołu oryginalne i przebojowe brzmienie. Wspomagał zespół na instrumentach klawiszowych i skomponował z nim m.in. utwór „Under My Wheels”. Na przełomie 1970/71 Cooper zaprezentował singel „I’m Eighteen”, którym promował album "Love It to Death" wydany w grudniu 1970. Wytwórnia Warner Bros. zainteresowała się grupą i podpisała z nią kontrakt, po czym w czerwcu 1971 wydała wznowienie płyty pt. "Love It to Death". Zespół w swoim klasycznym składzie w krótkim czasie nagrała z Ezrinem cztery albumy: "Killer" (grudzień 1971), "School’s Out" (czerwiec 1972), "Billion Dollar Babies" (marzec 1973) i "Muscle of Love" (grudzień 1973). Ezrin produkował płyty Alice’a Coopera do lat 80.
Cooper wymyślił bulwersującą formę prezentacji swojej muzyki, do skrajności doprowadzając wcześniejsze próby operowania skandalem, np. przez The Rolling Stones, The Doors czy Jimiego Hendrixa. Estetyce rockowej lat 60. przeciwstawił makabryczny show sceniczny i prowokacyjne teksty, pełne przemocy, śmierci i seksualnych aberracji. Podczas jego koncertów na scenie pojawiały się rekwizyty, takie jak gilotyna, szafot, krzesło elektryczne, a sam Cooper występował w przerażającym makijażu. Z tej racji uważany jest za jednego z twórców shock-rocka. Protesty mediów i osób publicznych w latach 70. tylko zwiększały jego popularność. Pojawił się też w kilku filmach. 
Popularność zespołu Alice Cooper.
W 1971 zespół po raz pierwszy zagrał w Europie. Latem 1972 wydał teledysk do piosenki „School’s Out” (nagranej z chórkiem dziecięcym), która spędziła trzy tygodnie na szczycie brytyjskiej listy przebojów i pozostaje najpopularniejszym utworem w repertuarze Coopera. W latach 1972–1974 wylansował z zespołem jeszcze cztery międzynarodowe przeboje: „Elected”, „Hello Hooray”, „No More Mr. Nice Guy” (z gościnnym udziałem Donovana) i „Teenage Lament ‘74”, a do wszystkich powstały teledyski. W 1986 koncertowa wersja „School’s Out” znalazła się na odwrocie singla „Teenage Frankenstein”, promującego album "Constrictor".
W sierpniu 1974 podsumował swoją karierę albumem z największymi przebojami. Nakręcono też film "Good to See You Again" i wydano reportaż "Billion Dollar Baby". Po światowej trasie koncertowej rozstał się ze swoim zespołem, bo w odczuciu artysty ograniczał jego sceniczną inwencję. Oficjalnie został muzykiem solowym, ale w jego nowej grupie pod starą nazwą grali: gitarzyści Dick Wagner i Steve Hunter, basista Prakash John, perkusista Penti Glan i klawiszowiec Josef Chirowski. Stworzył z nimi swój największy sceniczny show "Welcome to My Nightmare", promujący concept album pod tym samym tytułem, nagrany z udziałem licznych gości, takich jak Tony Levin, wydany w lutym 1975, a potem sfilmowany. Wydawnictwo zawierało utwory, takie jak: „Steven”, „Only Women Bleed” czy „Department of Youth”, które stały się znakiem rozpoznawczym muzyka i jego zespołu. Estetykę tę kontynuował na kolejnych płytach: "Alice Cooper Goes To Hell" (1976) i "Lace and Whiskey" (1977), jednak nie wylansowały one żadnego przeboju. W tym okresie opublikował także autobiografię pt. "Me Alice", a w grudniu 1977 wypuścił do sprzedaży koncertową składankę dawnych przebojów zespołu.
Artystyczno-muzyczny projekt Coopera szybko się wypalił, choć pomysł stworzenia swoistych słuchowisk na płytach był potem często podejmowany i kontynuowany w muzyce popowej, rockowej, metalowej czy eksperymentalnej. Niepowodzeniom w karierze towarzyszyły problemy osobiste lidera. W 1978 poddał się odwykowi alkoholowemu, a swoje doświadczenia z tym związane opisał na płycie "From the Inside" (1978). Ponownie pojawił się na ekranie, m.in. w Muppetach i w filmie muzycznym "Sgt. Pepper’s Lonely Hearts Club Band" (1978). Na leczenie odwykowe wrócił w 1983. Rok później skończył się jego kontrakt z Warner Bros., po czym Cooper przerwał działalność nagraniową i koncertową. Przeżywał problemy rodzinne i osobiste. Na początku lat 80. jego kariera praktycznie się załamała. Balansowanie na granicy kiczu, typowe dla kariery Coopera, a zarazem niezrozumiane przez publiczność i media, zagroziło mu całkowitą kompromitacją. Choć niejednokrotnie bywał uznawany za bezguście, konsekwentnie wydawał kolejne płyty w swoim stylu. Niektóre jego patenty sceniczne i muzyczne podchwycili muzycy punkowi, metalowi i nowofalowi, np. Marylin Manson, Kiss, Slipknot. Jego dawne utwory nadal istniały w radiu i wśród fanów, kolejne płyty były odnotowywane, ukazywały się składanki i nagrania archiwalne (nawet z początków kariery) oraz wznowienia poprzednich albumów. W 1979 wydał kasetę pt. "The Strange Case of Alice Cooper" (1979).
Lata 80..
W 1983 wydał album pt. "The Nightmare" (1983), a następnie "The Nightmare Returns" (1987). W drugiej połowie lat 80. próbował przywrócić lata swojej sławy z repertuarem heavymetalowym. Występował i nagrywał z zupełnie nowym zespołem, w którym grali: Johnny Dane (gitara), Paul Horovitz (klawisze), Steve Steele (bas), Ken Mary (perkusja) i Kane Roberts (gitara i kompozytor większości utworów). Płyty "Constrictor" (1986) i "Raise Your Fist and Yell" (1987) wydała MCA, a potem wokalista przeszedł do Epic Records. Jesienią 1989 wydał album pt. "Trash", który wyprodukował we współpracy z Desmondem Childem. Z tego albumu pochodzi największy hit Coopera od lat 70. – „Poison”, wydany latem 1989. Tym samym artysta zaczął kontynuować styl swych własnych kontynuatorów.
Czasy najnowsze.
Sukces odniesiony pod koniec lat 80. wyniósł Coopera na wyżyny show-biznesu i zaowocował kolejnymi płytami, kosztownymi teledyskami, występami gościnnymi i kolaboracjami innych sław, jak Rob Zombie, Zodiac Mindwarp, Sammy Hagar czy Slash. Jeszcze w 1989 ukazała się kompilacja "The Beast of Alice Cooper", będąca praktycznie powieleniem składanki z 1974. Wydał także dwie nowe płyty: "Alice Cooper Trashes the World" (1990) i "Prime" (1991), która zawiera nagrania archiwalne. 24 czerwca 1997 zagrał w klubie Colosseum w Warszawie swój pierwszy polski koncert, a w październiku miesięcznik „Tylko Rock” poświęcił mu obszerną wkładkę. W 1999 po raz pierwszy od lat wystąpił ze swoimi dawnymi muzykami. oraz ukazał się czteropłytowy box pt. "The Life and Crimes of Alice Cooper", zawierający też biografię muzyka. Książkę o zespole napisał także Michael Bruce.
Cooper jest bohaterem komiksu Neila Gaimana „Ostatnie kuszenie” (1994). Wykonał piosenkę „King Herod’s Song” z musicalu „Jesus Christ Superstar” na albumie z 1996. Wystąpił gościnnie m.in. na albumie "The Scarecrow" zespołu Avantasia w utworze „The Toy Master” i w utworze „Hands of Death (Burn Baby Burn)” na płycie Roba Zombiego pt. "Songs in the Key of X" (1997). W połowie 1999 ukazała się składanka pt. "Humanary Stew: A Tribute to Alice Cooper", na której utwory Coopera wykonują m.in. Joe Elliott, Roger Daltrey, Ronnie James Dio i Vince Neil. Zespół Halo of Flies wziął swoją nazwę od utworu z płyty "Killer". W 2011 wprowadzono grupę Alice Cooper do Rock and Roll Hall of Fame.
Po przerwie wrócił do studia nagraniowego, a od 2004 prowadzi własną audycję radiową. W 2007 wydał książkę "Alice Cooper: Golf Monster". Od 2015 wraz z Joe Perrym oraz Johnnym Deppem współtworzy zespół Hollywood Vampires.
W 1998 otworzył restaurację Alice Cooper’stown w Phoenix w Arizonie, która jednak została zamknięta w październiku 2017.
Życie prywatne.
Deklaruje się od kilku lat jako chrześcijanin.

</doc>
<doc id="439296" url="https://pl.wikipedia.org/wiki?curid=439296" title="Ojciec chrzestny (film)">
Ojciec chrzestny (film)

Ojciec chrzestny () – amerykański dramat gangsterski z 1972 roku w reżyserii Francisa Forda Coppoli. Fabuła filmu oparta była na podstawie powieści o tym samym tytule autorstwa amerykańskiego pisarza włoskiego pochodzenia Maria Puzo. Scenariusz napisali wspólnie Puzo i Coppola. W rolach głównych wystąpili Marlon Brando, Al Pacino, Robert Duvall, Diane Keaton i James Caan. Film opowiada o historii rodziny mafijnej Corleone w latach 1945–1955. Dalsze losy rodziny Corleone zostały ukazane w "Ojcu chrzestnym II" (1974) oraz "Ojcu chrzestnym III" (1990).
"Ojciec chrzestny" jest powszechnie uznawany za jeden z największych filmów w historii. Na gali Oscarów w 1973 roku zdobył 3 nagrody spośród 10 nominacji, w tym za Najlepszy Film. Wywarł niekwestionowany, dogłębny i nieodwracalny wpływ na historię kina.
Fabuła.
Akcję filmu otwiera wesele córki Vita Corleone, Connie, i Carla Rizzi na Long Island w Nowym Jorku pod koniec lata 1945 roku. Ponieważ wedle zwyczaju żaden Sycylijczyk nie może odmówić prośby w dniu ślubu swojej córki, Corleone, znany wśród przyjaciół i współpracowników jako „Ojciec chrzestny”, oraz Tom Hagen ("consigliere" rodziny) są zasypywani różnymi prośbami od znajomych rodziny. W międzyczasie najmłodszy syn Dona, Michael Corleone, który powrócił z wojny na Pacyfiku, pojawia się jako bohater wojenny. Opowiada swojej partnerce, Kay Adams, o interesach rodziny, zapewniając ją jednocześnie, że on nie jest taki jak oni i chce podążać własną drogą.
Wśród gości weselnych jest słynny piosenkarz Johnny Fontane, syn chrzestny Vita Corleone – przyjechał z Hollywood, aby poprosić Dona o pomoc w zdobyciu roli w filmie, która pomoże mu w dalszej karierze. Jack Woltz, szef studia nagraniowego, nie chce dać Fontane’owi tej roli; Don Corleone tłumaczy Johnny’emu, że „złoży mu propozycję nie do odrzucenia” ("I’m gonna make him an offer he can’t refuse"). Hagen zostaje wysłany do Kalifornii, aby zajął się tą sprawą. Rozdrażniony Woltz odmawia jednak, twierdząc, iż Fontane zrujnował młodą aktorkę, którą on kiedyś chciał wypromować. Następnego ranka Woltz budzi się w łóżku z odciętą głową konia rozpłodowego ze swojej stajni, kupionego za 600 000 dolarów.
Gdy Hagen wraca, rodzina spotyka się z dilerem heroiny Virgilem „Turkiem” Sollozzo, który ma wpływy w rodzinie Tattaglia. Prosi on Dona Corleone o protekcje polityków oraz współfinansowanie startu masowego importu i dystrybucji heroiny, ale pomimo możliwości zarobienia dużych pieniędzy Corleone odrzuca tę propozycję. Najstarszy syn Dona, porywczy „Sonny”, łamie zasady i wyraża swoje zainteresowanie propozycją, za co później ojciec go karci.
Po odmowie Dona Corleone Sollozzo i jego wspólnicy uprowadzają Hagena, podczas gdy Don zostaje ciężko ranny w wyniku zamachu na jego życie. Sollozzo przekonuje Hagena, aby zaoferował „Sonny’emu” możliwość dobicia targu, ale  „Sonny” odrzuca możliwość rozpatrzenia tego na nowo, obiecując wojnę rodzinie Tattaglia i Sollozzowi. Rodzina Corleone przygotowuje się na piekło, jakie może się rozpętać po dołączeniu się do wojny pozostałych z „Pięciu Rodzin”, które zjednoczą się przeciwko rodzinie Corleone.
Michael, przez resztę rodzin uważany za cywila, odwiedza swojego ojca w szpitalu, gdzie okazuje się, że nikt go nie ochrania. Młodzieniec uświadamia sobie, że ojciec został wystawiony i że ktoś go zabije. Przenosi ojca do innego pokoju, dzwoni do „Sonny’ego”, przedstawia mu sytuację i idzie na zewnątrz obserwować wejście. Gdy mordercy przyjeżdżają pod szpital i widzą, że ktoś stoi pod drzwiami, rezygnują ze swoich zamiarów i wycofują się. Po chwili przybywają oddziały policji wraz ze skorumpowanym kapitanem McCluskeyem, który uderza Michaela za sugestię, że jest przekupiony. Chwilę później pojawiają się Hagen i „prywatni detektywi” z licencjami na posiadanie broni, aby ochraniać Don Corleone.
Po udaremnieniu zamachu na ojca w szpitalu Michael chce zabić Sollozza i kapitana McCluskeya, który jest ochroniarzem Sollozza. „Sonny” i pozostali członkowie rodziny są zaskoczeni decyzją Michaela; „Sonny” tłumaczy mu, że podchodzi do tego zbyt emocjonalnie. Jednakże Michael przekonuje go, że zabicie Sollozza i McCluskeya leży w interesie rodziny – „To nic osobistego, Sonny. To czysty biznes.” ("It’s not personal, Sonny. It’s strictly business.").
Spotkanie Michaela z Sollozzem i kapitanem zostaje zorganizowane w małej restauracji. Podczas kolacji mają omówić zawarcie pokoju. Michael przeprasza ich, mówiąc, iż musi skorzystać z toalety. Wcześniej w ubikacji został ukryty rewolwer. Michael wychodzi z toalety i morduje Sollozza i kapitana McCluskeya, strzelając im z bliska w głowy. Aby uniknąć aresztowania, młody Corleone musi uciekać na Sycylię, gdzie jest chroniony przez lokalnego Dona mafii. Podczas pobytu na wyspie zakochuje się i żeni z młodą dziewczyną, Apollonią, ta jednak wkrótce zostaje przypadkowo zamordowana podczas zamachu na Michaela.
Tymczasem w Nowym Jorku Don Corleone wraca ze szpitala do domu i dowiaduje się, że to Michael zabił Sollozza i McCluskeya. Kilka miesięcy później, w 1948 roku, „Sonny” kilkukrotnie bije Carla za to, że tamten znęca się nad Connie. Następnym razem, gdy Carlo ją bije, „Sonny” samotnie jedzie do ich domu, by zabić Carla. Po drodze wpada w zasadzkę i ginie w niej, zastrzelony.
Zamiast szukać zemsty za śmierć „Sonny’ego”, Don Corleone spotyka się z głowami pozostałych „Pięciu Rodzin”, aby zakończyć wojnę. Jest to jedyny sposób, by Michael mógł bezpiecznie wrócić do domu. Wbrew swojej poprzedniej decyzji rodzina Corleone postanawia zapewnić Philipowi Tattaglii protekcję polityczną na handel heroiną. Na spotkaniu Vito odkrywa, że to Don Barzini, a nie Tattaglia jest odpowiedzialny za tę wojnę.
Z gwarancją bezpieczeństwa Michael wraca z Sycylii. Po roku spotyka się ze swoją dawną dziewczyną, Kay, i oświadcza się jej. Don Corleone jest już prawie na emeryturze, „Sonny” nie żyje, „Fredo” nie jest w stanie rządzić rodzinnym interesem. Michael przejmuje dowodzenie i zapewnia, że rodzinny interes będzie wkrótce legalny.
Clemenza i Tessio, dwaj rodzinni "caporegime" (kapitanowie), skarżą się, że są „popychani” przez rodzinę Barzini i proszą o pozwolenie na odwet, ale Michael odmawia. Wraz ze swoim ojcem jako "consiglierim" postanawia przenieść rodzinny interes do Nevady, a po tym Clemenza i Tessio będą mogli założyć własne rodziny. Michael obiecuje, że mąż Connie, Carlo, będzie jego prawą ręką w Nevadzie, podczas gdy Hagen będzie rodzinnym adwokatem w Las Vegas.
W Las Vegas Michael zostaje przywitany przez „Freda” w hotelu-kasynie finansowanym przez rodzinę Corleone, prowadzonym przez Moe Greene’a. Michael tłumaczy Johnny’emu Fontane’owi, że rodzina potrzebuje jego pomocy, aby przekonać znajomych Johnny’ego do podpisanie długoterminowych kontraktów na występy w kasynie. Podczas spotkania z Moe Greenem Michael deklaruje chęć wykupienia kasyna, na co Moe się nie zgadza. Greene uważa, że rodzina Corleone jest za słaba, oraz wie, że może dostać o wiele lepszą ofertę od rodziny Barzini.
Michael wraca do domu. Podczas prywatnego spotkania Vito wyjaśnia, że wrogowie rodziny będą próbowali zabić Michaela, a posłużą się zaufanym wspólnikiem, by zorganizować spotkanie pod pretekstem rozpoczęcia nowej współpracy. krótko potem Don Vito umiera na atak serca w trakcie zabawy z wnukiem.
Podczas pogrzebu Tessio proponuje Michaelowi spotkanie z Barzinim, przez co ujawnia się jako zdrajca, co przewidział Vito. Michael organizuje zamordowanie Moe Greene’a, Philipa Tattaglii, Emilio Barziniego, Salvatore Tessia, Anthony’ego Stracci oraz Ottilia Cuneo w czasie chrztu drugiego syna Connie i Carla, którego Michael zostaje ojcem chrzestnym. Po chrzcie Michael rozmawia z Carlem o śmierci „Sonny’ego” i przekonuje go, aby się przyznał do udziału w tej zasadzce. Michael mówi: „Dziś załatwiam wszystkie interesy rodzinne” ("Today, I settle all Family business"). Michael informuje Carla, że jego karą będzie odsunięcie go od rodzinnych interesów i wręcza mu bilet lotniczy do Nevady. Carlo wsiada do auta, które ma zawieźć go na lotnisko, i zostaje uduszony przez Clemenzę.
Później Connie wini Michaela za zabicie Carla. Kay pyta o to, ale Michael odmawia odpowiedzi. Kiedy nalega, Michael kłamie, twierdząc, że nie miał z tym nic wspólnego. Film kończy się, gdy Kay widzi, jak do gabinetu wchodzą Clemenza oraz nowy "caporegime" Rocco Lampone i okazują Michaelowi szacunek, całując go w rękę i nazywając go „Don Corleone”. Jego ochroniarz Al Neri zamyka drzwi tuż po tym, jak Kay widzi, że Michael został nowym ojcem chrzestnym.
Różnice w stosunku do książki.
Jedną z ważniejszych części książki Puza, która nie została pokazana w filmie, była historia życia Dona Corleone, jego przybycie do Stanów Zjednoczonych, małżeństwo, ojcostwo, zabójstwo Don Fanucciego i cała droga na szczyt mafii. Wszystko to przedstawiono w filmie "Ojciec chrzestny II".
W filmie pominięto również wiele pobocznych wątków z książki. Należą do nich:
W filmie jest wiele postaci, które mają mniejsze znaczenie niż w książce, są to: Johnny Fontane, Lucy Mancini, Rocco Lampone i Al Neri (dwaj ostatni nie wypowiadają w filmie ani słowa). W powieści Michael i Kay mają dwóch synów, a w filmie syna i córkę.
Także postacie dwóch ochroniarzy Michaela na Sycylii, Cala i Fabrizia, zostały zmienione. Film nie pokazuje ich śmierci. W powieści Calo ginie razem z Apollonią podczas wybuchu auta, a Fabrizio umiera jako jedna z czterech ofiar zamordowanych równolegle w czasie chrztu, zastrzelony w swojej restauracji w Ameryce (jego śmierć jest pokazana w filmie Ojciec chrzestny Saga).
W filmie w tym samym czasie, kiedy odbywa się chrzest, równolegle giną w zamachach szefowie pozostałych czterech rodzin, natomiast w książce zamordowani zostają tylko Barzini i Tattaglia.
Gdy Santino wyjeżdża do Connie i zostaje zabity w filmie jest słoneczny dzień, a w książce akcja dzieje się już po zmroku.
Produkcja.
Coppola i Paramount Pictures.
Francis Ford Coppola nie był początkowo brany pod uwagę jako reżyser filmu. Przed nim rozważano co najmniej dwóch innych kandydatów. Propozycję reżyserowania dostał Sergio Leone, ale zrezygnował po przeczytaniu scenariusza, stwierdzając, że jest to nieciekawa opowieść (później wyreżyserował własny film gangsterski "Dawno temu w Ameryce"). Do tej pory Coppola miał w dorobku reżyserskim osiem dzieł, z czego najbardziej znana była filmowa adaptacja musicalu "Tęcza Finiana". Otrzymał też Oscara za scenariusz do filmu "Patton". Coppola za radą George’a Lucasa przyjął propozycję reżyserowania "Ojca chrzestnego".
W czasie kręcenia filmu narastał spór między wytwórnią Paramount Pictures a Coppolą. Wytwórnia uważała, że Coppola nie wywiązuje się z planów, często z jego powodu powstaje wiele błędów oraz stwarza niepotrzebne wydatki. Coppola w komentarzu na płycie DVD powiedział, że przez cały czas jak cień chodził za nim reżyser z wytwórni, który tylko czekał na jedno jego potknięcie, aby zająć miejsce głównego reżysera, ale mimo wszystko Coppola zdołał obronić swoje decyzje i uniknąć zastąpienia.
Casting.
Wybory, jakich dokonał Coppola, niezbyt podobały się wytwórni, szczególnie Marlon Brando jako Vito Corleone. Paramount chciało w tej roli obsadzić Laurence’a Oliviera, lecz ten nie mógł zagrać z powodów zdrowotnych. Jednakże Paramount nadal nie dawał zgody Coppoli na zatrudnienie Brando, przytaczając problemy, jakie ten miał na poprzednich planach zdjęciowych. Coppola usłyszał od prezesa wytwórni, że „Marlon Brando nigdy nie wystąpi w tym filmie”. Po usilnych błaganiach reżyser dostał pozwolenie na obsadzenie Brando w roli Ojca chrzestnego, pod warunkiem że nie on zarobi tyle ile w poprzednich produkcjach oraz jeśli przyrzeknie, że nie będzie stwarzać problemów, tak jak robił podczas kręcenia innych filmów. Brando za grę w "Ojcu chrzestnym" otrzymał Oscara.
Studio w roli Michaela Corleone widziało Roberta Redforda albo Ryana O’Neala, ale Coppola chciał kogoś mało znanego, wyglądającego na Włocha, i znalazł to wszystko w Alu Pacino. Pacino nie był wtedy dobrze znany i wytwórnia nie chciała się zgodzić na jego występ w filmie, po części ze względu na jego wzrost. Pacino dostał tę rolę dopiero po tym, jak Coppola zagroził, że odejdzie, jeśli go nie przyjmą. Na castingu pojawili się także Jack Nicholson, Dustin Hoffman, Warren Beatty, Martin Sheen, oraz James Caan. Wystąpieniem w filmie był również zainteresowany Elvis Presley, ale nie pojawił się na castingu.
Zanim zatrudniono Roberta Duvalla, do zagrania roli Toma Hagena byli brani pod uwagę Bruce Dern, Paul Newman i Steve McQueen.
Nieznany jeszcze wówczas Robert De Niro starał się o rolę Michaela, „Sonny’ego”, Carla albo Pauliego Gatto. Dostał rolę Pauliego, ale Coppola zaaranżował wymianę i oddał go w zamian za Ala Pacino do filmu "Uderzaj powoli w bęben".
Sylvester Stallone ubiegał się o rolę Carlo Rizziego albo Pauliego Gatto, Anthony Perkins chciał zagrać „Sonny’ego”, a Mia Farrow Kay Adams. William Devane był zainteresowany rolą Moe Greene’a.
Coppola pokazał swoją córkę, Sofię, jako nowo narodzonego syna Connie i Carla, Michaela Francisa Rizzi, którego widać w scenie chrztu pod koniec filmu. Sofia Coppola zagrała także w następnych częściach "Ojca chrzestnego". W drugiej części – dziewczynkę na statku, którym Vito Andolini przypłynął do Nowego Jorku, a w trzeciej jedną z głównych ról, córkę Michaela Corleone, Mary. Coppola „zatrudnił” także swoich synów jako dzieci Toma Hagena. Widać ich podczas sceny bójki między „Sonnym” a Carlem oraz idących za Michaelem i Hagenem podczas sceny pogrzebu.
Płace aktorów.
Al Pacino, James Caan i Diane Keaton otrzymali po 35 000 dolarów za pracę przy "Ojcu chrzestnym". Robert Duvall dostał 36 000 dolarów, a Marlon Brando – 50 000 za sześć tygodni pracy, po 1000 dolarów na tygodniowe wydatki i 5% pieniędzy zarobionych przez film, co w sumie dało ok. 1,5 miliona dolarów. Brando później sprzedał swoje udziały wytwórni Paramount za 300 000 dolarów.
Daty premier.
Amerykańska premiera "Ojca chrzestnego" odbyła się 15 marca 1972 roku. Daty premier w innych państwach:
Sequele i adaptacje.
"Ojciec chrzestny II".
Sequel nakręcony w 1974 roku. Przedstawia dwie różne historie, przeplatające się nawzajem. Pierwsza opowiada o Michaelu Corleone pod koniec lat 50. XX w., gdy musi on sobie radzić z rozpadającym się małżeństwem oraz rosnącym imperium hazardu; druga – o jego ojcu Vito, o jego młodości na Sycylii, skąd musiał uciekać po zabójstwie jego ojca (lokalny boss mafii wydał na syna wyrok śmierci, ponieważ obawiał się zemsty z jego strony), o założeniu rodziny Corleone w Nowym Jorku i narodzinach dzieci. Głównym wątkiem jest pokazanie różnic pomiędzy Michaelem, chcącym zalegalizować rodzinny interes, a Vitem, budującym swoją rodzinę mafijną. Vito jest grany przez różnych aktorów, w zależności od wieku. Młodego Vita zagrał Robert De Niro, za co otrzymał Oscara.
"Ojciec chrzestny III".
W 1990 roku Coppola nakręcił trzecią część trylogii, która stała się komercyjnym sukcesem, ale opinie krytyków i fanów były podzielone. Mimo wszystko film otrzymał siedem oskarowych nominacji, m.in. za najlepszy film. Akcja filmu dzieje się w 1979 roku i skupia się na podstarzałym Michaelu Corleone. Część filmu była oparta na prawdziwych wydarzeniach, takich jak krótki pontyfikat Jana Pawła I.
"Ojciec chrzestny Saga".
W 1975 roku Coppola specjalnie dla telewizji połączył dwie pierwsze części trylogii, ustawiając sceny w porządku chronologicznym, dodając kilka wcześniej wyciętych scen i jednocześnie zmniejszając brutalność. Ta wersja dostała nazwę "Ojciec chrzestny Saga". W 1992 Coppola stworzył kolejną wersję, noszącą tytuł: "The Godfather Trilogy 1901–1980". Rozszerza ona "Sagę" o fabułę części trzeciej oraz kolejne, wcześniej niepokazywane sceny. Film w tej wersji trwa 583 minuty (9 godz. i 43 min).

</doc>
<doc id="439299" url="https://pl.wikipedia.org/wiki?curid=439299" title="Mirystycyna">
Mirystycyna

Mirystycyna – organiczny związek chemiczny o działaniu psychoaktywnym występujący w olejku eterycznym gałki muszkatołowej. Cząsteczka mirystycyny zbudowana jest z dwupierścieniowego szkieletu 1,3-benzodioksolu zawierającego podstawnik metoksylowy (–OCH3) i allilowy (–CH2–CH=CH2).
Aktywność biologiczna.
Jest naturalnym insektycydem, prawdopodobnie wykazuje też działanie neurotoksyczne na komórki rakowe nerwiaka płodowego. Jest słabym inhibitorem monoaminooksydazy. 
Wbrew dawnym przypuszczeniom, mirystycyna nie jest metabolizowana do pochodnych amfetaminy; stwierdzono natomiast, że ulega ona demetylenacji i następczej metylacji.
Działanie psychoaktywne ujawnia się po spożyciu znacznie większych ilości substancji, niż jest obecna w gałce muszkatołowej stosowanej jako przyprawa kuchenna. . Efekty psychoaktywne, po spożyciu sproszkowanej gałki muszkatołowej, pojawiają się po 2–7 h i trwają do 24 h, a niektóre efekty drugorzędowe do 72 h. 
Mirystycyna może być używana jako półprodukt do syntezy MMDA, w reakcji podobnej do otrzymywania MDMA z safrolu.

</doc>
<doc id="439302" url="https://pl.wikipedia.org/wiki?curid=439302" title="Clicks and cuts">
Clicks and cuts



</doc>
<doc id="439304" url="https://pl.wikipedia.org/wiki?curid=439304" title="Clicks'n'cuts">
Clicks'n'cuts



</doc>
<doc id="439305" url="https://pl.wikipedia.org/wiki?curid=439305" title="Maria Krystyna Habsburg">
Maria Krystyna Habsburg

Maria Krystyna Habsburżanka, Maria Krystyna Joanna Józefa Antonia (ur. 13 maja 1742, zm. 23 czerwca 1798) – arcyksiężna austriacka, księżna cieszyńska, namiestnik Niderlandów Habsburskich. Żona księcia sasko-cieszyńskiego Alberta
Maria Krystyna była czwartą córką Marii Teresy i Franciszka Lotaryńskiego (ich piątym z kolei dzieckiem). 8 kwietnia 1766 roku poślubiła księcia cieszyńskiego Alberta w Wiedniu. Maria Krystyna i Albert Saski mieli jedną córkę Marię Teresę, urodzoną 16 maja 1767 roku w Wiedniu, zmarłą następnego dnia.
Nagrobek Marii Krystyny znajduje się w kościele augustianów w Wiedniu. Wykonany w 1805 przez Antonio Canovę przedstawia on piramidę, do której zdąża żałobny orszak. Sama arcyksiężna pochowana została jednak w rzeczywistości w podziemiach kościoła kapucynów.

</doc>
<doc id="439309" url="https://pl.wikipedia.org/wiki?curid=439309" title="PNM">
PNM



</doc>
<doc id="439313" url="https://pl.wikipedia.org/wiki?curid=439313" title="Rafał Grupiński">
Rafał Grupiński

Rafał Szymon Grupiński (ur. 26 września 1952 we Wronkach) – polski polityk, historyk i animator kultury, krytyk literacki, publicysta, wydawca, przedsiębiorca, nauczyciel akademicki, poseł na Sejm V, VI, VII, VIII i IX kadencji, przewodniczący klubu parlamentarnego Platformy Obywatelskiej w Sejmie VII kadencji, w latach 2007–2009 sekretarz stanu w Kancelarii Prezesa Rady Ministrów.
Życiorys.
W 1976 ukończył studia polonistyczne na Uniwersytecie im. Adama Mickiewicza w Poznaniu z zakresu historii literatury. W latach 1977–1981 pracował jako nauczyciel i bibliotekarz szkolny w szkołach podstawowych i ponadpodstawowych. Od 1981 nauczyciel akademicki, wykładowca historii kultury i estetyki na Wydziale Edukacji Artystycznej Akademii Sztuk Pięknych w Poznaniu.
W 1980 brał udział w zakładaniu szkolnego koła NSZZ „Solidarność” w Państwowym Liceum Sztuk Plastycznych w Poznaniu. Był współzałożycielem Komisji Koordynacyjnej NSZZ „Solidarność” Pracowników Oświaty i Wychowania w Wielkopolsce, założycielem i redaktorem czasopism drugiego obiegu, w tym od 1985 do 1999 niezależnego miesięcznika literackiego „Czas Kultury”, który w 1990 zaczął ukazywać się oficjalnie.
W latach 1991–1992 był redaktorem „Tygodnika Literackiego”, a w latach 1994–1995 redaktorem naczelnym tygodnika kulturalnego TVP "Pegaz". Od 1995 do 1996 zajmował stanowisko dyrektora telewizji edukacyjnej w TVP1. W latach 1999–2001 pełnił funkcję prezesa zarządu Wydawnictw Szkolnych i Pedagogicznych. Następnie pracował w wydawnictwie Prószyński i Spółka jako dyrektor książek (2002), wiceprezes (2003–2005) i prezes zarządu (2005).
Od 1990 do 1998 był członkiem zarządu spółki wydawniczej „Obserwator”, współtworzył (wspólnie z Krystyną i Ryszardem Krynickimi) serię wydawniczą A5, był pomysłodawcą serii wydawniczej Biblioteka Czasu Kultury. W latach 1995–1997 przewodniczył zespołowi doradczemu Ministerstwa Edukacji Narodowej i Telewizji Edukacyjnej ds. tworzenia i rozpowszechniania programów edukacyjnych dla szkół. W latach 1997–1998 współtworzył cykl dokumentalny pt. "Dzieje kultury polskiej". W latach 1997–1998 zasiadał w radzie nadzorczej Przedsiębiorstwa Produkcyjno-Handlowego AGROPOL w Sokołowie.
Członek Senatu ASP w Poznaniu przez dwie kadencje, współtwórca reformy uczelni i jej nowego statutu na początku lat 80. Zasiadał także m.in. w radzie Fundacji Pogranicze, radzie programowej Radia Merkury Poznań i radzie Fundacji 750-lecia Lokacji Miasta Poznania. Jest autorem i współautorem publikacji z zakresu historii kultury i literatury polskiej, programów telewizyjnych oraz podręczników do nauczania języka polskiego.
W latach 1991–1994 należał do Kongresu Liberalno-Demokratycznego, w latach 1994–1997 do Unii Wolności, a następnie przez pewien okres do Stronnictwa Konserwatywno-Ludowego. Od 2004 jest członkiem PO (od 2001 był doradcą jej klubu parlamentarnego).
W 2005 z listy PO został wybrany na posła V kadencji w okręgu kaliskim. W wyborach parlamentarnych w 2007 po raz drugi uzyskał mandat poselski, otrzymując 26 944 głosy.
16 listopada 2007 zaczął pełnić funkcję sekretarza stanu w Kancelarii Prezesa Rady Ministrów. 7 października 2009 podał się do dymisji. Dwa tygodnie później został wiceprzewodniczącym klubu parlamentarnego PO. 26 października tego samego roku odszedł z rządu. 22 maja 2010 został wybrany na przewodniczącego PO w województwie wielkopolskim, pokonując Waldego Dzikowskiego.
W 2011 kandydował w wyborach parlamentarnych z 1. miejsca na liście komitetu wyborczego PO w okręgu wyborczym nr 39 w Poznaniu i uzyskał mandat poselski. Oddano na niego 40 510 głosów (10,13% głosów oddanych w okręgu). 8 listopada tego samego roku został przewodniczącym klubu parlamentarnego PO.
W 2015 był jednym z założycieli komitetu wyborczego Bronisława Komorowskiego w wyborach prezydenckich. W wyborach w tym samym roku z powodzeniem ubiegał się o poselską reelekcję (dostał 29 122 głosy). W Sejmie VIII kadencji został przewodniczącym Komisji Edukacji, Nauki i Młodzieży oraz członkiem Komisji do Spraw Unii Europejskiej. W listopadzie 2016 został powołany na funkcję ministra kultury i dziedzictwa narodowego w gabinecie cieni utworzonym przez Platformę Obywatelską. W latach 2013–2018 wchodził w skład Rady Muzeum przy Muzeum Historii Żydów Polskich Polin w Warszawie.
W 2019 został wybrany z listy Koalicji Obywatelskiej na posła IX kadencji Sejmu, otrzymując 17 933 głosy.
Życie prywatne.
Jest mężem Ewy Malinowskiej-Grupińskiej. Jego pierwszą żoną była Anka Grupińska.

</doc>
<doc id="439318" url="https://pl.wikipedia.org/wiki?curid=439318" title="Most gen. Stefana Grota-Roweckiego">
Most gen. Stefana Grota-Roweckiego

Most gen. Stefana Grota-Roweckiego (pierwotnie most Toruński, zwyczajowo most Grota-Roweckiego lub most Grota) – most na Wiśle w Warszawie. Został zbudowany w latach 1977–1981 jako część Trasy Toruńskiej. Jest częścią ekspresowej obwodnicy Warszawy.
Opis.
Pierwsze projekty mostu powstały w latach 60. XX wieku. Według tych projektów miał być mostem podwieszonym na dwóch pylonach. Projekt został zmieniony ze względu na wysokie koszty budowy takiego mostu. Ostateczny projekt został wykonany przez zespół inżynierów biura projektowego „Stolica” pod kierunkiem Witolda Witkowskiego. Most został zbudowany przez Przedsiębiorstwo Robót Kolejowych nr 15 (przyczółki i podpory) i Mostostal (konstrukcja nośna i montaż). Wbijanie pali pod podporę mostu rozpoczęto we wrześniu 1976 (na przyczółku lewobrzeżnym).
Otwarcie mostu wraz z sąsiednimi węzłami drogowymi dla ruchu 27 listopada 1981 i poświęcenie go 28 listopada 1981 przez bp. Jerzego Modzelewskiego wiązało się z okresem aktywności „Solidarności”. W drodze ustępstw ze strony państwa, most otrzymał imię komendanta głównego Armii Krajowej Stefana Roweckiego „Grota”. Uroczystości poświęcenia mostu stały się masową manifestacją środowisk kombatanckich AK i opozycji demokratycznej.
W 2000 roku przeprawa była częścią ówczesnej drogi krajowej nr 18, łączącej Warszawę z Białymstokiem.
Most Stefana Grota-Roweckiego jest obok mostu Siekierkowskiego jednym z największych mostów Warszawy. Ma 645 m długości. Składa się z dwóch niezależnych konstrukcyjnie części, z których każda ma po pięć pasów ruchu po dwa tranzytowe i trzy lokalne (przed przebudową cztery bez rozdzielenia ruchu tranzytowego i lokalnego).
Przebudowa dla potrzeb S8.
We wrześniu 2009 roku GDDKiA rozpoczęła przebudowę Trasy Toruńskiej, wraz z mostem, do parametrów drogi ekspresowej, przy jednoczesnym poszerzeniu mostu do dziesięciu pasów ruchu (po pięć w każdą stronę). Inwestycję przebudowy trasy S8 na odcinku między ulicami Powązkowską i Modlińską realizowała czeska spółka Metrostav, natomiast kompleksową przebudowę obiektu podwykonawca – spółka B7. Wzmocnienia i poszerzenia ustroju dokonano według projektu, sporządzonego przez biuro projektowe Mosty Gdańsk i projektanta Adama Nadolnego. W ramach przebudowy most został wzmocniony za pomocą sprężenia zewnętrznego i poszerzony poprzez obcięcie starych i dodanie nowych, wydłużonych wsporników do istniejącej konstrukcji. Po zakończeniu przebudowy oraz wybudowaniu łącznika pomiędzy Konotopą a ulicą Powązkowską, całość trasy weszła w skład drogi S8.
Inwestycja planowana była na lata 2008–2010, jednak problemy miasta z wybudowaniem nowego mostu Północnego spowodowały opóźnienie tej inwestycji z powodu braku dróg alternatywnych w trakcie przebudowy mostu. Ostatecznie została wykonana w latach 2013–2015.
Łożysko zdemontowane podczas remontu mostu w 2015 zostało umieszczone w "Pontiseum" na terenie Instytutu Badawczego Dróg i Mostów.

</doc>
<doc id="439319" url="https://pl.wikipedia.org/wiki?curid=439319" title="Most Toruński">
Most Toruński



</doc>
<doc id="439322" url="https://pl.wikipedia.org/wiki?curid=439322" title="Enhanced Parallel Port">
Enhanced Parallel Port



</doc>
<doc id="439327" url="https://pl.wikipedia.org/wiki?curid=439327" title="Wschodnia Obwodnica Warszawy">
Wschodnia Obwodnica Warszawy

Wschodnia Obwodnica Warszawy (WOW) – droga ekspresowa będąca częścią ekspresowej obwodnicy Warszawy na odcinku od węzła Marki do węzła Lubelska i jednocześnie należąca do części bazowej Transeuropejskiej Sieci Transportowej (sieć TEN-T) jako fragment drogi ekspresowej S17 na odcinku Warszawa (węzeł Drewnica) – Lublin (węzeł Dąbrowica).
Jako część ekspresowej obwodnicy Warszawy WOW ciągnie się od węzła Marki na drodze ekspresowej S8, poprzez węzły: Drewnica (węzeł łączący S8 z drogą ekspresową S17), Ząbki, Poligon, Rembertów, Wesoła, Zakręt, Lubelska (węzeł łączący S17 z drogą ekspresową S2, czyli Południową Obwodnicą Warszawy (POW) prowadzącą na zachód w kierunku Łodzi oraz z autostradą A2 prowadzącą na wschód w kierunku Siedlec).
WOW zapisano w Programie Budowy Dróg Krajowych (PBDK) na lata 2014–2023 (z perspektywą do 2025 r.) jako element części sieci bazowej TEN-T z terminem realizacji do 2030 r.
Inwestycja zlokalizowana będzie w całości na terenie województwa mazowieckiego i będzie przebiegać, idąc od północy, przez tereny czterech powiatów: wołomińskiego (miasta: Marki, Ząbki oraz Zielonka), m.st. Warszawy (dzielnice: Warszawa-Rembertów i Warszawa-Wesoła), mińskiego (miasto Sulejówek) oraz otwockiego (gmina Wiązowna).
Odcinki w budowie.
Węzeł Warszawa Wschód (Zakręt) – Węzeł Lubelska.
Odcinek o długości 2,5 km. 22 listopada 2017 została podpisana umowa na zaprojektowanie i budowę odcinka z firmą Warbud S.A.. Wartość inwestycji wynosi 224,9 mln zł, a czas realizacji to 34 miesiące (w okres robót budowlanych nie wlicza się okresu zimowego tj. 15 grudnia – 15 marca). Planowany termin oddania do użytkowania to marzec 2021. W grudniu oddano do ruchu ciąg główny S17.
Warianty.
WOW – wariant W IIIa, obecnie W2 tzw. czerwony.
WOW – pierwsze wzmianki.
Historia Wschodniej Obwodnicy Warszawy (WOW) sięga lat 80. XX w. Z dokumentów wynika, że od roku 1987 do roku 2015, czyli przez blisko 30 lat, preferowanym wariantem przebiegu Wschodniej Obwodnicy Warszawy był wariant omijający centrum dzielnicy Wesoła m.st. Warszawy. Do roku 2013 wariant ten był oznaczany symbolem W IIIa, a po 2013 roku symbolem W2 i dodatkowo kolorem czerwonym.
W aneksie C opracowania firmy Atkins opublikowanego w lipcu 2004 roku na zlecenie Ministerstwa Infrastruktury czytamy:
W protokole z 21 maja 1999 roku z posiedzenia Komisji Oceny Projektów Inwestycyjnych (KOPI) stwierdza się:
"Studia te spotkały się z pozytywnymi opiniami na temat potrzeby takiego elementu w sieci drogowej, przy jednoczesnej dużej rozbieżności w ocenie poszczególnych wariantów przebiegu WOW. Jako optymalne w owym czasie uznane zostały wariant II i IIIa”."
Od 1987 roku praktycznie wszystkie dostępne dokumenty wskazują jako preferowany wariant W IIIa, czyli przebieg obwodnicy idący praktycznie tym samym śladem co wariant W2 tzw. czerwony w obecnej procedurze. Projekt"” (...) omawia budowę WOW jako dwujezdniową trasę dwupasmową pomiędzy Drewnicą i Zakrętem oraz jako dwujezdniową trzypasmową pomiędzy Markami i Drewnicą. Jej oddanie do użytku planowane jest na rok 2009, budowa rozpocznie się w roku 2006.(...)”".
Protesty, odwołania, sprzeciw samorządów wszystkich szczebli.
W sytuacji, kiedy GDOŚ przewleka swoją pracę i nie wydaje decyzji, strony postępowania mają zablokowaną możliwość wniesienia sprawy do bezstronnego sądu. Stanowi to naruszenie art. 32 Konstytucji RP oraz art. 47 Karty Praw Podstawowych Unii Europejskiej.

</doc>
<doc id="439329" url="https://pl.wikipedia.org/wiki?curid=439329" title="James Ronnie Dio">
James Ronnie Dio



</doc>
<doc id="439330" url="https://pl.wikipedia.org/wiki?curid=439330" title="Krzysztof Gadowski">
Krzysztof Gadowski

Krzysztof Jan Gadowski (ur. 14 sierpnia 1962 w Bochni) – polski polityk, inżynier transportu, poseł na Sejm V, VI, VII, VIII i IX kadencji.
Życiorys.
W 1986 ukończył studia w Instytucie Transportu, Eksploatacji i Utrzymania Pojazdów Politechniki Śląskiej w Gliwicach z tytułem zawodowym magister inżynier transportu. W 1996 ukończył podyplomowe studia na Wydziale Organizacji i Zarządzania Politechniki Śląskiej (zarządzanie przedsiębiorstwem), a w 1998 na Wydziale Prawa i Administracji Uniwersytetu Śląskiego (samorząd lokalny).
Od 1991 był zastępcą dyrektora, a w okresie 1996–1998 dyrektorem Międzygminnego Związku Komunikacyjnego w Jastrzębiu-Zdroju. W latach 1998–2005 pełnił funkcję wiceprezydenta tego miasta. Był także radnym miasta Jastrzębie-Zdrój. W 2006 bez powodzenia w wyborach samorządowych kandydował na urząd prezydenta tego miasta.
W 1996 przystąpił do Ligi Krajowej. W latach 1999–2003 należał do Ruchu Społecznego (do 2002 działającego jako RS AWS), był wiceprzewodniczącym koła powiatowego tej partii. W 2003 był wśród założycieli Chrześcijańskiego Ruchu Samorządowego, został członkiem zarządu głównego tego stowarzyszenia. Przystąpił do Platformy Obywatelskiej, z listy której w wyborach parlamentarnych w 2005 został wybrany na posła V kadencji w okręgu rybnickim. W wyborach parlamentarnych w 2007 po raz drugi uzyskał mandat poselski, otrzymując 18 003 głosy. W wyborach w 2011 z powodzeniem ubiegał się o reelekcję, dostał 15 326 głosów.
W 2015 został ponownie wybrany do Sejmu, otrzymując 11 549 głosów. W Sejmie VIII kadencji został członkiem Komisji do Spraw Energii i Skarbu Państwa oraz Komisji do Spraw Unii Europejskiej.
W wyborach parlamentarnych w 2019 kandydował z listy KO w okręgu nr 30, otrzymując 18 799 głosów i uzyskując mandat posła IX kadencji.
Odznaczenia.
W 2011 otrzymał Srebrną Odznakę „Zasłużony dla Ochrony Przeciwpożarowej”.

</doc>
<doc id="439332" url="https://pl.wikipedia.org/wiki?curid=439332" title="Irene Wust">
Irene Wust



</doc>
<doc id="439337" url="https://pl.wikipedia.org/wiki?curid=439337" title="Iwan Andiejewicz Kryłow">
Iwan Andiejewicz Kryłow



</doc>
<doc id="439338" url="https://pl.wikipedia.org/wiki?curid=439338" title="Gmina Norris">
Gmina Norris

Gmina Norris (ang. "Norris Township") – gmina w USA w stanie Dakota Południowa, w hrabstwie Mellette.

</doc>
<doc id="439339" url="https://pl.wikipedia.org/wiki?curid=439339" title="Norris (Tennessee)">
Norris (Tennessee)

Norris - miasto w Stanach Zjednoczonych w stanie Tennessee, w hrabstwie Anderson.

</doc>
<doc id="439340" url="https://pl.wikipedia.org/wiki?curid=439340" title="Norris (Karolina Południowa)">
Norris (Karolina Południowa)

Norris - miejscowość w Stanach Zjednoczonych w stanie Karolina Południowa, w hrabstwie Pickens.

</doc>
<doc id="439343" url="https://pl.wikipedia.org/wiki?curid=439343" title="Norris (Illinois)">
Norris (Illinois)

Norris – wieś w USA w stanie Illinois, w hrabstwie Fulton. Według spisu ludności w 2000 roku liczyła 194 mieszkańców.

</doc>
<doc id="439344" url="https://pl.wikipedia.org/wiki?curid=439344" title="Eutymiusz Tyrnowski">
Eutymiusz Tyrnowski

Eutymiusz Tyrnowski, także Ewtimij Tyrnowski (bułg. Евтимий Търновски, ur. ok. 1320–1330 w Welikim Tyrnowie, zm. ok. 1402–1404 w monasterze Zaśnięcia Matki Bożej w Baczkowie) – bułgarski biskup prawosławny, mnich, ostatni patriarcha Tyrnowa, pisarz, uznawany za najwybitniejszego przedstawiciela tzw. tyrnowskiej szkoły piśmiennictwa.
Życie.
Według niektórych źródeł średniowiecznych Eutymiusz pochodził ze znanego rodu Cambłaków, urodził się około 1330 r. Wykształcenie zdobył w tyrnowskich szkołach przyklasztornych, m.in. w monasterze w Kilifarewie, w połowie XIV wieku był już mnichem. Był uczniem św. Teodozjusza Tyrnowskiego. W r. 1363 Eutymiusz towarzyszył Teodozemu do Konstantynopola, a następnie jakiś czas spędził na Górze Athos, przyswajając sobie u źródeł doktrynę hezychastyczną. W 1371 r. popadł w niełaskę i z rozkazu cesarza bizantyńskiego został uwięziony, a następnie zesłany na wyspę Limios.Wygnany z Bizancjum, powrócił do Tyrnowa, gdzie założył monaster Trójcy Świętej, który stał się następnie centrum tzw. tyrnowskiej szkoły piśmienniczej. W 1375 r. został obrany patriarchą tyrnowskim. Jego działalności kres położył najazd wojsk tureckich w 1393 r. Pod nieobecność cara, kierował obroną Tyrnowa przed Turkami. Po upadku miasta został przez zdobywców zesłany do Monasteru Baczkowskiego. Zmarł pomiędzy rokiem 1401 a 1411
Najbardziej dramatyczny epizod życia Eutymiusza tak opisał po latach jego uczeń Grzegorz Cambłak: "Stanął on śmiało przed tyranem, ze spokojną duszą i nie zmienił się wcale z bojaźni, ale łagodnym wyrazem oblicza okazywał potęgę żyjącego w nim ducha. A kiedy mu zdjęli szaty kapłańskie i wyprowadzili na mur miasta i wszystko przygotowali, by mu ściąć głowę i aby śmierć jego była sromotna, czyż on upadł na twarz, czy się zatrwożył, czy okazał jakiekolwiek przywiązanie do życia? Bynajmniej. Kat zbliżył się i gotów już był zadać mu cios śmiertelny. Lecz Ten, który niegdyś poraził i uczynił nieruchomą niespodziewanie rękę, którą król wyciągnął, by pojmać proroka, w ten sam sposób poraził nieruchomością śmiercionośną prawicę i wyglądała on jak ręka trupa, przywiązana do żywego i poruszającego się człowieka... Po tym cudzie barbarzyńca nakazał mieszkańcom przesiedlić się na Wschód, a Bożego człowieka skazał na zesłanie do Macedonii. I ruszył razem z narodem jak niegdyś prorok Jeremiasz".
Reforma ksiąg.
Po powrocie do kraju przy pomocy uczniów podjął trud porównania przekładów tekstów liturgicznych, napisanych w ciągu wieków z oryginałami. Potrzebę takiej reformy dyktował stan ówczesnych kopii i przekładów ksiąg kościelnych. Rozwój języka bułgarskiego, który w XII wieku wkroczył w okres średniobułgarski, coraz bardziej oddalając się od języka ksiąg liturgicznych, spowodował, że kopiści stosowali różne zasady ortograficzne i dopuszczali się licznych błędów zniekształcających tekst oryginalny i zagrażających ortodoksji. Jako pierwszy dzieła weryfikacji ksiąg podjął się starzec Jan, mnich z athoskiej z Wielkiej Ławry. Eutymiusz poszedł w jego ślady. Podstawą podjętej przez niego reformy był właściwy hezychastom kult słowa ksiąg świętych, w którym wyraża się to, co niewyrażalne i lęk przed jego zniekształceniem. Weryfikując księgi kościelne Eutymiusz i jego współpracownicy dążyli do maksymalnej wierności oryginałowi i próbowali ustanowić jak najsztywniejsze normy językowo-ortograficzne, mające w przyszłości zapobiec błędom i rozbieżnościom. Na charakterze reformy zaważył z jednej strony pietyzm dla doskonałości ksiąg greckich, z drugiej kult tradycji świętych Cyryla i Metodego. Reformatorzy usiłowali więc przywrócić językowi jego postać archaiczną, opierając się w pisowni na wzorach starobułgarskich, a jednocześnie przenosili do niego mechanicznie zasady ortografii greckiej. Ujednoliceniu uległo użycie jerów, nosówek, interpunkcji. Reforma, poparta przez cara Iwana Szyszmana została wprowadzona w życie na terenie carstwa tyrnowskiego. Wedle przekazów średniowiecznych w państwie bułgarskim zabroniono przepisywania ksiag nieuczonym kopistom, a wszystkie rękopisy miały być przedkładane do sprawdzenia. Reforma Eutymiusza, podjęta przez jego uczniów, stała się następnie wzorem dla zmian, wprowadzanych w tekstach cerkiewnosłowiańskich w Serbii, Wielkim Księstwie Moskiewskim oraz tworzonych na terenie Mołdawii.
Twórczość.
Eutymiusz pozostawił po sobie bogatą spuściznę piśmienniczą: mowy pochwalne, objaśnienia dogmatów wiary i obrzędów liturgicznych oraz żywoty świętych. Zachowały się cztery żywoty poświęcone: Iwanowi Rilskiemu, Hilarionowi Myglynskiemu, Filotei Temniszkiej i Petce Tyrnowskiej oraz cztery mowy pochwalne. Najbardziej interesujący żywot świętego Jana z Riły (Iwana Rilskiego), pierwszego bułgarskiego świętego, poprzedzony został traktatem na temat ascezy. Spośród mów pochwalnych najciekawsza została napisana ku czci Konstantyna Wielkiego i świętej Heleny. Eutymiusz czerpał materiał do swych prac z dawniejszych utworów rodzimych i greckich, przerabiał je jednak zgodnie z ówczesnymi wzorcami bizantyńskimi. Pod jego piórem święci nabierali rysów hezychastycznych: w samotności zmagali się z demonami i dostępowali wizji boskiej światłości. Oprócz opisów stanów duchowych w żywotach pojawił się abstrakcyjny psychologizm, a także polemiki antyheretyckie, do których argumenty czerpał głównie z "Dogmatycznej panoplii" Zigabenosa z XII wieku.
Żywoty i mowy pochwalne pisał Eutymiusz przede wszystkim na uroczystości kościelne ku czci tych świętych, których relikwie znajdowały się w Tyrnowie. W pozostawionych przez niego żywotach coraz większą rolę odgrywają dzieje wędrówki relikwii świętego. Stylizowane na latopis sławią one carów bułgarskich, którym stolica zawdzięczała sprowadzenie relikwii. 
Całą twórczość Eutymiusza przenika troska o odnowę życia kościelnego, w którym upatrywał ratunek dla państwa. Zwracał się z pouczeniem do władców. W "Żywocie świętego Iwana Rilskiego" mówił o potrzebie gromadzenia wojsk i oręża. W "Słowie pochwalnym o Konstantynie i Helenie" stawiał carowi Iwanowi Szyszmanowi za przykład świętego Konstantyna, jako władcę który służył Kościołowi. W żywotach w patetycznych modlitwach zwracał się do świętych o ocalenie Tyrnowa przed zgubą i obcym najeźdźcą. W swej twórczości Eutymiusz dużo miejsca poświęcał przeszłości Bułgarii, co może świadczyć o rosnącym zainteresowaniu tematyką ojczystą w zagrożonym przez Turków kraju.
Twórczość Eutymiusza cechuje bogactwo języka operującego licznymi porównaniami i przenośniami oraz poetyczne ujęcie natury. Ozdobnym stylem swych prac nawiązywał do współczesnych mu wzorów greckich, choć jednocześnie podziwiał prostotę stylu świętych Cyryla i Metodego, których pamięć otaczał głęboką czcią. Wzorem hezychastów wyrażał lęk, że nie zdoła wysławić świętości dostatecznie pięknie ("po lěpotě") i tym kunsztowniej "splatał słowa" mnożąc wykrzykniki i pytania retoryczne, długie łańcuchy synonimicznych epitetów, wyszukanych porównań i metafor, sięgając po cytaty z Pisma Świętego, alegorie i symbole i łącząc wszystko w zawiłe okresy swej prozy.
Znaczenie Eutymiusza w pełni docenili już jego współcześni. Piszący krótko po upadku Tyrnowa w Widyniu Joasaf Widyński w "Pochwale świętej Filotei" opisując zdobycie przez Turków stolicy wschodniej Bułgarii przytacza taką oto skargę ludu tyrnowskiego: "Oby lepiej słońce zgasło, niżby umilknąć miał język Ewtimija".
Uczniowie.
Eutymiusz pozostawił po sobie grono uczniów, którzy kontynuowali jego prace. Do najwybitniejszych należeli: Cyprian i Grzegorz Cambłak oraz Konstantyn Kostenecki, którzy po upadku Tyrnowa przenieśli tradycje tyrnowskiej szkoły piśmienniczej daleko poza granice Bułgarii: do Serbii, Mołdawii, Wielkiego Księstwa Moskiewskiego i Litewskiego.
Bułgarska Cerkiew Prawosławna ogłosiła Eutymiusza Tyrnowskiego świętym. Jego święto przypada 20 stycznia.
Nawiązania w literaturze.
Eutymiusz Tyrnowski jest jednym z głównych bohaterów powieści Emiliana Stanewa "Antychryst".

</doc>
<doc id="439345" url="https://pl.wikipedia.org/wiki?curid=439345" title="Reinhard Rauball">
Reinhard Rauball

Reinhard Rauball (ur. 25 czerwca 1946 w Northeim) – niemiecki polityk, prawnik i działacz sportowy. Prezes występującego w Bundeslidze klubu piłkarskiego Borussia Dortmund. Posiada stopień naukowy doktora prawa.
Kariera.
Od roku 1972 pracuje w zawodzie prawnika, był wykładowcą na Ruhr-Universität Bochum. Najsłynniejsza jego sprawa, którą wygrał, dotyczyła Katrin Krabbe oskarżonej o handel narkotykami.
Od 1 marca 1999 do 8 marca 1999 roku główny prawnik landu Nadrenia Północna-Westfalia. Tydzień po przyjęciu nominacji zrezygnował ze stanowiska, ponieważ objął posadę w radzie nadzorczej amerykańskiej firmy Eurogas.
Udziela się w sporcie. W latach 1972–1982, 1984–1986 oraz od 2004 do dziś jest prezesem Borussii Dortmund, zaś w latach 1986–2004 pracował na stanowisku wiceprezesa tego klubu.
Dziś wraz z Albrechtem Knaufem oraz Reinhaldem Lunowem tworzy dyrekcję BVB.
7 sierpnia 2007 roku Rauball został wybrany przewodniczącym 'Ligi 36', czyli przedstawicieli klubów I i II Bundesliga.
Reinhard Rauball jest żonaty i ma dwie córki.

</doc>
<doc id="439347" url="https://pl.wikipedia.org/wiki?curid=439347" title="Ewa Więckowska">
Ewa Więckowska

Ewa Małgorzata Więckowska (ur. 29 grudnia 1958 w Zabrzu) – polska lekarka i polityk, posłanka na Sejm V kadencji.
Życiorys.
Absolwentka Wydziału Lekarskiego Śląskiej Akademii Medycznej. W 1995 uzyskała na tej uczelni stopień doktora nauk medycznych. Specjalizowała się w zakresie pulmonologii. Podjęła praktykę w zawodzie. W latach 1998–2005 zasiadała w gliwickiej radzie miasta. Na początku lat 90. zakładała w tym mieście struktury Unii Polityki Realnej. W 2001 wstąpiła do Platformy Obywatelskiej. Została też działaczką Europejskiej Unii Kobiet.
W wyborach parlamentarnych w 2005 uzyskała mandat poselski w okręgu gliwickim z listy PO. W Sejmie pracowała w Komisji Finansów Publicznych oraz Komisji Zdrowia. W 2007 odeszła z PO, w przedterminowych wyborach parlamentarnych bezskutecznie ubiegała się o reelekcję z listy Polskiego Stronnictwa Ludowego.
Od 2013 pełniła funkcję prezesa warszawskiej spółki Szpital Solec, zrezygnowała z tego stanowiska w lutym 2021. Później została powołana na stanowisko pełnomocnika tej spółki.

</doc>
<doc id="439367" url="https://pl.wikipedia.org/wiki?curid=439367" title="Cieklinka">
Cieklinka

Cieklinka – góra o wysokości 512 m n.p.m. leżąca w Polsce na granicy województw małopolskiego i podkarpackiego w Beskidzie Niskim. Nazwa góry pochodzi od miejscowości Cieklin.

</doc>
<doc id="439371" url="https://pl.wikipedia.org/wiki?curid=439371" title="WOW">
WOW



</doc>
<doc id="439373" url="https://pl.wikipedia.org/wiki?curid=439373" title="Andrzej Gałażewski">
Andrzej Gałażewski

Andrzej Józef Gałażewski (ur. 20 kwietnia 1944 w Krakowie) – polski polityk oraz inżynier mechanik, w latach 1990–1991 prezydent Gliwic, wicewojewoda katowicki i śląski, poseł na Sejm IV, V, VI i VII kadencji.
Życiorys.
Ukończył studia na Wydziale Mechaniczno-Energetycznym Politechniki Śląskiej. Następnie pracował w biurach konstrukcyjnych i projektowych. W 1980 został członkiem „Solidarności”. Od 1982 zajmował się kolportażem i drukiem wydawnictw podziemnych (m.in. „Tygodnika Mazowsze”), zajmował się też szkoleniem opozycyjnych drukarzy. W kwietniu 1986 został tymczasowo aresztowany za prowadzoną działalność opozycyjną, zwolniono go we wrześniu tego samego roku na mocy amnestii.
Był przewodniczącym lokalnego Komitetu Obywatelskiego. W latach 1990–1991 pełnił funkcję prezydenta Gliwic. Prowadził później firmę budowlaną, po czym w 1992 został wiceprezesem Górnośląskiej Agencji Rozwoju Regionalnego. W latach 1997–2000 był wicewojewodą katowickim i I wicewojewodą śląskim (odwołano go po rozpadzie koalicji AWS-UW). Po odwołaniu objął stanowisko dyrektora w Regionalnej Izbie Przemysłowo-Handlowej w Gliwicach.
W latach 1991–1994 należał do Kongresu Liberalno-Demokratycznego, następnie do 2001 do Unii Wolności. W 2001 przeszedł do Platformy Obywatelskiej. Z listy PO uzyskiwał mandat poselski w wyborach w 2001 i 2005 w okręgu gliwickim. W 2004 z ramienia parlamentu pełnił mandat posła do Parlamentu Europejskiego. W wyborach parlamentarnych w 2007 po raz trzeci został posłem, otrzymując 33 766 głosów. W 2011 z powodzeniem ubiegał się o reelekcję, dostał 11 746 głosów. Nie kandydował w kolejnych wyborach w 2015.
W 2012 został odznaczony Krzyżem Wolności i Solidarności. W 2001 otrzymał Złoty Krzyż Zasługi.

</doc>
<doc id="439375" url="https://pl.wikipedia.org/wiki?curid=439375" title="Endometrium">
Endometrium

Endometrium, wyścielisko – błona śluzowa macicy ssaków, wrażliwa na hormony steroidowe, w szczególności na estrogeny i gestageny, w związku z czym zmieniająca się wraz z cyklem miesięcznym.
U dziewcząt przed okresem dojrzewania endometrium ma grubość od 0,3 do 0,5 mm. U kobiet miesiączkujących w okresie okołoowulacyjnym przeciętnie jest to 7–9 mm, a w drugiej fazie cyklu do 15 mm (za nieprawidłową grubość wyścieliska dla kobiet miesiączkujących uznaje się wartość powyżej 15 mm). W okresie pomenopauzalnym u kobiet stosujących hormonalną terapię zastępczą grubość endometrium nie powinna przekraczać 8 mm (5 mm u kobiet jej niestosujących). Po tym okresie jego grubość większa niż 12 mm sugeruje raka trzonu macicy.
W błonie śluzowej można wyróżnić dwie warstwy, które są dobrze widoczne w fazie lutealnej. Są to warstwy podstawna i czynnościowa. Warstwa czynnościowa złuszcza się w końcowej fazie lutealnej cyklu miesiączkowego. Warstwa podstawna stanowi materiał zapasowy, z którego odbudowuje się warstwa czynnościowa na początku cyklu miesięcznego.
W fazie folikularnej podwyższone i narastające stężenie estrogenów powoduje proliferację komórek podścieliska, rozrost cew gruczołowych (w ich komórkach gromadzi się glikogen) i naczyń krwionośnych spiralnych. W tym okresie błona śluzowa kilkakrotnie grubieje i odtwarza się nabłonek gruczołowy wyściełający jamę macicy.
Rozbudowujące się w jajniku ciałko żółte zaczyna wydzielać progesteron i cykl przechodzi w fazę lutealną. Komórki endometrium dojrzewają i tracą zdolności mitotyczne. W szczytowych częściach komórek nadal gromadzi się glikogen. Częściowo jest on wydzielany do cew gruczołowych. Cewy rozszerzają się i przyjmują kształt gwiazdkowaty oraz zwijają się spiralnie. Naczynia spiralne układają się wzdłuż cew, obficie je unaczyniając. Komórki podścieliska są w tym okresie tzw. komórkami doczesnowymi miesiączkowymi. Ulegają one przekształceniu i pojawiają się w nich enzymy proteolityczne, glikogen i lipidy. Zewnętrzna warstwa zawiera komórki doczesnowe i nabłonek pokrywający, które razem stanowią warstwę zbitą. Głębiej znajdują się rozbudowane cewy gruczołowe, czyli warstwa gąbczasta.
Jeżeli dojdzie do zapłodnienia, pod wpływem progesteronu z ciałka żółtego nastąpi dalszy rozwój endometrium i przekształcenie go w błonę doczesną ciążową, z warstwą zbitą i gąbczastą, bogatą w substancje odżywcze i mającą odżywiać zarodek przed jego pełnym zagnieżdżeniem (implantacją). W przeciwnym wypadku dochodzi do ustania działania ciałka żółtego i wydzielania progesteronu, następuje krótkotrwałe niedokrwienie, po czym rozszerzenie naczyń włosowatych, które wypełniają się krwią i pękają; część czynnościowa błony śluzowej ulega złuszczeniu.

</doc>
<doc id="439385" url="https://pl.wikipedia.org/wiki?curid=439385" title="Perforacja">
Perforacja

Perforacja − otwory wykonane w jakimś materiale, spełniające różne funkcje, np. ułatwienie przesuwania, odrywania, wpinania w segregator, mocowania itp. 
W fotografii i filmie.
Perforacja najczęściej używana jest w fotografii i filmie do przesuwu błon światłoczułych, w poligrafii do mocowania płyt offsetowych itp. 
W informatyce.
Początki informatyki i pierwsze komputery używały także perforacji do programowania procesów obliczeniowych. Takie karty lub taśmy były perforowane równomiernie rozłożonymi otworami w miejscach kodowania, co spełniało zadanie zapisu danych cyfrowych (np. brak otworu oznaczał logiczne zero, otwór – logiczną jedynkę), czyli w efekcie zapisu programu komputowego. Komputer odczytywał taką kartę lub taśmę mechanicznie (w późniejszych rozwiązaniach optycznie), odnajdując miejsca przedziurkowane i odczytywał dane, które uruchamiały w systemie proces obliczeniowy.
W medycynie.
Otwór w narządzie wewnętrznym np. żołądku, jelicie, a także w zębie.
Inne zastosowania perforacji.
Perforacja jest również używana jako metoda ułatwiająca rozdzielanie większego arkusza papieru, na z góry określone, mniejsze fragmenty. Dawniej rozwiązanie tego typu było stosowane przy drukarkach igłowych, które drukowały na tzw. papierze ciągłym, gdzie poszczególne kartki papieru oddzielało się poprzez ich oddzieranie wzdłuż umieszczonych wcześniej perforacji. Ponadto papier ten posiadał wzdłuż obu brzegów specjalną perforację służącą do jego transportu wewnątrz drukarki.
Obecnie perforację stosuje się jeszcze do znaczków pocztowych, tak aby ułatwić ich oddzieranie z całości arkusza. W tym przypadku technika perforacji jest stosowana już prawie 150 lat, bowiem pierwszy polski znaczek pocztowy miał już perforowane brzegi.

</doc>
<doc id="439398" url="https://pl.wikipedia.org/wiki?curid=439398" title="Stanisław Gorczyca (polityk)">
Stanisław Gorczyca (polityk)

Stanisław Andrzej Gorczyca (ur. 27 lipca 1958 w Miłomłynie) – polski polityk i samorządowiec, poseł na Sejm IV i V kadencji, senator VII i VIII kadencji.
Życiorys.
Ukończył w 1984 studia inżynierskie na Wydziale Ogólnorolnym Akademii Rolniczo-Technicznej w Olsztynie, a dwa lata później magisterskie na Wydziale Ekonomicznym tej uczelni. Odbył też studia podyplomowe z zakresu samorządu terytorialnego na Uniwersytecie Warszawskim. W 2011 uzyskał stopień doktora nauk biologicznych na Uniwersytecie Pedagogicznym im. Komisji Edukacji Narodowej w Krakowie.
Do 1990 pracował jako nauczyciel. W latach 1990–1998 sprawował funkcję wójta gminy Miłomłyn, następnie do 2001 był burmistrzem miasta i gminy Miłomłyn.
Działa w organizacjach regionalnych, m.in. jako przewodniczący zgromadzenia Związku Gmin Kanału Ostródzko-Elbląskiego i Pojezierza Iławskiego i członek zarządu Warmińsko-Mazurskiego Stowarzyszenia Pomocy Dziecku i Rodzinie w Szymonowie.
W 1993 bez powodzenia ubiegał się o mandat poselski z listy Unii Demokratycznej w Olsztynie. Z ramienia Platformy Obywatelskiej w 2001 i w 2005 uzyskiwał mandat posła na Sejm IV i V kadencji w okręgu elbląskim. W wyborach parlamentarnych w 2007 kandydował do Senatu, wygrywając wybory w tym samym okręgu z wynikiem 89 766 głosów. W 2011 z powodzeniem ubiegał się o reelekcję, w nowym okręgu jednomandatowym dostał 33 627 głosów. W 2015 nie został wybrany na kolejną kadencję. W styczniu 2016 został sekretarzem miasta w Olsztynie. W 2018 uzyskał mandat radnego sejmiku warmińsko-mazurskiego. W 2019 ponownie bez powodzenia kandydował do Senatu.

</doc>
<doc id="439401" url="https://pl.wikipedia.org/wiki?curid=439401" title="Robert Krawczyk">
Robert Krawczyk

Robert Krawczyk (ur. 26 marca 1978 w Tarnowskich Górach) – polski judoka, wychowanek klubu Czarni Bytom, wielokrotny reprezentant Polski, członek kadry olimpijskiej, magister wychowania fizycznego, trener.
Życiorys.
Ukończył Akademię Wychowania Fizycznego i Sportu im. Jędrzeja Śniadeckiego w Gdańsku.
Jako pierwszy polski judoka zakwalifikował się na Igrzyska Olimpijskie w Pekinie.
Jego debiut międzynarodowy miał miejsce w 1995 roku w Bath (Wielka Brytania), jego preferowane techniki to waki otoshi, tai-otoshi i seoi-nage.
Brązowy medalista Mistrzostw Świata w 2003 w Osace w kategorii do 81 kg, złoty medalista Mistrzostw Europy w Belgradzie (2007) i trzykrotny brązowy medalista Mistrzostw Europy we Wrocławiu (2000), w Mariborze (2002) oraz Rotterdamie (2005). Uczestnik Igrzysk Olimpijskich w Sydney (2000). Zajął piąte miejsce na Igrzyskach Olimpijskich w Atenach w 2004. Dwukrotnie był Akademickim Mistrzem Świata. Mistrz Europy w kategorii 81 kg Belgradzie. Wielokrotny medalista MP.
Jest żołnierzem Wojska Polskiego w stopniu starszego marynarza.
Podczas Światowych Wojskowych Igrzysk Sportowych 2011 zdobył brązowy medal w rywalizacji drużynowej. Rok wcześniej, podczas Mistrzostw Europy Wojskowych w Judo 2010, zdobył złoty medal w kategorii do 81 kilogramów. Podczas Wojskowych Mistrzostw Świata w Astanie (2013) zdobył brązowy medal w drużynie.
Posiada 6 dan.

</doc>
<doc id="439404" url="https://pl.wikipedia.org/wiki?curid=439404" title="Tomasz Głogowski">
Tomasz Głogowski

Tomasz Marian Głogowski (ur. 30 grudnia 1974 w Tarnowskich Górach) – polski polityk i nauczyciel akademicki, poseł na Sejm V, VI, VII, VIII i IX kadencji.
Życiorys.
Ukończył studia z zakresu filologii polskiej na Uniwersytecie Śląskim w Katowicach. W 2003 uzyskał stopień doktora nauk humanistycznych (specjalność literaturoznawstwo) na podstawie pracy "„Pismo „śląskiego Października”. Tygodnik społeczno-kulturalny „Przemiany” (1956–1957)”". Prowadził zajęcia na UŚ i w Akademii Polonijnej w Częstochowie. W latach 2002–2005 był radnym rady miejskiej w Tarnowskich Górach.
W 2005 z listy Platformy Obywatelskiej został wybrany na posła V kadencji w okręgu gliwickim. W wyborach parlamentarnych w 2007 po raz drugi uzyskał mandat poselski, otrzymując 20 744 głosy. W wyborach w 2011 z powodzeniem ubiegał się o reelekcję, dostał 15 649 głosów.
W 2015 został ponownie wybrany do Sejmu, otrzymując 8982 głosy. W Sejmie VIII kadencji został zastępcą przewodniczącego Komisji Regulaminowej, Spraw Poselskich i Immunitetowych oraz członkiem Komisji do Spraw Unii Europejskiej, pracował też w Komisji Finansów Publicznych (2017) oraz Komisji Nadzwyczajnej do rozpatrzenia projektu uchwały w sprawie zmiany Regulaminu Sejmu (2015).
W wyborach w 2019 z powodzeniem ubiegał się o poselską reelekcję z ramienia Koalicji Obywatelskiej, otrzymując 12 120 głosów.
W 1998 otrzymał Nagrodę im. Wojciecha Korfantego przyznaną przez Związek Górnośląski.

</doc>
<doc id="439405" url="https://pl.wikipedia.org/wiki?curid=439405" title="Humbert Sabaudzki (di Salemi)">
Humbert Sabaudzki (di Salemi)

Humbert Sabaudzki, wł. Umberto Maria Vittorio Amedeo Giuseppe di Savoia-Aosta, conte di Salemi (ur. 22 czerwca 1889 w Turynie, zm. 19 października 1918 w Crespano del Grappa) – hrabia Salemi z linii Aosta dynastii sabaudzkiej, jedyny syn z drugiego małżeństwa byłego króla Hiszpanii Amadeusza, księcia Aosty, z Marią Letycją Bonaparte-Aosta.
Po wybuchu I wojny światowej Humbert, nieco zdyskredytowany swoimi dość skandalicznymi aferami miłosnymi, zgłosił się do armii włoskiej na ochotnika jako szeregowiec w pułku artylerii. Walcząc zawsze w pierwszych szeregach, uzyskał dwa medale za dzielność i z biegiem czasu awans na dowódcę baterii artyleryjskiej, jak podkreślono „wyłącznie dzięki własnym zasługom”. W czasie walk z oddziałami austriackimi koło Monte Grappa zaraził się tzw. grypą hiszpańską i zmarł w szpitalu wojskowym w Crespano del Grappa. Rodziny nie posiadał. Został pochowany na cmentarzu w Crespano Veneto, później przeniesiony na cmentarz wojskowy w Monte Grappa.
Odznaczony dwukrotnie Srebrnym Medalem za Męstwo Wojskowe i Krzyżem Zasługi Wojennej.

</doc>
<doc id="439407" url="https://pl.wikipedia.org/wiki?curid=439407" title="Andrzej Biernat (polityk)">
Andrzej Biernat (polityk)

Andrzej Zbigniew Biernat (ur. 11 sierpnia 1960 w Urzędowie) – polski polityk i nauczyciel, poseł na Sejm V, VI i VII kadencji, w latach 2013–2015 minister sportu i turystyki.
Życiorys.
Jest synem Wacława i Marianny. Ukończył w 1987 studia magisterskie na Wydziale Pedagogiki Wyższej Szkoły Pedagogicznej w Częstochowie, a w 2002 podyplomowe studia w Akademii Wychowania Fizycznego w Poznaniu w zakresie organizacji i zarządzania sportem.
Od 1988 do 1996 pracował jako nauczyciel w szkole podstawowej w Konstantynowie Łódzkim. Był jednym z organizatorów, a do 1996 dyrektorem Centrum Sportu i Rekreacji w tym mieście.
W 1997 wstąpił do Ruchu Odbudowy Polski. Był wiceprzewodniczącym jego struktur w Łodzi. Z partii odszedł w 1999. W 2005 z listy Platformy Obywatelskiej został wybrany do Sejmu V kadencji w okręgu sieradzkim. W wyborach parlamentarnych w 2007 po raz drugi uzyskał mandat poselski, otrzymując 36 278 głosów. Po raz trzeci został posłem w wyborach parlamentarnych w 2011, uzyskując 25 721 głosów.
27 listopada 2013 został przez prezydenta Bronisława Komorowskiego powołany na urząd ministra sportu i turystyki. 22 września 2014 objął to samo stanowisko w rządzie Ewy Kopacz. 10 czerwca 2015 premier poinformowała o złożeniu przez niego dymisji z pełnionej funkcji. Odwołany został przez prezydenta RP pięć dni później.
Od grudnia 2008 do marca 2016 stał na czele struktur PO w województwie łódzkim. W listopadzie 2014 został p.o. sekretarza generalnego partii w miejsce Pawła Grasia. Ustąpił z tej funkcji w sierpniu 2015, zrezygnował także z kandydowania w wyborach parlamentarnych w tym samym roku. W 2016 przedstawiono mu zarzuty dotyczące nieprawidłowości w składanych przez niego oświadczeniach majątkowych. W 2022 został skazany w tej sprawie przez Sąd Rejonowy dla Łodzi-Śródmieścia na 40 tysięcy złotych grzywny.

</doc>
<doc id="439408" url="https://pl.wikipedia.org/wiki?curid=439408" title="Stanisław Gawłowski">
Stanisław Gawłowski

Stanisław Gawłowski (ur. 27 listopada 1968 w Brzegu) – polski polityk, z wykształcenia ekonomista, poseł na Sejm V, VI, VII i VIII kadencji, senator X kadencji, w latach 2007–2015 sekretarz stanu w Ministerstwie Środowiska.
Życiorys.
W 2000 uzyskał licencjat w Bałtyckiej Wyższej Szkole Humanistycznej w Koszalinie, w 2003 ukończył studia podyplomowe z historii w Wyższej Szkole Gospodarstwa Krajowego, a w 2005 uzyskał magisterium w Wyższej Szkole Zarządzania i Administracji. W 2011 w Społecznej Wyższej Szkole Przedsiębiorczości i Zarządzania w Łodzi uzyskał stopień doktora.
W 1987 wstąpił do Ruchu Wolność i Pokój, a w 1988 do Konfederacji Polski Niepodległej. W 1994 uzyskał mandat radnego Darłowa, wszedł w skład zarządu miasta. Od 1996 pełnił funkcję zastępcy burmistrza. W latach 1998–2002 zasiadał w sejmiku zachodniopomorskim, następnie do 2005 zajmował stanowisko zastępcy prezydenta Koszalina.
Należał do Stronnictwa Konserwatywno-Ludowego, następnie przystąpił do Platformy Obywatelskiej. Z jej listy w wyborach parlamentarnych w 2001 bez powodzenia kandydował do Sejmu, a w wyborach w 2005 został wybrany na posła V kadencji w okręgu koszalińskim. W wyborach parlamentarnych w 2007 po raz drugi uzyskał mandat poselski, otrzymując 24 597 głosów. 16 listopada 2007 został sekretarzem stanu w Ministerstwie Środowiska. W wyborach w 2011 z powodzeniem ubiegał się o reelekcję, dostał 27 047 głosów.
10 czerwca 2015 premier Ewa Kopacz poinformowała na konferencji prasowej, że przyjęła jego dymisję ze stanowiska wiceministra. W wyborach w tym samym roku został ponownie wybrany do Sejmu, otrzymując 14 264 głosów. W Sejmie VIII kadencji został przewodniczącym Komisji Ochrony Środowiska, Zasobów Naturalnych i Leśnictwa. W 2016 został p.o. sekretarza generalnego PO, a od grudnia 2017 do kwietnia 2018 zajmował stanowisko sekretarza generalnego partii. 17 listopada 2017 został powołany na funkcję przewodniczącego Stałego Komitetu Rady Ministrów w gabinecie cieni utworzonym przez Platformę Obywatelską.
W grudniu 2017 z Prokuratury Krajowej na wniosek Centralnego Biura Antykorupcyjnego wystosowano wniosek o uchylenie immunitetu polityka w związku z zamiarem przedstawienia mu zarzutów m.in. korupcyjnych, w tym związanych z tzw. aferą melioracyjną dotyczącą nieprawidłowości przy inwestycjach prowadzonych przez Zachodniopomorski Zarząd Melioracji i Urządzeń Wodnych w Szczecinie.
W styczniu 2018 Stanisław Gawłowski, nieprzyznający się do tych czynów, zrzekł się immunitetu. 27 lutego 2018 Komisja Regulaminowa, Spraw Poselskich i Immunitetowych zarekomendowała Sejmowi wyrażenie zgody na zatrzymanie i tymczasowe aresztowanie posła. 12 kwietnia 2018 Sejm bezwzględną większością głosów wyraził zgodę na zatrzymanie i tymczasowe aresztowanie polityka. Następnego dnia Stanisław Gawłowski stawił się w Prokuraturze Krajowej w Szczecinie, gdzie został zatrzymany i przesłuchany. 15 kwietnia 2018 decyzją Sądu Rejonowego Prawobrzeże i Zachód w Szczecinie został tymczasowo aresztowany na trzy miesiące, a następnie osadzony w Areszcie Śledczym w Szczecinie. 7 maja 2018 Sąd Okręgowy w Szczecinie po rozpoznaniu zażaleń utrzymał decyzję o zastosowaniu tymczasowego aresztowania. W związku z tą samą aferą melioracyjną 25 czerwca 2018 żonie Stanisława Gawłowskiego został przedstawiony zarzut prania brudnych pieniędzy. 12 lipca 2018 Sąd Okręgowy w Szczecinie uwzględnił wniosek prokuratora o przedłużenie tymczasowego aresztowania, zezwalając jednak na jego uchylenie po wpłaceniu poręczenia majątkowego w kwocie 500 tys. złotych. Po wpłaceniu tej sumy polityk został zwolniony następnego dnia. 25 lipca 2018 Sąd Apelacyjny w Szczecinie prawomocnie nie uwzględnił zażalenia prokuratora na decyzję o uchyleniu tymczasowego aresztowania. 6 grudnia 2018 Sejm wyraził zgodę na tymczasowe aresztowanie Stanisława Gawłowskiego w związku z kolejnymi zarzutami (wcześniej polityk zrzekł się immunitetu).
W wyborach w 2019 uzyskał mandat senatora, kandydując z własnego komitetu w okręgu nr 100.
Odznaczenia i wyróżnienia.
W 2005 otrzymał Srebrny Krzyż Zasługi, a w 2009 Złoty Kordelas Leśnika Polskiego. W 2010 otrzymał tytuł honorowego obywatela gminy Mszana Dolna.

</doc>
<doc id="439413" url="https://pl.wikipedia.org/wiki?curid=439413" title="Andrzej Gryfita">
Andrzej Gryfita



</doc>
<doc id="439416" url="https://pl.wikipedia.org/wiki?curid=439416" title="Stowarzyszenie Przyjaciół Starego Miasta w Łodzi">
Stowarzyszenie Przyjaciół Starego Miasta w Łodzi

Stowarzyszenie Przyjaciół Starego Miasta w Łodzi – stowarzyszenie powstałe jesienią 2002 roku w Łodzi, którego celem działalności jest według statutu ochrona zabytków Starego Miasta oraz upowszechnianie o nim wiedzy.
Cele statutowe stowarzyszenia.
Siedziba stowarzyszenia znajduje się na Starym Rynku w Łodzi. Pomysłodawcą i prezesem SPSM był znawca Łodzi - Marian Panek.

</doc>
<doc id="439418" url="https://pl.wikipedia.org/wiki?curid=439418" title="Bogdan Bojko">
Bogdan Bojko

Bogdan Bojko (ur. 10 lutego 1959 w Nowej Soli) – polski polityk, przedsiębiorca, poseł na Sejm V i VI kadencji.
Życiorys.
Ukończył Technikum Budowlane w Nowej Soli, uzyskując tytuł zawodowy technika. Od 1981 zatrudniony w piekarni, w 1991 zaczął prowadzić własne przedsiębiorstwo w tej branży. Pełnił także funkcję radnego Nowej Soli.
W 2005 z listy Platformy Obywatelskiej został wybrany posłem V kadencji w okręgu lubuskim. W wyborach parlamentarnych w 2007 po raz drugi uzyskał mandat poselski, otrzymując 12 205 głosów. W wyborach w 2011 nie odnowił mandatu.

</doc>
<doc id="439420" url="https://pl.wikipedia.org/wiki?curid=439420" title="Barwniki syntetyczne">
Barwniki syntetyczne



</doc>
<doc id="439428" url="https://pl.wikipedia.org/wiki?curid=439428" title="Beata Bublewicz">
Beata Bublewicz

Beata Maria Bublewicz (ur. 26 lutego 1975 w Olsztynie) – polska polityk, urzędniczka samorządowa, posłanka na Sejm V, VI i VII kadencji z listy Platformy Obywatelskiej.
Życiorys.
Wykształcenie i działalność zawodowa.
Ukończyła w 2002 studia na Wydziale Stosowanych Nauk Społecznych i Resocjalizacji Uniwersytetu Warszawskiego (kierunek: socjologia, public relations), uzyskując tytuł zawodowy magistra socjologii oraz w 1999 studia na Wydziale Humanistycznym Uniwersytetu Warmińsko-Mazurskiego (filologia angielska) z tytułem zawodowym licencjata. Posiada także certyfikat specjalizacyjny z zakresu public relations.
Przez osiem lat zarządzała autoryzowanym przedstawicielstwem Opel Polska w Olsztynie, później zajmowała się doradztwem biznesowym.
Działalność publiczna.
W 2005 z listy Platformy Obywatelskiej została wybrana na posła V kadencji w okręgu olsztyńskim. Zasiadała w Komisji Spraw Zagranicznych oraz w Komisji Kultury Fizycznej i Sportu. Pełniła funkcję sekretarza Sejmu i wiceprzewodniczącej Grupy Polsko-Brytyjskiej. Działała w parlamentarnej Grupie ds. Ratownictwa Wodnego i Górskiego i Parlamentarnej Grupie Kobiet. Przewodniczyła Polsko-Tybetańskiemu Zespołowi Parlamentarnemu. W 2007 reprezentowała Polskę na konferencji OECD w Paryżu oraz w Dowództwie Połączonych Sił Sojuszniczych w Brunssum w Holandii i w Kwaterze Głównej NATO w Brukseli.
W wyborach parlamentarnych w 2007 po raz drugi uzyskała mandat poselski, otrzymując 19 470 głosów. W VI kadencji Sejmu także przystąpiła do Komisji Spraw Zagranicznych oraz Komisji Kultury Fizycznej i Sportu, której została wiceprzewodniczącą. Ponownie też stanęła na czele Parlamentarnego Zespołu na rzecz Tybetu.
W 2009 bez powodzenia kandydowała z listy PO w wyborach do Parlamentu Europejskiego. W październiku tego samego roku wybrano ją w skład prezydium Klubu Parlamentarnego Platformy Obywatelskiej. W 2011 kandydowała w wyborach parlamentarnych i po raz trzeci z rzędu uzyskała mandat poselski, otrzymując 23 262 głosy. Objęła m.in. funkcję zastępcy przewodniczącego Komisji Spraw Wewnętrznych i przewodniczącej Parlamentarnego Zespołu ds. Bezpieczeństwa Ruchu Drogowego. W 2015 nie odnowiła mandatu. W 2016 została zastępcą dyrektora Departamentu Sportu Urzędu Marszałkowskiego Województwa Warmińsko-Mazurskiego. Stanowisko to zajmowała do 2020, przechodząc następnie na inną funkcję w urzędzie marszałkowskim.
W wyborach samorządowych w 2018 bezskutecznie ubiegała się o urząd prezydenta Olsztyna, zajmując 4. miejsce z wynikiem 3903 głosy (5,33%).
Życie prywatne.
Jest córką Mariana i Ireny. W 2001 powołała Fundację im. Mariana Bublewicza działającą na rzecz Zespołu Szkół Ogólnokształcących Mistrzostwa Sportowego im. Mariana Bublewicza w Olsztynie. W 2005 wydała książkę poświęconą pamięci ojca, zawodowego rajdowca, przeznaczając dochód na działalność fundacji. W 2011 wyróżniona przez Stowarzyszenie Partnerstwo dla Bezpieczeństwa.

</doc>
<doc id="439430" url="https://pl.wikipedia.org/wiki?curid=439430" title="Daisy Fuentes">
Daisy Fuentes

Daisy Fuentes (ur. 17 listopada 1966 w Hawanie) – kubańsko–amerykańska modelka, prezenterka telewizyjna, aktorka i komiczka.
W wieku trzech lat przeprowadziła się z rodziną do Madrytu. Cztery lata później wyemigrowała do Harrison w New Jersey. Studiowała następnie dziennikarstwo na Bergen Community College. 
W 1996 zdobyła nominację do NCLR Bravo Award za wybitny występ kobiety w różnych lub muzycznych serialach/specjalnych w "Latino Laugh Festival" (1997). W 1999 była nominowana do ALMA Award w kategorii wybitny gospodarz w programie rozrywkowym/muzycznym/komediowym lub serialu w "America’s Funniest Home Videos" (1998–2019).
Była na okładkach magazynów takich jak „Mademoiselle” (w grudniu 1999), „Stuff” (we wrześniu 2002 i we wrześniu 2003), „Hombre” (w maju 2004), „Vegas” (w czerwcu 2004), „La Guia” (w lipcu 2008), „Latina” (w sierpniu 2009), „Mujer” (w sierpniu 2010), „Selecta” (w listopadzie 2011 i w czerwcu 2015), „Para Todos” (w listopadzie 2012), „Vida Latina” (w maju 2013), „La Bamba” (w styczniu 2014) i „New You” (we wrześniu 2020).
23 grudnia 2015 wyszła za mąż za amerykańskiego wokalistę, kompozytora, twórcę tekstów i producenta płytowego Richarda Marxa.

</doc>
<doc id="439432" url="https://pl.wikipedia.org/wiki?curid=439432" title="Bożenna Bukiewicz">
Bożenna Bukiewicz

Bożenna Bukiewicz z domu Lickiewicz (ur. 14 lutego 1952 w Żarach) – polska polityk, z wykształcenia mechanik konstruktor, posłanka na Sejm V, VI, VII i VIII kadencji.
Życiorys.
Jest córką Feliksa i Wandy. W 1978 ukończyła studia w Instytucie Budowy Maszyn Wyższej Szkoły Inżynierskiej w Zielonej Górze (kierunek: maszyny i urządzenia przemysłu włókienniczego) z tytułem magistra inżyniera mechanika.
W 1990 założyła Biuro Obrotu Nieruchomościami w Zielonej Górze, którym zarządzała do 2005. Od 2002 do 2005 pełniła funkcję radnej zielonogórskiej rady miejskiej. W 2001 bez powodzenia kandydowała do Sejmu, a w 2004 do Parlamentu Europejskiego. W wyborach samorządowych w 2006 kandydowała na stanowisko prezydenta Zielonej Góry, w drugiej turze przegrała z Januszem Kubickim, kandydatem koalicji Lewica i Demokraci.
W 2005 z listy Platformy Obywatelskiej została wybrana na posła V kadencji w okręgu lubuskim. W 2006 objęła stanowisko przewodniczącej PO w województwie lubuskim, które zajmowała do 2016. W wyborach parlamentarnych w 2007 po raz drugi uzyskała mandat poselski, otrzymując 28 420 głosów. W 2011 z powodzeniem ubiegała się o reelekcję, dostała 38 017 głosów. Objęła funkcję wiceprzewodniczącej KP PO, zastępcy przewodniczącego Komisji Infrastruktury i przewodniczącej zarządu Polskiej Grupy Unii Międzyparlamentarnej. W 2014 również bezskutecznie kandydowała do PE.
W 2015 została ponownie wybrana do Sejmu, otrzymując 25 715 głosów. W Sejmie VIII kadencji została członkinią Komisji Polityki Senioralnej oraz Komisji Ustawodawczej. Nie kandydowała w kolejnych wyborach w 2019.

</doc>
<doc id="439434" url="https://pl.wikipedia.org/wiki?curid=439434" title="Kolarstwo na Letnich Igrzyskach Olimpijskich 1932">
Kolarstwo na Letnich Igrzyskach Olimpijskich 1932

Kolarstwo na Letnich Igrzyskach Olimpijskich 1932 w Los Angeles rozgrywane było w dniach 1–3 sierpnia 1932 r. Konkurencje torowe odbyły się na drewnianym torze zbudowanym na stadionie Rose Bowl w Pasadenie. Program zawodów był taki sam jak na rozgrywanych cztery lata wcześniej igrzyskach w Amsterdamie. Długość wyścigu szosowego wynosiła 100 km. Polacy nie wystartowali w żadnej konkurencji kolarskiej.
Medaliści.
Kolarstwo szosowe.
Wyścig na czas - drużynowo.
Rezultaty tej konkurencji ustalono na podstawie sumy czasów trzech najlepszych zawodników z danego kraju w wyścigu indywidualnym na czas.
Kolarstwo torowe.
Tandemy.
W tej konkurencji wystartowało tylko pięć ekip.
Drużynowo na dochodzenie.
W tej konkurencji wystartowało tylko pięć ekip.

</doc>
<doc id="439435" url="https://pl.wikipedia.org/wiki?curid=439435" title="Stanisław Chmielewski (polityk)">
Stanisław Chmielewski (polityk)

Stanisław Marcin Chmielewski (ur. 23 października 1958 w Złotowie) – polski polityk, samorządowiec i prawnik, poseł na Sejm V, VI i VII kadencji, w latach 2009–2014 sekretarz i podsekretarz stanu w Ministerstwie Sprawiedliwości.
Życiorys.
Po ukończeniu w 1981 studiów na Wydziale Prawa i Administracji Uniwersytetu Mikołaja Kopernika w Toruniu (magister prawa), orzekał w sądach rejonowych w Pile i Złotowie. Był m.in. przewodniczącym Wydziału Cywilnego i prezesem Sądu Rejonowego w Złotowie. Na początku lat 90. rozpoczął praktykę jako radca prawny. Od 1990 do 1998 zasiadał w radzie miejskiej Złotowa, następnie do 2005 w radzie powiatu złotowskiego. Od 1998 do 2000 należał do Ruchu Społecznego AWS. W 2001 wstąpił do Platformy Obywatelskiej.
W wyborach w 2005 z listy Platformy Obywatelskiej został wybrany na posła V kadencji w okręgu pilskim. W wyborach parlamentarnych w 2007 po raz drugi uzyskał mandat poselski, zdobywając 8102 głosy.
17 listopada 2009 został sekretarzem stanu w Ministerstwie Sprawiedliwości. W wyborach parlamentarnych w 2011 nie został ponownie wybrany do Sejmu. 16 lipca 2013 przeniesiony na stanowisko podsekretarza stanu w MS, które zajmował do 23 czerwca 2014. Dzień później objął mandat poselski w miejsce Adama Szejnfelda (wybranego do Parlamentu Europejskiego). W Sejmie VII kadencji został zastępcą przewodniczącego Komisji Odpowiedzialności Konstytucyjnej. W 2015 nie uzyskał poselskiej reelekcji. W wyniku wyborów w 2018 powrócił w skład rady powiatu.

</doc>
<doc id="439437" url="https://pl.wikipedia.org/wiki?curid=439437" title="Zespół pałacowo-ogrodowy w Siedlcach">
Zespół pałacowo-ogrodowy w Siedlcach

Zespół pałacowo-ogrodowy w Siedlcach.
Pałac Ogińskich.
Pałac murowany został wybudowany przez Kazimierza Czartoryskiego przed 1730. Powstał na miejscu dworów drewnianych, o których była wzmianka w 1698. W latach 1769–1770 gruntowny remont pałacu przeprowadził Michał Fryderyk Czartoryski, syn Kazimierza.
W 1775 Aleksandra Ogińska odziedziczyła po ojcu Michale, pałac wraz z dobrami siedleckimi. W latach 1779–1781 przebudowała ona pałac według planów Stanisława Zawadzkiego. W centralnej części została dobudowana górna kondygnacja wraz z nową elewacją frontową. Po bokach dobudowano dwa skrzydła poprzeczne. Całość budynku nabrała charakteru klasycznego. Była to pierwsza na ziemiach polskich budowla zawierająca motyw portyku kolumnowego.
W pałacu 20 lipca 1783 i ponownie w 1793 gościł bliski jej krewny, król Stanisław August Poniatowski. Po swojej pierwszej wizycie król August skorygował plany górnych apartamentów, co było związane z niedogodnościami, jakich doznał. Gościem był również Tadeusz Kościuszko. W salach pałacu tworzyli poeci oświecenia: Franciszek Karpiński, Julian Ursyn Niemcewicz, Franciszek Dionizy Kniaźnin.
Od 1774 Aleksandra zaczęła wystawić w pałacu sztuki teatralne. Jedną z pierwszych sztuk był „Pigmalion” według J.J. Rousseau. Po raz pierwszy w Polsce zaprezentowano w formie scenicznej folklor cygański w operze komicznej Franciszka Kniaźnina pt. „Cyganie” z muzyką jej męża Michała Kazimierza Ogińskiego. W pałacu odbywały się również festyny dworskie, wieczory poetyckie i koncerty. Widowiska te uświetniały okolicznościowe uroczystości.
W narożniku dziedzińca przed pałacem powstał portal sceniczny. W 1783 Aleksandra przebiła ul. Pałacową (obecnie ul. Kościuszki) ułatwiającą komunikację z rynkiem i kościołem parafialnym.
Po śmierci Aleksandry Ogińskiej w 1798 właścicielem stała się Izabela Czartoryska, która wymieniła dobra siedleckie na dobra rządowe na Lubelszczyźnie. W związku z tym od 1804 Siedlce stały się miastem rządowym, a pałac obiektem użyteczności publicznej. Do 1912 był siedzibą władz guberni, w 1915 był ewakuowanej z Wilna Dyrekcji Kolei, od 1921 Kurii Biskupiej, w latach 1924–1939 Gimnazjum Biskupiego, 1939–1944 niemieckiego Wermachtu, od 1950 miejscowych władz.
W 1944 podczas II wojny światowej pałac został spalony. Odbudowano go w 1950 przekształcając wnętrza pod względem użytecznym. W 1953 postawiono przed pałacem pomnik w kształcie sarkofagu, pamięci tym, którzy polegli w walkach o wyzwolenie w latach 1939–1945. W 1960 pałac przeszedł remont.
Od 2006 użytkownikiem pałacu jest Uniwersytet Przyrodniczo-Humanistyczny w Siedlcach (przed 1 października 2010 uczelnia nosiła nazwę Akademia Podlaska w Siedlcach).
Oficyna pałacowa.
Wybudowana w II połowie XVIII, przebudowana w XIX dwukondygnacyjna o dwóch prostopadłych skrzydłach.
Pawilon ogrodowy.
Zbudowany w II połowie XVIII na planie ośmioboku w stylu gotyku romantycznego.
Park miejski Aleksandria.
Dawniej zwany Aleksandrowem, obecnie Aleksandria. Założony w I poł. XVIII w formie parku „włoskiego”. Gdy właścicielami miasta stali się Czartoryscy, Aleksandra Ogińska zmieniła wygląd parku na sentymentalny według projektu Franciszka Salezego Sarnowskiego. Przed wizytą króla Stanisława Poniatowskiego w lipcu 1783, w parku powstały upiększające obiekty. Wyspy były otoczone kanałami, którymi pływano łodziami. Jedne z ważniejszych budowli (których było ponad trzydzieści) to:
Powiększony przez Aleksandrę Ogińską o część północno-zachodnią i wschodnią. W części wschodniej utworzyła ogród malowniczy zwany Aleksandrią. W XIX wprowadzono zmianę układu alei.
Park wydzierżawiono osobom prywatnym od ok. 1840. Następnie park przeszedł na własność miasta. W latach 1869–1909 południową i zachodnią część parku ograniczono żelaznym płotem, a od północnej – murowanym parkanem. Miejski Komitet Krzewienia Trzeźwości Publicznej organizował imprezy w parku, jak też opiekował się jadłodajnią i herbaciarnią.
Podczas II wojny światowej Niemcy rozebrali większość budowli w parku, m.in. teatr letni, restaurację i estradę. Obecnie park w niewielkim stopniu przypomina swoją świetność z przeszłości. Jest znacznie mniejszy, bez dawnego układu alejek i kanałów. O długiej historii parku przypominają ponad dwustuletnie drzewa, z których niektóre są uznane za pomniki przyrody.

</doc>
<doc id="439439" url="https://pl.wikipedia.org/wiki?curid=439439" title="Opat komendatoryjny">
Opat komendatoryjny

Opat komendatoryjny (komendatariusz) – opat, który jako zwierzchnik klasztoru został wyznaczony przez władcę świeckiego. Zazwyczaj była to forma nadania dochodowego beneficjum kościelnego dla osób zasłużonych wobec dworu, a sam opat mógł nigdy nie widzieć swojego klasztoru. Jednocześnie w ramach konwentu istniał tzw. opat klasztorny i to on faktycznie zarządzał życiem opactwa.

</doc>
<doc id="439440" url="https://pl.wikipedia.org/wiki?curid=439440" title="Stanisław Marcin Chmielewski">
Stanisław Marcin Chmielewski



</doc>
<doc id="439442" url="https://pl.wikipedia.org/wiki?curid=439442" title="Janusz Chwierut">
Janusz Chwierut

Janusz Chwierut (ur. 21 sierpnia 1965 w Kętach) – polski polityk i samorządowiec, z wykształcenia ekonomista, poseł na Sejm V i VI kadencji z listy Platformy Obywatelskiej, w latach 2011–2014 pełniący obowiązki prezydenta Oświęcimia, a od 2014 prezydent tego miasta.
Życiorys.
Ukończył studia na Wydziale Planowania i Finansowania Gospodarki Narodowej Akademii Ekonomicznej w Krakowie (kierunek: finanse) z tytułem zawodowym magistra ekonomii. Pracował w różnych przedsiębiorstwach w Oświęcimiu. Od 1994 do 2001 kierował lokalnymi strukturami Unii Wolności. W latach 1994–2002 był radnym oświęcimskiej rady miejskiej. Pełnił m.in. funkcje wiceprzewodniczącego rady i etatowego członka zarządu miasta. Od 2002 do 2005 zasiadał w radzie powiatu oświęcimskiego. Został prezesem klubu piłkarskiego Unia Oświęcim.
W 2005 z listy Platformy Obywatelskiej wybrano go na posła V kadencji w okręgu chrzanowskim. W 2007 po raz drugi uzyskał mandat poselski z drugiego miejsca chrzanowskiej listy PO, otrzymując 10 542 głosy.
W 2010 bez powodzenia kandydował na urząd prezydenta Oświęcimia, uzyskując w drugiej turze 49,64% głosów i przegrywając z Jackiem Grosserem. Ten ostatni z uwagi na stan zdrowia nie objął jednak stanowiska. W 2011 premier Donald Tusk powierzył Januszowi Chwierutowi pełnienie obowiązków prezydenta tego miasta od 11 lipca tegoż roku, w konsekwencji czego wygasł jego mandat poselski. Jacek Grosser nie objął urzędu do końca kadencji w 2014, w związku z czym Janusz Chwierut zarządzał miastem przez cały ten okres.
W wyborach w 2014 i 2018 Janusz Chwierut ponownie ubiegał się o wybór na prezydenta Oświęcimia, wygrywając w pierwszej turze.
Życie prywatne.
Żonaty (żona Małgorzata), ma dwie córki.

</doc>
<doc id="439443" url="https://pl.wikipedia.org/wiki?curid=439443" title="Prievidza">
Prievidza

Prievidza (węg. "Privigye", niem. "Priwitz") – miasto powiatowe na Słowacji, w kraju trenczyńskim. Siedziba władz powiatu Prievidza i administracyjno-gospodarcze centrum regionu Górnej Nitry.
Położenie.
Prievidza leży w Kotlinie Górnonitrzańskiej, na lewym brzegu rzeki Nitra, u podnóża Ptacznika. Wraz z sąsiednimi Bojnicami, leżącymi na prawym brzegu Nitry, zajmują wyraźne przewężenie między północno-zachodnim krańcem Ptacznika a pasmem Magury w Górach Strażowskich, które oddziela północną część Kotliny Górnonitrzańskiej od jej części środkowej. Zabudowania miasta leżą na wysokości od ok. 260 do 350 m n.p.m. Centrum miasta leży na wysokości ok. 280 m n.p.m. Południowym skrajem centralnej części miasta płynie rzeczka Handlovka, lewobrzeżny dopływ Nitry.
Gospodarka.
W mieście rozwinął się przemysł spożywczy, drzewny, skórzany oraz włókienniczy.
Historia.
Kotlina Górnonitrzańska była zamieszkana przez człowieka już w paleolicie, o czym świadczą znaleziska archeologiczne m.in. z samej Priewidzy, gdzie na Mariánskom vŕšku znaleziono pozostałości warsztatu produkcji kamiennych narzędzi, należącego do neandertalskich łowców.
Od czasów rzymskich wzdłuż Kotliny Górnonitrzańskiej wiódł ważny szlak handlowy – Via Magna. Jak świadczą znaleziska archeologiczne, już w czasach Państwa Wielkomorawskiego powstała przy niej w rejonie dzisiejszej Prievidzy pierwsza osada słowiańska. Pierwsza pisemna wzmianka o Prievidzy (cytowanej w formie Preuigan) pochodzi z rękopisu opactwa zoborskiego z 1113 r. W XIII w. w granicach dzisiejszego miasta (w rejonie kościoła Wniebowzięcia Marii Panny) powstał gród obronny, którym następnie władali różni feudałowie, w tym również potężny Mateusz Czak. Okresami obiekt pozostawał w rękach królewskich. Gród zanikł zapewne w trzeciej dekadzie XIV w. W tym czasie obok wspomnianego kościoła, otoczonego murem obronnym, istniała już osada, która z czasem znacznie się rozwinęła. Powstał prostokątny rynek otoczony niewielką siatką ulic, przy których powstały domy mieszczan. Pierwotna zabudowa była drewniana. Domy murowane zaczęto wznosić w wieku XVII, ale budynki drewniane stały w centrum miasta aż do początków XX w.
W 1325 r. Prievidza uzyskała prawa miejskie na wzór Cieszyna, zaś instancją apelacyjną była nieodległa Żylina. Od 1379 r. funkcję tę przejęła Krupina. Prawa wolnego miasta królewskiego wraz z obietnicą osobistej ochrony królewskiej Prievidza uzyskała 26 stycznia 1383 r. od królowej Marii Andegaweńskiej. Przywileje miejskie obejmowały wolny wybór wójta i proboszcza, swobodny rozwój rzemiosła i handlu, organizację cotygodniowych targów, prawo pobierania myta, budowy młynów i łowienia ryb w Nitrze i Handlovce oraz ściśle określony poziom podatków na rzecz korony. W 1430 r. Prievidza dostała się w ręce rodziny Noffrych - panów na Bojnicach i od tego czasu rozwijała się jako prywatne miasteczko bojnickiego „państwa” feudalnego. Przez następne dwa i pół wieku mieszczanie toczyli zawzięte spory z panami na Bojnicach o swe przywileje, utracone ostatecznie w 1770 r. Ukoronowaniem tych sporów był tzw. „Bunt kobiet” w 1771 r. – jedyne tego typu wydarzenie w dziejach Słowacji.
Położenie na uczęszczanym szlaku handlowym z południa na północ sprzyjało rozwojowi Prievidzy. Obok handlu mieszkańcy zajmowali się również rzemiosłem, zorganizowanym w sposób cechowy. Dominowali kożusznicy, sukiennicy, krawcy, a także rzemieślnicy pracujący na rzecz kupców: kołodzieje, kowale, rymarze itp. Dość licznie reprezentowani byli mieszkańcy pochodzenia niemieckiego. Rozwój miasta w XVI i XVII w. wielokrotnie przerywały napady wojsk tureckich oraz zawirowania powstań antyhabsburskich. M. in. w 1599 r. miasto zostało spalone w wyniku najazdu Turków. W 1673 r. pożar zniszczył część archiwum miejskiego.
W 1666 r. na zaproszenie hrabiny Pálffy do Prievidzy przybył zakon pijarów. Założyli oni tu klasztor z kościołem pod wezwaniem Najświętszej Trójcy. Przyklasztorna szkoła, otwarta już w 1667 r., stała się wkrótce istotnym dla regionu ośrodkiem nauki i kultury. W ciągu XIX w. wśród mieszkańców rosła słowacka świadomość narodowa. Uczyło się tu oraz wykładało wielu czołowych słowackich działaczy narodowych. W czasie Wiosny Ludów w 1849 r. przemawiał tu m.in. J.M. Hurban.
Dla dalszego rozwoju miasta istotne znaczenie miało doprowadzenie linii kolejowej z Topolczan (1896), którą następnie przedłużono do Nitrianskiego Pravna (1908) oraz do Handlovej (1913), a także zapoczątkowanie wydobycia węgla brunatnego w okolicy. Po powstaniu państwa czechosłowackiego w 1918 r. miasto stało się ważnym regionalnym ośrodkiem handlowym i przemysłowym, którego nie ominęły jednak zawirowania wielkiego kryzysu z lat 1929–1933. Mieszkańcy trudnili się również uprawą owoców i warzyw, a kobiety jeszcze do II wojny światowej zajmowały się domowym sukiennictwem i haftem.
Od kwietnia 1943 r. w okolicach miasta działał partyzancki oddział „Vtáčnik”. Po wybuchu Słowackiego Powstania Narodowego Prievidza stała się istotnym elementem w łańcuchu obrony Kotliny Górnonitrzańskiej oraz centrum dowodzenia dla całego regionu. Powołano Rewolucyjną Radę Narodową, która przejęła władzę w mieście oraz kierowanie jego obroną. Wydawano tu m.in. czasopismo „Povstanie”. Obronę zapewniały jednostki 4. Związku Taktycznego armii powstańczej i Górnonitrzańskiej Brygady Partyzanckiej, jednak 14 września 1944 r. miasto zajęły faszystowskie oddziały jednostki Schill. Próby odbicia miasta przez powstańców nie udały się.
4 kwietnia 1945 r. Prievidza została zajęta przez oddziały Armii Czerwonej. Po 1945 r. w mieście nastąpił rozwój przemysłu (wydobywczego, budowy kopalń, spożywczego, meblarskiego i in.), szkolnictwa, instytucji kultury. Nastąpił gwałtowny wzrost liczby mieszkańców miasta. Powstał dla nich szereg nowych osiedli mieszkaniowych, zwłaszcza na północ i północny wschód od starego centrum miasta.

</doc>
<doc id="439446" url="https://pl.wikipedia.org/wiki?curid=439446" title="Sambor Czarnota">
Sambor Czarnota

Sambor Czarnota (ur. 16 marca 1977 w Częstochowie) – polski aktor teatralny, filmowy i telewizyjny.
Życiorys.
Wczesne lata.
Urodził się i dorastał w Częstochowie. Jego matka jest historykiem, a ojciec wykładowcą akademickim. Jego brat Marcin i siostra Dobrochna zostali prawnikami. Podczas nauki w częstochowskiej Szkole Podstawowej nr 40 im. Stefana Żeromskiego, uczęszczał do Szkoły Muzycznej I stopnia w klasie fortepianu. Następnie uczył się w klasie o profilu biologiczno-chemicznym w II LO im. Romualda Traugutta, gdzie zdał maturę. W hali sportowo-widowiskowej „Polonia” grał w koszykówkę – najpierw w Skrze Częstochowa, potem w Iskrze Częstochowa. W liceum marzył, by zostać zawodowym koszykarzem. 
W 2000 ukończył studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
Kariera teatralna.
W 2001 zadebiutował w roli Wolfganga Amadeusa Mozarta w sztuce Petera Shaffera "Amadeusz" w reżyserii Waldemara Zawodzińskiego na scenie Teatru Jaracza w Łodzi, z którym związał się na stałe i odnosił sukcesy. Pojawił się w tragedii szekspirowskiej "Romeo i Julia" (2001) w reż. Waldemara Zawodzińskiego jako Romeo i Parys, "Tango, tango" Janiny Niesobskiej (2002) i "Opowieści Lasku Wiedeńskiego" Ödöna von Horvátha (2003) w reż. Jacka Orłowskiego jako Erich. Za rolę Mężczyzny Młodszego kreującego aż pięć postaci - beniaminka korporacji, dilera narkotyków słuchającego hip-hopu i wychowanka domu dziecka – w przedstawieniu Krzysztofa Bizia "Toksyny" w reż. Wiesława Saniewskiego odebrał nagrodę na III Ogólnopolskim Festiwalu Dramaturgii Współczesnej „Rzeczywistość przedstawiona” w Zabrzu (2003), nagrodę Zarządu Sekcji Teatrów Dramatycznych ZASP-u w X Ogólnopolskim Konkursie na wystawienie polskiej sztuki współczesnej w Warszawie (2004) i wyróżnienie na XXXIX Ogólnopolskim Przeglądzie Teatrów Małych Form „Kontrapunkt” w Szczecinie (2004). Został też laureatem nagrody marszałka województwa łódzkiego za sezon 2003/2004.
W latach 2003–2005 współpracował z warszawskim teatrem „Scena Prezentacje”, gdzie wystąpił w produkcjach: "Cravate Club" Fabrice’a Rogera-Lacana w reż. Romualda Szejda w roli Adriena, "Czas odnaleziony" Marcela Prousta w reż. Andrzeja Domalika jako Morel, "Harcerki" Jeana-Marie Chevret w reż. Romualda Szejda jako Guillaume Fortin i "Kuchnia i uzależnienia" Jean-Pierre’a Bacri i Agnès Jaoui w reż. Romualda Szejda w roli Freda. W latach 2006–2007 ponownie zagrał Wolfganga Amadeusa Mozarta w sztuce Petera Shaffera "Amadeusz" w reż. Jana Machulskiego w Teatrze Muzycznym w Lublinie. W 2008 otrzymał nagrodę aktorską za kreację Łarika w spektaklu "Osaczeni" Władimira Zujewa w reż. Małgorzaty Bogajewskiej w łódzkim Teatrze Jaracza na VIII Ogólnopolskim Festiwalu Dramaturgii Współczesnej „Rzeczywistość przedstawiona” w Zabrzu. W 2009 został uhonorowany Nagrodą Marszałka Województwa Łódzkiego.
W 2012 w Teatrze Syrena został obsadzony w roli Janusza w widowisku "Trójka do potęgi" Grzegorza Miecugowa w reż. Wojciecha Malajkata. W 2012 wystąpił gościnnie we wrocławskim Teatrze Muzycznym „Capitol” jako Piotr w produkcji "Ja, Piotr Rivière, skorom już zaszlachtował siekierom swoją matkę, swojego ojca, siostry swoje, brata swojego i wszystkich sąsiadów swoich" (2012) w reż. Agaty Dudy-Gracz. W warszawskim Teatrze Kamienica grał Arthura Spendera w komedii "Hiszpańska mucha, czyli erotyczna komedia omyłek" Jamesa Lee Astora (2013) w reż. Jakuba Przebindowskiego, Eryka Słonia, animatora całego systemu oszustw w farsie "ZUS, czyli Zalotny Uśmiech Słonia" Michaela Cooneya (2014) i knującego intrygę męża Filipa w komedii "Niespodzianka" (2019) – obie w reż. Emiliana Kamińskiego. W 2015 zdobył indywidualną nagrodę aktorską za rolę Fedyckiego w "Ich czworo" Gabrieli Zapolskiej w reż. Małgorzaty Bogajewskiej w łódzkim Teatrze Jaracza w Konkursie na Inscenizację Dawnych Dzieł Literatury Polskiej „Klasyka Żywa” w Warszawie. W latach 2015–2019 występował gościnnie w Teatrze im. Adama Mickiewicza w Częstochowie w roli Colina w przedstawieniu "Trener życia" w reż. Wojciecha Malajkata.
Kariera ekranowa.
Na kinowym ekranie debiutował w dramacie Mariusza Trelińskiego "Egoiści" (2000). Następnie wystąpił w roli Jakuba Korpalskiego w telenoweli "Czułość i kłamstwa" (2000).
Po występie w dramacie telewizyjnym "Biała sukienka" (2003), pojawił się w serialach, w tym "Lokatorzy" (2003) i "Na dobre i na złe" (2004). Zagrał Józka w dramacie biograficznym stacji telewizyjnej Hallmark Channel, "Karol. Człowiek, który został papieżem" ("Karol, un uomo diventato Papa", 2005), dziennikarza w serialu "Samo życie" (2005–2007), błyskotliwego, przebiegłego i inteligentnego Łukasza Wrońskiego, narzeczonego Julii Choroszyńskiej w serialu "Egzamin z życia" (2005–2007), czarny charakter, byłego żołnierza, który wraca do Polski i fałszuje pieniądze rozprowadzane po kantorach w serialu "Fałszerze – powrót Sfory" (2006), Włocha tracącego pamięć w serialu "Kryminalni" (2006) oraz fotografa Marka Blekickiego, chłopaka Mai (Małgorzata Kożuchowska) w "Tylko miłość" (2007–2009).
Był uczestnikiem ósmej edycji programu rozrywkowego TVN "Taniec z gwiazdami" (2008) i gościem świątecznego wydania "Szansy na sukces" (2011).
W 2019 włączył się w akcję społeczną Fundacja Faktu i serwisu internetowego Plejada.pl „Zdrowie jest męskie”, biorąc udział w sesji zdjęciowej do kalendarza na rok 2020.
Życie prywatne.
Związany z Martą Dąbrowską, córką byłego ministra kultury Waldemara Dąbrowskiego. Mają syna, Jana (ur. 2018).

</doc>
<doc id="439447" url="https://pl.wikipedia.org/wiki?curid=439447" title="Piotr Cybulski">
Piotr Cybulski

Piotr Cybulski (ur. 19 kwietnia 1955 w Bierutowie) – polski polityk, inżynier leśnik, poseł na Sejm V i VI kadencji.
Życiorys.
Ukończył studia inżynierskie na Wydziale Leśnym Akademii Rolniczej w Poznaniu, od 1996 był nadleśniczym w nadleśnictwie w Lubinie.
Należał do Polskiej Zjednoczonej Partii Robotniczej, Konfederacji Polski Niepodległej i Stronnictwa Konserwatywno-Ludowego. Później przystąpił do Platformy Obywatelskiej. W 1998 i 2002 był wybierany do rady powiatu lubińskiego (w 2002 z ramienia stowarzyszenia „Teraz Lubin”). Z listy PO w wyborach parlamentarnych w 2005 uzyskał mandat poselski w okręgu legnickim liczbą 7332 głosów.
Po nieudanych negocjacjach w sprawie koalicji rządowej POPiS wstąpił do Klubu Parlamentarnego Prawa i Sprawiedliwości, następnie przeszedł do klubu parlamentarnego Ruch Ludowo-Narodowy, zapewniając klubowi przetrwanie po opuszczeniu go przez Zygmunta Wrzodaka i Mariana Daszyka. 18 grudnia 2006 zasiadł w kole poselskim Ruch Ludowo-Chrześcijański (powstałym po rozpadzie klubu RLN). W lutym 2007 brał udział w tworzeniu partii Ruch Ludowo-Narodowy. 27 kwietnia 2007 dołączył ponownie do Klubu Parlamentarnego PiS, a potem przystąpił także do tej partii.
W wyborach w 2007 po raz drugi uzyskał mandat poselski, otrzymując jako kandydat Prawa i Sprawiedliwości 11 835 głosów. W wyborach w 2009 bez powodzenia kandydował do Parlamentu Europejskiego. Pod koniec sierpnia 2011 wystąpił z KP PiS z powodu nieumieszczenia go na liście kandydatów tego ugrupowania w wyborach parlamentarnych w tym samym roku, pozostając wówczas członkiem partii. W rezultacie nie ubiegał się o reelekcję.
Odznaczenia.
W 2004, "za zasługi w działalności na rzecz rozwoju leśnictwa", został odznaczony przez prezydenta Aleksandra Kwaśniewskiego Srebrnym Krzyżem Zasługi.
Życie prywatne.
Żonaty, ma czworo dzieci: trzech synów i córkę.

</doc>
<doc id="439455" url="https://pl.wikipedia.org/wiki?curid=439455" title="Franciszek Ratajczak">
Franciszek Ratajczak

Franciszek Ratajczak (ur. 24 listopada 1887 w Śniatach, zm. 27 grudnia 1918 w Poznaniu) – polski wojskowy i działacz niepodległościowy. Pierwszy powstaniec wielkopolski poległy w walce.
Życiorys.
Syn Józefa i Eufrozyny z Piotrowskich. W poszukiwaniu pracy wyjechał do Wanne (Herne) w Westfalii, gdzie pracował jako górnik. W czasie I wojny światowej został wcielony do armii pruskiej i walczył na froncie zachodnim.
Był czynnym członkiem Towarzystwa Gimnastycznego „Sokół”. Musiał być bardzo aktywnym działaczem, gdyż po wybuchu w Niemczech w końcu 1918 rewolucji listopadowej został skierowany do Poznania, by pomóc w organizacji ruchu niepodległościowego. Na początku grudnia 1918 wraz z grupą ludzi został przydzielony do oddziałów Służby Straży i Bezpieczeństwa stacjonujących w Forcie Raucha (Berdychowo) pod dow. por. Ed. Krauzego. W dniu wybuchu powstania wielkopolskiego (27 grudnia 1918) wraz z całym oddziałem został skierowany do Zamku Cesarskiego, w celu wzmocnienia stacjonującej tam polskiej załogi. Ostrzeliwany przez niemieckich grenadierów pluton, w którym służył, nacierał na prezydium policji. W czasie ataku został ciężko ranny i w godzinach wieczornych zmarł. Pochowano go w grobowcu powstańców wielkopolskich na cmentarzu Górczyńskim w Poznaniu (kwatera Iak-6-1).
Rodzina.
Żonaty z Marianną Maćkowiak, ojciec dwójki dzieci: Cecylii i Eryka Franciszka.
Upamiętnienie.
Jego imieniem nazwano w Poznaniu ulicę, przy której został ranny. Znajduje się tam też tablica pamiątkowa. W rodzinnych Śniatach upamiętniono go pomnikiem. W Kościanie przy ulicy Wielichowskiej znajduje się Zespół Szkół Ponadgimnazjalnych imienia Franciszka Ratajczaka.

</doc>
<doc id="439460" url="https://pl.wikipedia.org/wiki?curid=439460" title="Lambert II Suła">
Lambert II Suła

Lambert II zwany Suła (ur. ?, zm. 22 sierpnia 1071 r.) – biskup krakowski od 1061 r.
Według tradycji mógł pochodzić z dynastii Piastów. Przyjął święcenia kapłańskie w 1037 r., a wzmianka o tym fakcie znajduje się w "Roczniku kapituły krakowskiej", którego spisanie przypisuje się Lambertowi. Objął rządy w Krakowie po dwuletnim wakacie po śmierci arcybiskupa Arona. Za jego czasów ukończono budowę romańskiej katedry wawelskiej pod wezwaniem św. Wacława. Miał również współpracować przy odbudowie hierarchii kościelnej w Polsce z Bolesławem II Szczodrym.

</doc>
<doc id="439464" url="https://pl.wikipedia.org/wiki?curid=439464" title="Gotycyzm">
Gotycyzm

Gotycyzm () – nurt kultury europejskiej, stanowiący jeden z jej przedromantycznych prądów. Dążył on do przywrócenia rangi i znaczenia utworom i budowlom pochodzącym ze średniowiecza. Prądowi nadano nazwę gotycyzmu, gdyż tradycje średniowieczne były wiązane przede wszystkim z gotyckim stylem architektonicznym.
Gotycyzm narodził się w latach 60. XVIII wieku w Wielkiej Brytanii. Postrzegany jest jako reakcja na oświecenie, jako nawrót do estetyki średniowiecza, wydobycie elementów irracjonalnych i emocjonalnych w zbyt zracjonalizowanej epoce XVIII wieku. Pierwszą powieścią gotycką w literaturze światowej była powieść grozy – "Zamczysko w Otranto" (1764, wydanie polskie w 1974) Horace’a Walpole’a. Podobne do obecnych na Wyspach Brytyjskich tendencje można znaleźć także w utworach francuskiego trubaduryzmu, który nawiązywał do dorobku i tradycji trubadurów, oraz niemieckiego Sturm und Drang, np. w utworach Christiana Augusta Vulpiusa czy Gottfrieda Augusta Bürgera. Pojawienie się gotycyzmu w literaturze europejskiej spowodowało ożywienie w szwedzkim gotyzmie, który funkcjonował w tym skandynawskim państwie nieprzerwanie od czasów średniowiecza.
W Polsce gotycyzm rozwinął się w pierwszej połowie XIX wieku. Autorami powieści gotyckich byli m.in. Zygmunt Krasiński i Anna Mostowska.
Gotycyzm przejawił się także w architekturze, doprowadzając do powstania neogotyku. Wspomniany wyżej Horace Walpole zainicjował go przebudową swojej rezydencji Strawberry Hill. Ważnym elementem ruchu gotycystycznego było zainteresowanie średniowieczem w środowiskach wolnomularskich końca XVIII wieku i w XIX wieku.

</doc>
<doc id="439465" url="https://pl.wikipedia.org/wiki?curid=439465" title="Parker Pyne na tropie">
Parker Pyne na tropie

Parker Pyne na tropie (ang. "Parker Pyne Investigates") - wydany w 1934 roku zbiór dwunastu opowiadań Agathy Christie, których głównym bohaterem jest Parker Pyne. Niegdyś Parker Pyne opracowywał dane statystyczne dla rządu, ale po przejściu na emeryturę postanowił wykorzystać nabytą wiedzę, aby uszczęśliwiać ludzi oraz rozwiązywać ich problemy. Swoje usługi reklamuje w gazetach anonsem następującej treści: "CZY JESTEŚ SZCZĘŚLIWY? JEŻELI NIE, ZASIĘGNIJ RADY PANA PARKERA PYNE'A, 17 RICHMOND STREET."
W większości prowadzonych spraw wspierają go urocza Madeleine de Sara oraz przystojny Claude Luttrell. W opowiadaniach pojawia się również panna Felicity Lemon, obecnie sekretarka Parkera Pyne'a, która w przyszłości zatrudni się u Herkulesa Poirota, oraz pani Ariadna Oliver, popularna pisarka i znajoma Poirota.
Opowiadania.
Do Parkera Pyne'a przychodzi pani Packington i prosi go o pomoc w sprawie męża romansującego z sekretarką.
Powróciwszy do Londynu ze służby w Afryce, major Wilbraham narzeka na nudę. Parker Pyne obiecuje temu zaradzić. W opowiadaniu występuje pani Ariadna Oliver.
U detektywa zjawia się pani Daphne St John i prosi o pomoc w dyskretnym zwróceniu pierścionka z diamentem, który w wyniku kłopotów finansowych ukradła znajomej, lady Dortheimer.

</doc>
<doc id="439466" url="https://pl.wikipedia.org/wiki?curid=439466" title="Thomas Doll">
Thomas Doll

Thomas Jens Uwe Doll (ur. 9 kwietnia 1966 w Malchin) – niemiecki trener piłkarski i piłkarz grający na pozycji pomocnika. Były reprezentant Niemieckiej Republiki Demokratycznej, a później zjednoczonych Niemiec. Za uratowanie Hamburger SV przed spadkiem i przekształcenie zespołu w jeden z najlepszych w Bundeslidze został w 2005 roku wybrany „Człowiekiem Roku w Niemieckiej Piłce Nożnej”. W lutym 2007 został zwolniony z funkcji trenera Hamburger SV. 13 marca 2007 został wybrany nowym trenerem Borussii Dortmund.
Kariera klubowa.
Doll rozpoczął swoją karierę w lokalnym klubie Lokomotiv Malchin, zanim dołączył do wschodnioniemieckiego Hansa Rostock. W Hansie pierwsze seniorskie mecze rozegrał w roku 1983, jako dwudziestojednolatek. Kiedy klub spadł do niższej ligi, Doll przeniósł się do jednego z najlepszych klubów Niemieckiej Republiki Demokratycznej BFC Dynamo. Z Berlińskim klubem dwukrotnie zdobył mistrzostwo kraju, dwukrotnie puchar kraju i jednokrotnie superpuchar. Z Dynamem występował również w europejskich pucharach. Razem z napastnikiem Andreasem Thomem oraz obrońcą Frankiem Rohde stanowił trzon zespołu.
Po zjednoczeniu Niemiec Doll był jednym z najbardziej rozchwytywanych piłkarzy ze Wschodnich Niemiec. Razem z Frankiem Rohde, dołączył do Hamburger SV w 1990. Już po jednym sezonie wrócił uwagę włoskiego SS Lazio i przeniósł się do niego, za rekordową ówcześnie kwotę 15 milionów marek. W rzymskim klubie występował przez trzy lata, po czym powrócił do Bundesligi. W 1994 podpisał kontrakt z Eintrachtem Frankfurt, jednak podczas trzyletniego okresu występów w klubie, trapiony kontuzjami, wystąpił jedynie w 28 meczach. Następnie powrócił do Włoch, tym razem reprezentując AS Bari. W 1998 powócił do Hamburger SV. W 2001 zakończył piłkarską karierę.

</doc>
<doc id="439467" url="https://pl.wikipedia.org/wiki?curid=439467" title="Zmarzły Staw pod Wysoką">
Zmarzły Staw pod Wysoką

Zmarzły Staw pod Wysoką, nazywany także Zmarzłym Stawem w Dolinie Ciężkiej lub po prostu Zmarzłym Stawem (, , ) – tatrzański staw położony w słowackiej części Tatr Wysokich. Znajduje się w Zmarzłym Kotle w górnej części Doliny Ciężkiej ("Ťažká dolina"), na wysokości 1762 m.
Staw był mierzony w 1929 r. przez Wiktora Ormickiego. Otrzymał on następujące wyniki: powierzchnia 3,542 ha, rozmiary 296 × 206 m i głębokość 16 m. W tym samym okresie badał jezioro Franz Stummer, rezultaty jego prac to: powierzchnia 1,843 ha, wymiary 258 × 138 m, głębokość 13,8 m. Według pomiarów pracowników TANAP-u z lat 1961-67 jego powierzchnia to 2,19 ha (w innej wersji przeliczeń tych samych pomiarów 2,2015 ha), rozmiary 285 × 172 m, a maksymalna głębokość dochodzi do 9,9 m (lub 12,5 m). Tak duże różnice wynikały zapewne z bardzo dużych różnic wodostanów.
Zmarzły Staw jest typowym jeziorem cyrkowym. Od strony południowo-wschodniej zamknięty jest ryglem skalnym, od południowego zachodu niestabilne pole piargów spod przełęczy Waga, Wysokiej i Ciężkiego Szczytu utworzyło charakterystyczną wysepkę (wczesnym latem jest to zazwyczaj śnieżno-lodowy półwysep). Od północnej i zachodniej strony wprost do stawu opadają pionowe, zbudowane z litych skał i wygładzone przez lodowce ściany otaczających go potężnych szczytów. Są to Zmarzłe Spady i Spady pod Rysami. Od stawu odpływa Ciężki Potok ("Ťažký potok"), na progu Zmarzłego Kotła tworzący Zmarzłą Siklawę.
Staw otaczają takie szczyty jak: Kacza Turnia, Ganek, Wysoka, Rysy, Niżnie Rysy, Ciężka Turnia.

</doc>
<doc id="439469" url="https://pl.wikipedia.org/wiki?curid=439469" title="Obowiązująca linia zabudowy">
Obowiązująca linia zabudowy



</doc>
<doc id="439470" url="https://pl.wikipedia.org/wiki?curid=439470" title="Andrzej Czerwiński (polityk)">
Andrzej Czerwiński (polityk)

Andrzej Stanisław Czerwiński (ur. 8 listopada 1954 w Nowym Sączu) – polski polityk, samorządowiec, prezydent Nowego Sącza w latach 1994–2001, poseł na Sejm IV, V, VI, VII i VIII kadencji, w 2015 minister skarbu państwa.
Życiorys.
Jest synem Edwarda i Stanisławy. W 1979 ukończył studia na Wydziale Elektrotechniki, Automatyki i Elektroniki Akademii Górniczo Hutniczej w Krakowie (magister inżynier elektryk). Odbył następujące studia i kursy podyplomowe: Pensylwania – administracja publiczna – rozwój regionalny, Salzburg – przedsiębiorcze miasta, Kopenhaga – rozwój demokracji lokalnych, Akademia Ekonomiczna w Krakowie – organizacja i zarządzanie. W latach 1979–1989 pracował w Zakładzie Energetycznym Kraków Rejon w Nowym Sączu, następnie przez cztery lata prowadził własną firmę.
W 1993 został przewodniczącym zarządu wojewódzkiego Kongresu Liberalno-Demokratycznego. W 1994 objął to samo stanowisko w Unii Wolności. W 2001 przeszedł do Platformy Obywatelskiej.
W latach 1994–2001 pełnił funkcję prezydenta miasta Nowego Sącza, zasiadał też w radzie miasta. W 1999 był współzałożycielem Związku Powiatów Polskich, został członkiem zarządu ZPP oraz członkiem Komitetu Wykonawczego Rady Gmin i Regionów Europejskich (CEMR). Objął również funkcję przewodniczącego Konwentu Seniorów Państwowej Wyższej Szkoły Zawodowej w Nowym Sączu.
Od 2001 do 2007 sprawował mandat posła na Sejm IV i V kadencji wybranego z listy Platformy Obywatelskiej w okręgu nowosądeckim. W wyborach parlamentarnych w 2007 po raz trzeci został posłem, otrzymując 24 708 głosów. W 2011 z powodzeniem ubiegał się o reelekcję, dostał 16 723 głosy.
15 czerwca 2015 premier Ewa Kopacz poinformowała o wysunięciu jego kandydatury na urząd ministra skarbu. Stanowisko to objął następnego dnia. W wyborach w tym samym roku został ponownie wybrany do Sejmu, otrzymując 17 487 głosów. 16 listopada 2015 zakończył pełnienie funkcji ministra. W Sejmie VIII kadencji został członkiem Komisji do Spraw Energii i Skarbu Państwa oraz Komisji do Spraw Unii Europejskiej. W wyborach w 2019 nie został ponownie wybrany na posła.
Odznaczenia.
W 2000 otrzymał Złoty Krzyż Zasługi. W 2015 został odznaczony Odznaką Honorową za Zasługi dla Samorządu Terytorialnego.

</doc>
<doc id="439471" url="https://pl.wikipedia.org/wiki?curid=439471" title="Nieprzekraczalna linia zabudowy">
Nieprzekraczalna linia zabudowy



</doc>
<doc id="439472" url="https://pl.wikipedia.org/wiki?curid=439472" title="Diecezja kujawska">
Diecezja kujawska



</doc>
<doc id="439476" url="https://pl.wikipedia.org/wiki?curid=439476" title="Święta Anna Samotrzecia (obraz Leonarda da Vinci)">
Święta Anna Samotrzecia (obraz Leonarda da Vinci)

Święta Anna Samotrzecia, Dziewica z Dzieciątkiem i Św. Anną (wł. "Sancta Anna Matterza") – obraz namalowany w latach ok. 1506-1513 przez Leonarda da Vinci.
Historia.
Zlecenie.
Jest wiele sprzeczności w kwestii powstania obrazu. Historia sztuki nie zna odpowiedzi na pytanie, czy artysta otrzymał zlecenie na namalowanie obrazu już w 1499 roku od króla francuskiego, po zajęciu przez niego Mediolanu czy raczej rozpoczął malowanie w późniejszym okresie we Florencji, jako malowidła ołtarzowego dla zakonu Serwitów od Zwiastowania.
Studia.
Leonardo zajmował się tym przedsięwzięciem przez dłuższy czas i stworzył różnorakie wersje projektu. Narysował wiele rysunków przygotowawczych, m.in.:
Praca twórcza.
Ostatnie przedstawienie powstało w trakcie drugiego pobytu artysty w Mediolanie, po 1506 roku, prawdopodobnie na zlecenie króla Francji, Ludwika XII. Nawet w ostatnich latach swego życia malarz pracował nad studiami do szaty Maryi.
Projekty wzbudzały emocje już od chwili, gdy powstał pierwszy rysunek na kartonie. Giorgio Vasari opowiadał, że przez dwa dni mężczyźni i kobiety przybywali do pomieszczenia, w którym mogli ujrzeć to fascynujące całą ludność dzieło.
W stosunku do wcześniejszego ujęcia tematu autor zmienił ustawienie postaci oraz wzmocnił znaczenie krajobrazu.
Na odwrocie obrazu "Madonna z dzieciątkiem i św. Anną" jeden z konserwatorów przypadkiem zauważył rysunki. Rozpoznał koński łeb i ludzką czaszkę. Badania potwierdziły ten fakt, a ponadto zarejestrowano trzeci rysunek. To 15-centymetrowe dzieciątko Jezus z owieczką, niewidoczny gołym okiem. Przez 500 lat nikt nie zwrócił uwagę na rysunki.
Obraz.
Tytuł obrazu jest dosyć osobliwy, gdyż wyraz "samotrzeć" nie istnieje w obecnej polszczyźnie - jest to archaiczne określenie "sami/same we trzech/trzy/troje". Tytuł oznacza, że na jednym obrazie zostały przedstawione trzy pokolenia: święta Anna, jej córka - Maryja dziewica i wnuk - dzieciątko Jezus.
Kompozycja.
Kompozycja jest podporządkowana rytmicznemu ciągowi kolejno przechodzących w siebie ruchów. Gesty i spojrzenia tworzą między postaciami spoiwa niczym między ogniwami łańcucha. Zaczynając od postaci Anny, powstaje oś ruchu po przekątnej. Mimo starannej kompozycji grupa sprawia wrażenie spokojnej i naturalnej. Dynamiczne ujęcie w połączeniu z wymiarem przestrzennym było novum. Kompozycja ta znalazła się w twórczości Rafaela Santi, Michała Anioła, Andrei del Sarto i innych artystów o mniejszym znaczeniu.
Technika.
W obrazie zostały zrealizowane zasady sfumato. Nie ma ostrych konturów, ani gwałtownych przejść, bądź mocnych kontrastów. Miękkie cienie rozkładają się na twarzach i delikatnie kształtują ich rysy. Tym sposobem formy nabierają cech plastyczności, ale nie stwarzają efektu twardości. Technika ta dostrzegalna jest także w krajobrazie. Grzbiety gór wyłaniają się z mglistych oparów, łączących się z wodą. Następnie przechodzą w barwy nieba.
Wymowa dzieła.
Maryja jest przedstawiona jako uosobienie matczynej miłości (siedzi ona na kolanach swej matki). Na obrazie pochyla się, by odciągnąć swego syna od baranka, którego mały Jezus chce dosiąść. Baranek stanowi symbol męki i śmierci na krzyżu Chrystusa. Jednak święta Anna, która jest symbolem Kościoła chrześcijańskiego, swą pogodnością zdaje się akceptować nieuchronny los Jezusa. Uwagę odbiorcy zwraca również młody wygląd kobiet. Bardziej przypominają siostry, niż matkę i córkę. Zygmunt Freud miał tezę na temat tego zjawiska: Anna i Maria mają według niego stanowić uosobienie dziecięcych wspomnień Leonarda o jego dwóch matkach, biologicznej i macosze.

</doc>
<doc id="439479" url="https://pl.wikipedia.org/wiki?curid=439479" title="Ewald Gawlik">
Ewald Gawlik

Ewald Gawlik (ur. 1919, zm. 1993) – górnośląski malarz, członek Grupy Janowskiej.
Głównym tematem jego twórczości było życie codzienne Ślązaków, przedstawiał przede wszystkim dzielnice bliskie jego sercu – Nikiszowiec, Giszowiec i Szopienice. Malował także obrazy o tematyce religijnej. Był zafascynowany malarstwem van Gogha i Toulouse-Lautreca. Jego obrazy były najbardziej zaawansowane warsztatowo spośród prac wszystkich członków grupy. W latach 70. ubiegłego stulecia zaproponowano mu wstąpienie do ZPAP, którego nie przyjął, nie chcąc poddawać się ocenie profesjonalistów.Bywał nazywany "Van Goghiem z Nikisza".
Życiorys.
Urodził się w Nikiszowcu (obecnie dzielnica Katowic). Edukację plastyczną rozpoczął Gawlik będąc uczniem gimnazjum męskiego w Królewskiej Hucie, pod kierunkiem Józefa Bimlera, znanego malarza, absolwenta Akademii w Monachium. Mając piętnaście lat zrezygnował z nauki w gimnazjum i nie zdawszy matury podjął pracę w warsztacie ślusarskim. Nie zaprzestał jednakże dalszej edukacji plastycznej – zapisał się na prywatne lekcje rysunku i malarstwa u Pawła Stellera. Następnie od 1937 roku kształcił się w prywatnej szkole malarskiej im. Gierymskiego w Katowicach, będącej odpowiednikiem dzisiejszego liceum plastycznego, prowadzonego przez wybitnego kolorystę Czesława Rzepińskiego. Miał tam opinię jednego z najzdolniejszych uczniów{. Zamierzał studiować w ASP w Krakowie.
Plany te udaremnił wybuch wojny. Gawlik wywieziony na przymusowe roboty w okolice Drezna, wolny czas spędzał w Galerii Drezdeńskiej, studiując dzieła wielkich mistrzów. Tam zafascynowało go malarstwo Vincenta van Gogha, pod wpływem którego pozostał do końca życia. W 1940 roku, dzięki interwencji swojego ojca, zwolniony został z przymusowej pracy u bauera i po pomyślnie zdanych egzaminach przyjęto go do Drezdeńskiej Akademii Sztuk Pięknych. Lecz po zaledwie kilku miesiącach nauki, powołany został z kolegami i kadrą pedagogiczną do Wermachtu. Skierowano go na placówkę wartowniczą do Laponii, poza krąg polarny, gdzie przebywał dwa lata. W tym czasie zainspirowany piękną przyrodą Laponii, intensywnie pracował twórczo, między innymi zaczął wykonywać akwarele. W roku 1943 walczył na froncie wschodnim, gdzie został ciężko ranny, odbył kurację w Czechosłowacji, potem służył w jednostkach gospodarczych w Lotaryngii, a po wyzwoleniu Francji przez aliantów dostał się do niewoli. Wrócił do kraju w 1947 roku. Pragnął podjąć studia w Krakowie. Jednak ten zamiar się nie spełnił. Władza komunistyczna uznała go za element niepewny politycznie i narodowo. Był torturowany i szykanowany przez UB. Musiał podpisać oświadczenie, że wyrzeka się studiów i do końca życia będzie pracował fizycznie. Podjął więc pracę w kopalni Wieczorek i wstąpił do zespołu plastycznego zwanego Grupa Janowską. Twórczość malarza przez wiele lat była niedoceniana. Dopiero w 1974 roku miał swoją pierwszą wystawę w Katowicach. Następne 3 wystawy malarza odbyły się z inicjatywy Seweryna Aleksandra Wisłockiego – antropologa kultury i krytyka sztuki. W latach 80. XX wieku dyrektor kopalni „Staszic” Zdzisław Sender oddał do dyspozycji malarza w Klubie Seniora pracownię i materiały plastyczne do pracy.
Obecnie Izba Śląska z galerią tzw. Gawlikówką jest udostępniona do zwiedzania i można w niej oglądać jego prace.

</doc>
<doc id="439485" url="https://pl.wikipedia.org/wiki?curid=439485" title="Most Marii Skłodowskiej-Curie w Warszawie">
Most Marii Skłodowskiej-Curie w Warszawie

Most Marii Skłodowskiej-Curie w Warszawie (do 2011 most Północny) – most na Wiśle w Warszawie w ciągu Trasy Mostu Marii Skłodowskiej-Curie. Został otwarty w marcu 2012 roku (trzecią część mostu, z torami tramwajowymi, ścieżką rowerową i chodnikiem, otwarto w styczniu 2013). Jest najdalej na północ wysuniętą przeprawą rzeczną w stolicy. Ma dwie jezdnie po trzy pasy ruchu w każdą stronę, chodniki, ścieżki rowerowe oraz tory tramwajowe.
Przeprawa jest częścią miejskiego odcinka drogi krajowej nr 61.
Lokalizacja.
Szerokość rzeki w miejscu wynosi około 650 m. Na zachodnim brzegu Wisły most jest na przedłużeniu al. gen. Marii Wittek, a na wschodnim al. gen. Ryszarda Kuklińskiego. Jest to druga po moście Świętokrzyskim przeprawa warszawska, która na brzegach będzie schodziła do poziomu gruntu. Na Białołęce trasa przebiega na powierzchni ziemi, podobnie jak na Bielanach, gdzie trasa przechodzi nad Wisłostradą. W tym miejscu zbudowano najbardziej skomplikowane skrzyżowanie w Warszawie.
Historia projektu.
W styczniu 2002 władze Warszawy podpisały z gminami Bielany i Białołęka porozumienie dotyczące przygotowań do budowy przeprawy. Wiosną 2002 urzędnicy gminy Białołęka przygotowali decyzję o warunkach zabudowy i zagospodarowania obszaru, na którym będzie zlokalizowana przeprawa. W grudniu 2003 utrzymano ją w mocy (wobec odrzucenia wszystkich protestów, w tym pochodzących od mieszkańców Tarchomina oraz Ogólnopolskiego Towarzystwa Ochrony Ptaków). Już wówczas spekulowano, że będzie to most belkowy, a nie wantowy.
W połowie stycznia 2004 utworzono w warszawskim urzędzie miasta specjalne stanowisko pełnomocnika ds. budowy mostu Północnego, którym został były wiceminister transportu Witold Chodakiewicz. W dwa miesiące później doszło do kolejnego oprotestowania ze strony OTOP decyzji o warunkach zabudowy i zagospodarowania terenu, co w powiązaniu z bliskim terminem wygaśnięcia tej ostatniej (co skutkowało by koniecznością uchwalenia nowego planu zagospodarowania terenu – na co urzędnicy potrzebowali by co najmniej półtora roku) spowodowało, że w kwietniu 2004 rząd zdecydował o zmianie przeprawy na drogę krajową. Umożliwiało to przyspieszenie procedur związanych z budową.
Kolejnym etapem budowy mostu było ogłoszenie w listopadzie 2004 konkursu "na opracowanie koncepcji programowo-przestrzennej Trasy Mostu Północnego od węzła z ul. Pułkową do węzła z ul. Modlińską wraz z przeprawą mostową". 19 kwietnia 2005 komisja konkursowa ogłosiła wyniki, które zostały zaskarżone do sądu. 20 września 2005 sąd unieważnił wyniki konkursu. Komisja konkursowa dokonała ponownej oceny tych samych prac, nagradzając te same projekty, zmieniając jedynie uzasadnienie. 7 października 2005 wynik został ponownie zaskarżony do Urzędu Zamówień Publicznych. Urząd 20 października 2005 ponownie unieważnił wyniki konkursu. 6 czerwca 2007 Zarząd Dróg Miejskich przedstawił oferty, które zostały zgłoszone do nowego przetargu. Tym razem przetarg obejmował sam projekt, a nie jak poprzednio projekt i realizację. Na wykonawcę projektu została wybrana firma Schüssler Düsseldorf z ofertą 15,8 mln zł, która zaproponowała skrócenie terminu z wymaganych 310 do 282 dni.
21 kwietnia 2009 władze Warszawy podpisały umowę na budowę mostu z polsko-hiszpańskim konsorcjum firm Pol-Aqua, Sando oraz Kromiss-Bis. Miał on być gotowy w ciągu 32 miesięcy od daty podpisania umowy. Przewidywanym termin jego ukończenia był koniec 2011.
Budowa.
Pod koniec maja 2009 rozpoczęto pierwsze prace przygotowawcze związane z rozbiórką obiektów istniejących w pasie przeznaczonym pod trasę oraz ze zdejmowaniem warstwy humusu. Pierwszego symbolicznego wbicia łopaty dokonali 3 czerwca prezydent Warszawy Hanna Gronkiewicz-Waltz i minister infrastruktury Cezary Grabarczyk. Dalszy etap prac to roboty ziemne, które rozpoczęły się jesienią, związane z niwelacją terenu oraz przygotowaniem nasypów prowadzących w kierunku przyszłego mostu, a także z przebudowami kolidujących sieci energetycznych i ciepłowniczych.
Pod koniec 2009 rozpoczęto pierwsze prace związane z budową fundamentów pod podpory mostu, wykonywane bezpośrednio w nurcie Wisły. Prace te przeprowadzano dzięki wybudowaniu sztucznej wyspy ze ścianek szczelnych. Następnie rozpoczęto wwiercanie długich na 30 m pali.
W tym samym czasie wykonano również stanowisko na prawym brzegu rzeki, z którego w kolejnym miesiącu miała być nasuwana, zmontowana konstrukcja mostu. Nasuwanie rozpoczęto na przełomie stycznia i lutego 2010.
W styczniu 2011 podano, że budowa mostu Północnego ma już pół roku opóźnienia. Opóźnienie spowodowane zostało między innymi zalaniem terenu budowy falą powodziową latem 2010. W marcu 2011 Zarząd Miejskich Inwestycji Drogowych zwrócił się do stołecznego ratusza o dodatkowe 95 milionów złotych na prowadzenie inwestycji. 18 kwietnia podniesiono pierwsze z trzech przęseł mostu. Na konferencji prasowej wyrażono nadzieję na ukończenie części drogowej do końca 2011 jednocześnie przyznając, że termin ukończenia trasy tramwajowej jest bardzo odległy w czasie.
Części mostu dla ruchu drogowego zostały otwarte dla ruchu 25 marca 2012, zaś części mostu dla tramwajów, pieszych i rowerzystów miały zostać całkowicie ukończona pod koniec czerwca 2012. Ostatecznie pierwsza linia tramwajowa została uruchomiona 21 stycznia 2013. 
Nazwa.
Most przez wiele lat określany był roboczą nazwą „most Północny”, ze względu na jego położenie w północnej części miasta. Nazwę tę stosowano w licznych opracowaniach planistycznych i dokumentach, więc z czasem zaczęto powszechnie traktować ją jako docelową.
Jednak pojawiały się również opinie, że most powinien nosić nazwę upamiętniającą wybitną osobę. W 2010 prezydent Warszawy, Hanna Gronkiewicz-Waltz zapowiedziała, że złoży wniosek do Rady Warszawy o nadanie mostowi imienia Jana Pawła II.
W 2011, obchodzonym jako rok Marii Skłodowskiej-Curie, powstał pomysł nazwania mostu jej imieniem (między innymi prezydent Bronisław Komorowski wyraził opinię, że Warszawa powinna uhonorować noblistkę w odpowiedni sposób).
Latem władze miasta przeprowadziły internetowe konsultacje społeczne, w których wzięło udział 7433 respondentów (co stanowi ok. 0,45% mieszkańców, z tym że uczestniczyły w nich również osoby niemieszkające w Warszawie). Większość respondentów opowiadała się za pozostawieniem nazwy „most Północny”.
Pomysł nazwania mostu na cześć Marii Skłodowskiej-Curie popierała prezydent Warszawy. Negatywnie zaopiniowały go: Zespół Nazewnictwa Miejskiego, Rada Dzielnicy Białołęka oraz Rada Dzielnicy Bielany, z kolei opinia Podkomisji ds. Nazewnictwa Ulic Komisji Kultury i Promocji Miasta w Radzie m.st. Warszawy była pozytywna. Z prawnego punktu widzenia opinie te nie były jednak wiążące dla Rady Warszawy.
Ostatecznie 1 grudnia 2011 Rada Warszawy przegłosowała, że patronką mostu zostanie Maria Skłodowska-Curie.

</doc>
<doc id="439486" url="https://pl.wikipedia.org/wiki?curid=439486" title="Wodorek sodu">
Wodorek sodu

Wodorek sodu (NaH) – nieorganiczny związek chemiczny z grupy wodorków.
W temperaturze pokojowej jest to szarobiała, pylista substancja o temperaturze topnienia ok. 800 °C, w której to temperaturze następuje też jego rozkład. Temperatury te dotyczą jednak tylko idealnie czystych monokryształów tego związku. Spotykany w handlu zanieczyszczony wodorek sodu rozkłada się już w temperaturze ok. 220 °C.
Wodorek sodu otrzymuje się w bezpośredniej reakcji sodu z wodorem.
Jest to silny reduktor, silniejszy od wodorku wapnia, ale trudniejszy od niego do praktycznego stosowania, ze względu na ryzyko zapalenia się w kontakcie z powietrzem.
Łatwo reaguje z wodą:

</doc>
<doc id="439488" url="https://pl.wikipedia.org/wiki?curid=439488" title="Elena Gedevanishvili">
Elena Gedevanishvili



</doc>
<doc id="439489" url="https://pl.wikipedia.org/wiki?curid=439489" title="Architektura drewniana">
Architektura drewniana

Architektura drewniana – architektura, której podstawą są drewniane elementy konstrukcyjne.
Użycie drewna jako budowlanego materiału konstrukcyjnego ma swoje zalety, ale też ograniczenia. Zaletą jest dość duża swoboda i łatwość obróbki tego materiału, zaś wadą jego stosunkowo mała trwałość, duża łatwopalność i ograniczona wytrzymałość mechaniczna. Ta ostatnia cecha powoduje, że konstrukcje drewniane nie mogą być zbyt wysokie. Do typowych, drewnianych elementów konstrukcyjnych zaliczane są:
Niemal do XX wieku drewno stanowiło główny materiał budulcowy. Powstawały budynki mieszkalne, przemysłowe i obiekty sakralne. Dziś wiele z nich, ze względu na swój unikatowy wygląd i styl, budzi zainteresowanie na turystycznych szlakach, w miastach i na wsiach. Atrakcyjność takich miejsc spowodowała utworzenie wielu szlaków architektury drewnianej.
Architektura drewniana w Polsce.
Architektura drewniana jest najstarszą formą architektoniczną stosowaną przed początkiem Państwa Polskiego. 
Do najstarszych zachowanych zabytków architektury drewnianej w Polsce należą obiekty wzniesione w średniowieczu. Są to głównie świątynie i cerkwie, z których najstarsze do dziś zachowane świątynie wzniesiono w XV wieku. 
Wśród najstarszych można wymienić niektóre kościoły południowej Małopolski wpisane na listę UNESCO oraz kościoły spoza tej listy np. świątynie w Wszystkich Świętych w Sierotach i Wszystkich Świętych w Łaziskach na Górnym Śląsku. 
Z ważniejszych świątyń architektury drewnianej w Polsce trzeba wymienić wpisane na listę UNESCO, XVII wieczne Kościoły Pokoju w Jaworze i Świdnicy oraz cerkwie regionu karpackiego. 
Z czasów nowożytnych zachowały się również zabytki architektury świeckiej (ratusze, dwory, wille) oraz zabytki gospodarcze i przemysłowe (spichlerze, tężnie, młyny, wiatraki). 
Część zabytków architektury drewnianej znajduje się również w kilkunastu skansenach w Polsce. Są to zazwyczaj obiekty z małych miast i wsi pochodzące z XVIII lub XIX wieku.

</doc>
<doc id="439497" url="https://pl.wikipedia.org/wiki?curid=439497" title="Antoni Ratajczak">
Antoni Ratajczak

Antoni Ratajczak ps. „Kosiba” (ur. 13 stycznia 1903 w Mościszkach, zm. 15 czerwca 1944 w Żabikowie) – działacz ruchu robotniczego, uczestnik powstania wielkopolskiego, twórca Gwardii Ludowej na terenie Poznania.
Życiorys.
Syn Michała i Małgorzaty z Witkowiaków. Uczestnik powstania wielkopolskiego. W latach 1926–1944 pracował jako robotnik w Centrali Żelaza Estreich i Kaczmarek w Poznaniu. Od 1935 roku działał w KPP, w 1937 roku został wybrany radnym do Rady Gromadzkiej w Lasku.
Działalność konspiracyjną rozpoczął w 1941 roku tworząc komórki komunistycznej konspiracji na terenie gminy Żabikowo. Od września 1942 roku rozwijał działalność PPR na terenie powiatu poznańskiego. Pod koniec 1943 roku został mianowany komendantem Gwardii Ludowej na powiat poznański. W następnym roku utworzył 65-osobową kompanię, w której prowadzono naukę obsługi broni oraz szkolono w sabotażu.
Aresztowany 30 maja 1944 roku przez gestapo zmarł z wycieńczenia i ran 15 czerwca 1944 roku w obozie karnym w Żabikowie.
Życie prywatne.
Żonaty z Wiktorią Paprzycką, miał syna Jerzego.

</doc>
<doc id="439501" url="https://pl.wikipedia.org/wiki?curid=439501" title="Pochrzyn">
Pochrzyn

Pochrzyn, jams, ignam ("Dioscorea" L.) – rodzaj wieloletnich pnączy z bulwiastymi kłączami. Należy do niego ponad 600 gatunków pochodzących głównie z obszarów tropikalnych. Najwięcej pochrzynów rośnie w naturze i uprawia się w Afryce Zachodniej, szczególnie w Ghanie, Nigerii oraz w Azji Południowo-Wschodniej, w Ameryce Południowej i na Karaibach.
Morfologia.
Pnącza, które mają kształt kulisty lub maczugowaty, są wielokrotnie podzielone przewężeniami, skórka brązowa, spękana o strukturze korkowej. W zależności od gatunku rośliny wytwarzają wiele bulw lub tylko jedną. U większości gatunków bulwy są trujące, tylko u niektórych po odpowiednim przygotowaniu jadalne. Liście sezonowe, sercowate. Kwiaty drobne, owocem jest okrągła torebka z uskrzydlonymi nasionami.
Systematyka.
"Borderea " Miégev., "Helmia" Kunth, "Hyperocarpa" (Uline) G. M. Barroso et al., "Nanarepenta" Matuda, "Oncus" Lour., "Testudinaria" Salisb., "Ubium" Cothen.
Rodzaj należący do rodziny pochrzynowatych ("Dioscoreaceae"), rzędu pochrzynowców ("Dioscoreales" R. Br.), kladu jednoliściennych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Lilianae" Takht., rząd pochrzynowce ("Dioscoreales" Hook.f.), rodzina pochrzynowate ("Dioscoreaceae" R. Br.Barnh.), podrodzina "Dioscoreoideae" (R. Br.) Arn., plemię "Dioscoreeae" Bernh., rodzaj pochrzyn ("Dioscorea" L.).
Zastosowanie.
Rośliny jadalne.
Wiele gatunków z tego rodzaju jest uprawianych ze względu na jadalne bulwy i owoce. Pochrzyny dobrze się przechowują, dlatego były głównym składnikiem diety na statkach wywożących niewolników z Afryki Zachodniej. Chroniły one przed szkorbutem, choć witaminy C posiadają niewiele. Bulwy dziko rosnących pochrzynów były spożywane w czasach głodu. Bulwy pochrzynu można gotować, smażyć, piec. W Afryce Zachodniej bulwy wchodzą w skład potrawy „fufu” (można ją także sporządzić z manioku, plantatów lub żółtosoczy). Przed spożyciem bulw pochrzynu konieczne jest ich wcześniejsze gotowanie lub moczenie w wodzie, aby pozbyć się toksycznych alkaloidów (dioskoryny). Mylone są z bulwami batata.
Skład bulw przypomina zawartość ziemniaka. Występuje w nich około 28% skrobi, także witamina A i C (około 5 mg/100 g), wapń, żelazo i potas. 100 g bulw dostarcza 452 kJ (105 kcal). Po ugotowaniu taka sama ilość zawiera 133 kcal.
Rośliny kosmetyczne.
Niektóre gatunki wykorzystywane są również do produkcji kosmetyków.

</doc>
<doc id="439502" url="https://pl.wikipedia.org/wiki?curid=439502" title="Gościniec Giganta">
Gościniec Giganta



</doc>
<doc id="439510" url="https://pl.wikipedia.org/wiki?curid=439510" title="Rewolwer Colt Magnum Carry">
Rewolwer Colt Magnum Carry

Colt Magnum Carry – amerykański rewolwer optymalizowany do przenoszenia w ukryciu i samoobrony.
Po zakończeniu w 1994 roku produkcji rewolweru King Cobra z lufą długości 65 mm (2,5") w ofercie Colta zaczęło brakować krótkolufowego rewolweru kalibru .357 Magnum. Co prawda firma oferowała krótkolufową wersję rewolweru Python, ale była to broń ze zdecydowanie wyższej półki cenowej.
W 1997 roku na rynku pojawił się nowy rewolwer który miał zapełnić tę lukę w ofercie Colta. Nowy model był pierwszym rewolwerem Colta od 1951 roku którego nazwa nie wywodziła się od nazwy węża (Cobra, Python, King Cobra, Anaconda), a określała przeznaczenie nowej broni.
Ponieważ nowy rewolwer miał być bronią przeznaczoną do samoobrony, z której rzadko się strzela konstruktorzy zdecydowali się na znaczne osłabienie szkieletu broni. Zmniejszyło to trwałość broni ale masa spadła do 595 gramów (Python z lufą 2,5" ważył 935 g). Dzięki krótkiej dwucalowej lufie i zmniejszonej masie uzyskano broń znacznie wygodniejszą do długotrwałego noszenia od krótkolufowych wersji starszych modeli Colta.
W 2000 roku firma Colt zdecydowała się zakończyć produkcję większości modeli broni oferowanych na rynku cywilnym. Jednym z modeli których produkcje zakończono był Colt Magnum Carry.
Opis.
Colt Magnum Carry był bronią powtarzalną. Szkielet jednolity. Bęben nabojowy odchylany na lewą stronę. Mechanizm uderzeniowy kurkowy, z samonapinaniem.
Magnum Carry był zasilany z sześcionabojowego bębna nabojowego. Łuski z bębna były usuwane przez rozładownik gwiazdkowy po wychyleniu bębna ze szkieletu.
Lufa gwintowana.
Przyrządy celownicze mechaniczne stałe (muszka i szczerbinka). Rewolwer był wyposażany w jednoczęściową okładkę chwytu wykonaną z gumy.

</doc>
<doc id="439516" url="https://pl.wikipedia.org/wiki?curid=439516" title="Tr">
Tr



</doc>
<doc id="439523" url="https://pl.wikipedia.org/wiki?curid=439523" title="Dymitr Wiśniowiecki">
Dymitr Wiśniowiecki



</doc>
<doc id="439524" url="https://pl.wikipedia.org/wiki?curid=439524" title="Senegal na Zimowych Igrzyskach Olimpijskich 2006">
Senegal na Zimowych Igrzyskach Olimpijskich 2006

Senegal na Zimowych Igrzyskach Olimpijskich 2006 reprezentował jeden zawodnik – Leyti Seck, który był chorążym ekipy.

</doc>
<doc id="439527" url="https://pl.wikipedia.org/wiki?curid=439527" title="Guilin">
Guilin

Guilin (chiń. 桂林; pinyin: "Guìlín") – miasto o statusie prefektury miejskiej w południowych Chinach, w regionie autonomicznym Kuangsi, u podnóża Gór Południowochińskich, przy linii kolejowej Pekin-Nanning. W 2010 liczba mieszkańców miasta wynosiła 741 605. Prefektura miejska w 1999 liczyła 4 791 930 mieszkańców. Ośrodek szkolnictwa wyższego, turystyki, hutnictwa żelaza i metali nieżelaznych oraz przemysłu maszynowego i elektrotechnicznego. Stolica rzymskokatolickiej prefektury apostolskiej Guilin.
W mieście znajduje się stacja kolejowa Guilin.
Historia.
Obszar Guilin zalany był całkowicie wodami morza, ale wynurzył się w wyniku gwałtownego wypiętrzenia. Został zasiedlony w czasach dynastii Qin, kiedy wybudowano kanał Ling Qu, łączący rzekę Jangcy z Rzeką Perłową. Natomiast w okresie dynastii Ming był stolicą prowincji do 1914. W 1944 Guilin został zrównany z ziemią przez armię japońską. Dzisiaj miasto, odbudowane ze zniszczeń wojennych, intensywnie się rozwija.
Atrakcje.
Formacje krasowe w Guilin i okolicach stanowią jedną z najpopularniejszych atrakcji turystycznych Chin. Należą do nich: 
Ponadto w mieście znajduje się Park (skansen) Kultury Mniejszości (Minsu Feng qing yuan) i liczne tereny widokowe, jak Rejon Dwóch Rzek i Czterech Jezior.

</doc>
<doc id="439530" url="https://pl.wikipedia.org/wiki?curid=439530" title="Grzegorz Dolniak">
Grzegorz Dolniak

Grzegorz Maciej Dolniak (ur. 17 lutego 1960 w Będzinie, zm. 10 kwietnia 2010 w Smoleńsku) – polski polityk i przedsiębiorca, z wykształcenia ekonomista, poseł na Sejm IV, V i VI kadencji.
Życiorys.
W 1979 ukończył II Liceum Ogólnokształcące im. Hanki Sawickiej w Będzinie, a w 1984 studia na Wydziale Organizacji i Zarządzania Akademii Ekonomicznej w Katowicach (jako specjalista ds. systemów zarządzania). Od 1984 do 1991 pracował w Dąbrowskiej Fabryce Obrabiarek Ponar-Defum (m.in. kierując połączonymi wydziałami tego przedsiębiorstwa). W 1991 rozpoczął prowadzenie własnej działalności gospodarczej, zakładając Przedsiębiorstwo Usługowo-Handlowe POINT w Będzinie, firmę zajmującą się usługami motoryzacyjnymi i ochroną mienia.
Po raz pierwszy został wybrany posłem w wyborach w 2001 w okręgu sosnowieckim z listy Platformy Obywatelskiej. Ponownie uzyskał mandat poselski w wyborach w 2005, w Sejmie V kadencji był przewodniczącym Komisji Spraw Wewnętrznych i Administracji i wiceszefem klubu parlamentarnego PO. W wyborach parlamentarnych w 2007 po raz trzeci został posłem, otrzymując najlepszy indywidualny wynik w okręgu wyborczym (38 444 głosy) i ponownie obejmując funkcję wiceprzewodniczącego klubu parlamentarnego. Był wiceprzewodniczącym zarządu PO w województwie śląskim, szefem jej sztabu wyborczego do Parlamentu Europejskiego w 2009 oraz wiceprzewodniczącym Komisji Spraw Wewnętrznych i Administracji w Sejmie VI kadencji.
Od 2 do 9 października 2009 pełnił obowiązki przewodniczącego Klubu Parlamentarnego PO w miejsce zawieszonego Zbigniewa Chlebowskiego, do momentu wyboru na nowego szefa Grzegorza Schetyny.
Zginął 10 kwietnia 2010 w katastrofie polskiego samolotu Tu-154 w Smoleńsku w drodze na obchody 70. rocznicy zbrodni katyńskiej. 16 kwietnia 2010 pośmiertnie odznaczono go Krzyżem Komandorskim Orderu Odrodzenia Polski. 22 kwietnia tego samego roku został pochowany na cmentarzu przy parafii Świętej Trójcy w Będzinie.
Życie prywatne.
Syn Ireneusza i Aliny. Mieszkał w Gzichowie, był żonaty z Barbarą (prawniczką i polityk), miał córkę Patrycję. W 2011 m.in. jego żona i córka powołały Fundację im. Grzegorza Dolniaka „Sportowa Szansa”, mającą na celu wspieranie młodych sportowców oraz propagowanie sportu wśród dzieci i młodzieży.

</doc>
<doc id="439531" url="https://pl.wikipedia.org/wiki?curid=439531" title="Mirosław Drzewiecki">
Mirosław Drzewiecki

Mirosław Michał Drzewiecki (ur. 8 lipca 1956 w Łodzi) – polski polityk i przedsiębiorca, poseł na Sejm w latach 1991–1993 i ponownie w latach 1997–2011 (I, III, IV, V i VI kadencji). w latach 2007–2009 minister sportu i turystyki.
Życiorys.
Wykształcenie i działalność zawodowa.
Absolwent IV Liceum Ogólnokształcącego im. Emilii Sczanieckiej w Łodzi. Ukończył studia magisterskie na Wydziale Prawa i Administracji Uniwersytetu Łódzkiego.
W 1989 założył szwalnię i spółkę produkującą tekstylia. Został właścicielem sieci restauracji, był też właścicielem lokali przy ul. Piotrkowskiej w Łodzi. W 1996 znalazł się na 77. pozycji listy 100 najbogatszych Polaków tygodnika „Wprost”.
Działalność polityczna.
Działał w Kongresie Liberalno-Demokratycznym i Unii Wolności, w 2001 przystąpił do Platformy Obywatelskiej. W styczniu 2006 został rzecznikiem w gabinecie cieni PO odpowiedzialnym za sport. Od czerwca 2003 do października 2009 pełnił funkcję skarbnika partii.
Był posłem I kadencji z ramienia KLD i III kadencji z ramienia UW, następnie IV i V kadencji z listy PO. W wyborach parlamentarnych w 2007 w okręgu łódzkim otrzymał 44 404 głosy, uzyskując po raz piąty mandat poselski.
16 listopada 2007 został powołany na urząd Ministra Sportu i Turystyki w pierwszym rządzie Donalda Tuska. 5 października 2009 podał się do dymisji w związku ze stenogramami ujawnionymi w sprawie tzw. afery hazardowej (prezydent Lech Kaczyński podpisał jego dymisję 13 października tego samego roku). W sprawie tej zeznawał przed komisją śledczą 28 stycznia 2010.
W 2011 nie ubiegał się o ponowny wybór do Sejmu.
Życie prywatne.
Syn Edwarda i Marii Drzewieckich. Jest żonaty (żona Janina), ma dwóch synów: Mateusza i Piotra.

</doc>
<doc id="439532" url="https://pl.wikipedia.org/wiki?curid=439532" title="Jarosław Duda">
Jarosław Duda

Jarosław Duda (ur. 29 kwietnia 1964 we Wrocławiu) – polski polityk, urzędnik i samorządowiec, poseł na Sejm IV i V kadencji, senator VII, VIII i IX kadencji, w latach 2007–2015 sekretarz stanu w Ministerstwie Pracy i Polityki Społecznej, poseł do Parlamentu Europejskiego IX kadencji.
Życiorys.
Był współtwórcą ruchu Wiara i Światło na Lubelszczyźnie. W 1990 ukończył studia na Wydziale Nauk Społecznych Katolickiego Uniwersytetu Lubelskiego.
Od 1993 pracował jako dyrektor Wojewódzkiego Zespołu Pomocy Społecznej we Wrocławiu. W rządzie Jerzego Buzka był wiceprezesem Państwowego Funduszu Rehabilitacji Osób Niepełnosprawnych (1999–2001). Od 2001 do 2004 kierował Miejskim Zarządem Domów Pomocy Społecznej we Wrocławiu. W latach 1998–2004 zasiadał w sejmiku dolnośląskim.
W 2004 został posłem IV kadencji, zastępując Jacka Protasiewicza (wybranego do Parlamentu Europejskiego). W 2005 uzyskał mandat na Sejm V kadencji z ramienia Platformy Obywatelskiej w okręgu wrocławskim. W wyborach parlamentarnych w 2007 skutecznie kandydował do Senatu VII kadencji z wynikiem 238 028 głosów.
21 listopada 2007 objął stanowiska sekretarza stanu w Ministerstwie Pracy i Polityki Społecznej i pełnomocnika rządu ds. osób niepełnosprawnych, zastępując na nich Mirosława Mielniczuka.
W 2011 z powodzeniem ubiegał się o reelekcję do Senatu, w nowym okręgu jednomandatowym dostał 73 121 głosów. W 2015 został ponownie wybrany na senatora, otrzymując 83 369 głosy. W listopadzie tego samego roku zakończył pełnienie funkcji wiceministra. Od 2016 był komisarzem miejskich i wojewódzkich struktur PO, w grudniu 2016 został przewodniczącym wrocławskiej PO. W grudniu 2017 objął funkcję przewodniczącego dolnośląskich struktur partii, którą pełnił do czerwca 2021.
W 2019 został wybrany na posła do Parlamentu Europejskiego z listy Koalicji Europejskiej.

</doc>
<doc id="439533" url="https://pl.wikipedia.org/wiki?curid=439533" title="Waldy Dzikowski">
Waldy Dzikowski

Waldy Dzikowski (ur. 23 lipca 1959 we Wschowie) – polski polityk i samorządowiec, chemik, od 2001 poseł na Sejm IV, V, VI, VII, VIII i IX kadencji, wiceprzewodniczący Platformy Obywatelskiej w latach 2006–2010.
Życiorys.
Jest synem Henryka i Heleny. Z wykształcenia inżynier chemik, w 1983 ukończył studia magisterskie na Wydziale Technologii Chemicznej Politechniki Poznańskiej. W latach 1984–1990 pracował na stanowisku kierownika pracowni chemicznej Instytutu Obróbki Plastycznej w Poznaniu. W latach 1990–2001 pełnił funkcję wójta gminy Tarnowo Podgórne. Od 1998 do 2000 był także radnym sejmiku wielkopolskiego.
W 1991 wstąpił do Kongresu Liberalno-Demokratycznego. Od 1994 do 2001 działał w Unii Wolności, następnie przystąpił do Platformy Obywatelskiej. Z listy PO uzyskiwał mandat poselski w 2001 i 2005 w okręgu poznańskim. W Sejmie IV kadencji był wiceprzewodniczącym, następnie przewodniczącym Komisji Samorządu Terytorialnego i Polityki Regionalnej. W latach 2005–2007 ponownie pełnił funkcję wiceprzewodniczącego tej komisji. W 2006 został rzecznikiem w gabinecie cieni Platformy Obywatelskiej odpowiedzialnym za administrację. Od 2006 do 2010 pełnił funkcję wiceprzewodniczącego partii, do 2010 był także przewodniczącym wielkopolskich struktur PO.
W 2006 prokurator wystąpił o uchylenie mu immunitetu w sprawie rzekomej korupcji, mającej według niego polegać na przyjęciu od lokalnego przedsiębiorcy łapówki w postaci remontu domu w zamian za wygrane przetargi, jakiej Waldy Dzikowski miał się dopuścić, w okresie pełnienia funkcji wójta Tarnowa Podgórnego. Waldy Dzikowski, zaprzeczający tym twierdzeniom, nie zrzekł się immunitetu, a Sejm w 2007 odrzucił wniosek o jego uchylenie.
W wyborach parlamentarnych w 2007 po raz trzeci został posłem, otrzymując 110 467 głosów. W wyborach w 2011 po raz kolejny uzyskał mandat posła, otrzymując 54 647 głosów.
W 2015 z powodzeniem ubiegał się o poselską reelekcję (dostał 27 991 głosów). W Sejmie VIII kadencji został członkiem Komisji Samorządu Terytorialnego i Polityki Regionalnej oraz Komisji Nadzwyczajnej do rozpatrzenia projektów ustaw z zakresu prawa wyborczego, pracował też w Komisji Administracji i Spraw Wewnętrznych (2015). Również w wyborach w 2019 został wybrany do Sejmu, uzyskując 19 704 głosy.
Odznaczenia.
W 2015 został odznaczony Odznaką Honorową za Zasługi dla Samorządu Terytorialnego.

</doc>
<doc id="439535" url="https://pl.wikipedia.org/wiki?curid=439535" title="Horace Walpole">
Horace Walpole

Horace Walpole, właśc. Horatio Walpole 4. hrabia Orford (ur. 24 września 1717 w Londynie, zm. 2 marca 1797 tamże) – angielski pisarz i arystokrata, syn Roberta Walpole’a, pierwszego premiera Wielkiej Brytanii. Był jednym z twórców gotycyzmu.
Od 1791 był hrabią Orford. Od 1741 zasiadał w brytyjskim parlamencie. Wzniósł pierwszą na wyspach rezydencję w stylu nawiązującym do gotyku – Strawberry Hill. Był autorem pierwszej na świecie powieści gotyckiej "Zamczysko w Otranto" (1764). Jego korespondencja "Letters" (t. 1-19) stanowi cenny dokument życia kulturalnego epoki.
Życiorys.
Walpole urodził się w Londynie jako najmłodszy syn brytyjskiego premiera Roberta Walpole’a. Podobnie jak ojciec, uczył się w Eton College i King’s College w Cambridge. Po ukończeniu uniwersytetu Walpole wybrał się w Grand Tour z poetą Thomasem Grayem. Podczas podróży obaj uwikłali się w liczne dysputy. 
Walpole wrócił do Anglii w 1741 roku i dostał się do parlamentu z okręgu Callington w Kornwalii. Pozostał członkiem Parlamentu do 1754 roku.
Jego architektoniczną kreacją, istniejącą do dzisiaj, jest Strawberry Hill, dom, który zbudował w Twickenham, w południowo-zachodnim Londynie, w którym wskrzesił styl gotycki wiele dekad przed jego następcami z czasów wiktoriańskich. Wymyślne połączenie neogotyku stało się nowym architektonicznym trendem. 
W 1769 roku poeta-fałszerz Thomas Chatterton (1752–1770) wysłał Walpole’owi pracę "Rowley’s History of England", rzekomo autorstwa Thomasa Rowleya, wymyślonego przez siebie mnicha z XV wieku, czym udało mu się na krótko oszukać pisarza. W 1770 roku Chatterton popełnił samobójstwo, a Walpole został niesłusznie oskarżony o przyczynienie się do jego śmierci. Zmarł w 1797 roku, a jego tytuł nie był więcej używany. Pozostawił po sobie dużą ilość korespondencji, która została opublikowana w wielu tomach, poczynając od 1798 roku. Podobnie duża kolekcja jego dzieł, wliczając w to pisma historyczne, została opublikowana bezpośrednio po jego śmierci.
Polityka.
Podobnie jak swój ojciec, był zwolennikiem króla Jerzego II Hanowerskiego i królowej Karoliny, stając po ich stronie przeciw ich synowi, Fryderykowi, księciu Walii, o którym pisał złośliwie w swoich wspomnieniach. Był też częstym gościem na Boyl Farm w Thames Ditton, gdzie poznał Boyle-Walsinghamów oraz lorda Hertforda. Ojciec został hrabią Orford w 1742 roku. Starszy brat, 2. hrabia Orford (1701–1751), przekazał tytuł synowi, 3. hrabiemu Orford (1730–1791). Kiedy ten zmarł nie wstępując w związek małżeński, Horace Walpole otrzymał tytuł 4. hrabiego Orford.
Życie prywatne.
Przedmiotem różnych spekulacji była orientacja seksualna Walpole’a. Nigdy nie był żonaty, choć zaangażowany w szereg nieskonsumowanych flirtów z wolnymi stanem kobietami. Do bliskich mu osób zaliczano rzeźbiarkę Anne Seymour Damer (1749–1828) i pisarkę Mary Berry (1763–1852), którą niektóre źródła określały jako lesbijkę. Wiele ówczesnych osób określało go jako zniewieściałego. Historyk architektury, Timothy Mowl, w jego biografii "Horace Walpole: The Great Outsider" zakładał, że Walpole był zdeklarowanym homoseksualistą i wnioskował, że miał on romans z Thomasem Grayem podczas ich wspólnej podróży, porzuciwszy go następnie dla lorda Lincolna. Mimo to nie ma na to dokładnych dowodów, poza rozległą korespondencją Walpole’a, a wcześniejsi biografowie, jak: Wilmarth Sheldon Lewis, Brian Fothergill (1921–1990, autor "The Strawberry Hill Set: Horace Walpole and His Circle") i Robert Wyndham Ketton-Cremer (1906–1969) pisali, że był on aseksualny.
Twórczość.
Strawberry Hill miało swoją własną maszynę drukarską, która była pomocna autorowi w jego intensywnej działalności literackiej. W 1764 roku opublikował on anonimowo powieść gotycką zatytułowaną "Zamczysko w Otranto" i twierdził na stronie tytułowej, że było to tłumaczenie z oryginału włoskiego. Przedmowa do drugiego wydania, według Jamesa Watta, była postrzegana jako manifest nowoczesnego romansu gotyckiego. Pojawiło się tam m.in. stwierdzenie, że jego dzieło, zatytułowane "Opowieść gotycka" ("A Gothic Story"), miało przywrócić jakość wyobrażeń i inwencji ówczesnej literatury. Zarówno w przedmowach do obu wydań, jak i w narracji samego tekstu zawarta jest duża dawka humoru i żartobliwości. Powieść zaczyna się od tego, jak syn Manfreda (księcia Otranto) zostaje zmiażdżony masywnym hełmem, który pojawił się dzięki siłom nadprzyrodzonym. Ten moment, jak i reszta rozwijającej się fabuły, tworzą mieszankę wysublimowanych i żartobliwych elementów. Ostatecznie autor rysuje obraz przedstawiający upadek rodziny Manfreda, schemat ten służył potem jako model dla innych utworów gotyckich. Od 1792 roku Walpole publikował pracę "Anecdotes of Painting in England", bazując na manuskrypcie z notatkami George’a Vertue. Jego wspomnienia życia społecznego i politycznego, choć mocno stronnicze, stanowiły cenne źródło dla historyków.
W jednym z wielu listów z 28 stycznia 1754 roku Walpole ukuł słowo „serendipity”, zaczerpnięte z bajki zatytułowanej "The Three Princes of Serendip". Często cytowany epigram: „Ten świat jest komedią dla tych, co myślą, a tragedią dla tych, co czują”, pochodzi z jego listu do Anny hrabiny Ossory z 16 sierpnia 1776 roku. Oryginalna, pełna sentencja znajdowała się w liście napisanym do Horacego Manna z 31 grudnia 1769 roku: „Często mówiłem i jeszcze częściej myślałem, że ten świat jest komedią dla tych, co myślą i tragedią dla tych, co czują – to wyjaśnienie dlaczego Demokryt się śmiał, a Heraklit płakał”.
W pracy "Historic Doubts on the Life and Reign of King Richard III" (1768) Walpole bronił Ryszarda III przeciw powszechnemu przekonaniu, że zabił on oboje książąt w swojej wieży. Wtórowało mu kilku innych pisarzy, jak Josephine Tey i Valerie Anand. To dzieło, podług Emile Legouis, świadczy, że Walpole był zdolny do krytycznej inicjatywy.

</doc>
<doc id="439536" url="https://pl.wikipedia.org/wiki?curid=439536" title="Joanna Fabisiak">
Joanna Fabisiak

Joanna Fabisiak (ur. 7 lipca 1950 w Warszawie) – polska polityk, polonistka i samorządowiec, posłanka na Sejm III, V, VI, VII, VIII i IX kadencji.
Życiorys.
W 1976 ukończyła studia magisterskie na Wydziale Polonistyki Uniwersytetu Warszawskiego, ze specjalizacją językoznawstwo. W 1986 ukończyła na UW studia podyplomowe z zakresu języka i kultury polskiej dla cudzoziemców, a w 1991 studia podyplomowe z zakresu samorządu terytorialnego i rozwoju lokalnego.
W latach 1976–1978 była asystentką na Uniwersytecie Jagiellońskim. Od 1978 do 2006 pracowała na UW w Centrum Języka i Kultury Polskiej dla Cudzoziemców „Polonicum”. Początkowo była tam asystentką, a następnie wykładowczynią. W latach 2002–2005 pełniła funkcję zastępczyni dyrektora „Polonicum”.
Od 1981 do 1984 zasiadała w Prymasowskiej Radzie Społecznej I kadencji. W latach 1990–2005 była radną samorządu Warszawy, m.in. wiceprzewodniczącą Rady m.st. Warszawy.
W 1998 założyła Fundację „Świat na Tak”. W ramach tej działalności zainicjowała ogólnopolski Samorządowy Konkurs Nastolatków „Ośmiu Wspaniałych”, wspierający ideę odpowiedzialności za siebie i innych oraz ideę bezinteresownej pomocy w formie wolontariatu. Stworzyła też Kluby Ośmiu-Ruch Młodzieżowego Wolontariatu. Założyła także Młodzieżową Agencję Informacyjną mającą na celu pomagać ludziom młodym w wyborze szkoły oraz zdobyciu pracy i mieszkania. Od czasów studenckich do dziś związana jest z Duszpasterstwem Akademickim i Akademicką Wspólnotą Rodzin przy kościele św. Anny w Warszawie.
W 1993 bezskutecznie kandydowała do Sejmu z listy BBWR. Od 1997 do 2001 pełniła funkcję posła III kadencji z ramienia Akcji Wyborczej Solidarność (z rekomendacji stowarzyszenia Nowa Polska), przewodniczyła sejmowej Podkomisji stałej ds. młodzieży. Uczestniczyła w pracach nad ustawami m.in. o kredytach i pożyczkach studenckich, o kredytach na pierwsze mieszkanie, o zapobieganiu narkomanii, o ustroju Warszawy. Wspierała starania o przekształcenie Akademii Teologii Katolickiej w Uniwersytet Kardynała Stefana Wyszyńskiego. Należała do BBWR oraz Ruchu Społecznego AWS. W 2001 ubiegała się o reelekcję z listy AWSP, która nie uzyskała mandatów w Sejmie.
W 2005 została wybrana do Sejmu V kadencji z ramienia Platformy Obywatelskiej w okręgu warszawskim. Zasiadała w Komisji Edukacji, Nauki i Młodzieży oraz w Komisji Łączności z Polakami za Granicą. Była wiceprzewodniczącą Podkomisji Stałej ds. młodzieży, kierowała także parlamentarną grupą polsko-filipińską. Od 2006 zasiada w radzie programowej TV Polonia. W wyborach parlamentarnych w 2007 po raz trzeci uzyskała mandat poselski, otrzymując 7552 głosy. W wyborach w 2011 z powodzeniem ubiegała się o reelekcję, dostała 6739 głosów.
W 2015 została ponownie wybrana do Sejmu, otrzymując 3512 głosów. W Sejmie VIII kadencji została członkinią Komisji Edukacji, Nauki i Młodzieży oraz Komisji Łączności z Polakami za Granicą. 11 stycznia 2018 została wykluczona z Platformy Obywatelskiej za złamanie dyscypliny partyjnej w głosowaniach nad projektami dotyczącymi aborcji (pozostała jednak w KP PO). Przed wyborami parlamentarnymi w 2019 ponownie została członkinią Platformy Obywatelskiej. W wyborach tych uzyskała poselską reelekcję, otrzymując 5347 głosów.
Odznaczona Orderem Uśmiechu (2010).
Życie prywatne.
Jest córką Józefa i Heleny. Matka dziennikarza Tomasza Machały.

</doc>
<doc id="439537" url="https://pl.wikipedia.org/wiki?curid=439537" title="Czesław Fiedorowicz">
Czesław Fiedorowicz

Czesław Fiedorowicz (ur. 21 lutego 1958 w Gubinie) – polski polityk, z wykształcenia inżynier organizacji przemysłu, samorządowiec, poseł na Sejm II, III i V kadencji.
Życiorys.
Ukończył w 1986 studia na Wydziale Organizacji i Zarządzania Wyższej Szkoły Inżynierskiej w Zielonej Górze. W latach 80. pracował w urzędzie wojewódzkim. Od 1990 do 1998 pełnił funkcję burmistrza Gubina.
W 1993 zainicjował powstanie Euroregionu Sprewa-Nysa-Bóbr, w którym objął stanowisko prezesa konwentu. W latach 1993–2001 sprawował mandat posła II kadencji z listy Unii Demokratycznej i III kadencji z listy Unii Wolności. W 2001 nie uzyskał ponownie mandatu, później pracował w administracji samorządowej. Przez 9 lat był szefem UW w regionie zielonogórskim. Od 27 października 2001 przez pewien okres zasiadał w zarządzie partii, a do końca jej działalności (w maju 2005) zasiadał w radzie krajowej UW. Nie przystąpił do Partii Demokratycznej ze względu na otwarcie partii na lewicę.
W tym samym roku przystąpił do Platformy Obywatelskiej, po czym z listy tej partii został posłem V kadencji z okręgu lubuskiego. W 2006 odszedł z partii i klubu parlamentarnego, pozostając do końca kadencji posłem niezrzeszonym. W przedterminowych wyborach parlamentarnych w 2007 bez powodzenia ubiegał się o mandat senatora z własnego komitetu. W 2010 z ramienia Polskiego Stronnictwa Ludowego uzyskał mandat radnego sejmiku lubuskiego. W 2011 ponownie ubiegał się o mandat senatora jako bezpartyjny kandydat, reprezentując PSL w jednomandatowym okręgu zielonogórskim. Zajął 2. miejsce spośród 4 kandydatów. Następnie wstąpił do PSL. W 2014 bezskutecznie kandydował z jego listy do Parlamentu Europejskiego. W tym samym roku utrzymał mandat radnego sejmiku na kolejną kadencję i został przewodniczącym sejmiku województwa V kadencji (w 2015 zastąpił go na tej funkcji Mirosław Marcinkiewicz). W wyborach w 2015 był natomiast kandydatem PSL do Sejmu, nie uzyskując mandatu. W maju 2016 ponownie został przewodniczącym sejmiku lubuskiego, pełniąc tę funkcję do końca V kadencji w 2018. W tym samym roku nie uzyskał reelekcji w wyborach wojewódzkich.

</doc>
<doc id="439540" url="https://pl.wikipedia.org/wiki?curid=439540" title="Aleksander Grad">
Aleksander Grad

Aleksander Grad (ur. 1 maja 1962 w Łosińcu) – polski polityk i inżynier geodeta, poseł na Sejm IV, V, VI i VII kadencji (2001–2012), działacz Platformy Obywatelskiej, w latach 2007–2011 minister skarbu państwa.
Życiorys.
Syn Wojciecha i Stefanii. W 1987 ukończył studia na Wydziale Geodezji Górniczej Akademii Górniczo-Hutniczej w Krakowie.
W latach 1988–1989 pracował w Przedsiębiorstwie Usług Geodezyjno-Kartograficznych, a następnie, do 1997 prowadził działalność gospodarczą. Od 1990 do 1994 był radnym, członkiem zarządu i zastępcą wójta gminy Pleśna. W latach 1997–1998 zajmował stanowisko wojewody tarnowskiego (ostatniego w historii tego województwa), a w latach 1999–2000 podsekretarza stanu w Ministerstwie Zdrowia odpowiedzialnego m.in. za budżet, finanse i inwestycje. W 1999 był konsultantem Banku Światowego.
Działał w Ruchu Stu (jako członek rady politycznej w latach 1997–2000) i Stronnictwie Konserwatywno-Ludowym (jako członek zarządu wojewódzkiego od 2000). W 2001 przystąpił do Platformy Obywatelskiej. Pełnił funkcję przewodniczącego struktur partii w województwie małopolskim. 13 stycznia 2006 został rzecznikiem w gabinecie cieni odpowiedzialnym za rolnictwo i rozwój wsi.
Z ramienia PO był wybierany na posła IV (w 2001) i V (w 2005) kadencji w okręgu tarnowskim. W Sejmie IV kadencji był zastępcą przewodniczącego Komisji do Spraw Unii Europejskiej, a w Sejmie V kadencji pełnił funkcje zastępcy przewodniczącego i przewodniczącego Komisji Skarbu Państwa. W wyborach parlamentarnych w 2007 po raz trzeci został posłem, otrzymując 29 842 głosów.
16 listopada 2007 został powołany na urząd ministra skarbu państwa w pierwszym rządzie Donalda Tuska. W wyborach do Sejmu w 2011 z powodzeniem ubiegał się o reelekcję, dostał 23 671 głosów. Nie został powołany w skład nowego rządu. Zrzekł się mandatu poselskiego z dniem 30 czerwca 2012. Kilka dni później został powołany na prezesa zarządów spółek PGE Energia Jądrowa i PGE EJ 1, wchodzących w skład Polskiej Grupy Energetycznej i zajmujących się programem energetyki jądrowej. Od lutego 2014 do listopada 2015 był członkiem rady nadzorczej Towarowej Giełdy Energii. W marcu 2014 został wiceprezesem Tauron Polska Energia, pełnił tę funkcję do października 2015. W lutym 2016 został prezesem zarządu Zespołu Elektrowni Pątnów-Adamów-Konin. W czerwcu 2016 złożył rezygnację z tej funkcji.
Odznaczenia.
W 2015 odznaczony Krzyżem Oficerskim Orderu Odrodzenia Polski.
Życie prywatne.
Jest żonaty z Małgorzatą, mają czworo dzieci. Kuzyn Mariusza Grada.

</doc>
<doc id="439541" url="https://pl.wikipedia.org/wiki?curid=439541" title="Paweł Graś">
Paweł Graś

Paweł Bolesław Graś (ur. 23 lutego 1964 w Kętach) – polski przedsiębiorca i polityk, poseł na Sejm III, IV, V, VI i VII kadencji (1998–2014), w latach 2007–2008 i 2009–2014 sekretarz stanu w Kancelarii Prezesa Rady Ministrów, w latach 2009–2014 rzecznik prasowy rządów Donalda Tuska, w latach 2013–2014 sekretarz generalny PO.
Życiorys.
Wykształcenie i działalność zawodowa.
Syn Tadeusza i Haliny z domu Duszek. Przez trzy lata studiował prawo na Uniwersytecie Jagiellońskim, a następnie (na tej samej uczelni) dziennikarstwo w Instytucie Nauk Politycznych; studia ukończył w 1992. Od 1990 kierował polsko-niemiecką firmą informatyczną Pro-Holding.
Działalność polityczna.
W czasach studiów zaangażował się w działalność opozycyjnego ruchu uczelnianego, pod koniec lat 80. był przewodniczącym Komisji Uczelnianej NZS na UJ.
Należał do Unii Polityki Realnej. W 1995 brał udział w zakładaniu Ruchu Stu, przewodniczył tej partii w regionie małopolskim, a następnie kierował radą polityczną. W wyborach parlamentarnych w 1997 kandydował z listy AWS do Sejmu III kadencji w okręgu krakowskim, jednak nie zdobył mandatu. Od kwietnia do grudnia 1998 był doradcą premiera Jerzego Buzka ds. obronności i bezpieczeństwa państwa. Objął mandat w Sejmie po rezygnacji z funkcji krakowskiego posła AWS Marka Nawary, składając ślubowanie poselskie 16 grudnia 1998. Jako reprezentant Ruchu Stu zasiadł wkrótce w Zespole Parlamentarnym PPChD. Później był członkiem Stronnictwa Konserwatywno-Ludowego (do 2001).
W lutym 2001 został pełnomocnikiem Platformy Obywatelskiej w Małopolsce Południowo-Zachodniej. Pełnił funkcje sekretarza Komisji Rewizyjnej PO oraz zastępcy sekretarza generalnego. W wyborach w 2001 uzyskał mandat posła jako kandydat Platformy Obywatelskiej w okręgu chrzanowskim, ponownie został wybrany cztery lata później, także jako kandydat PO. Zasiadał w Komisji Spraw Zagranicznych, Komisji Obrony Narodowej oraz Komisji Sprawiedliwości i Praw Człowieka. W Sejmie IV kadencji był m.in. członkiem Komisji Nadzwyczajnej ds. rządowego projektu ustawy o Agencji Bezpieczeństwa Wewnętrznego i Agencji Wywiadu. W Sejmie V kadencji przewodniczył Podkomisji stałej ds. Współpracy z Zagranicą i NATO. Od kwietnia do czerwca 2006 był wiceprzewodniczącym Komisji Nadzwyczajnej do rozpatrzenia projektów ustaw o Służbie Kontrwywiadu Wojskowego i Służbie Wywiadu Wojskowego (jednocześnie likwidujących Wojskowe Służby Informacyjne).
Od 26 czerwca 2007 był przewodniczącym Komisji ds. Służb Specjalnych. 22 i 24 sierpnia 2007 brał udział w wysłuchaniu informacji byłego ministra spraw wewnętrznych i administracji Janusza Kaczmarka ws. okoliczności śmierci Barbary Blidy oraz akcji Centralnego Biura Antykorupcyjnego w Ministerstwie Rolnictwa (tzw. afera gruntowa). Po wysłuchaniu ministra kierowana przez niego komisja wniosła o powołanie komisji śledczych do rozpatrzenia obu tych spraw.
W wyborach z 21 października 2007 po raz czwarty został wybrany do Sejmu, kandydując kolejny raz jako lider listy Platformy Obywatelskiej w okręgu chrzanowskim i otrzymując 35 779 głosów. 16 listopada 2007 objął stanowisko sekretarza stanu w Kancelarii Prezesa Rady Ministrów jako pełnomocnik rządu ds. bezpieczeństwa. 11 stycznia 2008 została przyjęta jego dymisja z tej funkcji.
23 lutego 2009 został powołany na rzecznika prasowego Rządu Donalda Tuska i sekretarza stanu w KPRM. W wyborach w 2011 z powodzeniem ubiegał się o reelekcję na kolejną kadencję, dostał 36 992 głosy.
W grudniu 2013 wybrany na sekretarza generalnego PO. Zastąpił na tym stanowisku Andrzeja Wyrobca. 7 stycznia 2014 zakończył pełnienie funkcji rzecznika prasowego rządu, pozostając na stanowisku sekretarza stanu w KPRM. W związku z planami objęcia przez niego stanowiska w Brukseli (jako współpracownika przewodniczącego Rady Europejskiej Donalda Tuska) w listopadzie tego samego roku złożył mandat poselski oraz rezygnację ze stanowiska sekretarza stanu w KPRM i z funkcji sekretarza generalnego PO.
Po objęciu 1 grudnia 2014 przez Donalda Tuska stanowiska przewodniczącego Rady Europejskiej został starszym doradcą ds. polityki i komunikacji odpowiedzialnym za kontakty z Parlamentem Europejskim, parlamentami narodowymi i partiami politycznymi. Pełnienie tej funkcji zakończył 30 listopada 2019. Następnie został szefem gabinetu przewodniczącego Europejskiej Partii Ludowej.
Życie prywatne.
Paweł Graś jest żonaty, ma syna Jakuba.

</doc>
<doc id="439544" url="https://pl.wikipedia.org/wiki?curid=439544" title="Przedprątność">
Przedprątność

Przedprątność, protandria – zjawisko występujące w kwiatach obupłciowych u niektórych gatunków roślin. Polega na wcześniejszym dojrzewaniu pręcików niż słupków. Jest to jeden z mechanizmów zapobiegających niekorzystnemu dla rośliny samozapyleniu, czyli zapyleniu się pyłkiem pochodzącym z tej samej rośliny. W kwiatach przedprątnych możliwe jest tylko zapylenie krzyżowe – pyłkiem pochodzącym z innej rośliny tego samego gatunku.
Przedprątność może być całkowita, gdy różnice w terminie dojrzewania pręcików i słupków u jednego osobnika są tak duże, że wykluczają możliwość samozapłodnienia, lub częściowa, gdy terminy te częściowo pokrywają się i przez krótki czas możliwość taka istnieje.
Protandria jest jedną z odmian dichogamii.

</doc>
<doc id="439545" url="https://pl.wikipedia.org/wiki?curid=439545" title="Pochrzyn chiński">
Pochrzyn chiński

Pochrzyn chiński, jams chiński, chiński ziemniak ("Dioscorea polystachya" Turcz.) – gatunek rośliny z rodziny pochrzynowatych ("Dioscoreaceae"). Pochodzi z Azji Wschodniej (Chiny, Japonia, Korea), rozprzestrzenił się też w innych regionach o klimacie tropikalnym. 
Zastosowanie.
Roślina uprawna.
Jadalne bulwy i owoce, uprawiana także w Polsce. Wymaga bardzo ciepłych, słonecznych i wilgotnych stanowisk. Bulwy dziko rosnących pochrzynów były spożywane w czasach głodu. Są jadalne po upieczeniu lub ugotowaniu. Z wysuszonych bulw otrzymuje się też mączkę, która jest gorzka w smaku, ale można ją pozbawić gorzkiego smaku przez wypłukanie w wodzie. Jest uprawiany (również w Polsce) jako roślina ozdobna. Ze względu na klimat może być u nas uprawiany jako roślina jednoroczna. W ciągu jednego sezonu wegetacyjnego jego pędy osiągają (w Polsce) długość do 2 m.

</doc>
<doc id="439546" url="https://pl.wikipedia.org/wiki?curid=439546" title="Krzysztof Grzegorek">
Krzysztof Grzegorek

Krzysztof Józef Grzegorek (ur. 5 maja 1961 w Sieradzu) – polski polityk i lekarz, poseł na Sejm V i VI kadencji, w latach 2007–2008 sekretarz stanu w Ministerstwie Zdrowia.
Życiorys.
W 1986 ukończył studia na Wydziale Lekarskim Akademii Medycznej w Łodzi. W pierwszej połowie lat 90. uzyskał specjalizację drugiego stopnia w zakresie położnictwa i ginekologii i stopień doktora nauk medycznych. Od ukończenia studiów pracował na oddziale położniczo-ginekologicznym w Zespole Opieki Zdrowotnej w Skarżysku-Kamiennej. W 1998 został ordynatorem oddziału, w 2005 dyrektorem całej placówki.
W 1993 wstąpił do Bezpartyjnego Bloku Wspierania Reform, a w 2001 do Platformy Obywatelskiej. W latach przystępowania do tych ugrupowań bez powodzenia kandydował z ich listy do Sejmu, a w 2004 z ramienia PO do Parlamentu Europejskiego. W 2005 został wybrany na posła V kadencji w okręgu kieleckim. W wyborach parlamentarnych w 2007 po raz drugi uzyskał mandat poselski, otrzymując 18 874 głosy.
21 listopada 2007 został powołany na stanowisko sekretarza stanu w Ministerstwie Zdrowia, złożył dymisję 2 czerwca 2008. Dymisja została przyjęta następnego dnia. Krzysztof Grzegorek zrzekł się immunitetu i wystąpił z partii oraz z jej klubu parlamentarnego.
W kwietniu 2009 w Sądzie Rejonowym w Skarżysku-Kamiennej rozpoczął się jego proces karny. Prokurator przedstawił mu siedem zarzutów, w tym cztery korupcyjne, w którym nie przyznawał się do popełnienia tych czynów. W listopadzie tego samego roku w pierwszej instancji został uznany za winnego i skazany na karę 1 roku i 10 miesięcy pozbawienia wolności z warunkowym zawieszeniem jej wykonania na okres 4 lat i na karę grzywny, zakazano mu także pełnienia funkcji kierowniczych w placówkach służby zdrowia. Wyrok ten został utrzymany w mocy przez Sąd Okręgowy w Kielcach w styczniu 2011.
W 2007 mógł objąć mandat posła do Parlamentu Europejskiego, zwolniony przez Bogdana Klicha, lecz odmówił, motywując to chęcią dalszego pozostania posłem na Sejm RP. W 2011 nie ubiegał się o reelekcję do krajowego parlamentu, powracając do pracy zawodowej.
W 2004 otrzymał Brązowy Krzyż Zasługi.

</doc>
<doc id="439548" url="https://pl.wikipedia.org/wiki?curid=439548" title="Przedsłupność">
Przedsłupność

Przedsłupność, protogynia – zjawisko występujące w kwiatach obupłciowych u niektórych gatunków roślin. Polega na wcześniejszym dojrzewaniu słupków niż pręcików. Jest to jeden z mechanizmów zapobiegających niekorzystnemu dla rośliny samozapyleniu, czyli zapyleniu się pyłkiem pochodzącym z tej samej rośliny.
Nie u wszystkich gatunków jednak przedsłupność jest zupełna, tzn. całkowicie uniemożliwiająca samozapylenie. Często przedsłupność jest tylko częściowa, np. słupki dojrzewają tylko niewiele wcześniej, niż pręciki. Jeżeli w tym czasie nie dojdzie do zapylenia krzyżowego, roślina ma możliwość samozapylenia. W ten sposób rośliny z częściową przedsłupnością zapewniają sobie możliwość wytworzenia nasion (co prawda gorszej jakości) nawet wtedy, gdy ich kwiaty nie zostaną zapylone pyłkiem innych kwiatów, co zdarzyć się może np. przy długotrwałej złej pogodzie.
Przedsłupność jest jednym z rodzajów dichogamii.

</doc>
<doc id="439549" url="https://pl.wikipedia.org/wiki?curid=439549" title="Andrzej Gut-Mostowy">
Andrzej Gut-Mostowy

Andrzej Józef Gut-Mostowy (ur. 30 października 1960 w Zakopanem) – polski polityk, samorządowiec, przedsiębiorca, poseł na Sejm V, VI, VII i IX kadencji (w latach 2005–2015 i od 2019), od 2020 sekretarz stanu w resortach odpowiedzialnych za turystykę.
Życiorys.
Ukończył Szkołę Podstawową nr 8 w Zakopanem, Technikum Hotelarskie w Zakopanem, w 1986 studia na Wydziale Ekonomiki Obrotu Akademii Ekonomicznej w Krakowie, a w 2003 studia doktoranckie z gospodarki regionalnej na tej samej uczelni. W 1995 został współwłaścicielem hotelu „Sabała” w Zakopanem (wspólnik spółki prawa handlowego wraz z m.in. żoną), w latach 1996–2019 zajmował się prowadzeniem różnego rodzaju indywidualnej działalności gospodarczej.
Od 1995 do 1998 pełnił funkcję radnego rady miasta Zakopane oraz członka zarządu miasta. Był radnym sejmiku małopolskiego I i II kadencji. W 1998 został wybrany z ramienia AWS (należał do Ruchu Społecznego AWS), a w 2002 uzyskał mandat z listy POPiS. Członek katolickiej organizacji Rycerze Kolumba (jej współzałożyciel i w latach 2005–2009 pierwszy zwierzchnik w Polsce), Związku Podhalan i Klubu Inteligencji Katolickiej.
W 2001 bez powodzenia ubiegał się o mandat poselski z listy AWSP. Później przystąpił do Platformy Obywatelskiej. Z jej listy w 2004 bez powodzenia kandydował do Parlamentu Europejskiego, a w 2005 został wybrany na posła V kadencji w okręgu nowosądeckim. W wyborach parlamentarnych w 2007 po raz drugi uzyskał mandat poselski, otrzymując 16 009 głosów. W wyborach w 2011 z powodzeniem ubiegał się o reelekcję, dostał 15 345 głosów. Bezskutecznie kandydował w 2014 ponownie do PE.
W 2015 nie został ponownie wybrany do Sejmu. W 2017 przeszedł z PO do Porozumienia, stając w grudniu tegoż roku na czele struktur tej partii w okręgu nowosądeckim. W wyborach w 2019 był przedstawicielem tej partii na liście PiS do Sejmu. Uzyskał wówczas mandat posła IX kadencji, otrzymując 12 437 głosów. W styczniu 2020 został sekretarzem stanu w Ministerstwie Rozwoju. Od października 2020, po przekształceniach w strukturze rządu, sekretarz stanu w Ministerstwie Rozwoju, Pracy i Technologii. 11 sierpnia 2021 podał się do dymisji z funkcji wiceministra w związku z ogłoszonym odwołaniem z rządu Jarosława Gowina. Dymisja ta nie została przyjęta, a 17 sierpnia tego samego roku Andrzej Gut-Mostowy został powołany na sekretarza stanu w Ministerstwie Rozwoju i Technologii. Tego samego dnia ogłosił swoją rezygnację z członkostwa w Porozumieniu. Znalazł się także wśród założycieli stowarzyszenia OdNowa Rzeczypospolitej Polskiej. W październiku 2021 przeszedł z Ministerstwa Rozwoju i Technologii na funkcję sekretarza stanu w Ministerstwie Sportu i Turystyki.
Życie prywatne.
Syn Józefa i Emilii z domu Jarząbek. Żonaty z Bożeną z domu Kurkiewicz, ojciec Łukasza, Barbary, Jerzego i Andrzeja.
Odznaczenia.
Odznaczony Orderem Uśmiechu za organizację w Rabce od 2004 festynów „Przedsiębiorcy Podhala, Spisza, Orawy Dzieciom”. Wyróżniony złotym medalem nadawanym przez ministra spraw zagranicznych Słowacji.

</doc>
<doc id="439550" url="https://pl.wikipedia.org/wiki?curid=439550" title="Jolanta Hibner">
Jolanta Hibner

Jolanta Emilia Hibner z domu Drutowska (ur. 26 stycznia 1951 w Ząbkach) – polska polityk i inżynier, posłanka na Sejm V, VI i VIII kadencji, posłanka do Parlamentu Europejskiego VII kadencji, senator X kadencji.
Życiorys.
W 1975 ukończyła studia na Wydziale Inżynierii Sanitarnej i Wodnej Politechniki Warszawskiej. Od 1976 pracowała jako starszy asystent projektanta, następnie była specjalistą w Generalnej Dyrekcji Budownictwa Hydrotechnicznego i Rurociągów Energetycznych „ENERGOPOL” Warszawa. Od 1990 była zatrudniona na stanowiskach naczelników w warszawskich urzędach. W latach 1994–2002 była radną m.st. Warszawy, działała w AWS i SKL.
W 2001 wstąpiła do Platformy Obywatelskiej, z listy której w wyborach parlamentarnych w 2005 została wybrana na posła V kadencji w okręgu warszawskim. W wyborach w 2007 po raz drugi uzyskała mandat poselski, otrzymując 6816 głosów. W 2009 wybrano ją na deputowaną do Parlamentu Europejskiego w okręgu mazowieckim. W 2014 nie ubiegała się o reelekcję.
W 2015 wystartowała w wyborach parlamentarnych jako liderka listy wyborczej PO w okręgu siedleckim. Otrzymała 12 899 głosów, uzyskując tym samym mandat posła na Sejm VIII kadencji. Została członkinią sejmowej Komisji do Spraw Energii i Skarbu Państwa oraz Komisji Ochrony Środowiska, Zasobów Naturalnych i Leśnictwa. W 2019 bez powodzenia kandydowała ponownie do PE.
W wyborach w 2019 została wybrana w skład Senatu X kadencji. Kandydowała z ramienia Koalicji Obywatelskiej w okręgu nr 40, otrzymując 146 318 głosów.
W 2005 została uhonorowana Srebrnym Medalem za Zasługi dla Policji.

</doc>
<doc id="439552" url="https://pl.wikipedia.org/wiki?curid=439552" title="Tadeusz Jarmuziewicz">
Tadeusz Jarmuziewicz

Tadeusz Jarmuziewicz (ur. 21 września 1957 w Piławie Górnej) – polski inżynier, przedsiębiorca, polityk, poseł na Sejm III, IV, V, VI i VII kadencji (1997–2015), w latach 2007–2013 sekretarz stanu w resortach związanych z infrastrukturą.
Życiorys.
Z wykształcenia inżynier elektryk, w 1982 ukończył studia na Wydziale Elektrycznym Wyższej Szkoły Inżynierskiej w Opolu ze specjalizacją w zakresie przetwarzania energii elektrycznej.
W latach 1982–1985 pracował jako konserwator maszyn cyfrowych w firmie ZETO w Opolu. Od 1985 do 1998 kierował jako prezes Przedsiębiorstwem Produkcyjno-Usługowo-Handlowym Fart. Brał udział w tzw. wojskowych maratonach, biegach przełajowych rozgrywanych na klasycznym dystansie 42 195 metrów, przy czym uczestnicy biegną w pełnym umundurowaniu, z ponad 10-kilogramowym plecakiem i bronią długą. W latach 1995–1996 był prezesem klubu sportowego Odra Opole, a w latach 1996–1997 wiceprezesem Opolskiej Izby Gospodarczej.
W 1993 zaangażował się w działalność Kongresu Liberalno-Demokratycznego. Przez rok kierował organizacją wojewódzką i przewodniczył zarządowi wojewódzkiemu KLD w Opolu. W 1994 po połączeniu się tego ugrupowania z Unią Demokratyczną został członkiem Unii Wolności. Do 2001 pełnił funkcję wiceprzewodniczącego regionu opolskiego UW. W tym samym roku przeszedł do Platformy Obywatelskiej. Był m.in. członkiem zarządu regionu PO, a 13 stycznia 2006 objął funkcję rzecznika w tzw. gabinecie cieni PO (odpowiedzialnym za infrastrukturę).
W latach 1994–1997 zasiadał w radzie miasta Opola. W wyborach do Sejmu w 1997 uzyskał mandat poselski jako kandydat UW w okręgu opolskim. W wyborach w 2001 ponownie został posłem, tym razem jako kandydat PO. Po raz kolejny mandat uzyskał w wyborach w 2005. W Sejmie V kadencji był wiceprzewodniczącym Komisji Infrastruktury. W wyborach parlamentarnych w 2007 po raz czwarty został posłem, otrzymując w okręgu opolskim 18 447 głosów. 23 listopada 2007 został sekretarzem stanu w Ministerstwie Infrastruktury.
W wyborach w 2011 z powodzeniem ubiegał się o poselską reelekcję, dostał 14 022 głosy. Z dniem 23 listopada 2011 objął stanowisko sekretarza stanu w nowo utworzonym resorcie transportu, budownictwa i gospodarki morskiej. 17 czerwca 2013 został odwołany z tej funkcji. W wyborach samorządowych w 2014 zajął 3. miejsce spośród 6 kandydatów w wyborach na prezydenta Opola. Zrezygnował z kandydowania w wyborach parlamentarnych w 2015. W wyborach samorządowych w 2018 bez powodzenia kandydował do sejmiku opolskiego.

</doc>
<doc id="439553" url="https://pl.wikipedia.org/wiki?curid=439553" title="Protandria">
Protandria



</doc>
<doc id="439554" url="https://pl.wikipedia.org/wiki?curid=439554" title="Protogynia">
Protogynia



</doc>
<doc id="439556" url="https://pl.wikipedia.org/wiki?curid=439556" title="Danuta Jazłowiecka">
Danuta Jazłowiecka

Danuta Jazłowiecka (ur. 19 maja 1957 w Opolu) – polska polityk i urzędnik samorządowy, w latach 2005–2009 posłanka na Sejm V i VI kadencji, deputowana do Parlamentu Europejskiego VII i VIII kadencji, senator X kadencji.
Życiorys.
Ukończyła studia w Wyższej Szkole Inżynierskiej w Opolu. Do 1991 prowadziła własną działalność gospodarczą. W latach 1992–1993 była założycielką i koordynatorką Polsko-Amerykańskiego Klubu Przedsiębiorczości przy Opolskim Centrum Demokracji Lokalnej. Od 1993 do 1995 sprawowała funkcję sekretarza Rady Nadzorczej Polskiego Radia Opole. W 1999 była dyrektorem Wydziału Rozwoju Regionalnego Urzędu Wojewódzkiego w Opolu, a do 2003 pełniła funkcję dyrektora Departamentu Integracji Europejskiej Urzędu Marszałkowskiego województwa opolskiego. Następnie pracowała jako naczelnik Wydziału ds. Europejskich i Planowania Rozwoju Urzędu Miasta Opola.
W 2004 z listy Platformy Obywatelskiej bezskutecznie kandydowała do PE, a w 2005 została wybrana na posła V kadencji w okręgu opolskim. W wyborach parlamentarnych w 2007 po raz drugi uzyskała mandat poselski, otrzymując 24 859 głosów. W tym samym roku została wybrana wiceprzewodniczącą Zgromadzenia Parlamentarnego Rady Europy. W tym samym roku otrzymała tytuł „Przyjaciela Szkoły” Publicznego Zespołu Szkół im. Polskich Noblistów w Łambinowicach.
W 2009 z listy PO została wybrana na deputowaną do Parlamentu Europejskiego w okręgu dolnośląsko-opolskim. Została członkinią Europejskiej Partii Ludowej, Komisji Zatrudnienia i Spraw Socjalnych oraz Komisji Gospodarczej i Monetarnej. W 2013 za pracę nad unijną dyrektywą o delegowaniu pracowników otrzymała nagrodę Labor Mobilis.
W 2014 ponownie zdobyła mandat posłanki do Parlamentu Europejskiego, obejmując w VIII kadencji PE funkcję wiceprzewodniczącej Komisji Zatrudnienia i Spraw Socjalnych. W 2019 nie wystartowała w kolejnych wyborach europejskich. W tym samym roku z ramienia Koalicji Obywatelskiej została natomiast wybrana do Senatu X kadencji w okręgu nr 52.
W 1998 odznaczona Brązowym Krzyżem Zasługi.

</doc>
<doc id="439557" url="https://pl.wikipedia.org/wiki?curid=439557" title="Sebastian Karpiniuk">
Sebastian Karpiniuk

Sebastian Marek Karpiniuk (ur. 4 grudnia 1972 w Kołobrzegu, zm. 10 kwietnia 2010 w Smoleńsku) – polski polityk, prawnik i samorządowiec, radca prawny, poseł na Sejm V i VI kadencji.
Życiorys.
Syn Marka i Danuty. Ukończył studia na Wydziale Prawa i Administracji Uniwersytetu Gdańskiego, następnie uzyskał uprawnienia radcy prawnego. Pracował jako rzecznik prezydenta Kołobrzegu i w kancelarii radcowskiej. Od 2004 do 2005 pełnił funkcję zastępcy prezydenta Kołobrzegu.
W latach 90. działał w Kongresie Liberalno-Demokratycznym, następnie w Unii Wolności. Od 2001 należał do Platformy Obywatelskiej. Był członkiem zarządu miejskiego Klubu Piłkarskiego Kotwica Kołobrzeg. Był także członkiem Stowarzyszenia „Młodzi Demokraci”, w 2002 został jego wiceprzewodniczącym w województwie zachodniopomorskim.
Z listy PO w wyborach parlamentarnych w 2001 bezskutecznie kandydował do Sejmu. W wyborach w 2005 został wybrany na posła V kadencji w okręgu koszalińskim. Był wiceprzewodniczącym Parlamentarnego Zespołu Miłośników Historii. W wyborach parlamentarnych w 2007 po raz drugi uzyskał mandat poselski, otrzymując 25 827 głosów.
W lutym 2008 wszedł w skład sejmowej komisji śledczej ds. nielegalnego wywierania wpływu przez członków Rady Ministrów, Komendanta Głównego Policji, Szefa CBA oraz Szefa ABW, na funkcjonariuszy Policji, CBA oraz ABW, prokuratorów i osoby pełniące funkcje w organach wymiaru sprawiedliwości. 19 lutego 2009 został jej przewodniczącym w miejsce Andrzeja Czumy, który zrezygnował z tej funkcji w związku z powołaniem na urząd ministra sprawiedliwości. 22 października tego samego roku zrezygnował z członkostwa w tej komisji.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. Został pochowany w rodzinnym mieście 21 kwietnia tego samego roku.
Odznaczenia, wyróżnienia i upamiętnienie.
16 kwietnia 2010 został pośmiertnie odznaczony Krzyżem Komandorskim Orderu Odrodzenia Polski.
28 kwietnia 2010 rada miejska w Kołobrzegu przyjęła uchwały o nadaniu mu honorowego obywatelstwa miasta oraz o nadaniu jego imienia Miejskiemu Stadionowi Piłkarskiemu.
W 2010 został laureatem plebiscytu „Srebrne Usta 2009” organizowanego przez Program III Polskiego Radia, za powiedzenie "Prawda jest tylko jedna. I prawda leży zawsze tam, gdzie leży".

</doc>
<doc id="439559" url="https://pl.wikipedia.org/wiki?curid=439559" title="Małgorzata Kidawa-Błońska">
Małgorzata Kidawa-Błońska

Małgorzata Maria Kidawa-Błońska z domu Grabska (ur. 5 maja 1957 w Warszawie) – polska polityk i producentka filmowa, z wykształcenia socjolog. Posłanka na Sejm V, VI, VII, VIII i IX kadencji (od 2005), w latach 2014–2015 sekretarz stanu w Kancelarii Prezesa Rady Ministrów, w 2014 rzecznik prasowy drugiego rządu Donalda Tuska, w 2015 rzecznik prasowy rządu Ewy Kopacz, w 2015 marszałek Sejmu VII kadencji, wicemarszałek Sejmu VIII i IX kadencji (od 2015). Kandydatka na urząd prezydenta RP w pierwszych wyborach w 2020.
Życiorys.
Młodość i wykształcenie.
Urodziła się w Warszawie jako córka profesora Macieja Władysława Grabskiego i jego żony Heleny Grabskiej z domu Nowakowskiej. Jest wnuczką Władysława Jana Grabskiego i Zofii Wojciechowskiej, a także prawnuczką prezydenta RP Stanisława Wojciechowskiego i Marii Wojciechowskiej oraz premiera Władysława Grabskiego i Katarzyny Grabskiej z domu Lewandowskiej.
Maturę zdała w IX LO im. Klementyny Hoffmanowej w Warszawie. W 1983 ukończyła studia socjologiczne na Wydziale Filozofii i Socjologii Uniwersytetu Warszawskiego.
Kariera zawodowa.
W drugiej połowie lat 80. pracowała w dziale literackim Studia Filmowego im. Karola Irzykowskiego. Od 1994 do 2005 była producentką filmową w przedsiębiorstwie Gambit Production.
Działalność polityczna.
Po raz pierwszy kandydowała w wyborach jako bezpartyjna z listy Unii Wolności. W 2001 dołączyła do Platformy Obywatelskiej, ubiegała się z jej ramienia w tymże roku o mandat poselski. W latach 2006–2013 kierowała warszawskimi strukturami PO.
Z listy PO w 2002 została wybrana na radną Rady miasta stołecznego Warszawy, a w 2005 na posłankę V kadencji w okręgu warszawskim. W wyborach parlamentarnych w 2007 po raz drugi uzyskała mandat poselski, otrzymawszy 13 057 głosów. W wyborach w 2011 z powodzeniem ubiegała się o reelekcję z 2. miejsca na stołecznej liście PO z wynikiem 45 027 głosów. 7 stycznia 2014 została powołana na rzecznika prasowego rządu Donalda Tuska i sekretarza stanu w Kancelarii Prezesa Rady Ministrów. 23 września 2014 zakończyła urzędowanie na stanowisku rzecznika prasowego rządu.
3 lutego 2015 została ponownie rzecznikiem prasowym rządu w gabinecie Ewy Kopacz. Pełnienie tej funkcji zakończyła 25 czerwca 2015, kiedy to została ogłoszona kandydatką rządzącej koalicji na stanowisko marszałka Sejmu w miejsce Radosława Sikorskiego, który zrezygnował z tej funkcji dwa dni wcześniej. Tego samego dnia została wybrana na ten urząd, otrzymując 244 głosy. Jej kontrkandydatem był wicemarszałek Jerzy Wenderlich z SLD. 30 czerwca 2015 prezydent RP Bronisław Komorowski powołał ją w skład Rady Bezpieczeństwa Narodowego.
W wyborach w 2015 z powodzeniem ubiegała się o poselską reelekcję jako liderka listy wyborczej PO w okręgu podwarszawskim (dostała 80 866 głosów). Na pierwszym posiedzeniu Sejmu VIII kadencji 12 listopada 2015 została wybrana na wicemarszałka Sejmu. W Sejmie VIII kadencji została członkinią Komisji Kultury i Środków Przekazu. 9 sierpnia 2019, po uprzedniej dymisji Marka Kuchcińskiego, została zgłoszona jako kandydatka na marszałka Sejmu przez klub parlamentarny Platforma Obywatelska – Koalicja Obywatelska. Otrzymała 135 głosów, przegrywając z kandydatką Prawa i Sprawiedliwości Elżbietą Witek, za którą opowiedziało się 245 posłów.
3 września 2019 została wysunięta przez Koalicję Obywatelską na kandydata na premiera po ewentualnym zwycięstwie tego ugrupowania w wyborach parlamentarnych 13 października 2019. W wyborach tych uzyskała najlepszy indywidualny wynik w kraju, startując z pierwszego miejsca na liście Koalicji Obywatelskiej w okręgu warszawskim i zdobywając 416 030 głosów. 12 listopada 2019 została wybrana na wicemarszałka Sejmu IX kadencji. W listopadzie 2019 zgłosiła swoją kandydaturę w prawyborach prezydenckich organizowanych przez PO (obok Jacka Jaśkowiaka); nominację na kandydatkę PO w wyborach prezydenckich w 2020 uzyskała w grudniu 2019. 29 marca 2020, w związku z trwającą pandemią COVID-19 w Polsce i brakiem przesunięcia terminu wyborów, ogłosiła zawieszenie swojej kampanii oraz wezwała do bojkotu głosowania zaplanowanego na 10 maja. Pod koniec marca 2020 Państwowa Komisja Wyborcza zarejestrowała jej kandydaturę w wyborach. Ostatecznie wyznaczone na 10 maja 2020 głosowanie się nie odbyło. 15 maja 2020 ogłosiła swoją rezygnację z ubiegania się o urząd prezydenta RP.
W grudniu 2021 została wiceprzewodniczącą Platformy Obywatelskiej.
Życie prywatne.
Żona reżysera filmowego Jana Kidawy-Błońskiego, z którym ma syna Jana.

</doc>
<doc id="439560" url="https://pl.wikipedia.org/wiki?curid=439560" title="Józef Klim">
Józef Klim

Józef Piotr Klim (ur. 19 października 1960 w Mońkach) – polski polityk i nauczyciel, poseł na Sejm V i VI kadencji.
Życiorys.
W 1983 ukończył studia na Wydziale Historii Filii Uniwersytetu Warszawskiego w Białymstoku.
Po ukończeniu studiów pracował jako nauczyciel historii w białostockich szkołach. W latach 1983–1984 pracował w Szkole Podstawowej nr 5, w latach 1984–1988 w Szkole Podstawowej nr 36, w latach 1988–1990 jako wicedyrektor w Szkole Podstawowej nr 44 i w latach 1990–1998 jako dyrektor w V Liceum Ogólnokształcącym. Od 1994 do 1998 zasiadał w radzie Białegostoku, będąc jej wiceprzewodniczącym. W 1998 pełnił funkcję wicewojewody białostockiego, a od 1999 do 2001 pierwszego wicewojewody podlaskiego. W 2002 był wicedyrektorem Centrum Edukacji Nauczycielskiej i ponownie radnym Białegostoku. W latach 2002–2005 pełnił funkcję zastępcy prezydenta Białegostoku.
W latach 1990–1994 działał w Unii Demokratycznej, następnie w Unii Wolności. W 2001 wstąpił do Platformy Obywatelskiej, był m.in. przewodniczącym regionu podlaskiego tej partii.
Z listy PO w wyborach parlamentarnych w 2001 bez powodzenia kandydował do Sejmu, a w wyborach w 2005 został wybrany na posła V kadencji w okręgu białostockim. W wyborach parlamentarnych w 2007 po raz drugi uzyskał mandat poselski, otrzymując 9938 głosów. W wyborach parlamentarnych w 2011, zdobywając 4992 głosy, nie uzyskał poselskiej reelekcji. W tym samym roku objął funkcję wiceprezesa zarządu PKS Białystok, z której zrezygnował w lutym 2015. W wyborach samorządowych w 2014 bezskutecznie kandydował do sejmiku podlaskiego.
Objął stanowisko dyrektora Akademickiego Liceum Ogólnokształcącego Politechniki Białostockiej.

</doc>
<doc id="439562" url="https://pl.wikipedia.org/wiki?curid=439562" title="Królikarnia">
Królikarnia

Królikarnia – klasycystyczny pałac znajdujący się przy ul. Puławskiej 113a w Warszawie, na skarpie wiślanej. Siedziba Muzeum Rzeźby im. Xawerego Dunikowskiego.
Historia.
Nazwa nieruchomości pochodzi z czasów saskich, kiedy to znajdował się tam zwierzyniec, w którym hodowano króliki.
Pierwotnie na terenie Królikarni znajdowały się browar, cegielnia, karczma, młyn i stodoła, a także położony na zboczu wąwozu budynek kuchni, dla którego inspiracją był rzymski grobowiec Cecylii Metelli.
Obiekt został zaprojektowany przez architekta Dominika Merliniego, który wzorował się na renesansowej rezydencji Villa Rotonda koło Vicenzy, autorstwa Andrei Palladio. Budowę prowadzono w latach 1782–1786. W 1794, podczas insurekcji kościuszkowskiej w pałacu rezydował Tadeusz Kościuszko. Z rąk pierwotnego właściciela – szambelana królewskiego Karola de Thomatis, pałac przeszedł w 1816 w ręce Radziwiłłów, a w 1849 zakupił go Ksawery Pusłowski. W 1879 częściowo naruszony w wyniku pożaru. Jego rekonstrukcję wykonał Józef Huss. Wandalin Pusłowski podarował Towarzystwu Opieki nad Nieuleczalnie Chorymi fragment gruntu z parkiem. Po śmierci Wandalina w 1884 Królikarnia na kilka lat przeszła w ręce Aleksandra Druckiego-Lubeckiego, w 1889 córka Wandalina Marta Krasińska odkupiła zespół pałacowo-parkowy. Krasińska organizowała tam przyjęcia charytatywne, pozwalała też pensjonariuszom zakładu dla nieuleczalnie chorych spacerować po parku.
Pałac został zniszczony ponownie podczas obrony Warszawy we wrześniu 1939. W 1944 na terenie ogrodu powstańcy warszawscy prowadzili z Niemcami walki, w trakcie których spłonęła kuchnia, zniszczony został taras z grotą i drzewostan.
Nieruchomość została przejęta przez miasto w 1945 na podstawie dekretu Bieruta. Pałac odbudowano w 1964 ze środków SFOS i Wojska Polskiego. Projekt odbudowy wykonał Jan Bieńkowski, a parku Longin Majdecki. Z wnętrz pałacowych pierwotny charakter przywrócono tylko Sali Okrągłej. Po zakończeniu odbudowy w pałacu zlokalizowano Muzeum Rzeźby im. Xawerego Dunikowskiego, które zostało otwarte 26 stycznia 1965. Odbywają się w nim czasowe wystawy prezentujące polskich i zagranicznych artystów współczesnych w pokazach indywidualnych i zbiorowych. Wokół Królikarni rozciąga się park o tej samej nazwie. W otoczeniu drzew i krzewów znajduje się Park Rzeźby, w którym prezentowane są wybrane prace z bogatej kolekcji Muzeum Narodowego w Warszawie.
Od 2008 o zwrot nieruchomości starają się spadkobiercy rodziny Krasińskich. Uzyskali oni potwierdzenie, że przejęcie pałacu odbyło się z naruszeniem prawa, jednak nie odzyskali prawa własności gruntu. W 2013 wystąpili oni do sądu o eksmisję Muzeum Narodowego z budynków Królikarni i przekazanie pałacu w ich ręce. W 2018 Sąd Okręgowy w Warszawie na podstawie art. 5 Kodeksu cywilnego orzekł, że byłoby to sprzeczne z zasadami współżycia społecznego. W 2019 ten wyrok został jednak uchylony przez warszawski Sąd Apelacyjny i sprawa została przekazana do Sądu Okręgowego do ponownego rozpatrzenia. W ocenie Sądu Apelacyjnego nie rozstrzygnął on bowiem, czy Krasińskim w ogóle przysługuje roszczenie procesowe o wydanie nieruchomości.

</doc>
<doc id="439564" url="https://pl.wikipedia.org/wiki?curid=439564" title="Jams">
Jams



</doc>
