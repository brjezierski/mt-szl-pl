<doc id="439565" url="https://pl.wikipedia.org/wiki?curid=439565" title="Ewa Kopacz">
Ewa Kopacz

 z domu Lis (ur. 3 grudnia 1956 w Skaryszewie) – polska polityk, pediatra i działaczka samorządowa. W latach 2011–2014 marszałek Sejmu VII kadencji, w latach 2014–2015 prezes Rady Ministrów, od 2019 wiceprzewodnicząca Parlamentu Europejskiego.
Posłanka na Sejm IV, V, VI, VII i VIII kadencji (2001–2019), deputowana do Parlamentu Europejskiego IX kadencji (od 2019), w latach 2007–2011 minister zdrowia, w latach 2010–2014, 2016–2021 i od 2021 wiceprzewodnicząca Platformy Obywatelskiej (w latach 2013–2014 i 2016–2017 I wiceprzewodnicząca), w latach 2014–2016 pełniąca obowiązki przewodniczącego PO, w 2019 wiceprzewodnicząca frakcji Europejskiej Partii Ludowej w PE.
Życiorys.
Wykształcenie i praca zawodowa.
Jest córką Mieczysława i Krystyny. Ojciec był zatrudniony jako mechanik, matka pracowała jako krawcowa. Wychowywała się w Radomiu, gdzie ukończyła II Liceum Ogólnokształcące im. Marii Konopnickiej. W 1981 ukończyła studia lekarskie na Wydziale Lekarskim Akademii Medycznej w Lublinie. Uzyskała specjalizację pierwszego stopnia w zakresie pediatrii i drugiego stopnia w zakresie medycyny rodzinnej. Pracowała w pogotowiu i przychodniach w Orońsku i Chlewiskach, a następnie w Szydłowcu, gdzie do 2001 kierowała miejscowym zakładem opieki zdrowotnej.
Działalność polityczna do 2014.
W latach 80. należała do Zjednoczonego Stronnictwa Ludowego, była prezesem koła ZSL działającego przy ośrodku zdrowia w Orońsku. W latach 90. dołączyła do Unii Wolności, przewodniczyła strukturom tej partii w województwie radomskim. W wyborach samorządowych w 1998 uzyskała mandat radnej sejmiku mazowieckiego I kadencji.
W 2001 odeszła z UW do nowo powstałej Platformy Obywatelskiej, w wyborach w tym samym roku z ramienia tego ugrupowania uzyskała mandat posłanki IV kadencji, reprezentując radomski okręg wyborczy. Po raz drugi została wybrana do Sejmu w 2005 na okres V kadencji, w której objęła stanowisko przewodniczącej Komisji Zdrowia. W tzw. gabinecie cieni PO (utworzonym 13 stycznia 2006) powołano ją na stanowisko rzeczniczki ds. zdrowia. Pełniła obowiązki przewodniczącej mazowieckich struktur PO.
W przedterminowych wyborach parlamentarnych w 2007 po raz trzeci została posłanką, otrzymując 39 155 głosów. 16 listopada 2007 została powołana na stanowisko minister zdrowia w rządzie Donalda Tuska. W 2009 sprzeciwiła się zakupowi przez polski rząd niesprawdzonych i kosztownych szczepionek przeciwko tzw. świńskiej grypie w okresie pandemii, którą ogłosiła Światowa Organizacja Zdrowia (co do której pojawiły się podejrzenia, że może być na nią wywierany wpływ ze strony koncernów farmaceutycznych). Decyzja ta była również krytykowana, m.in. przez byłego ministra Marka Balickiego, który stwierdził, że postawa rządu wzmocniła tzw. ruch antyszczepionkowy.
10 października 2010 wybrana na wiceprzewodniczącą PO. W wyborach w 2011 uzyskała mandat posłanki VII kadencji – otrzymała wówczas 41 554 głosy. 7 listopada 2011 została odwołana ze składu Rady Ministrów. Następnego dnia została wybrana na marszałka Sejmu. W głosowaniu wzięło udział 453 posłów, z czego 300 poparło ją, a 150 głosowało za kontrkandydaturą Marka Kuchcińskiego z Prawa i Sprawiedliwości. E. Kopacz stała się pierwszą kobietą w historii polskiego Sejmu na tym stanowisku. 14 grudnia 2013 została wybrana na pierwszą wiceprzewodniczącą PO, zastępując na tej funkcji Grzegorza Schetynę.
Prezes Rady Ministrów.
3 września 2014 zarząd krajowy PO rekomendował jej kandydaturę na urząd Prezesa Rady Ministrów w związku z zapowiedzianą rezygnacją Donalda Tuska, który został wybrany na nowego przewodniczącego Rady Europejskiej. 15 września została przez prezydenta Bronisława Komorowskiego desygnowana na to stanowisko.
19 września 2014 ogłosiła kandydatów na ministrów swojego gabinetu. 22 września 2014 zrezygnowała ze stanowiska marszałka Sejmu. Tego samego dnia prezydent powołał ją na urząd Prezesa Rady Ministrów, a także powołał członków nowej Rady Ministrów.
1 października 2014 Ewa Kopacz wygłosiła exposé. Tego samego dnia Sejm większością 259 głosów za przy 183 głosach przeciw i 7 wstrzymujących udzielił jej rządowi wotum zaufania. Poza posłami PO i Polskiego Stronnictwa Ludowego gabinet poparł opozycyjny klub Twojego Ruchu oraz grupa posłów niezrzeszonych.
8 listopada 2014 po rezygnacji złożonej przez Donalda Tuska została z mocy partyjnego statutu przewodniczącą Platformy Obywatelskiej. W 2015 była jednym z założycieli komitetu wyborczego Bronisława Komorowskiego w wyborach prezydenckich. W 2015 uplasowała się na 40. miejscu rankingu, 100 najbardziej wpływowych kobiet świata, opublikowanym przez magazyn „Forbes”.
W tym samym roku wystartowała w wyborach parlamentarnych jako lider listy wyborczej PO w okręgu warszawskim. Otrzymała 230 894 głosy, co było najwyższym indywidualnym wynikiem w kraju, i uzyskała mandat posłanki na Sejm VIII kadencji.
12 listopada 2015, na pierwszym posiedzeniu Sejmu VIII kadencji, Ewa Kopacz złożyła dymisję Rady Ministrów, która tego samego dnia została przyjęta przez prezydenta Andrzeja Dudę. Tego samego dnia bezskutecznie kandydowała na stanowisko przewodniczącego klubu parlamentarnego Platformy Obywatelskiej (przegrywając ze Sławomirem Neumannem), dzień później zadeklarowała rezygnację z ubiegania się o stanowisko przewodniczącego PO. Ewa Kopacz zakończyła urzędowanie na stanowisku premiera 16 listopada 2015, gdy powołany został rząd Beaty Szydło.
Działalność od 2015.
W Sejmie VIII kadencji została członkinią Komisji Zdrowia oraz Komisji do Spraw Unii Europejskiej. Nie ubiegała się o przywództwo w partii, które przejął Grzegorz Schetyna; powróciła na funkcję wiceprzewodniczącej ugrupowania, którą zajmowała do lipca 2021 (do 2017 była pierwszą wiceprzewodniczącą). Powróciła na to stanowisko w grudniu 2021. 17 listopada 2016 została wiceszefową utworzonego przez Platformę Obywatelską gabinetu cieni.
W wyborach w 2019 uzyskała mandat posła do Parlamentu Europejskiego z 1. miejsca na liście komitetu Koalicja Europejska jako reprezentantka PO w okręgu obejmującym województwo wielkopolskie. W czerwcu 2019 została wybrana na wiceprzewodniczącą frakcji chadeckiej w Europarlamencie (objęła tę funkcję formalnie na początku lipca i pełniła ją do września). W lipcu tegoż roku została wiceprzewodniczącą PE IX kadencji. Objęła także stanowisko koordynatora Parlamentu Europejskiego ds. praw dziecka.
Była inicjatorką powołania w 2022 Komitetu Inicjatywy Ustawodawczej „Tak dla In Vitro”, postulującego wprowadzenie ustawy przewidującej m.in. refundację in vitro przez państwo.
Życie prywatne.
Jej mężem był prokurator Marek Kopacz (1956–2013), z którym rozwiodła się w 2008. Ewa Kopacz ma córkę – Katarzynę, również lekarkę.

</doc>
<doc id="439566" url="https://pl.wikipedia.org/wiki?curid=439566" title="Ignam">
Ignam



</doc>
<doc id="439569" url="https://pl.wikipedia.org/wiki?curid=439569" title="Domicela Kopaczewska">
Domicela Kopaczewska

Domicela Katarzyna Kopaczewska (ur. 4 października 1958 w Aleksandrowie Kujawskim) – polska polityk i pedagog, posłanka na Sejm V, VI i VII kadencji.
Życiorys.
Ukończyła pedagogikę w Wyższej Szkole Pedagogicznej w Bydgoszczy, a także studia podyplomowe na Uniwersytecie Łódzkim. Pracowała jako nauczycielka i dyrektorka szkoły. W 1998 była włocławskim kuratorem oświaty, od 1999 do 2002 pełniła funkcję kujawsko-pomorskiego kuratora oświaty.
W latach 1990–1994 i (z listy Akcji Wyborczej Solidarność) 1998–2002 była radną Włocławka. Od 2002 związana z Platformą Obywatelską. W latach 2002–2005 pełniła funkcję radnej sejmiku kujawsko-pomorskiego II kadencji. W wyborach parlamentarnych w 2005 została wybrana na posła V kadencji w okręgu toruńskim. W wyborach w 2007 po raz drugi uzyskała mandat poselski, otrzymując 18 320 głosów i stając się tym samym posłem VI kadencji. W 2011 skutecznie ubiegała się o reelekcję, uzyskując tym razem 16 992 głosy. W 2015 nie została wybrana na kolejną kadencję.
W 2016 została powołana na stanowisko dyrektora departamentu edukacji w Urzędzie Marszałkowskim Województwa Kujawsko-Pomorskiego. W 2018 objęła funkcję zastępcy prezydenta Włocławka.

</doc>
<doc id="439570" url="https://pl.wikipedia.org/wiki?curid=439570" title="Tadeusz Kopeć">
Tadeusz Kopeć

Tadeusz Wiktor Kopeć (ur. 24 sierpnia 1960 w Pierśćcu) – polski polityk, inżynier i samorządowiec, w latach 2005–2011 poseł na Sejm V i VI kadencji, od 2011 senator VIII, IX i X kadencji.
Życiorys.
Ukończył wyższe studia górnicze na Akademii Górniczo-Hutniczej w Krakowie. Następnie pracował w Przedsiębiorstwie Robót Górniczych Jastrzębie Zdrój. W wyborach parlamentarnych w 1997 bez powodzenia startował do Sejmu z listy Unii Pracy w okręgu bielskim. Od 1997 do 2000 należał do Unii Wolności. W latach 1998–2005 pełnił funkcję radnego i wicestarosty cieszyńskiego.
Od 2001 należał do Platformy Obywatelskiej, z listy której w wyborach parlamentarnych w 2005 został wybrany na posła V kadencji w okręgu bielskim. W wyborach w 2007 po raz drugi uzyskał mandat poselski, otrzymując 16 325 głosów. W wyborach w 2011 z powodzeniem ubiegał się o mandat senatora z ramienia PO w okręgu wyborczym nr 79, otrzymując 48 948 głosów. 22 maja 2015 złożył rezygnację z członkostwa w PO i klubie parlamentarnym tej partii. Następnie związał się z Polską Razem.
W wyborach w tym samym roku został ponownie wybrany na senatora (tym razem z ramienia PiS), otrzymując 58 482 głosy. W marcu 2016 stanął na czele struktur Polski Razem w województwie śląskim. W listopadzie 2017 partia ta przekształciła się w Porozumienie, w którym został przewodniczącym struktur w okręgu bielskim. W wyborach w 2019 z powodzeniem ubiegał się o senacką reelekcję, otrzymując 78 655 głosów. W sierpniu 2021, po odejściu Porozumienia z koalicji rządzącej, opuścił tę partię, pozostając w klubie parlamentarnym PiS. We wrześniu współtworzył stowarzyszenie OdNowa Rzeczypospolitej Polskiej, a w następnym miesiącu opuścił je, przystępując do Partii Republikańskiej.
Życie prywatne.
Jest żonaty, ma troje dzieci.

</doc>
<doc id="439571" url="https://pl.wikipedia.org/wiki?curid=439571" title="Leszek Korzeniowski">
Leszek Korzeniowski

Leszek Korzeniowski (ur. 1 stycznia 1955 w Warszawie) – polski polityk i przedsiębiorca, poseł na Sejm IV, V, VI, VII i VIII kadencji.
Życiorys.
Z wykształcenia inżynier rolnik. W 1981 ukończył studia na Wydziale Rolniczym Akademii Rolniczej we Wrocławiu.
W latach 70. wstąpił do Polskiej Zjednoczonej Partii Robotniczej. Członkiem PZPR pozostawał do jej rozwiązania. Od 1981 do 1982 odbył służbę w Szkole Podchorążych Rezerwy. W latach 1982–1983 pracował jako zootechnik w Zakładach Sprzętu Motoryzacyjnego POLMO w Praszce. Od 1983 był zatrudniony w sklepie agencyjnym w Zakładzie Zaopatrzenia Ogrodnictwa Wojewódzkiej Spółdzielni Ogrodniczo-Pszczelarskiej w Częstochowie jako sprzedawca, a następnie kierownik. Od 1990 prowadził własną działalność gospodarczą, do 2001 był współwłaścicielem i prezesem firmy FLORA w Praszce. W 2006 objął stanowisko prezesa zarządu spółki z ograniczoną odpowiedzialnością Flora Praszka.
W 2001 wstąpił do Platformy Obywatelskiej, pełnił funkcję przewodniczącego tej partii w województwie opolskim.
Również w 2001 z listy Platformy Obywatelskiej został wybrany na posła IV kadencji w okręgu opolskim. Ponownie uzyskał mandat poselski w okręgu opolskim w wyborach w 2005. W wyborach parlamentarnych w 2007 po raz trzeci został posłem, otrzymując 35 912 głosów. W wyborach w 2011 uzyskał reelekcję, otrzymując największą liczbę głosów w swoim okręgu (20 084 głosy).
W 2015 został ponownie wybrany do Sejmu, otrzymując 26 199 głosów. W Sejmie VIII kadencji został członkiem Komisji Rolnictwa i Rozwoju Wsi oraz Komisji do Spraw Kontroli Państwowej. Nie wystartował w kolejnych wyborach w 2019.
Jest żonaty, ma troje dzieci.

</doc>
<doc id="439572" url="https://pl.wikipedia.org/wiki?curid=439572" title="Jerzy Kozdroń">
Jerzy Kozdroń

Jerzy Kozdroń (ur. 23 października 1950 w Mrągowie) – polski prawnik, polityk i samorządowiec. Poseł na Sejm V, VI i VII kadencji, w latach 2013–2015 sekretarz stanu w Ministerstwie Sprawiedliwości, w latach 2015–2019 zastępca przewodniczącego Trybunału Stanu.
Życiorys.
Po ukończeniu szkoły średniej wstąpił na krótko do seminarium duchownego. Studia ukończył na Wydziale Prawa i Administracji Uniwersytetu Mikołaja Kopernika. Od 1974 do 1976 był aplikantem sądowym w Sądzie Wojewódzkim w Gdańsku, a od 1976 do 1978 asesorem w Sądzie Wojewódzkim w Elblągu. Od lipca 1978 do 17 grudnia 1981 był sędzią Sądu Rejonowego w Kwidzynie. W latach 1982–1989 pracował jako radca prawny w spółdzielniach gminnych. Po uzyskaniu uprawnień radcy prawnego, w 1989 otworzył kancelarię prawną w Kwidzynie prowadzoną jako spółkę cywilną, a w 1998 samodzielną kancelarię radcy prawnego.
W latach 70. był członkiem Związku Młodzieży Wiejskiej, Socjalistycznego Związku Studentów Polskich (zasiadał w radzie wydziałowej), Zjednoczonego Stronnictwa Ludowego i Towarzystwa Przyjaźni Polsko-Radzieckiej. Od 1979 do 1981 był członkiem Polskiej Zjednoczonej Partii Robotniczej (w 1980 był szefem POP w sądzie). W kwietniu 1981 został członkiem krajowego sądu koleżeńskiego Związku Socjalistycznej Młodzieży Polskiej. W latach 80. należał do „Solidarności”. Od 1990 związany z samorządem, pełnił m.in. funkcję przewodniczącego rady miejskiej w Kwidzynie. W 1991 wstąpił do Kongresu Liberalno-Demokratycznego, a w 1994 do Unii Wolności, z której odszedł w 2001. W tym samym roku związał się z Platformą Obywatelską.
W latach 2002–2005 był radnym sejmiku pomorskiego. W 2005 został wybrany do Sejmu V kadencji w okręgu gdańskim. W wyborach w 2007 po raz drugi uzyskał mandat poselski, otrzymując 10 671 głosów. W wyborach w 2011 z powodzeniem ubiegał się o reelekcję, dostał 9913 głosów. W 2012 znalazł się w wytypowanym przez sprawozdawców sejmowych gronie dziesięciu najbardziej pozytywnie wyróżniających się posłów opublikowanym przez tygodnik „Polityka”.
16 lipca 2013 powołany na stanowisko sekretarza stanu w Ministerstwie Sprawiedliwości. W 2015 nie kandydował w kolejnych wyborach parlamentarnych. Został natomiast wybrany na zastępcę przewodniczącego Trybunału Stanu, funkcję tę pełnił do końca kadencji w 2019. W 2018 powrócił w skład sejmiku pomorskiego na okres VI kadencji.
W 2014 został wyróżniony Medalem „Zasłużony dla Wymiaru Sprawiedliwości – Bene Merentibus Iustitiae”.

</doc>
<doc id="439573" url="https://pl.wikipedia.org/wiki?curid=439573" title="Mirosław Koźlakiewicz">
Mirosław Koźlakiewicz

Mirosław Koźlakiewicz (ur. 11 czerwca 1957 w Kunkach) – polski polityk i przedsiębiorca rolny, poseł na Sejm III, V, VI i VII kadencji, sekretarz stanu w Kancelarii Prezesa Rady Ministrów (1999–2001).
Życiorys.
Urodził się 11 czerwca 1957 w Kunkach w rodzinie wielodzietnej jako syn Stanisława i Melanii z domu Lubaczewskiej, którzy zajmowali się prowadzeniem gospodarstwa rolnego. W 1976 ukończył Liceum Ogólnokształcące im. Stanisława Wyspiańskiego w Mławie.
W 1983 uzyskał tytuł zawodowy magistra z organizacji i zarządzania na Wydziale Ekonomiki i Produkcji Akademii Ekonomicznej w Krakowie. Był członkiem Niezależnego Zrzeszenia Studentów. W 1985 zajął się prowadzeniem gospodarstwa rolnego.
Od 1991 uczestniczył w prywatyzacji Ciechanowskich Zakładów Drobiarskich, które przekształcono w spółkę pracowniczą. Przez kilka lat był prezesem zarządu spółki akcyjnej Cedrob. Został później przewodniczącym rady nadzorczej tej firmy.
W latach 1997–2001 sprawował mandat posła na Sejm III kadencji, wybranego z listy Akcji Wyborczej Solidarność. Od maja 1999 do października 2001 pełnił funkcję sekretarza stanu w Kancelarii Prezesa Rady Ministrów. Był członkiem Komisji Finansów Publicznych oraz Komisji Rolnictwa i Rozwoju Wsi.
Należał do Ruchu Społecznego AWS, później przystąpił do Platformy Obywatelskiej. Z jej listy w wyborach parlamentarnych w 2005 został wybrany na posła V kadencji w okręgu płockim, powracając do Sejmu po czteroletniej przerwie; otrzymał wtedy 7475 głosów. W wyborach parlamentarnych w 2007 po raz trzeci uzyskał mandat poselski, otrzymując 10 770 głosów. W wyborach do Sejmu w 2011 z powodzeniem ubiegał się o reelekcję, dostał 11 000 głosów. Nie kandydował w kolejnych wyborach w 2015. W ramach KP PO reprezentował konserwatywną grupę posłów; opowiadał się przeciwko związkom partnerskim i głosował przeciwko odrzuceniu projektu znacznego zaostrzenia prawa antyaborcyjnego.
Według portalu Money.pl Mirosław Koźlakiewicz w 2011 był najbogatszym posłem z majątkiem wycenianym na 52,6 mln zł. Zarządzał wówczas dwoma fermami drobiu i czterema gospodarstwami rolnymi. W 2013 był trzecim posłem z największym długiem wynoszącym 4,3 mln zł wynikającym z kredytów. Z powodu swojej profesji zawodowej określano go mianem „króla drobiu”. W 2015 jego majątek wynosił około 35 mln zł, przestał być wtedy najbogatszym posłem w Sejmie.
W 2012 zastępca szefa CBA powiadomił o podejrzeniu złamania przez polityka ustawy o sprawowaniu mandatu posła i senatora. Według „Pulsu Biznesu” podczas kontroli oświadczeń majątkowych posła CBA stwierdziło, że polityk prowadził działalność gospodarczą z zakresu chowu i hodowli drobiu na gruntach dzierżawionych od Agencji Nieruchomości Rolnych. Komisja Regulaminowa i Spraw Poselskich w 2013 stwierdziła, że nie doszło do złamania przepisów, co zakończyło postępowanie.
Pewnego rozgłosu nabrały podejmowane przez kilka lat próby oporu lokalnych samorządowców oraz mieszkańców przeciwko stawianiu przez rodzinę Koźlakiewiczów kolejnych kurników w powiecie mławskim, co motywowano kwestiami wpływu tych inwestycji na środowisko.
Życie prywatne.
Żonaty z Urszulą, z którą związek małżeński zawarł w 1990. Ma dwie córki: Annę i Zofię oraz syna Piotra.

</doc>
<doc id="439574" url="https://pl.wikipedia.org/wiki?curid=439574" title="Jacek Krupa">
Jacek Krupa

Jacek Jan Krupa (ur. 11 kwietnia 1955 w Skawinie) – polski polityk, ekonomista i samorządowiec, poseł na Sejm V i VI kadencji, członek zarządu województwa, od 2015 do 2018 marszałek województwa małopolskiego.
Życiorys.
Ukończył studia na Wydziale Zarządzania i Marketingu Akademii Ekonomicznej w Krakowie. W 1981 należał do „Solidarności”, przewodniczył komisji zakładowej w Hucie Aluminium w Skawinie.
Od 1990 do 1998 pełnił funkcję burmistrza miasta i gminy Skawiny, następnie przez cztery lata pracował jako wicestarosta powiatu krakowskiego. Od 2002 do 2005 zajmował stanowisko starosty.
Należał do Stronnictwa Konserwatywno-Ludowego, następnie przystąpił do Platformy Obywatelskiej, z listy której w 2005 został wybrany na posła V kadencji w okręgu krakowskim. W wyborach parlamentarnych w 2007 po raz drugi uzyskał mandat posła (VI kadencji), otrzymując 7293 głosy. Zasiadał w Komisji Administracji i Spraw Wewnętrznych oraz w Komisji Infrastruktury. W wyborach w 2011 bezskutecznie ubiegał się o reelekcję. W tym samym roku został wiceprezesem Krakowskiego Parku Technologicznego (spółki zarządzającej krakowską specjalną strefą ekonomiczną).
W 2012 (w drugim głosowaniu) powołano go na członka zarządu województwa małopolskiego. W 2014 uzyskał mandat radnego sejmiku małopolskiego, pozostał w składzie zarządu województwa V kadencji. W 2015 ponownie bez powodzenia wystartował z ramienia PO do Sejmu.
9 listopada 2015 zastąpił Marka Sowę na stanowisku marszałka województwa małopolskiego. W 2018 utrzymał mandat radnego sejmiku na okres VI kadencji. 19 listopada 2018 zakończył pełnienie funkcji marszałka, został zastąpiony przez Witolda Kozłowskiego.
Odznaczenia.
W 2015 prezydent Bronisław Komorowski odznaczył go Krzyżem Kawalerskim Orderu Odrodzenia Polski.

</doc>
<doc id="439576" url="https://pl.wikipedia.org/wiki?curid=439576" title="Kościół Wniebowzięcia Najświętszej Marii Panny w Kościanie">
Kościół Wniebowzięcia Najświętszej Marii Panny w Kościanie

Kościół pw. Najświętszej Maryi Panny Wniebowziętej w Kościanie – kościół parafialny rzymskokatolickiej parafii pw. Najświętszej Maryi Panny Wniebowziętej w Kościanie w archidiecezji poznańskiej, najcenniejszy zabytek Kościana, fara miejska.
Historia.
Zbudowany w latach 1333-56, choć już w 1289 roku w dokumentach pojawia się pleban kościański Jakub, kanonik poznański. Pierwotnie trzynawowy korpus i jednonawowe prezbiterium. W XV i XVI wieku dobudowano do korpusu kaplice, rozbudowano prezbiterium na trzynawowe oraz na nowo nakryto dachem (dwuspadowym, krytym dachówką) wszystkie dobudowane części.
W 1547 spaliła się wieża, odbudowano ją w 1594 roku. W 1711 wieża ponownie ulega uszkodzeniu, zawaliła się i do dnia dzisiejszego nie została odbudowana, zachowana do wysokości murów korpusu.
Opis.
Kościół jest zbudowany w stylu gotyckim, halowy, murowany z cegły. Przy głównym wejściu znajduje się portal neogotycki, przy bocznych wejściach portale gotyckie ostrołukowe. W konstrukcji kościoła zastosowano różne rodzaje sklepień: kolebkowe, sieciowe, gwiaździste i krzyżowo-żebrowe.
Ołtarz główny.
Ołtarz główny pochodzi z 1620 roku. Późnorenesansowy, trzykondygnacyjny, z kolumnami oplecionymi winną latoroślą, z bogatą dekoracją snycerską. Dolną kondygnację ołtarza stanowi tryptyk z 1525 roku - pierwotnie będący całym ołtarzem. W środku rzeźba Matki Boskiej z Dzieciątkiem. Po bokach Zwiastowanie i Pokłon Pasterzy oraz Nawiedzenie i Pokłon Trzech Króli. Na skraju figury: św. Jana Ewangelisty i św. Jana Chrzciciela.
Tryptyk.
Najcenniejszym obiektem w kościańskiej farze jest tryptyk późnogotycki z 1507 roku, pochodzący z warsztatu Mistrza z Gościszowic. Tryptyk przedstawia sceny Zesłania Ducha Świętego, Biczowania, Cierniem Koronowanie, Upadek pod Krzyżem i Ukrzyżowanie.
Pozostałe kaplice i ołtarze.
W kościele znajduje się kilkanaście bardzo cennych ołtarzy pochodzących z różnych okresów dziejów. W tym m.in.: późnorenesansowy ołtarz z XVII w. Matki Boskiej Nieustającej Pomocy, kilka ołtarzy rokokowych i barokowych z rzeźbami różnych świętych.
Nagrobki i tablice pośmiertne:
Inne zabytki:

</doc>
<doc id="439577" url="https://pl.wikipedia.org/wiki?curid=439577" title="Tomasz Kulesza">
Tomasz Kulesza

Tomasz Jerzy Kulesza (ur. 14 czerwca 1959 w Jarosławiu) – polski polityk, nauczyciel i samorządowiec, poseł na Sejm V, VI i VII kadencji.
Życiorys.
W 1986 ukończył studia z zakresu filologii polskiej na Wydziale Humanistycznym Wyższej Szkoły Pedagogicznej w Rzeszowie, uzyskał następnie stopień nauczyciela dyplomowanego. W 1995 ukończył studia podyplomowe z organizacji zarządzania w Wyższej Szkole Informatyki i Zarządzania. W 2011 został doktorem nauk teologicznych (specjalność teologia praktyczna) na Chrześcijańskiej Akademii Teologicznej w Warszawie, stopień naukowy uzyskał na podstawie pracy pt. "Pastoralna diagnoza ryzykownych zachowań dzieci i młodzieży województwa podkarpackiego".
W 1990 został dyrektorem Zespołu Szkół Ogólnokształcących im. Książąt Czartoryskich w Jarosławiu. Pełnił też funkcje radnego i członka zarządu miasta (1994–1998), następnie w latach 2002–2005 zasiadał w radzie powiatu jarosławskiego.
Działał w Konfederacji Polski Niepodległej. W 2001 dołączył do nowo powstałej Platformy Obywatelskiej. W wyborach parlamentarnych w 2001 bez powodzenia kandydował z jej listy do Sejmu, a w wyborach w 2005 został wybrany na posła V kadencji w okręgu krośnieńskim. W wyborach parlamentarnych w 2007 po raz drugi uzyskał mandat poselski, otrzymując 9296 głosów. W wyborach w 2011 bezskutecznie ubiegał się o reelekcję, uzyskując 6976 głosów, jednak 22 grudnia tego samego roku objął mandat zwolniony przez Małgorzatę Chomycz, która została wojewodą podkarpackim. W 2014 kandydował na burmistrza Jarosławia, zajmując 3. miejsce spośród 6 kandydatów. W 2015 nie wystartował w kolejnych wyborach parlamentarnych. Później opuścił PO. W październiku 2016 uczestniczył w spotkaniu założycielskim stowarzyszenia Europejscy Demokraci. W wyniku wyborów w 2018 powrócił w skład rady powiatu, startując z listy KWW Ponadpartyjna Koalicja dla Powiatu. W maju 2021 poinformowano o jego przejściu do Polski 2050. W lipcu tego samego roku dołączył do związanego z Koalicją Polską stowarzyszenia „Tak, Polska!” i został jego liderem w regionie. W 2022 został członkiem partii Centrum dla Polski.
Odznaczenia.
Odznaczony Brązowym Krzyżem Zasługi (2000).

</doc>
<doc id="439578" url="https://pl.wikipedia.org/wiki?curid=439578" title="Stanisław Lamczyk">
Stanisław Lamczyk

Stanisław Józef Lamczyk (ur. 12 sierpnia 1957 w Brusach) – polski polityk i przedsiębiorca, doktor nauk humanistycznych, poseł na Sejm V, VI, VII i VIII kadencji, senator X kadencji.
Życiorys.
Wykształcenie i praca zawodowa.
Z wykształcenia magister inżynier. W 1984 ukończył studia techniczne w Wyższej Szkole Inżynierskiej w Koszalinie (obecnie Politechnika Koszalińska). W 2002 skończył studia podyplomowe z organizacji i zarządzania na Uniwersytecie Gdańskim. W 2010 obronił na Wydziale Nauk Politycznych i Dziennikarstwa UAM pracę doktorską z zakresu międzynarodowych stosunków gospodarczych pt. "Polityka wspierania małych i średnich przedsiębiorstw w Polsce i Unii Europejskiej w latach 2000–2007".
Po studiach rozpoczął pracę w Rolniczej Spółdzielni Produkcyjnej „Radunia” w Somoninie. W latach 90. podjął własną działalność gospodarczą, zakładając Przedsiębiorstwo Produkcyjno-Usługowe „IZOBUD”, zajmujące się dystrybucją materiałów budowlanych.
Działalność publiczna.
Od 1998 do 2002 był radnym gminy Somonino, następnie przez trzy lata zasiadał w radzie powiatu kartuskiego. Jako samorządowiec działał na rzecz powstania Powszechnej Wyższej Szkoły Humanistycznej „Pomerania” w Chojnicach. Zaangażował się też w działalność Platformy Obywatelskiej.
W wyborach w 2005 z listy PO został wybrany na posła V kadencji w okręgu gdyńsko-słupskim, otrzymując 6276 głosów (13. wynik indywidualny spośród 14 wybranych w okręgu posłów). Stał się pierwszym w III RP parlamentarzystą z powiatu kartuskiego. Jako parlamentarzysta lobbował na rzecz budowy obwodnicy Chojnic podczas przebudowy drogi krajowej nr 22, działał także na rzecz wznowienia połączenia kolejowego pomiędzy Trójmiastem a Kartuzami, zwiększenia liczby kolejowych połączeń regionalnych w regionie oraz obsługi ich przez Szybką Kolej Miejską w Trójmieście.
W wyborach parlamentarnych w 2007 po raz drugi uzyskał mandat poselski, zdobywając 10 155 głosów (indywidualnie 11. miejsce spośród 14 wybranych posłów). Został powołany do Komisji Infrastruktury, był również przewodniczącym Podkomisji nadzwyczajnej do rozpatrzenia rządowego projektu ustawy o zmianie ustawy o żegludze śródlądowej oraz ustawy o dozorze technicznym. 25 kwietnia 2008 przystąpił również do Komisji Ochrony Środowiska, Zasobów Naturalnych i Leśnictwa.
W 2009 został po raz pierwszy przewodniczącym Platformy Obywatelskiej w powiecie kartuskim. W marcu 2010 jednogłośnie ponownie wybrany na to stanowisko. W wyborach do Sejmu w 2011 z powodzeniem ubiegał się o reelekcję, dostał 12 664 głosy.
W 2015 został ponownie wybrany do Sejmu, otrzymując 8981 głosów. W Sejmie VIII kadencji został członkiem Komisji Infrastruktury oraz Komisji Gospodarki i Rozwoju, pracował też w Komisji Gospodarki Morskiej i Żeglugi Śródlądowej (2015–2017).
W wyborach w 2019 uzyskał mandat senatora X kadencji. Kandydował z ramienia Koalicji Obywatelskiej w okręgu nr 63, otrzymując 90 404 głosy.
Życie prywatne.
Stanisław Lamczyk jest żonaty (żona Maria), ma troje dzieci (Annę, Macieja i Aleksandrę). Deklaruje przywiązanie do Kaszub, z których pochodzi.

</doc>
<doc id="439579" url="https://pl.wikipedia.org/wiki?curid=439579" title="Gieschewald">
Gieschewald



</doc>
<doc id="439580" url="https://pl.wikipedia.org/wiki?curid=439580" title="Krzysztof Lisek">
Krzysztof Lisek

Krzysztof Lisek (ur. 28 maja 1967 w Gdańsku) – polski polityk i przedsiębiorca, poseł na Sejm V i VI kadencji, poseł do Parlamentu Europejskiego VII kadencji.
Życiorys.
Po nauce w liceum ogólnokształcącym rozpoczął (ostatecznie nieukończone) studia na Wydziale Lekarskim Akademii Medycznej w Gdańsku. W 2013 obronił licencjat na kierunku stosunki międzynarodowe w Szkole Wyższej Prawa i Dyplomacji w Gdyni, a w 2017 uzyskał tytuł zawodowy magistra na kierunku bezpieczeństwo narodowe na Akademii Marynarki Wojennej w Gdyni.
Był jednym z założycieli Niezależnego Zrzeszenia Studentów, w latach 1991–1993 pełnił funkcję przewodniczącego tej organizacji. W 1993 poprzez Gdańską Fundację Integracji Europejskiej wprowadził w Polsce popularną kartę młodzieżową EURO&lt;26.
W 1990 wstąpił do Kongresu Liberalno-Demokratycznego, był członkiem władz wojewódzkich i krajowych tej partii. Później należał do Unii Wolności, z której przeszedł w 2001 do Platformy Obywatelskiej. Był sekretarzem regionu pomorskiego PO, a w 2006 został jego wiceprzewodniczącym. W latach 2005–2006 pełnił funkcję komisarza regionu warmińsko-mazurskiego PO (po rezygnacji złożonej przez przewodniczącego Marka Żylińskiego).
W 2005 z listy Platformy Obywatelskiej wybrano go na posła V kadencji w okręgu elbląskim. W wyborach parlamentarnych w 2007 po raz drugi uzyskał mandat poselski, otrzymując 25 548 głosów. W Sejmie VI kadencji był przewodniczącym Komisji Spraw Zagranicznych.
W 2009 z listy PO w wyborach do Parlamentu Europejskiego w okręgu wyborczym Olsztyn został eurodeputowanym VII kadencji. W 2010 Europarlament uchylił jego immunitet w związku z zarzutami dotyczącym domniemanego niezgłoszenia wniosku o ogłoszenie upadłości spółki prawa handlowego, w której przez kilka lat był prezesem zarządu. W czerwcu 2011 prokurator Prokuratury Okręgowej w Koszalinie przedstawił mu w związku z tą sprawą zarzuty. W lutym 2014 za jeden z czynów został nieprawomocnie skazany na karę pozbawienia wolności z warunkowym zawieszeniem jej wykonania i na karę grzywny, a w pozostałym zakresie uniewinniony wyrokiem Sądu Okręgowego w Gdańsku. Ostatecznie w marcu 2019 został uniewinniony także od ostatniego ze stawianych mu zarzutów.
W 2014 Krzysztof Lisek nie ubiegał się o reelekcję do PE. Od 2015 zatrudniony jako doradca w firmie Fipra International w Brukseli. W wyborach parlamentarnych w 2019 bezskutecznie ubiegał się o mandat posła.
W 2011 został odznaczony gruzińskim Orderem Zwycięstwa Świętego Jerzego.
Życie prywatne.
Żonaty, ma dwoje dzieci.

</doc>
<doc id="439582" url="https://pl.wikipedia.org/wiki?curid=439582" title="Doolin">
Doolin

Doolin (irl. "Dúlainn") – niewielkie miasteczko turystyczne położone w hrabstwie Clare na zachodnim wybrzeżu Irlandii. Doolin uznawany jest przez wielu za jedno z najważniejszych centrów prawdziwej, tradycyjnej muzyki irlandzkiej. Gra się ją co wieczór w każdym pubie, których jest jednak w mieście niewiele.
W Doolin znajduje się jeden z portów, z których można popłynąć statkiem na wyspy Aran, grupę trzech atrakcyjnych turystycznie wysp.
Na obrzeżach miasteczka znajduje się pochodzący z XIV w. zamek Doonagore. Stanowi on własność prywatną i możliwe jest obejrzenie zamku jedynie z zewnątrz.
W odległości kilku kilometrów od miasta zaczynają rozciągać się Klify Moher. Klify te w niektórych odcinkach sięgają ok. 200 metrów oraz są strome. O atrakcyjności miasteczka i jego okolic świadczą rzesze turystów, którzy przybywają tu każdego roku. Przyczynia się to również do zatracenia unikalnego, tradycyjnego klimatu tego miejsca.

</doc>
<doc id="439584" url="https://pl.wikipedia.org/wiki?curid=439584" title="Beata Małecka-Libera">
Beata Małecka-Libera

Beata Małecka-Libera (ur. 17 maja 1954 w Dąbrowie Górniczej) – polska polityk, lekarz laryngolog, doktor nauk medycznych. Posłanka na Sejm V, VI, VII i VIII kadencji, w 2015 sekretarz stanu w Ministerstwie Zdrowia, senator X kadencji.
Życiorys.
W 1979 ukończyła studia na Wydziale Lekarskim Śląskiej Akademii Medycznej w Zabrzu. W latach 1980–1996 pracowała jako laryngolog, uzyskując I i II stopień specjalizacji z laryngologii. W latach 1993–1997 była słuchaczką studiów doktoranckich, w 1999 obroniła pracę doktorską, uzyskując stopień doktora nauk medycznych. W latach 2000–2002 była słuchaczką studiów podyplomowych na Uniwersytecie Jagiellońskim w Instytucie Zdrowia Publicznego na Wydziale Ochrony Zdrowia.
W latach 2001–2002 pełniła obowiązki dyrektora Szpitala Miejskiego w Dąbrowie Górniczej, w okresie od 2002 do 2005 była dyrektorem naczelnym Szpitala Specjalistycznego w Dąbrowie Górniczej.
Należała do Unii Demokratycznej oraz do Unii Wolności. W 2005 z listy Platformy Obywatelskiej została wybrana na posłankę V kadencji w okręgu sosnowieckim. W wyborach parlamentarnych w 2007 po raz drugi uzyskała mandat poselski, otrzymując 20 877 głosów. W wyborach w 2011 z powodzeniem ubiegała się o reelekcję, dostała 23 822 głosy. 7 stycznia 2015 powołana na stanowisko sekretarza stanu w Ministerstwie Zdrowia, pełniącego funkcję pełnomocnika rządu ds. projektu ustawy o zdrowiu publicznym.
W wyborach parlamentarnych w 2015 została ponownie wybrana do Sejmu, otrzymując 23 429 głosów. W Sejmie VIII kadencji została zastępcą przewodniczącego Komisji Zdrowia.
W wyborach w 2019 została natomiast wybrana w skład Senatu X kadencji. Kandydowała z ramienia Koalicji Obywatelskiej w okręgu nr 76, otrzymując 82 090 głosów. Objęła funkcję przewodniczącej Komisji Zdrowia.
Wyróżniana nagrodami branżowymi, m.in. tytułem „Menedżer Zagłębia” w kategorii przedsiębiorstw dużych (2001), Złotym Medalem Światowej Akademii Medycyny Alberta Schweitzera (2002), nominacją Światowej Fundacji Zdrowie Rozum Serce do Tytułu Promocyjnego Placówka Medyczna Przyjazna Pacjentowi dla Szpitala Miejskiego w Dąbrowie Górniczej (2004), a także odznakami resortowymi.

</doc>
<doc id="439586" url="https://pl.wikipedia.org/wiki?curid=439586" title="Oola">
Oola

Oola (irl. "Uibhla") – wieś w środkowo-wschodniej Irlandii, w hrabstwie Limerick. Ludność w 2011 roku wynosiła 311 mieszkańców.

</doc>
<doc id="439589" url="https://pl.wikipedia.org/wiki?curid=439589" title="Andrzej Markowiak">
Andrzej Markowiak

Andrzej Markowiak (ur. 27 marca 1951 w Namysłowie) – polski polityk, poseł na Sejm IV i V kadencji, w latach 2007–2008 podsekretarz stanu w Ministerstwie Środowiska.
Życiorys.
Z wykształcenia inżynier mechanik, ukończył studia na Wydziale Mechanicznym Wyższej Szkoły Inżynierskiej w Opolu.
W latach 1994–2001 sprawował urząd prezydenta Raciborza. Z listy Platformy Obywatelskiej uzyskiwał mandat poselski w okręgu rybnickim w 2001 i 2005. W V kadencji był m.in. wiceprzewodniczącym Komisji Ochrony Środowiska, Zasobów Naturalnych i Leśnictwa. W wyborach parlamentarnych w 2007 nie ubiegał się o reelekcję.
11 grudnia 2007 został powołany na stanowisko podsekretarza stanu w Ministerstwie Środowiska. 17 stycznia 2008 podał się do dymisji po ukazaniu się lokalnej publikacji, według której w 1983 miał rzekomo zostać zarejestrowany przez SB jako tajny współpracownik. Andrzej Markowiak zaprzeczył tym twierdzeniom i zapowiedział wszczęcie procedury tzw. autolustracji. W 2011 Sąd Okręgowy w Gliwicach uznał jego oświadczenie lustracyjne za zgodne z prawdą.

</doc>
<doc id="439591" url="https://pl.wikipedia.org/wiki?curid=439591" title="Aldona Młyńczak">
Aldona Młyńczak

Aldona Janina Młyńczak z domu Pietkuń (ur. 25 maja 1958 we Wrocławiu) – polska polityk i architektka, posłanka na Sejm V, VI, VII i VIII kadencji.
Życiorys.
Absolwentka Wydziału Architektury na Politechnice Wrocławskiej (w 1982 uzyskała tytuł magistra inżyniera) oraz studiów podyplomowych na tej samej uczelni w zakresie wyceny, obrotu i zarządzania nieruchomościami (ukończonych w 1999). Pracowała we wrocławskich biurach projektów w latach 1985–1991, prowadziła później do 2002 własną działalność gospodarczą, następnie zajmowała się doradztwem inwestycyjnym. Pełniła m.in. funkcję radnej Osiedla Ołtaszyn we Wrocławiu, a od 2002 radnej wrocławskiej rady miejskiej.
W latach 80. należała do Niezależnego Zrzeszenia Studentów, w latach 1998–2001 – do Unii Wolności, a w 2001 wstąpiła do Platformy Obywatelskiej. W tym samym roku bezskutecznie kandydowała do Sejmu.
W wyborach parlamentarnych w 2005 z listy PO została wybrana na posła V kadencji w okręgu wrocławskim. W wyborach w 2007 po raz drugi uzyskała mandat poselski, otrzymując 5420 głosów. W Sejmie pracowała w Komisji Gospodarki oraz Komisji Infrastruktury. W wyborach w 2011 bezskutecznie ubiegała się o reelekcję (uzyskując 4855 głosów), jednak 5 czerwca 2014 objęła mandat w miejsce wybranego do Parlamentu Europejskiego Bogdana Zdrojewskiego.
W wyborach w 2015 została ponownie wybrana do Sejmu, otrzymując 5189 głosów. W Sejmie VIII kadencji została członkinią Komisji Infrastruktury oraz Komisji Gospodarki i Rozwoju. W wyborach w 2019 nie uzyskała poselskiej reelekcji.

</doc>
<doc id="439592" url="https://pl.wikipedia.org/wiki?curid=439592" title="Czesław Mroczek (polityk)">
Czesław Mroczek (polityk)

Czesław Mroczek (ur. 20 lipca 1964 w Kałuszynie) – polski polityk, prawnik, samorządowiec. Poseł na Sejm V, VI, VII, VIII i IX kadencji, w latach 2011–2015 sekretarz stanu w Ministerstwie Obrony Narodowej.
Życiorys.
W 1985 w związku z współpracą z „Solidarnością” był inwigilowany przez służby specjalne PRL.
W 1990 ukończył studia na Wydziale Elektrycznym Politechniki Warszawskiej, a w 1997 na Wydziale Prawa Uniwersytetu Warszawskiego. W latach 1990–1998 pracował jako kierownik Urzędu Rejonowego w Mińsku Mazowieckim. Od 1998 do 2005 pełnił funkcję radnego i starosty powiatu mińskiego.
Działał w Porozumieniu Polskich Chrześcijańskich Demokratów. W 2001 kandydował do Sejmu z listy AWSP. W 2005 z listy Platformy Obywatelskiej został wybrany posłem V kadencji w okręgu siedleckim. W wyborach parlamentarnych w 2007 po raz drugi uzyskał mandat poselski, otrzymując 33 207 głosów (drugi wynik w okręgu po Elżbiecie Jakubiak z PiS).
4 sierpnia 2011 został sekretarzem stanu w Ministerstwie Obrony Narodowej. W wyborach parlamentarnych w 2011 uzyskał mandat poselski po raz trzeci, otrzymując 22 985 głosów (ponownie drugi wynik w okręgu, tym razem po Marku Sawickim z PSL).
W 2015 został ponownie wybrany do Sejmu (dostał 11 901 głosów). W Sejmie VIII kadencji został zastępcą przewodniczącego Komisji Obrony Narodowej. W listopadzie 2016 został powołany na stanowisko ministra obrony narodowej w gabinecie cieni utworzonym przez Platformę Obywatelską.
W wyborach w 2019 z powodzeniem ubiegał się o poselską reelekcję, kandydując z ramienia Koalicji Obywatelskiej i otrzymując 11 043 głosy.

</doc>
<doc id="439593" url="https://pl.wikipedia.org/wiki?curid=439593" title="Pobrzeże Południowobałtyckie">
Pobrzeże Południowobałtyckie

Pobrzeże Południowobałtyckie – szeroki na kilka do kilkunastu kilometrów pas wzdłuż południowych wybrzeży Bałtyku. Rozciąga się od Zatoki Kilońskiej aż po Zalew Wiślany. W rejonie pobrzeża południowobałtyckiego przeważa krajobraz młodoglacjalny. Nadmorskie krajobrazy tego pasa dzielą się na: wydmowy, deltowy, jeziorno-bagienny, i wysoczyznowy (nadmorskie urwiska). Poza krajobrazami nadmorskimi region obejmuje również, pocięte siecią pradolin, równiny morenowe, położone poniżej 100 m n.p.m., z nielicznymi wzgórzami.
Na zachodnich brzegach pobrzeża znajduje się wyspa Wolin. Pobrzeże pocięte jest rzekami - Rega, Parsęta, Wieprza, Słupia, Łeba.

</doc>
<doc id="439594" url="https://pl.wikipedia.org/wiki?curid=439594" title="Izabela Mrzygłocka">
Izabela Mrzygłocka

Izabela Katarzyna Mrzygłocka z domu Chłap (ur. 20 maja 1959 w Wałbrzychu) – polska polityk, ekonomistka i działaczka samorządowa, posłanka na Sejm V, VI, VII, VIII i IX kadencji.
Życiorys.
Ukończyła organizację i zarządzanie na Wydziale Zarządzania i Informatyki Akademii Ekonomicznej we Wrocławiu, odbyła także studia podyplomowe z zakresu prawa europejskiego. Pracowała jako inspektor w Przedsiębiorstwie Eksploatacji Węgla „Dolny Śląsk” oraz w branży spółdzielczej, prowadziła również własną działalność gospodarczą. W 1992 została starszym inspektorem w urzędzie wojewódzkim, a w 1993 wicedyrektorem Powiatowego Urzędu Pracy w Wałbrzychu.
W latach 1998–2005 pełniła funkcję radnej wałbrzyskiej rady miejskiej. Od 1994 przez dziesięć lat należała do Unii Wolności. W 2004 przystąpiła do Platformy Obywatelskiej, z listy której w 2005 została wybrana do Sejmu V kadencji w okręgu wałbrzyskim. W wyborach parlamentarnych w 2007 po raz drugi uzyskała mandat poselski, otrzymując 18 523 głosy. W wyborach w 2011 z powodzeniem ubiegała się o reelekcję, dostała 31 697 głosów. Została także przewodniczącą Rady Ochrony Pracy.
W 2015 została ponownie wybrana do Sejmu, otrzymując 8659 głosów. W Sejmie VIII kadencji została członkinią Komisji Polityki Społecznej i Rodziny, Komisji Etyki Poselskiej oraz Komisji Nadzwyczajnej do spraw zmian w kodyfikacjach. W listopadzie 2016 została powołana na funkcję wiceprzewodniczącej Stałego Komitetu Rady Ministrów w gabinecie cieni utworzonym przez Platformę Obywatelską. Bezskutecznie kandydowała w wyborach do Parlamentu Europejskiego w 2019. W wyborach krajowych w tym samym roku z powodzeniem ubiegała się natomiast o poselską reelekcję z ramienia Koalicji Obywatelskiej, otrzymując 11 987 głosów.
Odznaczenia.
Odznaczona Orderem Uśmiechu.

</doc>
<doc id="439595" url="https://pl.wikipedia.org/wiki?curid=439595" title="Rafał Muchacki">
Rafał Muchacki

Rafał Klemens Muchacki (ur. 3 lutego 1955 w Bielsku-Białej) – polski lekarz, chirurg i onkolog, a także polityk, poseł na Sejm V kadencji, senator VII i VIII kadencji.
Życiorys.
W 1984 ukończył studia na Wydziale Lekarskim Śląskiej Akademii Medycznej w Katowicach. Uzyskał specjalizację drugiego stopnia w zakresie chirurgii onkologicznej. W 2000 został absolwentem studiów podyplomowych w Instytucie Zdrowia Publicznego na Uniwersytecie Jagiellońskim. W 2011 uzyskał stopień doktora nauk medycznych.
Od 1973 zatrudniony w placówkach służby zdrowia. W latach 1998–2016 był dyrektorem Beskidzkiego Centrum Onkologii im. Jana Pawła II w Bielsku-Białej. Został prezesem Stowarzyszenia „Evangelium Vitae”, a także członkiem Polskiego Towarzystwa Chirurgii Onkologicznej, Polskiej Unii Onkologii, Polskiego Towarzystwa Lekarskiego i Związku Zawodowego Lekarzy przy Beskidzkim Centrum Onkologii.
Wstąpił do Platformy Obywatelskiej. W 2004 z jej ramienia startował bez powodzenia w wyborach uzupełniających do Senatu w okręgu bielskim (zajął 2. miejsce na 12 kandydatów), a w 2005 został wybrany na posła V kadencji w okręgu bielskim. W wyborach parlamentarnych w 2007 uzyskał mandat senatorski, otrzymując 118 120 głosów. W 2011 z powodzeniem ubiegał się o reelekcję do Senatu, w nowym okręgu jednomandatowym dostał 86 086 głosów. W wyższej izbie parlamentu pełnił funkcję przewodniczącego Komisji Zdrowia. W 2015 nie został ponownie wybrany.

</doc>
<doc id="439596" url="https://pl.wikipedia.org/wiki?curid=439596" title="Zbigniew Oleśnicki">
Zbigniew Oleśnicki



</doc>
<doc id="439599" url="https://pl.wikipedia.org/wiki?curid=439599" title="Sławomir Nitras">
Sławomir Nitras

Sławomir Witold Nitras (ur. 26 kwietnia 1973 w Połczynie-Zdroju) – polski polityk, politolog, poseł na Sejm V, VI, VIII i IX kadencji (2005–2009, od 2015), deputowany do Parlamentu Europejskiego VII kadencji (2009–2014), od 2014 do 2015 główny doradca premier Ewy Kopacz.
Życiorys.
W 1998 ukończył studia w zakresie politologii na Wydziale Humanistycznym Uniwersytetu Szczecińskiego. W latach 1997–1998 pracował jako asystent w Instytucie Politologii i Filozofii US.
Od 1998 do 1999 był dyrektorem gabinetu wojewody koszalińskiego. W latach 1999–2002 zasiadał w zarządzie Koszalińskich Kopalni Surowców Mineralnych „Kruszywa Koszalin” S.A. Kolejne trzy lata zajmował się prowadzeniem prywatnej działalności gospodarczej.
Od 1991 do 1995 był członkiem Unii Polityki Realnej, w latach 1997–2001 należał do Stronnictwa Konserwatywno-Ludowego. W 2001 przystąpił do Platformy Obywatelskiej – w okresie 2006–2010 zasiadał w zarządzie krajowym tej partii i był jej wiceprzewodniczącym w regionie zachodniopomorskim, ponadto od grudnia 2003 do października 2013 przewodniczył PO w Szczecinie. W 2020 ponownie zasiadł w zarządzie partii.
W latach 1998–2002 był radnym sejmiku zachodniopomorskiego wybranym z ramienia AWS. Bez powodzenia ubiegał się o reelekcję z listy POPiS. W wyborach parlamentarnych w 2005 i 2007 uzyskiwał mandat poselski w okręgu szczecińskim na Sejm V i VI kadencji jako kandydat PO. W 2007 otrzymał 65 993 głosów (najlepszy indywidualny wynik w okręgu). Podczas obu kadencji był członkiem Komisji Skarbu Państwa, w VI kadencji pracował także w Komisji Gospodarki oraz Komisji Nadzwyczajnej „Przyjazne Państwo”. W trakcie kampanii samorządowej w 2006 przegrał proces wyborczy z kandydatką PiS na prezydenta Szczecina Teresą Lubińską, której zarzucał wyrażenie jako minister finansów zgody na umorzenie zadłużenia podatkowego posłowi Samoobrony.
W wyborach do Parlamentu Europejskiego w 2009 został wybrany na posła do Parlamentu Europejskiego w okręgu gorzowskim z pierwszego miejsca na liście, uzyskując 107 413 głosów. W PE należał do grupy Europejskiej Partii Ludowej, a także m.in. do Komisji Gospodarczej i Monetarnej i delegacji PE ds. współpracy z Rosją. W 2014 nie ubiegał się o reelekcję. 2 grudnia tego samego roku został głównym doradcą w gabinecie politycznym premier Ewy Kopacz.
W wyborach parlamentarnych w 2015 uzyskał mandat posła VIII kadencji, otrzymując 20 930 głosów. Został przewodniczącym Delegacji Sejmu i Senatu RP do Zgromadzenia Parlamentarnego OBWE. W listopadzie 2016 został powołany na stanowisko wiceministra spraw zagranicznych w gabinecie cieni utworzonym przez Platformę Obywatelską. W Sejmie VIII kadencji został członkiem Komisji Spraw Zagranicznych, pracował też w Komisji Gospodarki Morskiej i Żeglugi Śródlądowej (2015–2018).
W marcu 2018 został ogłoszony wspólnym kandydatem Platformy Obywatelskiej i Nowoczesnej na urząd prezydenta Szczecina w wyborach samorządowych w 2018. W głosowaniu zajął trzecie miejsce z wynikiem 21,8% głosów.
W wyborach parlamentarnych w 2019 kandydował do Sejmu z ramienia Koalicji Obywatelskiej. Uzyskał mandat posła IX kadencji, otrzymując 78 513 głosów, co było najlepszym wynikiem indywidualnym w okręgu. Wyprzedził wówczas startującego z pierwszego miejsca na liście PiS Marka Gróbarczyka o około 19,5 tys. głosów. Zasiadł w Komisji Spraw Zagranicznych i w Komisji ds. Unii Europejskiej.
W kwietniu 2022 Sejm uchylił jego immunitet poselski na wniosek oskarżyciela prywatnego Marka Palarczyka (byłego działacza Kukiz’15), którego zachowanie Sławomir Nitras skrytykował w 2017, gdy Marek Palarczyk miał w Sejmie założony t-shirt z napisami „Rasista Ksenofob Patriota” oraz „Polska bez islamu”.
Życie prywatne.
Żonaty z Irminą, ma dwie córki: Natalię i Kornelię.

</doc>
<doc id="439601" url="https://pl.wikipedia.org/wiki?curid=439601" title="Pistolet Browning M1903">
Pistolet Browning M1903

Browning M1903 (Browning No 2) – belgijski pistolet samopowtarzalny, udoskonalona wersja pistoletu Browning M1900.
W 1900 roku Fabrique Nationale de Herstal rozpoczęła produkcje skonstruowanego przez Johna Browninga pistoletu M1900 (No 1). Była to udana konstrukcja, ale szybko okazało się, że wielu użytkowników preferowałoby broń o większym niż 7,65 mm kalibrze. Odpowiedzią Johna Browninga był nowy nabój 9 x 20 mm Browning Long i strzelający nim pistolet M1903 (No 2). Nowy pistolet pod względem konstrukcyjnym był podobny do M1900. Podstawową różnicą było przeniesienie sprężyny powrotnej pod lufę.
Browning M1903 okazał się dużym sukcesem marketingowym firmy FN. Został przyjęty do uzbrojenia armii i policji między innymi w Belgii, Holandii, Rosji, Turcji i Peru. W Szwecji po przyjęciu do uzbrojenia przez armię jego produkcję licencyjną uruchomiły zakłady Husqvarna, które produkowały go jako pistolet m/1907.
Produkcję pistoletu M1903 w zakładach FN zakończono w 1939 roku po wyprodukowaniu ok. 58 000 pistoletów.
Opis.
Browning M1903 był bronią samopowtarzalną. Zasada działania oparta o odrzut zamka swobodnego. Mechanizm spustowy bezkurkowy.
Bezpiecznik nastawny. Skrzydełko bezpiecznika po lewej stronie zamka. Dodatkowo M1903 posiadał automatyczny bezpiecznik chwytowy.
M1903 był zasilany z wymiennego, jednorzędowego magazynka pudełkowego o pojemności 7 naboi, umieszczonego w chwycie. Przycisk zwalniania magazynka znajdował się u dołu chwytu.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="439603" url="https://pl.wikipedia.org/wiki?curid=439603" title="Charles Wesley">
Charles Wesley

Charles Wesley (ur. 18 grudnia 1707 w Epworth, zm. 29 marca 1788 w Londynie) – angielski teolog i reformator religijny.
Życiorys.
Brat Johna Wesleya. Współtwórca ruchu metodystów; autor ponad 5500 hymnów religijnych, z których wiele do dzisiaj jest śpiewanych w zborach protestanckich.

</doc>
<doc id="439605" url="https://pl.wikipedia.org/wiki?curid=439605" title="Kopyto końskie">
Kopyto końskie

Kopyto konia składa się z trzeciego (dalszego) członu palcowego (kości kopytowej), trzeszczki kopytowej, chrząstek, stawu kopytowego oraz obejmującej całość puszki kopytowej. Kość kopytowa jest otoczona silnie ukrwionym i złożonym z wielu warstw tworzywem kopytowym.
Narastanie kopyta.
Narastanie rogu kopytowego następuje od góry ku dołowi:
Są to wartości orientacyjne i zależą od bardzo wielu czynników: rasy, żywienia, warunków bytowania, klimatu, rodzaju wykonywanej pracy itp.
Pielęgnacja.
Bardzo ważnym zadaniem hodowcy jest codzienna i okresowa pielęgnacja kopyt:
Budowa kopyta.
Prawidłowo ukształtowane przednie kopyto powinno być zaokrąglone w części palcowej (przedniej) i szersze przy "piętce" (części tylnej). Najgrubsza jest ściana przednia kopyta; ściana boczna (tzw. "ściana przekątna") jest grubsza przy "piętce". Ponad ścianą kopyta widoczna jest wstęga "koronki" rogotwórczej, której uszkodzenie powoduje niepełny wzrost ściany. Podeszwa kopyta przedniego powinna być umiarkowanie wklęsła, a idealny kąt nachylenia czoła ściany przedniej do podeszwy wynosi 45-50 stopni. Kopyto tylne charakteryzuje się bardziej spiczastą częścią palcową i bardziej wklęsłą podeszwą. Niektórzy znawcy twierdzą, że kąt między ścianą przednią a podeszwą tylnego kopyta powinien wynosić 50-55 stopni; inni uważają, że powinien wynosić 55-60 stopni. Od strony podeszwy we wszystkich czterech kopytach widoczna jest tzw. "strzałka" (nazwa pochodzi od kształtu przypominającego grot strzały). Mieści się w tylnej połowie podeszwy i dzieli ja na dwie mniej-więcej równe części. Strzałka jest zbudowana z tworzywa kopytowego o konsystencji gumy i pod obciążeniem ciężarem ciała konia dotyka podłoża. W miejscu łączenia podeszwy ze ścianą kopyta widoczna jest tzw. "linia biała".
Ochwat.
Bardzo niebezpieczną chorobą kopyt jest ochwat. Ochwat może być ostry lub przewlekły. Podczas ochwatu, w kopycie rozwija się stan zapalny, powodując oddzielenie się puszki kopytowej od warstwy twórczej kopyta. Ochwat powodowany jest m.in. podawaniem zbyt dużej ilości wysokobiałkowego pożywienia w połączeniu z brakiem regularnego ruchu. Ochwat jest bardzo bolesny dla konia. Najczęściej koń przyjmuje pozycję podobną do siedzącego psa, aby odciążyć przednie kopyta lub ciągle przestępuje z nogi na nogę (gdy choroba dotyka wszystkich kopyt). Koń nie je, poci się, drży i porusza z trudem. Chore kopyto jest wyczuwalnie gorące. Ochwat wymaga jak najszybszej interwencji lekarza weterynarii.

</doc>
<doc id="439607" url="https://pl.wikipedia.org/wiki?curid=439607" title="Sławomir Nowak (polityk)">
Sławomir Nowak (polityk)

Sławomir Ryszard Nowak (ur. 11 grudnia 1974 w Gdańsku) – polski polityk i politolog. Poseł na Sejm IV, V, VI i VII kadencji (2004–2010, 2011–2015), w latach 2007–2009 sekretarz stanu w Kancelarii Prezesa Rady Ministrów i szef gabinetu politycznego premiera Donalda Tuska, w latach 2010–2011 sekretarz stanu w Kancelarii Prezydenta ds. kontaktów z rządem i parlamentem, w latach 2011–2013 minister transportu, budownictwa i gospodarki morskiej. W 2016 uzyskał także obywatelstwo ukraińskie.
Życiorys.
Wykształcenie.
W 2000 ukończył studia magisterskie na kierunku stosunki międzynarodowe na Wydziale Nauk Społecznych Uniwersytetu Gdańskiego oraz zarządzanie na Wydziale Administracyjnym Wyższej Szkoły Morskiej w Gdyni. Jako student założył w 1994 własną firmę reklamową, a w latach 1999–2002 był prezesem agencji reklamowej „Signum Promotion”. W 2002 pełnił funkcję wiceprezesa Radia Gdańsk.
Działalność polityczna.
Działalność społeczno-polityczną zaczynał od członkostwa w Kongresie Liberalno-Demokratycznym (1993–1994); po połączeniu z Unią Demokratyczną w 1994 przystąpił do Unii Wolności. Przez dwie kadencje (1998–2002) pełnił funkcję przewodniczącego młodzieżówki UW – Stowarzyszenia „Młodzi Demokraci”. W 2001 doprowadził do zerwania współpracy z tą partią i podpisania umowy stowarzyszeniowej z Platformą Obywatelską.
Jako kandydat PO w okręgu gdańskim w wyborach parlamentarnych w 2001 zdobył 2130 głosów i nie uzyskał mandatu poselskiego. W 2004 został posłem w miejsce wybranego do Parlamentu Europejskiego Janusza Lewandowskiego, gdy z objęcia mandatu zrezygnowali kolejno: Aleksander Hall, starosta kwidzyński Leszek Czarnobaj oraz prezydent Tczewa Zenon Odya. W wyborach w 2005 po zdobyciu 9061 głosów w okręgu gdańskim został wybrany na kolejną kadencję. Zasiadał w Komisji Obrony Narodowej.
W wyborach z 21 października 2007 był liderem listy PO w okręgu gdańskim. Z poparciem 65 993 głosów został wybrany na posła na Sejm VI kadencji, osiągając jednocześnie najwyższy wynik w swoim okręgu, przed Jarosławem Wałęsą i Maciejem Płażyńskim.
16 listopada 2007 został sekretarzem stanu w Kancelarii Premiera i szefem gabinetu politycznego premiera. 7 października 2009 podał się do dymisji. 26 października 2009 jego dymisja została przyjęta. Zasiadał w zarządzie krajowym Platformy Obywatelskiej. 21 października 2009 został wiceprzewodniczącym klubu parlamentarnego tej partii. W 2010 został szefem sztabu wyborczego Bronisława Komorowskiego w wyborach prezydenckich. 22 maja 2010 zastąpił Jana Kozłowskiego na stanowisku przewodniczącego Regionu Pomorskiego PO. 5 sierpnia tego samego roku nie został ponownie wiceprzewodniczącym klubu parlamentarnego PO.
29 września 2010 został powołany na stanowisko sekretarza stanu w Kancelarii Prezydenta ds. kontaktów z rządem i parlamentem, w związku z czym tego samego dnia wygasł jego mandat poselski.
W wyborach parlamentarnych w 2011 kandydował ponownie z listy Platformy Obywatelskiej do Sejmu z okręgu gdańskiego, zdobywając mandat poselski wynikiem 65 629 głosów. 25 października tego samego roku odwołany został z funkcji ministerialnej w Kancelarii Prezydenta.
18 listopada 2011 prezydent Bronisław Komorowski powołał go na urząd ministra transportu, budownictwa i gospodarki morskiej w drugim rządzie Donalda Tuska.
Postępowanie dotyczące oświadczeń majątkowych i odejście z polityki.
15 listopada 2013 prokurator generalny poinformował o zamiarze wystąpienia do Sejmu o uchylenie immunitetu Sławomira Nowaka celem przedstawienia zarzutów związanych z nieprawidłowościami w oświadczeniach majątkowych. Tego samego dnia polityk złożył dymisję ze stanowiska ministra, która została przyjęta przez premiera. 27 listopada 2013 został odwołany przez prezydenta Bronisława Komorowskiego ze stanowiska ministra transportu, budownictwa i gospodarki morskiej. W styczniu 2014 na własną prośbę został zawieszony na trzy miesiące w prawach członka PO (po przedstawieniu mu zarzutów przez prokuratora); zawieszenie zostało później przedłużone na kolejne 3 miesiące.
W czerwcu 2014 Sławomir Nowak złożył rezygnację z członkostwa w partii. Stało się to po ujawnieniu przez tygodnik „Wprost” nagrania jego prywatnej rozmowy z byłym wiceministrem finansów Andrzejem Parafianowiczem, której przedmiotem była kontrola organów skarbowych dotycząca działalności gospodarczej jego żony (tzw. afera podsłuchowa).
27 listopada 2014 został nieprawomocnie skazany na karę grzywny za składanie nieprawdziwych oświadczeń majątkowych. W tym samym dniu ogłosił rezygnację z członkostwa w klubie parlamentarnym PO i wydał oświadczenie o zrzeczeniu się mandatu poselskiego, składając rezygnację ze skutkiem na 2 stycznia 2015. Na skutek apelacji 27 maja 2015 Sąd Okręgowy w Warszawie zmienił powyższy wyrok w ten sposób, że postępowanie karne wobec Sławomira Nowaka warunkowo umorzył, orzekając wobec niego również świadczenie pieniężne.
Ukrawtodor i zarzuty korupcyjne.
W październiku 2016 został prezesem Ukrawtodoru, ukraińskiej państwowej agencji drogowej. Przyjął wówczas ukraińskie obywatelstwo. We wrześniu 2019 Ukraińska Narodowa Agencja ds. Zapobiegania Korupcji poinformowała, że skierowała do sądu sprawę w związku ze stwierdzeniem złożenia przez niego nieprawdziwego oświadczenia majątkowego za 2017, zarzucając, że polityk zaniżył wartość posiadanego samochodu oraz zataił środki posiadane na rachunkach bankowych. Dwa tygodnie później Sławomir Nowak ustąpił z funkcji, podając jako przyczynę m.in. otrzymanie nowej propozycji pracy.
20 lipca 2020 przedstawiciele Prokuratury Okręgowej w Warszawie poinformowali o zatrzymaniu Sławomira Nowaka przez funkcjonariuszy Centralnego Biura Antykorupcyjnego w związku z podejrzeniem korupcji, kierowania zorganizowaną grupą przestępczą i prania brudnych pieniędzy. Był to wynik trwającego od 2019 polsko-ukraińskiego śledztwa, badającego m.in. przetargi opiewające na kwotę ponad 270 milionów euro. W tym samym dniu szef Narodowego Biura Antykorupcyjnego Ukrainy poinformował, że Sławomir Nowak jako prezes Ukrawtodoru miał przyjmować korzyści majątkowe za zlecenia budowy dróg. Postanowieniem Sądu Rejonowego dla Warszawy-Mokotowa w Warszawie z 22 lipca 2020 został tymczasowo aresztowany na trzy miesiące. Następnie tymczasowe aresztowanie dwukrotnie było przedłużane na trzy miesiące.
W kwietniu 2021 Sławomir Nowak został zwolniony. Sąd Okręgowy w Warszawie nie uwzględnił wniosku prokuratora o dalsze przedłużenie tymczasowego aresztowania. Zostało natomiast ustanowione poręczenie majątkowe w wysokości 1 miliona złotych, dozór policji oraz zakaz opuszczania kraju.
Życie prywatne.
Jest synem Ryszarda i Haliny. Żonaty z Moniką, ma córkę Natalię i syna Juliana.

</doc>
<doc id="439608" url="https://pl.wikipedia.org/wiki?curid=439608" title="Arkady Radosław Fiedler">
Arkady Radosław Fiedler

Arkady Radosław Fiedler, właśc. Arkady Elpidio Fiedler (ur. 23 marca 1945 w Londynie) – polski polityk, muzealnik i samorządowiec, poseł na Sejm V, VI i VII kadencji.
Życiorys.
Jest wnukiem wydawcy Antoniego Fiedlera oraz synem podróżnika i przyrodnika Arkadego Fiedlera, towarzyszył ojcu w sześciu podróżach. Podjął studia z zakresu geografii z wychowaniem fizycznym, które ukończył w 1968. Kształcił się w studium nauczycielskim.
W 1974 założył (razem z bratem Markiem i jego żoną Krystyną) Muzeum – Pracownię Literacką Arkadego Fiedlera wraz z Ogrodem Tolerancji w Puszczykowie. Został także prezesem Fundacji im. Arkadego Fiedlera. Napisał m.in. książkę będącą wprowadzeniem do muzeum, zatytułowaną "Barwny świat Arkadego Fiedlera", osnutą na wybranych wydarzeniach z życia swojego ojca.
Od 2002 pełnił funkcję radnego powiatu poznańskiego. W 2005 z listy Platformy Obywatelskiej został wybrany na posła V kadencji w okręgu poznańskim. W wyborach parlamentarnych w 2007 po raz drugi uzyskał mandat poselski, otrzymując 25 585 głosów. W 2011 kandydował w wyborach parlamentarnych z 8. miejsca na liście komitetu wyborczego Platformy Obywatelskiej w okręgu wyborczym nr 39 w Poznaniu i uzyskał mandat poselski. Oddano na niego 17 467 głosów (4,37% głosów oddanych w okręgu). W 2015 zrezygnował z ubiegania się o reelekcję; bezskutecznie kandydował natomiast do Sejmu w 2019.

</doc>
<doc id="439611" url="https://pl.wikipedia.org/wiki?curid=439611" title="Dwanaście prac Herkulesa (zbiór opowiadań)">
Dwanaście prac Herkulesa (zbiór opowiadań)

Dwanaście prac Herkulesa (ang. "The Labours of Hercules") – zbiór opowiadań Agathy Christie wydany w 1947, którego głównym bohaterem jest detektyw Herkules Poirot. Urażony, gdy jego przyjaciel doktor Burton oświadcza mu, że nie pasuje do niego imię mitycznego herosa, postanawia wykonać dwanaście zadań podobnych do tych, które rozsławiły jego starożytnego imiennika.
Lista utworów.
Na zbiór składają się następujące opowiadania:
Historia publikacji.
Pierwszych jedenaście opowiadań ukazało się w magazynie "Strand" (od listopada 1939 do września 1940). Redakcja czasopisma odmówiła autorce wydrukowania ostatniego („Pojmanie Cerbera”) z powodu zawartych w nim aluzji do Adolfa Hitlera. Całkowicie zmieniony tekst pojawił się dopiero w zbiorze wydanym w 1947 roku. Pierwotny tekst został opublikowane dopiero w 2009 roku w "Agatha Christie's Secret Notebooks: Fifty Years of Mysteries in the Making" autorstwa Johna Currana.

</doc>
<doc id="439614" url="https://pl.wikipedia.org/wiki?curid=439614" title="Tomasz Nowak (polityk)">
Tomasz Nowak (polityk)

Tomasz Piotr Nowak (ur. 22 grudnia 1956 w Kwidzynie) – polski polityk i przedsiębiorca, poseł na Sejm V, VI, VII, VIII i IX kadencji.
Życiorys.
Ukończył studia z zakresu filologii polskiej na Wydziale Humanistycznym Uniwersytetu Gdańskiego (1979) oraz studia podyplomowe z zakresu public relations w Wyższej Szkole Zarządzania i Bankowości w Poznaniu (1999) i na kierunku menedżer samorządu w Szkole Głównej Handlowej w Warszawie (2014).
W latach 1979–1992 pracował jako instruktor teatralny w Wojewódzkim Domu Kultury w Koninie oraz jako kierownik Górniczego Domu Kultury w tym mieście. W latach 1990–2005 prowadził własną działalność gospodarczą. W latach 2006–2011 był przewodniczącym rady społecznej Wojewódzkiego Szpitala Zespolonego w Koninie.
W 2001 zaangażował się w działalność nowo powstałej Platformy Obywatelskiej w Koninie, do 2010 był członkiem jej zarządu wielkopolskiego. W 2007 został przewodniczącym zarządu powiatowego PO w Koninie, a w 2013 wiceprzewodniczącym zarządu wielkopolskiego tej partii.
W wyborach parlamentarnych w 2005 z listy Platformy Obywatelskiej został wybrany na posła V kadencji w okręgu konińskim. W wyborach parlamentarnych w 2007 po raz drugi uzyskał mandat poselski, otrzymując 28 279 głosów. W wyborach w 2011 z powodzeniem ubiegał się o reelekcję, dostał 24 346 głosów. W 2015 został ponownie wybrany do Sejmu, otrzymując 11 820 głosów. W Sejmie VIII kadencji został członkiem Komisji do Spraw Energii i Skarbu Państwa oraz Komisji do Spraw Unii Europejskiej. W wyborach w 2019 również uzyskał mandat poselski, otrzymując 23 693 głosy.
Według dokumentów archiwalnych Tomasz Nowak w 1989 został zarejestrowany jako kontakt operacyjny SB pod pseudonimem „Aktor”. Po ujawnieniu tych informacji przez Instytut Pamięci Narodowej polityk, który zaprzeczył współpracy, wystąpił o autolustrację. W 2009 Sąd Okręgowy w Poznaniu uznał oświadczenie lustracyjne posła jako prawdziwe, uznał równocześnie, iż rejestracja ta odbyła się jednak bez jego wiedzy i zgody. Rozstrzygnięcie takie było także zgodne z wnioskami prokuratora Oddziałowego Biura Lustracyjnego IPN w Poznaniu, który nie negował prawdziwości oświadczenia.
W 2015 otrzymał Brązową Odznakę „Zasłużony dla Ochrony Przeciwpożarowej”.

</doc>
<doc id="439615" url="https://pl.wikipedia.org/wiki?curid=439615" title="Taszyzm">
Taszyzm

Taszyzm (od franc. "tache" – plama) – kierunek w malarstwie abstrakcyjnym powstały w Europie w pierwszych latach po II wojnie światowej. Należy do nurtu abstrakcjonizmu niegeometrycznego i jest europejskim odpowiednikiem abstrakcyjnego ekspresjonizmu, rozwijającego się w Stanach Zjednoczonych.
Termin został użyty przez krytyka Félixa Fénéona w 1889 do określenia techniki impresjonistów, później (w 1909) Maurice Denis wykorzystał go do opisu dzieł fowistów. Wprowadzenie znaczenia tego słowa w dzisiejszym rozumieniu przypisuje się krytykowi Pierre'owi Guéguenowi (1951).
Taszyzm jest bardzo bliski informelowi. Stanowi niemal jego synonim. Różni się od drippingu przede wszystkim wykorzystaniem pędzli albo drewnianych szpachelek. Praca taszystów charakteryzowała się znaczną gwałtownością, niekiedy „atakowali” oni płótno, mając na celu pozostawienie na nim barwnych śladów. Z ich sumy powstawał w końcu gotowy obraz, skończony wtedy, gdy artysta go za taki uznał. Taszyści wierzyli, iż praca jest poddana ich instynktowi, a tworzenie nie jest kontrolowane w żadnym stopniu przez rozum czy rozwagę twórcy.
Istnieje wiele odmian taszyzmu, praktycznie tyle, ilu było artystów uprawiających ten rodzaj sztuki. Do taszystów zalicza się między innymi Jeana-Paula Riopelle'a, Hansa Hartunga, a w Polsce Tadeusza Kantora czy Alfreda Lenicę.

</doc>
<doc id="439616" url="https://pl.wikipedia.org/wiki?curid=439616" title="Sławomir Piechota">
Sławomir Piechota

Sławomir Jan Piechota (ur. 1 stycznia 1960 w Tomaszowie Mazowieckim) – polski prawnik, polityk, poseł na Sejm V, VI, VII, VIII i IX kadencji.
Życiorys.
Wykształcenie i działalność zawodowa.
W wieku 12 lat uległ wypadkowi, na skutek którego został częściowo sparaliżowany i zmuszony do poruszania się na wózku inwalidzkim. Ukończył szkołę zawodową dla niepełnosprawnych w zawodzie elektromechanika, kształcił się następnie w liceach ogólnokształcących w Warszawie i we Wrocławiu.
Odbył następnie studia prawnicze na Wydziale Prawa Uniwersytetu Wrocławskiego, uzyskał uprawnienia radcy prawnego. W latach 80. pracował w Komitecie Ochrony Praw Dziecka. W latach 1990–1993 był pełnomocnikiem wojewody wrocławskiego ds. osób niepełnosprawnych. Zasiadał też w radzie nadzorczej Państwowego Funduszu Rehabilitacji Osób Niepełnosprawnych.
Działalność polityczna.
W latach 1994–2005 zasiadał w radzie miejskiej Wrocławia, w której pełnił m.in. funkcję przewodniczącego. Od 1999 do 2002 był członkiem zarządu miasta ds. polityki społecznej. Po raz pierwszy do rady został wybrany z listy Wrocławskiego Komitetu Obywatelskiego. W latach 1997–2001 należał do Unii Wolności.
W 2005 z listy Platformy Obywatelskiej został wybrany na posła V kadencji w okręgu wrocławskim. W styczniu 2006 w gabinecie cieni PO został rzecznikiem odpowiedzialnym za politykę społeczną.
W wyborach parlamentarnych w 2007 po raz drugi uzyskał mandat poselski, otrzymując 13 345 głosów. W Sejmie VI kadencji został przewodniczącym Komisji Polityki Społecznej i Rodziny, członkiem Komisji Ustawodawczej, a także wiceprzewodniczącym Parlamentarnego Zespołu ds Współpracy z Organizacjami Pozarządowymi. W wyborach samorządowych w 2010 kandydował na prezydenta Wrocławia, zajmując 2. miejsce z wynikiem 11,01% głosów. W wyborach do Sejmu w 2011 z powodzeniem ubiegał się o reelekcję, dostał 11 750 głosów.
W 2015 po raz kolejny został wybrany do niższej izby polskiego parlamentu z wynikiem 5959 głosów. W Sejmie VIII kadencji został przewodniczącym Komisji do Spraw Petycji oraz członkiem Komisji Polityki Społecznej i Rodziny. W wyborach w 2019 z powodzeniem ubiegał się o poselską reelekcję z ramienia Koalicji Obywatelskiej, otrzymując 14 844 głosy.
Wyróżnienia.
Laureat nagród i wyróżnień, w tym za działania na rzecz osób niepełnosprawnych i dyskryminowanych. W 2003 jako pierwszy otrzymał tytuł „Człowieka bez barier” w plebiscycie TVP i Stowarzyszenia Przyjaciół Integracji. W 2003, "za zasługi w działalności na rzecz osób niepełnosprawnych", odznaczony Srebrnym Krzyżem Zasługi.

</doc>
<doc id="439618" url="https://pl.wikipedia.org/wiki?curid=439618" title="Elżbieta Pierzchała">
Elżbieta Pierzchała

Elżbieta Apolonia Pierzchała z domu Liwoch (ur. 5 lipca 1954 w Sosnowcu) – polska polityk, inżynier transportu, posłanka na Sejm V, VI i VII kadencji.
Życiorys.
W 1981 ukończyła studia na Wydziale Transportu Politechniki Śląskiej w Gliwicach, a w 1994 studia podyplomowe z marketingu i zarządzania w Akademii Ekonomicznej w Katowicach. Od 1978 do 2005 pracowała w Polskich Kolejach Państwowych, m.in. na stanowisku dyrektora Śląskiego Zakładu Przewozów Regionalnych spółki PKP Przewozy Regionalne z siedzibą w Katowicach.
Od 1994 do 1998 zasiadała w radzie wojewódzkiej Porozumienia Centrum. W latach 1998–2002 była radną sejmiku śląskiego z listy Akcji Wyborczej Solidarność. Zasiadała w zarządzie śląskiego Porozumienia Polskich Chrześcijańskich Demokratów. W 2001 wstąpiła do Platformy Obywatelskiej, z ramienia której w 2002 bez powodzenia ubiegała się o reelekcję do sejmiku (w ramach komitetu POPiS), a w wyborach parlamentarnych w 2005 została wybrana do Sejmu V kadencji w okręgu katowickim. W wyborach w 2007 po raz drugi uzyskała mandat poselski, otrzymując 8553 głosów. W wyborach w 2011 z powodzeniem ubiegała się o reelekcję, dostała 14 557 głosów. W 2015 nie została ponownie wybrana do Sejmu. W 2018 ponownie kandydowała na radną województwa. W wyborach w 2019 bezskutecznie ubiegała się o mandat poselski.
W 2004 otrzymała Srebrny Krzyż Zasługi.
Życie prywatne.
Wdowa (mąż zmarł w 1994), ma córkę Aleksandrę.

</doc>
<doc id="439619" url="https://pl.wikipedia.org/wiki?curid=439619" title="Jarosław Stawiarski">
Jarosław Stawiarski

Jarosław Piotr Stawiarski (ur. 3 października 1963 w Kraśniku) – polski polityk, historyk, nauczyciel i samorządowiec. W latach 2006–2011 oraz 2014–2018 poseł na Sejm V, VI, VII i VIII kadencji, w latach 2015–2018 sekretarz stanu w Ministerstwie Sportu i Turystyki, od 2018 marszałek województwa lubelskiego.
Życiorys.
Wykształcenie.
Syn Stanisława i Heleny. W 1989 ukończył studia na Wydziale Humanistycznym Uniwersytetu Marii Curie-Skłodowskiej w Lublinie na kierunku historycznym. W 1997 na Uniwersytecie Warszawskim ukończył studia podyplomowe z zarządzania, a w 1998 w Bałtyckiej Wyższej Szkole Humanistycznej w Koszalinie z zarządzania oświatą i nadzoru pedagogicznego.
Działalność zawodowa i polityczna.
W 1989 został członkiem Niezależnego Samorządnego Związku Zawodowego „Solidarność”. Od 1989 pracował jako nauczyciel w szkołach w Kraśniku: w latach 1989–1996 w Szkole Podstawowej nr 6, a w latach 1996–1997 w Zespole Szkół nr 3. Od 1997 do 2002 był dyrektorem Szkoły Podstawowej nr 1 w Kraśniku. Od grudnia 2002 do lutego 2006 pełnił funkcję starosty powiatu kraśnickiego. W latach 1998–2006 zasiadał w radzie powiatu (w 1998 wybrany został z listy Akcji Wyborczej Solidarność, a w 2002 z ramienia lokalnego komitetu wyborczego „Kraśnik 2002”). Do 2005 działał w Partii Centrum, zasiadał w jej radzie politycznej. Później wstąpił do partii Prawo i Sprawiedliwość.
15 lutego 2006 złożył ślubowanie poselskie, obejmując mandat posła na Sejm V kadencji. Zastąpił Elżbietę Kruk wybraną do Krajowej Rady Radiofonii i Telewizji. W wyborach parlamentarnych w 2007 został posłem VI kadencji, otrzymując w okręgu lubelskim 11 949 głosów. W wyborach w 2011 nie został ponownie wybrany do Sejmu. Objął następnie stanowisko zastępcy burmistrza Kraśnika. Bez powodzenia kandydował w wyborach do Parlamentu Europejskiego w 2014. W tym samym roku uzyskał natomiast mandat radnego sejmiku lubelskiego, jednak krótko po tym objął mandat posła po Jarosławie Żaczku, wybranym na burmistrza Ryk. W 2015 z powodzeniem ubiegał się o poselską reelekcję (otrzymał 15 807 głosów). 19 listopada 2015 został mianowany sekretarzem stanu w Ministerstwie Sportu i Turystyki.
21 listopada 2018 został wybrany na marszałka województwa lubelskiego, odszedł w konsekwencji z funkcji rządowej i z Sejmu. W 2022 powołany na pełnomocnika jednego z okręgów PiS w województwie lubelskim.

</doc>
<doc id="439620" url="https://pl.wikipedia.org/wiki?curid=439620" title="Kazimierz Plocke">
Kazimierz Plocke

Kazimierz Florian Plocke (ur. 3 maja 1958 w Domatowie) – polski polityk i samorządowiec, poseł na Sejm IV, V, VI, VII, VIII i IX kadencji, w latach 2007–2015 sekretarz stanu w Ministerstwie Rolnictwa i Rozwoju Wsi.
Życiorys.
Syn Alfonsa i Felicji Plocke. Jest absolwentem Zespołu Szkół Rolniczych w Kłaninie. Ukończył następnie studia na Wydziale Rolniczym Akademii Rolniczo-Technicznej w Olsztynie. Uzyskał także stopień naukowy doktora nauk rolniczych. Został członkiem Ochotniczej Straży Pożarnej.
Od 1983 do 1990 pracował jako nauczyciel w Zespole Szkół Rolniczych w Kłaninie. W latach 1990–2001 przez trzy kadencje pełnił funkcję wójta gminy Krokowa.
Od 1999 zasiadał we władzach wojewódzkich Stronnictwa Konserwatywno-Ludowego. Od 2001 działa w Platformie Obywatelskiej. Z list PO był wybierany na posła IV i V kadencji w okręgu gdyńskim. W wyborach parlamentarnych w 2007 po raz trzeci został posłem, otrzymując 15 763 głosy. 23 listopada 2007 objął stanowisko sekretarza stanu w Ministerstwie Rolnictwa i Rozwoju Wsi. Sprawował tę funkcję do 10 listopada 2015.
W wyborach do Sejmu w 2011 z powodzeniem ubiegał się o reelekcję, dostał 18 452 głosy. W 2015 został ponownie wybrany do Sejmu, otrzymując 11 060 głosów. W Sejmie VIII kadencji został członkiem Komisji Obrony Narodowej oraz Komisji Rolnictwa i Rozwoju Wsi, pracował też w Komisji Administracji i Spraw Wewnętrznych (2015–2016).
W wyborach w 2019 utrzymał mandat na kolejną kadencję z ramienia Koalicji Obywatelskiej, uzyskał wówczas 12 627 głosów.

</doc>
<doc id="439621" url="https://pl.wikipedia.org/wiki?curid=439621" title="Damian Raczkowski">
Damian Raczkowski

Damian Raczkowski (ur. 11 kwietnia 1975 w Białymstoku) – polski polityk, z wykształcenia prawnik, samorządowiec, poseł na Sejm V, VI i VII kadencji.
Życiorys.
Ukończył studia prawnicze na Uniwersytecie w Białymstoku. Pracował w firmie handlowej, następnie w Państwowej Inspekcji Pracy i PKP. W latach 2002–2005 pełnił funkcję wicestarosty białostockiego.
Od 1999 do 2001 należał do Stronnictwa Konserwatywno-Ludowego. W 2005 wstąpił do Platformy Obywatelskiej i z jej listy w okręgu białostockim został w tym samym roku wybrany na posła V kadencji. W wyborach parlamentarnych w 2007 po raz drugi uzyskał mandat poselski, startując z ostatniego miejsca na liście i otrzymując 15 762 głosów. W V kadencji Sejmu pełnił funkcję wiceprzewodniczącego Parlamentarnego Zespołu na rzecz Tybetu. W 2010 został przewodniczącym PO w województwie podlaskim, zastępując Roberta Tyszkiewicza, pełnił tę funkcję do 2013.
W 2011 kandydował w wyborach parlamentarnych z 2. miejsca na liście komitetu wyborczego Platformy Obywatelskiej w okręgu wyborczym nr 24 w Białymstoku i uzyskał mandat poselski. Oddano na niego 10 271 głosów (2,40% głosów oddanych w okręgu). W 2015 nie uzyskał poselskiej reelekcji.
Życie prywatne.
Damian Raczkowski jest żonaty z Emilią; ze związku tego urodziło się troje dzieci. W sierpniu 2019 w wyniku wypadku quada zginął jego syn.

</doc>
<doc id="439622" url="https://pl.wikipedia.org/wiki?curid=439622" title="Katarzyna Bachleda-Curuś">
Katarzyna Bachleda-Curuś

Katarzyna Anna Bachleda-Curuś, z domu Wójcicka, "primo voto" Wójcicka-Trzebunia (ur. 1 stycznia 1980 w Sanoku) – polska łyżwiarka szybka, pięciokrotna olimpijka, dwukrotna medalistka olimpijska.
Życiorys.
Urodziła się 1 stycznia 1980 w Sanoku. Jest jedną z trzech córek Renaty i Jana Wójcickich. Absolwentka Szkoły Podstawowej nr 4 w Sanoku z 1995 i I Liceum Ogólnokształcącego im. Komisji Edukacji Narodowej w Sanoku z 1999. W 2001 podjęła studia na Akademii Wychowania Fizycznego w Warszawie.
Jest wychowanką trenera Marka Drwięgi w klubie SKŁ Górnik Sanok, którego barwy reprezentowała w latach 1994–2003 (w tym czasie zdobyła łącznie 74 medali: 46 złotych, 9 srebrnych i 19 brązowych). Ponadto była trenowana przez Wiesława Ucznia oraz w kadrze narodowej przez Wiesława Kmiecika. Później w latach 2003–2007 reprezentowała barwy AZS Zakopane. Obecnie jest zawodniczką LKS Poroniec Poronin, a jej trenerem jest Krzysztof Niedźwiedzki.
Uczestniczyła w zimowych igrzysk olimpijskich w Salt Lake City 2002 (zajęła dwa razy 26. miejsce na dystansach 1500 m i 3000 m), Turynie 2006 (zajęła 8. miejsce na 1000 m, 11. miejsce na 1500 m, 10. miejsce na 3000 m i 16. miejsce na 5000 m), w Vancouver 2010, gdzie zajęła 15. miejsce w biegu na 1500 m, 31. miejsce w biegu na 1000 m oraz 27 lutego 2010 zdobyła brązowy medal w biegu drużynowym na dystansie 2400 wraz z Katarzyną Woźniak i Luizą Złotkowską. W decydującym boju o brązowy medal Polki pokonały Amerykanki. Cztery lata później weszła w skład polskiej ekipy narodowej w ZIO Soczi 2014. W biegu na 3000 m została zdyskwalifikowana za błąd techniczny w postaci przekroczenia linii w biegu, w biegu na 1500 m zajęła 6. miejsce (najwyższa lokata wśród startujących Polek), zaś w biegu drużynowym zdobyła srebrny medal olimpijski wraz z Katarzyną Woźniak, Luizą Złotkowską i Natalią Czerwonką.
Została pierwszym sportowcem pochodzącym z Sanoka i wychowankiem klubu z tego miasta, który wystąpił na igrzyskach olimpijskich i jednocześnie wywalczył medal na tych zawodach.
Na mistrzostwach świata osiągnęła następujące wyniki:
W mistrzostwach Europy w wieloboju najwyższe 8. miejsce zajęła w 2008 w Kołomnej.
Na zimowej uniwersjadzie w 2005 (Innsbruck) zajęła 4. miejsce na 1500 m. Na uniwersjadzie w 2007 (Turyn) zdobyła złoty medal na 1500 m oraz srebro na 3000 m.
13 grudnia 2009 ujawniła w wywiadzie dla holenderskiej telewizji NOS, że podczas Zimowych Igrzysk Olimpijskich 2006 w Turynie zaoferowano jej około 50 tysięcy euro w zamian za wycofanie się z biegu na dystansie 5000 m. Propozycja łapówki wyszła od holenderskiej trenerki Ingrid Paul, której podopieczna Gretha Smit (srebrna medalistka na tym dystansie z Salt Lake City) nie zakwalifikowała się do zawodów i była pierwsza na liście rezerwowej. Katarzyna Wójcicka (Bachleda-Curuś), która początkowo nie planowała startu na tym dystansie, odmówiła i wystąpiła w biegu zajmując 16. miejsce.
Wielokrotnie zdobywała mistrzostwo Polski na wszystkich dystansach, w wieloboju i wieloboju sprinterskim. Należy do niej większość aktualnych rekordów polskich w łyżwiarstwie szybkim wśród kobiet.
W sezonie 2010/2011 nie startowała z uwagi na kontuzję i macierzyństwo.
7 grudnia 2013 w zawodach Puchar Świata w sezonie 2013/2014 rozegranych w Berlinie zajęła 2. miejsce w wyścigu na 1500 m; było to jej pierwsze w karierze miejsce na podium w tym cyklu.
W dniu 7 grudnia 2018 ogłosiła zakończenie kariery zawodniczej.
Życie prywatne.
29 czerwca 2002 w kościele Przemienienia Pańskiego w Sanoku zawarła związek małżeński z Michałem Trzebunią (także panczenista, medalista mistrzostw Polski). W 2009 jej drugim mężem został Jakub Bachleda-Curuś, z którym ma córki Hannę (ur. 2011) i Zofię (ur. 2015).
Została członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.
W 2013 została ambasadorką kampanii firmy Procter &amp; Gamble pt. „Dziękuję Ci, mamo...”, w której wystąpiła wraz ze swoją matką, Renatą Wójcicką.

</doc>
<doc id="439624" url="https://pl.wikipedia.org/wiki?curid=439624" title="Grób Nieznanego Żołnierza w Łodzi">
Grób Nieznanego Żołnierza w Łodzi

Grób Nieznanego Żołnierza w Łodzi – symboliczny pomnik żołnierski, zaprojektowany przez Stanisława Kazimierza Ostrowskiego, odsłonięty 22 marca 1925 roku jako pierwszy tego rodzaju pomnik w Polsce, poświęcony bezimiennym poległym na polach bitew.
Historia.
Okres międzywojenny i wojenny.
Decyzja o powstaniu pierwszego w Polsce symbolicznego pomnika poległych anonimowo żołnierzy została podjęta uchwałą Rady Miejskiej 18 grudnia 1924 roku, z inicjatywy jednego z jej członków, znanego podówczas działacza społeczno-politycznego – Bolesława Fichny. Prawdopodobnie już w okresie międzywojennym, ale na większą skalę dopiero po II wojnie światowej, zaczęto nazywać pomnik „grobem” choć niezgodnie z uchwałą rady Miejskiej w Łodzi. W kwietniu 2005 roku, łódzki działacz opozycji niepodległościowej po II wojnie światowej i senator RP – Andrzej Ostoja-Owsiany, ogłosił ideę przekształcenia pomnika w rzeczywisty grób nieznanego żołnierza poprzez złożenie w nim szczątków NN żołnierza z łódzkiego 28 Pułku Strzelców Kaniowskich, poległego w trakcie walk pod Radzyminem, podczas wojny polsko-radzieckiej w 1920 roku. Zamysł ten nie został jednak zrealizowany.
Na miejsce lokalizacji pomnika wybrano plac przed łódzką katedrą. Ustawiono go krótszym bokiem, pod małym kątem w kierunku południowym w stosunku do ulicy Piotrkowskiej przy narożniku z ul. ks. Ignacego Skorupki.
Pomnik w formie monumentalnej płyty nagrobnej zaprojektował artysta rzeźbiarz Stanisław Kazimierz Ostrowski, który w tym samym czasie pracował też nad Grobem Nieznanego Żołnierza w Warszawie. Pomnik składał się z dwóch jasnych bazowych płyt w układzie schodkowym, na których ułożono płytę z czarnego polerowanego marmuru z wyrytym napisem: "Nieznanemu żołnierzowi miasto Łódź – rok 1925".
Osłonięcie miało miejsce 22 marca 1925 roku. Uroczystość rozpoczęła się nabożeństwem celebrowanym przez biskupa Wincentego Tymienieckiego w pobliskiej katedrze. Uczestniczyli w nim przedstawiciele władz państwowych (m.in. Franciszek Sokal – minister pracy i opieki społecznej, marszałek Sejmu RP – Maciej Rataj), wojewódzkich i miejskich oraz poczty sztandarowe łódzkich związków zawodowych, cechów, stowarzyszeń, młodzież szkolna i tłumy Łodzian. Honorowym gościem uroczystości był Minister Spraw Wojskowych – gen. dyw. Władysław Sikorski, który po przemówieniu odsłonił pomnik. Uczestnikiem odsłonięcia był także gen. Józef Haller. Zakończyła je defilada wojska z łódzkiego garnizonu oraz miejscowej policji i straży pożarnej.
W dniu zakończenia roku szkolnego, 20 czerwca 1925 roku, na pomniku-płycie zapalono „wieczny” znicz, ufundowany przez uczniów łódzkich szkół. Półokrągły, odlany z brązu element wykonano w formie starożytnej urny pochówkowej. Naczynie stało na orlich łapach, w centrum pomnika, które w górnej części przechodziły w głowy orłów. Pośrodku, na froncie urny, umieszczono płaskorzeźbę Krzyża Virtuti Militari, a z tyłu napis „Nieznanemu Żołnierzowi”. Odlano go prawdopodobnie w pobliskiej łódzkiej fabryce maszyn J. Johna przy ul. Piotrkowskiej.
2 listopada 1925 pomnikowi przybył kolejny element uzupełniający projekt Ostrowskiego. Był nim, ufundowany przez fabrykancki Związek Przemysłu Włókienniczego w Państwie Polskim, brązowy wieniec laurowo–dębowy z szarfami i liśćmi palmowymi. Na szarfie przeplatającej wieniec znalazł się napis „W hołdzie”. Umieszczono go na prawym narożniku w części frontowej pomnika. Ten element powstał w znanym warszawskim zakładzie odlewniczym braci Łopieńskich.
Pomnik od razu stał się jednym z najważniejszych miejsc uroczystości patriotycznych i państwowych w Łodzi, zwłaszcza że było to pierwsze takie miejsce w tym mieście; pomnik Tadeusza Kościuszki na pl. Wolności został odsłonięty dopiero pięć lat później.
Na samym początku okupacji niemieckiej w Łodzi podczas II wojny światowej, w listopadzie 1939 roku, Niemcy zniszczyli wszystkie polskie pomniki w Łodzi, w tym pomnik Nieznanego Żołnierza.
Okres powojenny.
Pomnik odbudowano i ponownie odsłonięto już w rok po zakończeniu okupacji (1 listopada 1946). Nowy pomnik nawiązuje do przedwojennego projektu, ale w nowej realizacji zmieniono nieco położenie grobu względem ulicy Piotrkowskiej sytuując go prostopadle do ulicy. Jest nieco wyższy od pierwotnego, wykonany w dwóch warstwach bazowych w układzie schodkowym z czerwonego polerowanego marmuru na których złożono czarną płytę z polerowanego marmuru. Nieco zmodyfikowany znicz z postumentem został przeniesiony z lewego boku płyty do jej górnego prawego narożnika. Zmieniono również położenie zrekonstruowanego brązowego wieńca, który znalazł się na lewym narożniku. Zmianie uległ również napis na płycie, który brzmi "Grób nieznanego żołnierza".
Tak jak przed wojną pomnik jest miejscem patriotycznych manifestacji, chociaż w okresie „stalinowskim” rzadko organizowanych.

</doc>
<doc id="439625" url="https://pl.wikipedia.org/wiki?curid=439625" title="Ireneusz Raś">
Ireneusz Raś

Ireneusz Jacek Raś (ur. 30 września 1972 w Proszowicach) – polski polityk, z wykształcenia historyk, samorządowiec, poseł na Sejm V, VI, VII, VIII i IX kadencji.
Życiorys.
W 1998 ukończył studia na Wydziale Historii Papieskiej Akademii Teologicznej w Krakowie. Należał do Porozumienia Centrum, a następnie do Prawa i Sprawiedliwości. W latach 1999–2002 pełnił funkcję dyrektora kancelarii prezydenta Krakowa w okresie prezydentury Andrzeja Gołasia. W latach 2002–2005 był radnym Krakowa, wybranym z listy PiS. Pełnił też funkcję przewodniczącego krakowskiej Dzielnicy XVI Bieńczyce. Był członkiem katolickiej organizacji Rycerze Kolumba.
W 2005 z listy Platformy Obywatelskiej w okręgu krakowskim został wybrany na posła V kadencji. W wyborach parlamentarnych w 2007 po raz drugi uzyskał mandat poselski, otrzymując 15 808 głosów. W wyborach w 2011 z powodzeniem ubiegał się o reelekcję, otrzymując 24 543 głosy. W latach 2010–2013 przewodniczył regionowi małopolskiemu PO, wchodząc w skład zarządu krajowego partii.
W wyborach w 2015 został ponownie wybrany do Sejmu, otrzymując 26 199 głosów. Od 26 lutego 2016 do 16 grudnia 2017 ponownie był członkiem zarządu krajowego PO. W Sejmie VIII kadencji został przewodniczącym Komisji Kultury Fizycznej, Sportu i Turystyki oraz członkiem Komisji Łączności z Polakami za Granicą, pracował też w Komisji Ochrony Środowiska, Zasobów Naturalnych i Leśnictwa (2015–2018).
W wyborach w 2019 z powodzeniem ubiegał się o poselską reelekcję z ramienia Koalicji Obywatelskiej, otrzymując 18 203 głosy. W maju 2021 decyzją zarządu Platformy Obywatelskiej został wraz z Pawłem Zalewskim usunięty z partii. Kilka dni później znalazł się także poza klubem parlamentarnym KO, zostając posłem niezrzeszonym. W czerwcu 2021 dołączył do klubu parlamentarnego Koalicja Polska. W tym samym miesiącu założył stowarzyszenie „Tak,Polska!”.
W 2022 został jednym z założycieli partii Centrum dla Polski wchodzącej w skład Koalicji Polskiej. W marcu 2023 został prezesem tego ugrupowania.
Odznaczenia.
W 2003, "za zasługi w działalności na rzecz Stowarzyszenia Przeciwdziałania Alkoholizmowi i Innym Uzależnieniom", odznaczony Brązowym Krzyżem Zasługi.
Życie prywatne.
Zawarł związek małżeński z Martą; ma trzy córki. Jego starszym bratem jest Dariusz Raś, duchowny katolicki, archiprezbiter kościoła Mariackiego w Krakowie i były osobisty sekretarz kardynała Stanisława Dziwisza.

</doc>
<doc id="439626" url="https://pl.wikipedia.org/wiki?curid=439626" title="Halina Rozpondek">
Halina Rozpondek

Halina Leokadia Rozpondek z domu Szymanek (ur. 25 maja 1950 w Częstochowie) – polska polityk, samorządowiec, z wykształcenia bibliotekoznawca, od 1995 do 1998 prezydent Częstochowy, posłanka na Sejm V, VI, VII i VIII kadencji.
Życiorys.
Ukończyła I Liceum Ogólnokształcące im. Juliusza Słowackiego w Częstochowie, następnie studia na Uniwersytecie Wrocławskim na kierunku bibliotekoznawstwo. Przez ponad 20 lat pracowała m.in. jako kustosz w bibliotece Politechniki Częstochowskiej i dyrektor Archiwum Państwowego w Częstochowie. W latach 80. związana z opozycją, współtworzyła struktury NSZZ „Solidarność” w częstochowskich zakładach włókienniczych „Elanex”. Była wiceprzewodniczącą komisji zakładowej w tym przedsiębiorstwie.
W 1990 została radną z listy częstochowskiego Komitetu Obywatelskiego. W radzie miejskiej zasiadała przez trzy kadencje do 2002. W 1995 zagłosowała za odwołaniem prezydenta Tadeusza Wrony, który wywodził się z Ligi Miejskiej, której również była członkinią. W latach 1995–1998 była prezydentem Częstochowy. Podjęła pracę jako wykładowczyni na Politechnice Częstochowskiej oraz w Wyższej Szkole Pedagogicznej w Częstochowie. W 2002 została wybrana na radną sejmiku śląskiego, złożyła mandat wkrótce po wyborach, obejmując funkcję zastępcy prezydenta miasta przy Tadeuszu Wronie. Stanowisko to zajmowała do 2005.
Z listy Platformy Obywatelskiej w okręgu częstochowskim w wyborach parlamentarnych w 2001 bez powodzenia kandydowała do Sejmu, a w wyborach w 2005 została wybrana na posłankę V kadencji, otrzymując 9949 głosów. W 2006 kandydowała w wyborach na urząd prezydenta Częstochowy, uzyskała drugi wynik (23,89% poparcia). W drugiej turze wyborów przegrała z ubiegającym się o reelekcję Tadeuszem Wroną, otrzymując 39,23% głosów.
W wyborach parlamentarnych w 2007 po raz drugi uzyskała mandat poselski z najlepszym indywidualnym wynikiem w okręgu (42 951 głosów). 14 listopada tego samego roku została wiceprzewodniczącą sejmowej Komisji Samorządu Terytorialnego i Polityki Regionalnej.
Zaczęła również prowadzić zajęcia w Instytucie Administracji Akademii im. Jana Długosza w Częstochowie. W maju 2010 została tymczasowym prezesem zarządu „Wspólnoty Polskiej”, miesiąc później prezesem stowarzyszenia został Longin Komołowski.
W 2011 kandydowała w wyborach parlamentarnych z 1. miejsca na liście komitetu wyborczego Platformy Obywatelskiej w okręgu wyborczym nr 28 w Częstochowie i ponownie uzyskała mandat poselski. Oddano na nią 23 722 głosy (10,57% głosów oddanych w okręgu).
W wyborach w 2015 została ponownie wybrana do Sejmu, otrzymując 10 115 głosów. W Sejmie VIII kadencji została członkinią Komisji Samorządu Terytorialnego i Polityki Regionalnej oraz Komisji Łączności z Polakami za Granicą. W wyborach w 2019 nie uzyskała poselskiej reelekcji.

</doc>
<doc id="439627" url="https://pl.wikipedia.org/wiki?curid=439627" title="Jakub Rutnicki">
Jakub Rutnicki

Jakub Adam Rutnicki (ur. 3 grudnia 1978 w Szamotułach) – polski polityk, poseł na Sejm V, VI, VII, VIII i IX kadencji.
Życiorys.
Ukończył w 2002 studia na Wydziale Nauk Społecznych i Dziennikarstwa Uniwersytetu im. Adama Mickiewicza w Poznaniu. Był finalistą pierwszej edycji programu telewizyjnego "Idol". W latach 2002–2005 zasiadał w radzie powiatu szamotulskiego. Od 2005 do 2007 pełnił funkcję posła V kadencji, wybranego z listy Platformy Obywatelskiej (do której wstąpił w 2002) w okręgu pilskim. W 2007 po raz drugi uzyskał mandat poselski, otrzymując 18 590 głosów. W wyborach w 2011 z powodzeniem ubiegał się o reelekcję, dostał 19 784 głosy.
W wyborach w 2015 został ponownie wybrany do Sejmu, otrzymując 27 916 głosów. W Sejmie VIII kadencji został zastępcą przewodniczącego Komisji Kultury Fizycznej, Sportu i Turystyki. Bez powodzenia startował w wyborach do Parlamentu Europejskiego w 2019.
W wyborach parlamentarnych w 2019 skutecznie ubiegał się o reelekcję, zdobywając 39 344 głosy. Był to najlepszy wynik indywidualny w okręgu pilskim.
Wyróżnienia.
W 2017 otrzymał honorowe obywatelstwo Zbąszynia.

</doc>
<doc id="439628" url="https://pl.wikipedia.org/wiki?curid=439628" title="Sławomir Rybicki">
Sławomir Rybicki

Sławomir Piotr Rybicki (ur. 23 czerwca 1960 w Gdańsku) – polski prawnik, polityk, poseł na Sejm IV, V, VI i VII, w latach 2012–2015 sekretarz stanu w Kancelarii Prezydenta RP, w latach 2013–2015 na stanowisku zastępcy szefa KPRP, senator IX i X kadencji, były prezes Instytutu Bronisława Komorowskiego.
Życiorys.
W 1986 ukończył studia na Wydziale Prawa i Administracji Uniwersytetu Gdańskiego.
Od końca lat 70. związany z opozycją polityczną. W latach 1978–1987 był członkiem Ruchu Młodej Polski, zaś od 1980 do 1989 należał do NSZZ „Solidarność”. Od września 1980 do wprowadzenia stanu wojennego 13 grudnia 1981 pracował jako kancelista i sekretarz przewodniczącego „Solidarności” Lecha Wałęsy. W późniejszych latach prowadził podziemną działalność opozycyjną. Od 1987 do 1989 był prezesem zarządu firmy CORINA Sp. z o.o., a w latach 1989–1990 wiceprezesem zarządu Agencji Filmowej Profilm.
W okresie sprawowania funkcji wojewody gdańskiego przez byłego działacza trójmiejskiej opozycji Macieja Płażyńskiego (1990–1996) był dyrektorem gabinetu wojewody w Urzędzie Wojewódzkim. W latach 1996–1997 kierował jako dyrektor biurem byłego prezydenta Lecha Wałęsy. W 1997 ponownie podjął współpracę z Maciejem Płażyńskim, który objął stanowisko marszałka Sejmu III kadencji. Do 2001 zajmował stanowisko dyrektora generalnego gabinetu marszałka Sejmu.
W latach 1998–2001 należał do Stronnictwa Konserwatywno-Ludowego, od powołania Platformy Obywatelskiej w 2001 związany z tym ugrupowaniem. W latach 2005–2006 był komisarzem struktur miejskich PO w Olsztynie, a w 2005 pełnomocnikiem wyborczym Komitetu Wyborczego Kandydata na Prezydenta RP Donalda Tuska.
W 2001 został po raz pierwszy wybrany na posła w okręgu toruńskim. Po raz kolejny uzyskał mandat poselski w 2005 z okręgu olsztyńskiego. W Sejmie V kadencji przewodniczył Komisji Etyki Poselskiej. W wyborach parlamentarnych w 2007 po raz trzeci został posłem, otrzymując 30 218 głosów. W VI kadencji pełnił funkcję pierwszego wiceprzewodniczącego Klubu Parlamentarnego PO, rotacyjnie przewodniczył Komisji Etyki Poselskiej, był członkiem Komisji do spraw Służb Specjalnych. W wyborach w 2011 z powodzeniem ubiegał się o reelekcję, dostał 13 644 głosy (tym razem jako lider partyjnej listy w okręgu elbląskim). W VII Kadencji Sejmu ponownie wybrany na wiceprzewodniczącego Klubu Parlamentarnego PO, został także przewodniczącym Komisji Mniejszości Narodowych i Etnicznych, ponownie objął funkcję pierwszego wiceprzewodniczącego Klubu Parlamentarnego PO.
17 stycznia 2012 został powołany na stanowisko sekretarza stanu w Kancelarii Prezydenta Bronisława Komorowskiego ds. kontaktów z rządem, parlamentem i partiami politycznymi, w związku z czym jego mandat poselski wygasł. 5 września 2013 odebrał dodatkową nominację na zastępcę szefa KPRP. Został odwołany ze stanowisk w KPRP 5 sierpnia 2015.
W wyborach w tym samym roku wystartował do Senatu z ramienia PO w okręgu nr 64. Uzyskał mandat senatora IX kadencji, otrzymując 78 421 głosów. Od tego samego roku był prezesem zarządu Fundacji Instytut Bronisława Komorowskiego, następnie zasiadł w radzie tej fundacji.
W 2019 został wybrany na kolejną kadencję Senatu, otrzymując 106 970 głosów. Po tych wyborach objął funkcję przewodniczącego senackiej Komisji Regulaminowej, Etyki i Spraw Senatorskich.
Odznaczenia i wyróżnienia.
W 2012 został przez prezydenta Bronisława Komorowskiego odznaczony Krzyżem Wolności i Solidarności, a w 2015 Krzyżem Oficerskim Orderu Odrodzenia Polski. Wyróżniony odznaką Zasłużony Działacz Kultury.
Życie prywatne.
Żonaty z Małgorzatą, ma córkę Maję. Jest synem Stefana i Marii. Brat Mirosława Rybickiego, Arkadiusza Rybickiego i Bożeny Rybickiej, szwagier Macieja Grzywaczewskiego.

</doc>
<doc id="439629" url="https://pl.wikipedia.org/wiki?curid=439629" title="Brontë">
Brontë



</doc>
<doc id="439630" url="https://pl.wikipedia.org/wiki?curid=439630" title="Beata Sawicka">
Beata Sawicka

Beata Dorota Sawicka (ur. 23 marca 1964 w Oławie) – polska polityk, z wykształcenia nauczycielka, posłanka na Sejm V kadencji z listy Platformy Obywatelskiej.
Życiorys.
W 1995 ukończyła pedagogikę na Uniwersytecie Opolskim. W 1997 ukończyła także studia podyplomowe z pedagogiki readaptacji, mediacji i negocjacji na tej samej uczelni. W 1999 została starszym wizytatorem w Kuratorium Oświaty we Wrocławiu.
W latach 1997–2000 należała do Unii Wolności. W 2001 przystąpiła do Platformy Obywatelskiej w Jeleniej Górze. Była członkiem władz regionalnych i krajowych tej partii.
W wyborach parlamentarnych w 2001 bez powodzenia ubiegała się o mandat poselski, a w wyborach w 2005 została wybrana do Sejmu z okręgu legnickiego, uzyskując 8764 głosy. W Sejmie V kadencji pracowała w Komisji Administracji i Spraw Wewnętrznych oraz Komisji do Spraw Kontroli Państwowej. Od lipca do października 2007 zasiadała w Radzie Służby Publicznej.
Postępowanie karne.
1 października 2007 została zatrzymana przez funkcjonariuszy CBA w związku z podejrzeniem przyjęcia korzyści majątkowej za próbę tzw. ustawienia przetargu publicznego, wspólnie z burmistrzem Helu Mirosławem Wądołowskim. Posłanka została zatrzymana po odebraniu drugiej raty pieniędzy. 16 października 2007 na konferencji zorganizowanej przez szefa CBA przedstawiono część materiałów operacyjnych. Na zaprezentowanym materiale filmowym uwidoczniono, jak posłanka przyjęła torbę z ustaloną wcześniej, pierwszą ratą w wysokości 50 tys. zł. Następnego dnia została usunięta z Platformy Obywatelskiej. Zrezygnowała również z kandydowania do Senatu.
W swoim oświadczeniu wydanym 17 października 2007 Beata Sawicka zasugerowała, że została wytypowana i uwikłana w sytuację korupcyjną, przez mającego nieszablonowo działać funkcjonariusza CBA (którym okazał się Tomasz Kaczmarek, określany jako „agent Tomek”) przy pomocy „miłych i czułych sms-ów, kwiatów” oraz „upominków”. Sugerowała, że została uwiedziona i zmanipulowana. Szef CBA Mariusz Kamiński nazwał te informacje oszczerstwem i podkreślił, że wszystkie spotkania agenta CBA z Beatą Sawicką są udokumentowane. Beata Sawicka złożyła zawiadomienie o podejrzeniu popełnienia przestępstwa, wskazując, że funkcjonariusze CBA, „uciekając się do wyrafinowanych i nieetycznych praktyk, przekraczając swoje uprawnienia, mogą bezkarnie wzbudzać u obywateli zamiar popełnienia przestępstwa”. Postępowanie w tej sprawie umorzono w 2010 wobec niestwierdzenia znamion czynu zabronionego i uznania, że funkcjonariusze działali w ramach prawa.
5 listopada 2007 w Poznaniu Beata Sawicka po zakończeniu kadencji została ponownie zatrzymana przez funkcjonariuszy CBA. 7 listopada Sąd Rejonowy w Poznaniu nie uwzględnił wniosku o jej tymczasowe aresztowanie oraz uznał zatrzymanie za bezzasadne. 19 listopada 2007 Sąd Okręgowy w Poznaniu, uwzględniając częściowo zażalenie prokuratora, zdecydował, że musi ona wpłacić 300 tys. zł poręczenia majątkowego, co była posłanka uczyniła. 20 listopada 2007 Beata Sawicka zwróciła kwotę 50 tys. zł otrzymaną od agentów CBA. W czerwcu 2008 akt oskarżenia w tej sprawie został skierowany do sądu. Przewód sądowy w procesie karnym rozpoczęto 5 października 2009. 18 kwietnia 2012 w mowie końcowej prokurator wniósł o wymierzenie jej za korupcję oraz nakłanianie do płatnej protekcji kary 5 lat pozbawienia wolności i 54 tys. zł grzywny. Wyrokiem z 16 maja 2012 została przez sąd I instancji uznana za winną popełnienia zarzucanych jej czynów i za to skazana na karę 3 lat pozbawienia wolności, pozbawienie praw publicznych na 4 lata, przepadek uzyskanej korzyści majątkowej oraz grzywnę. 26 kwietnia 2013 Sąd Apelacyjny w Warszawie zmienił zaskarżony wyrok i prawomocnie uniewinnił Beatę Sawicką od popełnienia zarzucanych jej czynów. Według ustnych motywów orzeczenia podstawą takiej decyzji było uznanie działań operacyjnych stosowanych przez funkcjonariuszy CBA za nielegalne, co dyskwalifikowało zebrany materiał dowodowy. Sąd ten potwierdził ustalenia co do faktu, iż Beata Sawicka przyjęła korzyść majątkową, za co odpowiada moralnie.
W związku z toczącym się postępowaniem w 2010 Beata Sawicka złożyła dwie skargi konstytucyjne, w sprawach których Trybunał Konstytucyjny w 2012 umorzył postępowania.
Życie prywatne.
Jest mężatką, ma jedno dziecko.

</doc>
<doc id="439631" url="https://pl.wikipedia.org/wiki?curid=439631" title="Grzegorz Schetyna">
Grzegorz Schetyna

 (ur. 18 lutego 1963 w Opolu) – polski polityk, z wykształcenia historyk. Marszałek Sejmu VI kadencji w latach 2010–2011.
Poseł na Sejm III, IV, V, VI, VII, VIII i IX kadencji (od 1997). W latach 2007–2009 wicepremier oraz minister spraw wewnętrznych i administracji w pierwszym rządzie Donalda Tuska, w 2010 tymczasowo wykonujący obowiązki prezydenta RP, w latach 2014–2015 minister spraw zagranicznych w rządzie Ewy Kopacz. Jeden z założycieli i liderów Platformy Obywatelskiej, przewodniczący jej klubu parlamentarnego w latach 2009–2010, sekretarz generalny PO w latach 2001–2003 i 2004–2010, wiceprzewodniczący partii w latach 2010–2013 oraz jej przewodniczący w latach 2016–2020, współtwórca Koalicji Obywatelskiej i Koalicji Europejskiej.
Życiorys.
Rodzina, wykształcenie i działalność w okresie PRL.
Syn Zbigniewa i Danuty. Jego rodzice w okresie okupacji działali w AK, po wojnie ojciec pracował jako nauczyciel w opolskim technikum budowlanym, matka natomiast była polonistką, pełniła również funkcję wiceprzewodniczącej zarządu koła Światowego Związku Żołnierzy Armii Krajowej w Opolu.
Grzegorz Schetyna w latach 1981–1983 studiował na Wydziale Prawa i Administracji Uniwersytetu Wrocławskiego. Od października 1981 działacz Niezależnego Zrzeszenia Studentów. Ostatecznie w 1990 ukończył studia na Wydziale Filozoficzno-Historycznym Uniwersytetu Wrocławskiego. W okresie 1982–1986 zaprzysiężony członek Solidarności Walczącej we Wrocławiu. Od 1984 członek zarządu uczelnianego NZS, od 1986 do 1989 jego przewodniczący. Od 1988 rozpracowywany przez funkcjonariuszy Milicji Obywatelskiej. 16 marca 1989 był sygnatariuszem wniosku o rejestrację NZS złożonego w Wydziale Społeczno-Administracyjnym Urzędu m.st. Warszawy.
Działalność polityczna w latach 1989–2010.
W 1989 wszedł w skład Ogólnopolskiego Komitetu Strajkowego NZS. Kwestionował ustalenia Okrągłego Stołu, zarzucając Lechowi Wałęsie nieuwzględnienie kwestii legalności NZS. W latach 1990–1991 był dyrektorem Urzędu Wojewódzkiego we Wrocławiu, a w latach 1991–1992 wicewojewodą wrocławskim. Współtworzył Radio Eska na Dolnym Śląsku (razem z Rafałem Dutkiewiczem), był także właścicielem i przewodniczącym rady nadzorczej koszykarskiego klubu Śląsk Wrocław.
W latach 1997–2007 sprawował mandat posła III, IV i V kadencji – początkowo z okręgów wrocławskich: nr 50 i nr 3, a od 2005 z legnickiego. W wyborach parlamentarnych w 2007 został wybrany na posła VI kadencji, otrzymując 54 345 głosów.
Należał do KLD, w którym od 1992 do 1994 pełnił funkcję sekretarza generalnego, w 1994 dołączył do Unii Wolności. W 2001 dołączył do Platformy Obywatelskiej. Pełnił (w latach 2001–2003 i 2004–2010) funkcję sekretarza generalnego tego ugrupowania, w 2010 został pierwszym wiceprzewodniczącym partii, kierował też jej dolnośląskimi strukturami.
Od 16 listopada 2007 minister spraw wewnętrznych i administracji oraz wicepremier w pierwszym rządzie Donalda Tuska. W 2009 otrzymał Złoty Kordelas Leśnika Polskiego. 7 października tegoż roku podał się do dymisji z funkcji rządowych. Dwa dni później wybrany został na przewodniczącego klubu parlamentarnego PO. Prezydent Lech Kaczyński odwołał go ze składu Rady Ministrów 13 października.
Marszałek Sejmu.
5 lipca 2010 został ogłoszony kandydatem PO na stanowisko marszałka Sejmu w miejsce Bronisława Komorowskiego, który zrezygnował z tej funkcji po wyborze na prezydenta Rzeczypospolitej Polskiej. 8 lipca 2010, 277 głosami za do 121 przeciw i przy 16 wstrzymujących się, został wybrany na marszałka Sejmu.
W związku z wyborem na to stanowisko Grzegorz Schetyna z urzędu został również osobą tymczasowo wykonującą obowiązki prezydenta RP. W ramach wykonywanych obowiązków 17 lipca 2010 wraz z prezydentem elektem Bronisławem Komorowskim gościł składających wizytę w Polsce z okazji 600. rocznicy bitwy pod Grunwaldem prezydent Litwy Dalię Grybauskaitė, prezydenta Rumunii Traiana Băsescu i pełniącego obowiązki prezydenta Mołdawii Mihaia Ghimpu oraz wielkiego mistrza zakonu krzyżackiego Brunona Plattera. 29 lipca 2010 spotkał się z przebywającą z wizytą w Polsce premier Słowacji Ivetą Radičovą. W ramach uzyskanych uprawnień podpisał dwanaście ustaw. Powołał także dwóch ministrów Kancelarii Prezydenta RP – Jaromira Sokołowskiego (12 lipca na stanowisko podsekretarza stanu) i Dariusza Młotkiewicza (1 sierpnia na stanowisko sekretarza stanu). Ogółem przyznał 195 medali i odznaczeń, w tym 39 Orderów Odrodzenia Polski. Pełnienie tej funkcji zakończył 6 sierpnia 2010 z chwilą objęcia urzędu Prezydenta RP przez Bronisława Komorowskiego.
10 sierpnia 2010 wziął udział w spotkaniu prezydentów Polski i Czech na Śnieżce. Pierwsze trzy wizyty zagraniczne złożył w Niemczech, na Słowacji (udział w spotkaniu przewodniczących parlamentów Grupy Wyszehradzkiej) i w Chinach.
Urząd marszałka Sejmu pełnił do końca kadencji, tj. do 7 listopada 2011.
Działalność od 2011.
W wyborach parlamentarnych w 2011 po raz piąty z rzędu został wybrany na posła, otrzymując w okręgu legnickim 67 670 głosów. 17 listopada 2011 powołany został na przewodniczącego sejmowej Komisji Spraw Zagranicznych. W 2013 przestał pełnić funkcje pierwszego wiceprzewodniczącego i przewodniczącego regionu w PO. 22 września 2014 objął stanowisko ministra spraw zagranicznych w rządzie Ewy Kopacz.
W wyborach parlamentarnych w 2015 otworzył listę PO w okręgu kieleckim. Otrzymał 42 376 głosów, zdobywając tym samym ponownie mandat poselski. 16 listopada 2015 zakończył pełnienie funkcji ministra. W Sejmie VIII kadencji został przewodniczącym Komisji Spraw Zagranicznych.
Wystartował następnie w wyborach na przewodniczącego Platformy Obywatelskiej przeprowadzanych wśród członków partii. Był jedynym kandydatem po rezygnacjach ze strony Borysa Budki i Tomasza Siemoniaka. W wyniku głosowania, w którym wzięło udział około 52% uprawnionych działaczy PO, został wybrany na tę funkcję, otrzymując 91% głosów. 17 listopada 2016 został szefem utworzonego przez Platformę Obywatelską gabinetu cieni. W 2017 został dwukrotnie zgłoszony jako kandydat PO na premiera w ramach konstruktywnego wotum nieufności wobec rządu Beaty Szydło. Sejm odrzucił oba wnioski: pierwszy 7 kwietnia 2017, a drugi 7 grudnia 2017. W 2018 został zgłoszony jako kandydat PO na premiera w ramach konstruktywnego wotum nieufności wobec rządu Mateusza Morawieckiego; wniosek ten odrzucono 14 grudnia 2018.
Podczas kampanii wyborczej przed wyborami parlamentarnymi w 2019 początkowo zapowiadano start Grzegorza Schetyny z okręgu warszawskiego, w którym listę Prawa i Sprawiedliwości otwierał Jarosław Kaczyński. We wrześniu 2019 ogłosił, że kandydatem Koalicji Obywatelskiej na premiera w wyborach w tymże roku została Małgorzata Kidawa-Błońska, która otrzymała pierwsze miejsce na warszawskiej liście KO. Grzegorz Schetyna wystartował ostatecznie z pierwszego miejsca w okręgu wrocławskim. Uzyskał mandat poselski liczbą 66 859 głosów; był to drugi wynik w tymże okręgu. W styczniu 2020 zadeklarował rezygnację z ubiegania się ponowny wybór na przewodniczącego PO, rekomendując na to stanowisko Tomasza Siemoniaka. 29 stycznia 2020 zostały ogłoszone oficjalne wyniki wyborów na przewodniczącego PO; tym samym Grzegorz Schetyna został zastąpiony na tym stanowisku przez Borysa Budkę. W czerwcu 2021 czasowo objął obowiązki przewodniczącego regionalnych struktur partii; zakończył pełnienie tej funkcji w tym samym roku.
Życie prywatne.
W 1988 zawarł związek małżeński z Kaliną z domu Rowińską, z którą ma córkę Natalię (ur. 1990), żonę Aleksandra Leńczuka. Zamieszkał we Wrocławiu na osiedlu Wojszyce.

</doc>
<doc id="439632" url="https://pl.wikipedia.org/wiki?curid=439632" title="Henryk Siedlaczek">
Henryk Siedlaczek

Henryk Piotr Siedlaczek (ur. 30 stycznia 1956 w Wodzisławiu Śląskim) – polski polityk, nauczyciel i samorządowiec, poseł na Sejm V, VI i VII kadencji.
Życiorys.
W 1979 ukończył studia z zakresu historii w Wyższej Szkole Pedagogicznej w Opolu. Pracował jako nauczyciel historii i dyrektor Szkoły Podstawowej w Rudach.
W 1998 został wybrany do rady powiatu raciborskiego, reelekcję uzyskał w 2002. W 1999 objął stanowisko etatowego członka zarządu, w 2002 powołano go na funkcję starosty. W 2005 z listy Platformy Obywatelskiej w okręgu rybnickim został wybrany na posła V kadencji.
W wyborach parlamentarnych w 2007 po raz drugi uzyskał mandat poselski, otrzymując 35 124 głosy. Został m.in. członkiem Komisji Ochrony Środowiska, Zasobów Naturalnych i Leśnictwa, przez rok pracował także w Komisji Gospodarki. W wyborach w 2011 z powodzeniem ubiegał się o reelekcję, dostał 20 019 głosów. W 2015 nie został wybrany na kolejną kadencję parlamentu. W 2018 z listy Koalicji Obywatelskiej uzyskał mandat radnego sejmiku śląskiego. W 2021 został sekretarzem gminy Marklowice.
W 1993 otrzymał Srebrny Krzyż Zasługi.

</doc>
<doc id="439634" url="https://pl.wikipedia.org/wiki?curid=439634" title="Joanna Skrzydlewska">
Joanna Skrzydlewska

Joanna Katarzyna Skrzydlewska (ur. 17 lutego 1977 w Łodzi) – polska polityk, w latach 2005–2009 posłanka na Sejm V i VI kadencji, posłanka do Parlamentu Europejskiego VII kadencji, od 2019 zastępczyni prezydenta Łodzi.
Życiorys.
Jest wnuczką Heleny Skrzydlewskiej, kwiaciarki z Zarzewa, założycielki firmy „H. Skrzydlewska”, i córką największego przedsiębiorcy pogrzebowego w województwie łódzkim, działacza samorządowego i sportowego Witolda Skrzydlewskiego. Ukończyła Katolickie Liceum Ogólnokształcące im. Jana Pawła II w Łodzi oraz studia na Wydziale Zarządzania Uniwersytetu Łódzkiego (na kierunku zarządzanie zasobami ludzkimi). W 2005 ukończyła „Akademię Europejską” – kurs, który organizował Jacek Saryusz-Wolski. Od 2003 pracowała w Urzędzie Miasta Łodzi, m.in. na stanowisku zastępcy dyrektora w Biurze Promocji, Rozwoju Przedsiębiorczości i Miejsc Pracy oraz zastępcy dyrektora w Biurze Promocji, Turystyki i Współpracy z Zagranicą. Związana ponadto z łódzkim sportem. Objęła funkcję honorowego prezesa klubu żużlowego Orzeł Łódź, była też członkinią zarządu klubu piłkarskiego Widzew Łódź.
Związała się z Platformą Obywatelską. Bez powodzenia kandydowała w wyborach parlamentarnych w 2001 oraz samorządowych w 2002. W wyborach parlamentarnych w 2005 w okręgu łódzkim została wybrana na posła V kadencji. W parlamencie zasiadała m.in. w Komisji Rodziny i Praw Kobiet, Komisji Kultury Fizycznej i Sportu oraz Komisji Finansów Publicznych. W wyborach w 2007 po raz drugi uzyskała mandat poselski, z wynikiem 33 835 głosów.
W 2009 wybrano ją na deputowaną do Parlamentu Europejskiego. Kandydując w okręgu łódzkim, otrzymała 32 356 głosów. Była członkinią Komisji Praw Kobiet i Równouprawnienia oraz frakcji chadeckiej. W 2014 ponownie kandydowała do Parlamentu Europejskiego z listy Platformy Obywatelskiej w okręgu łódzkim. Otrzymała 27 767 głosów (trzeci wynik w okręgu), co jednak nie wystarczyło do otrzymania mandatu.
W tym samym roku uzyskała natomiast mandat radnej sejmiku łódzkiego. Została następnie powołana w skład zarządu województwa, pełniła tę funkcję do końca V kadencji. W 2018 utrzymała mandat radnej województwa na kolejną kadencję. W tym samym roku powróciła do pracy w Urzędzie Miasta Łodzi, obejmując stanowisko dyrektora Biura ds. Rewitalizacji. W 2019 kandydowała do PE z listy Koalicji Europejskiej, nie uzyskując mandatu. W październiku tegoż roku powołana na stanowisko zastępczyni prezydenta Łodzi, w związku z czym wygasł jej mandat radnej sejmiku.

</doc>
<doc id="439636" url="https://pl.wikipedia.org/wiki?curid=439636" title="Andrzej Smirnow">
Andrzej Smirnow

Andrzej Smirnow (ur. 9 września 1938 w Warszawie) – polski polityk, nauczyciel akademicki, poseł na Sejm I, III, V, VI, VII i VIII kadencji.
Życiorys.
Syn Jerzego i Haliny Smirnow. Jest absolwentem XIV Liceum Ogólnokształcącego im. Klementa Gottwalda w Warszawie. W 1965 ukończył studia na Wydziale Elektrycznym Politechniki Warszawskiej, a w 1974 uzyskał na tej uczelni stopień doktora nauk technicznych.
Od 1980 należy do „Solidarności”, przez 11 lat przewodniczył komisji zakładowej związku na Politechnice Warszawskiej, w kilku kadencjach należał do jego Komisji Krajowej. Jest przewodnikiem SKPB Warszawa.
Był współzałożycielem Porozumienia Centrum, z którego odszedł po uzyskaniu mandatu poselskiego w 1991 z listy związkowej. Od 1998 należał do Ruchu Społecznego AWS, w którym pełnił m.in. funkcję przewodniczącego mazowieckiego Zarządu Wojewódzkiego. Od 2002 należał do Platformy Obywatelskiej. W latach 1998–2002 był radnym sejmiku mazowieckiego I kadencji (jako przewodniczący klubu – do 2001 Akcji Wyborczej Solidarność, a następnie Prawicy).
Sprawował mandat posła na Sejm I kadencji (z ramienia „Solidarności”), III kadencji (z ramienia AWS) i V kadencji (z ramienia PO). W wyborach parlamentarnych w 2007 z listy Platformy Obywatelskiej po raz czwarty wszedł do Sejmu (VI kadencji), uzyskując 10 546 głosów w okręgu podwarszawskim. W wyborach w 2011 bezskutecznie ubiegał się o mandat poselski na kolejną kadencję (otrzymał 7043 głosy), jednak 5 czerwca 2014 objął mandat posła VII kadencji w miejsce wybranego do Parlamentu Europejskiego Dariusza Rosatiego. Trzy tygodnie później wystąpił z PO po celowej absencji podczas głosowania nad wotum zaufania dla rządu Donalda Tuska. Złożył także rezygnację z członkostwa w klubie parlamentarnym, która nie została przyjęta, jednak poseł został kilka dni później z niego wykluczony. 12 lipca wystąpił na konwencji zorganizowanej przez Prawo i Sprawiedliwość, ogłaszając swoje poparcie dla tego ugrupowania. 19 marca 2015 ogłosił przystąpienie do klubu parlamentarnego PiS, został także członkiem tej partii.
W 2015 z powodzeniem ubiegał się o reelekcję z listy PiS (dostał 5572 głosy), uzyskując mandat posła VIII kadencji. Bezskutecznie kandydował w wyborach do Parlamentu Europejskiego w 2019. W wyborach krajowych w tym samym roku nie został ponownie wybrany do Sejmu.
Odznaczenia.
W 2011 odznaczony Krzyżem Oficerskim Orderu Odrodzenia Polski.

</doc>
<doc id="439638" url="https://pl.wikipedia.org/wiki?curid=439638" title="Lidia Staroń">
Lidia Staroń

Lidia Ewa Staroń z domu Kwiatkowska (ur. 7 czerwca 1960 w Morągu) – polska polityk, przedsiębiorca i działaczka społeczna, posłanka na Sejm RP V, VI i VII kadencji w latach 2005–2015, od 2015 senator IX i X kadencji Senatu RP, przewodnicząca Koła Senatorów Niezależnych.
Życiorys.
W 1994 ukończyła studia na Wydziale Budownictwa Lądowego Akademii Rolniczo-Technicznej w Olsztynie. Prowadziła własną działalność gospodarczą.
Współtworzyła Stowarzyszenie Obrony Spółdzielców, którego została prezesem. Organizowała ogólnopolskie akcje społeczne: „Cała Polska rozmawia z dziećmi”, „Przestań pić, zacznij żyć”, „Mamo, zbadaj się” i „Prawny GPS” (program nauki prawa w szkołach ponadgimnazjalnych). Była członkiem działającej przy ministrze sprawiedliwości Rady do spraw Pokrzywdzonych Przestępstwem, a także ekspertem zespołu ds. zmian ustawy o komornikach sądowych i egzekucji przy ministrze sprawiedliwości.
W 2005 wstąpiła do Platformy Obywatelskiej, w wyborach w tym samym roku uzyskała mandat poselski z jej listy w okręgu olsztyńskim, zdobywając 12 188 głosów. W wyborach parlamentarnych w 2007 skutecznie ubiegała się o reelekcję, otrzymując 15 514 głosów. W wyborach w 2011 po raz trzeci z rzędu została wybrana na posła (z wynikiem 16 091 głosów). W sierpniu 2015 wystąpiła z PO, a w następnym miesiącu znalazła się poza jej klubem parlamentarnym. W Sejmie pracowała m.in. w Komisji Infrastruktury, Komisji Ustawodawczej, Komisji Sprawiedliwości i Praw Człowieka, a także w Komisji Nadzwyczajnej do rozpatrzenia projektów ustaw z zakresu prawa spółdzielczego. Po odejściu z PO pozostała politykiem bezpartyjnym.
W parlamencie zaangażowana w przygotowywanie rozwiązań prawnych dotyczących spółdzielni mieszkaniowych, w tym zwłaszcza przepisów dotyczących uwłaszczania spółdzielców. Pełniła m.in. funkcję wiceprzewodniczącej sejmowej Komisji Nadzwyczajnej do rozpatrzenia projektów ustaw z zakresu prawa spółdzielczego.
Była również przedstawicielką grupy posłów przed Trybunałem Konstytucyjnym, których wniosek doprowadził do stwierdzenia niezgodności z przepisami Konstytucji RP niektórych przepisów ustawy o spółdzielniach mieszkaniowych i prawa spółdzielczego. Reprezentowała posłów postulujących przegłosowane zmiany w ustawy o komornikach sądowych i egzekucji, wprowadzające utratę z mocy prawa stanowiska przez komornika w przypadku prawomocnego skazania za umyślne przestępstwo lub umyślne przestępstwo skarbowe, a także uchwalone zmiany w procedurze karnej, które przyznały osobie składającej zawiadomienie prawo zaskarżenia w pewnych przypadkach postanowień o odmowie wszczęcia lub umorzeniu postępowania przygotowawczego. Była też przedstawicielką grupy posłów, z inicjatywy których obchodzony od 2006 Narodowy Dzień Pamięci Ofiar Nazistowskich Obozów Koncentracyjnych został przekształcony w Narodowy Dzień Pamięci Ofiar Niemieckich Nazistowskich Obozów Koncentracyjnych i Obozów Zagłady.
W wyborach parlamentarnych w 2015 uzyskała mandat senatora IX kadencji w okręgu olsztyńskim, otrzymując 63 870 głosów. Startowała z własnego komitetu „Lidia Staroń – Zawsze po stronie ludzi”, pokonując kandydatów PO i PiS. Została przewodniczącą Koła Senatorów Niezależnych, które rozpadło się w połowie czerwca 2016, w związku z czym została senatorem niezrzeszonym. W izbie wyższej parlamentu dołączyła do Komisji Praw Człowieka, Praworządności i Petycji oraz do Komisji Ustawodawczej. W marcu 2018 doznała poważnego udaru mózgu (utraciła mowę), następnie była intensywnie rehabilitowana. W wyborach w 2019 z powodzeniem ubiegała się o senacką reelekcję z tożsamego komitetu, uzyskując 106 035 głosów (najwyższy wynik wśród kandydatów niezależnych). Została przewodniczącą powołanego ponownie KSN.
W maju 2021 została kandydatką na stanowisko rzecznika praw obywatelskich rekomendowaną przez Prawo i Sprawiedliwość. 15 czerwca 2021 jej kandydatura została zaakceptowana przez Sejm (za jej kandydaturą zagłosowało 231 z 455 biorących udział w głosowaniu posłów, jej kontrkandydat Marcin Wiącek otrzymał 222 głosy „za”). 18 czerwca 2021 jej kandydatura została odrzucona przez Senat („za” zagłosowało 45 z 99 biorących udział w głosowaniu senatorów).
Życie prywatne.
Jest zamężna, ma czworo dzieci.
Wyróżnienia.
Wyróżniona tytułem „Bene Meritus 2017 Dobrze Zasłużony” nadanym przez Stowarzyszenie Europejski Klub Biznesu Polska.

</doc>
<doc id="439640" url="https://pl.wikipedia.org/wiki?curid=439640" title="Michał Stuligrosz">
Michał Stuligrosz

Michał Stuligrosz (ur. 17 września 1950 w Poznaniu) – polski polityk, geograf, poseł na Sejm RP IV, V, VI i VII kadencji, samorządowiec.
Życiorys.
Wykształcenie i działalność zawodowa.
We wrześniu 1980 był członkiem założycielem „Solidarności” w zakładzie „PPG-K GEOPOZ”, natomiast do 13 grudnia 1981 przewodniczącym komisji zakładowej „Solidarności”.
Pracę zawodową rozpoczął w 1969 w firmach geodezyjno-kartograficznych (m.in. w Zarządzie Geodezji i Katastru Miejskiego GEOPOZ w Poznaniu). Posiada państwowe uprawnienia zawodowe z zakresu geodezji i kartografii (od 1991) oraz rzeczoznawstwa majątkowego (od 1997). Od 1992 prowadził działalność gospodarczą w zawodach geodety uprawnionego i rzeczoznawcy majątkowego.
W 1998 ukończył studia na Wydziale Nauk Geograficznych i Geologicznych Uniwersytetu im. Adama Mickiewicza w Poznaniu. W latach 1999–2001 prowadził wykłady monograficzne z zakresu gospodarowania majątkiem gminy na tej uczelni na kierunkach gospodarka przestrzenna oraz zarządzanie środowiskiem. W 2012 po odejściu z parlamentu pozostał w administracji publicznej jako wicedyrektor Wojewódzkiego Urzędu Pracy.
Działalność polityczna.
W latach 1990–2001 był radnym poznańskiej rady miejskiej, w której m.in. pełnił funkcję przewodniczącego komisji polityki przestrzennej oraz był członkiem komisji mieszkaniowej i innych.
Był współzałożycielem Partii Chrześcijańskich Demokratów. W 1998 przystąpił do Ruchu Społecznego AWS. Od 2001 należy do Platformy Obywatelskiej. Z ramienia tej partii sprawował mandat poselski IV i V kadencji. W IV kadencji był wiceprzewodniczącym Komisji Odpowiedzialności Konstytucyjnej, członkiem Komisji Kultury i Środków Przekazu oraz Rady Programowej Polskiego Radia S.A. i delegatem do Rady Europy w Strasburgu. W 2004 bez powodzenia kandydował do Parlamentu Europejskiego. W V kadencji przewodniczył Komisji Odpowiedzialności Konstytucyjnej i Polsko-Marokańskiej Grupy Unii Międzyparlamentarnej. Zasiadał także ponownie w Komisji Kultury i Środków Przekazu oraz m.in. w Komisji Nadzwyczajnej do rozpatrzenia rządowego projektu ustawy o rekompensatach za przejęte przez państwo nieruchomości oraz niektóre inne składniki mienia.
W wyborach parlamentarnych w 2007 po raz trzeci uzyskał mandat poselski (w Sejmie VI kadencji), otrzymując w okręgu poznańskim 24 513 głosów. Został jednym z reprezentantów polskiego parlamentu w Zgromadzeniu Parlamentarnym Rady Europy, gdzie przystąpił do podkomitetu ds. mediów w komisji ds. równouprawnienia kobiet i mężczyzn, w ramach którego przedstawiał projekt raportu w sprawie ukrócenia przez państwa członkowskie ekstremalnych form pornografii. W wyborach w 2011 bezskutecznie ubiegał się o mandat poselski na kolejną kadencję (uzyskując 10 672 głosy), a w wyborach w 2014 o mandat w Parlamencie Europejskim (otrzymując 9813 głosy). 5 czerwca 2014 objął mandat posła na Sejm VII kadencji w miejsce wybranej do PE Agnieszki Kozłowskiej-Rajewicz. W 2015 nie został wybrany na kolejną kadencję Sejmu.
Życie prywatne.
Jest bratankiem dyrygenta Stefana Stuligrosza. Żonaty od 1976 (żona Alina).

</doc>
<doc id="439643" url="https://pl.wikipedia.org/wiki?curid=439643" title="Waldemar Szadny">
Waldemar Szadny

Waldemar Romuald Szadny (ur. 8 maja 1961 w Gorzowie Wielkopolskim) – polski polityk, mgr ogrodnictwa, przedsiębiorca, poseł na Sejm V kadencji.
Życiorys.
Ukończył studia na Akademii Rolniczej w Poznaniu. Prowadzi własną działalność gospodarczą w zakresie budowy pól golfowych, a także szkółkę leśną i centrum ogrodnictwa w Gorzowie Wielkopolskim. W latach 1985–1995 przebywał na emigracji w Kanadzie. Od 2002 do 2005 zasiadał w gorzowskiej radzie miasta. W 2004 bez powodzenia kandydował do Parlamentu Europejskiego. Pełnił funkcję posła na Sejm V kadencji z ramienia Platformy Obywatelskiej z okręgu lubuskiego. W 2007 nie został wpisany na listę wyborczą PO, później przystąpił do Stronnictwa Demokratycznego.

</doc>
<doc id="439645" url="https://pl.wikipedia.org/wiki?curid=439645" title="Tomasz Szczypiński">
Tomasz Szczypiński

Tomasz Szczypiński (ur. 22 września 1953 w Krakowie) – polski polityk, matematyk, w latach 2001–2007 poseł na Sejm IV i V kadencji, były wiceprezydent Krakowa.
Życiorys.
Ukończył studia w Instytucie Matematyki Uniwersytetu Jagiellońskiego. Tam też uzyskał stopień naukowy doktora nauk matematycznych. Do 1992 był adiunktem w Zakładzie Zastosowań Matematyki Instytutu Informatyki UJ. Następnie prowadził działalność gospodarczą. W latach 1994–2001 pełnił funkcję prezydenta Izby Przemysłowo-Handlowej w Krakowie. Od 2004 jest profesorem Krakowskiej Szkoły Wyższej im. Andrzeja Frycza Modrzewskiego. Ukończył także studia podyplomowe z zakresu bankowości w Akademii Ekonomicznej w Krakowie.
W latach 1998–2001 pełnił funkcję zastępcy prezydenta Krakowa. Należał do Kongresu Liberalno-Demokratycznego, Unii Wolności, następnie przystąpił do Platformy Obywatelskiej, z ramienia której sprawował mandat posła na Sejm IV i V kadencji z okręgu krakowskiego. 13 stycznia 2006 został rzecznikiem ds. rozwoju regionalnego w gabinecie cieni PO. W wyborach parlamentarnych w 2007 otrzymał 5261 głosów i nie uzyskał ponownie mandatu. W 2008 wystąpił z PO.
W 2006 prokurator Prokuratury Okręgowej w Krakowie złożył wniosek o uchylenie immunitetu poselskiego Tomaszowi Szczypińskiemu w związku ze śledztwem toczącym się w sprawie zakupu przez miasto Kraków pod koniec lat 90. dwóch działek, w czasie gdy był on wiceprezydentem miasta. Zdaniem prokuratura skorzystanie przez miasto z prawa pierwokupu naraziło je na straty. Kilka lat po dokonaniu tej transakcji wojewoda małopolski stwierdził, iż działki te wywłaszczono w latach 40. bezprawnie i powinny być zwrócone poprzednim właścicielom.
Tomasz Szczypiński zrzekł się immunitetu, w 2007 prokurator przedstawił mu zarzuty m.in. niedopełnienia obowiązków i przekroczenia uprawnień w tej sprawie. W sprawie tej w 2016 sąd I instancji nieprawomocnie uznał go za winnego korupcji i niegospodarności w tym przyjęcia 120 tys. zł łapówki, skazując go m.in. na karę trzech lat i sześciu miesięcy pozbawienia wolności oraz na karę grzywny.
Odznaczenia.
W 2000 otrzymał Krzyż Kawalerski Orderu Odrodzenia Polski.

</doc>
<doc id="439646" url="https://pl.wikipedia.org/wiki?curid=439646" title="Morderstwo odbędzie się...">
Morderstwo odbędzie się...

Morderstwo odbędzie się... (ang. "A Murder is Announced") – powieść Agathy Christie napisana w 1950 roku. Pojawia się w niej panna Jane Marple, detektyw amator. Historia została sfilmowana w 2005 roku w serii , gdzie pannę Marple zagrała Geraldine McEwan.
Opis fabuły.
W Chipping Cleghorn w lokalnej gazecie pojawia się ogłoszenie zapowiadające, że w najbliższy piątek, o godzinie 18:30, w domu "Little Paddocks" zostanie popełnione morderstwo. Czytelnicy traktują ogłoszenie jako żart. Gazeta dochodzi również do "Little Paddocks", jednak nikt z mieszkańców nie ma pojęcia, o co może chodzić. Mimo wszystko, o umówionej godzinie w domu zjawia się kilkoro mieszkańców miasteczka. Gospodyni, panna Letycja Blacklock zamierza już powiedzieć swoim gościom, że musiała zajść jakaś pomyłka, kiedy nagle gasną światła i padają trzy strzały. Jeden z nich rani panią domu, drugi kładzie trupem nieznanego mężczyznę, który zostaje uznany za sprawcę strzelaniny.
Kiedy na miejsce przybywa policja, stwierdza, że nieżyjący mężczyzna, Szwajcar Rudi Schertz, musiał być niezrównoważonym psychicznie szaleńcem, który najpierw chciał zabić panią domu, a potem oddał strzał sam do siebie. Teoria ta szybko jednak upada, gdy na podstawie oględzin ciała Schertza okazuje się, że nie mógł on oddać strzału sam do siebie.
Na jaw wychodzą kolejne fakty dotyczące denata. Był on młodym imigrantem, bardzo potrzebującym pieniędzy i nie gardził żadną propozycją zarobku. Jego przyjaciółka zeznaje, że tuż przed śmiercią opowiedział jej, że ktoś namówił go na zrobienie głupiego kawału w zamian za godziwe wynagrodzenie. Niestety, Rudi nie zwierzył się dziewczynie, kto był zleceniodawcą.
W sprawę włącza się panna Jane Marple, detektyw-amator, przebywająca akurat w gościnie u wikarego i jego żony. Odkrywa, że właścicielka "Little Paddocks", Letycja Blacklock, ma niedługo odziedziczyć pokaźny majątek. Jest więc prawdopodobne, że komuś, kto opłacał Schertza, mogło zależeć właśnie na jej śmierci. Kolejne wypadki zdają się potwierdzać tę teorię. Przyjaciółka panny Blacklock, Dora Bunner, ginie przypadkiem, biorąc aspirynę przeznaczoną dla Letycji. Pani domu wpada w przerażenie - uświadamia sobie, że jest w śmiertelnym niebezpieczeństwie.
Grupa sąsiadów z Chipping Cleghorn postanawia pomóc pannie Blacklock i podczas kolejnego przyjęcia w jej domu decydują się odtworzyć zajście z tragicznego wieczoru. Podczas inscenizacji jedna z mieszkanek, panna Murgatroyd, zdaje się coś sobie przypominać, jednak już następnego dnia ginie uduszona szalikiem we własnym domu.
Policja przy pomocy panny Marple wciąż intensywnie pracuje nad sprawą. Głównymi podejrzanymi staje się rodzina zmarłego pracodawcy panny Blacklock, który przepisał jej olbrzymi majątek, a zwłaszcza ich dwójka młodych dzieci - Fip i Emma. Zbyt dobrze pasują do nich Julia i Patrick - młodzi krewni panny Blacklock, którzy jakiś czas wcześniej odwiedzili niewidzianą od dawna ciotkę. Okazuje się, że Julia faktycznie jest Emmą, która przybyła do panny Blacklock upomnieć się o swoje, jednak Fip to Filipa Haymes, wdowa goszcząca w Little Paddocks. Wszyscy przekonani byli, że Fip jest imieniem męskim, tymczasem okazuje się to formą zdrobniałą od Filipy. Obydwie kobiety utrzymują jednak, że nie mają nic wspólnego z zamachami na Letycję.
Rozwiązanie.
Panna Marple odkrywa, że Letycja Blacklock nie jest osobą, za którą się podaje. Tak naprawdę to Charlotta Blacklock, która po śmierci siostry postanowiła się pod nią podszyć, a ją pochować jako siebie. Mogła w ten sposób przejąć należny Letycji spadek po jej byłym pracodawcy. Po wielu latach spotyka dawnego znajomego, Rudiego Schertza, i zaczyna obawiać się szantażu z jego strony. Obmyśla zatem plan zbrodni. Namawia mężczyznę, żeby pomógł jej zrealizować rzekomy sąsiedzki kawał i zamieścił w gazecie tajemnicze ogłoszenie, a następnie zakradł się do jej domu podczas przyjęcia i udawał włamywacza. Kiedy gasną światła i Rudi wbiega do pokoju, Charlotta wymyka się z pomieszczenia drugimi drzwiami i od tyłu strzela do swojego wspólnika, następnie oddając drugi strzał - w miejsce, gdzie powinna stać ona sama, na które później wraca, zacinając się po drodze nożykiem w okolice ucha, żeby stworzyć pozory, że ledwie uniknęła śmierci. Kolejne ofiary giną, bo wiedziały zbyt wiele. Zabijając je, panna Blacklock również stwarza pozory ataku na siebie, by w ten sposób - uznana powszechnie za ofiarę szaleńca - jeszcze bardziej oddalić od siebie wszelkie podejrzenia. Panna Marple zwraca jednak uwagę na wielkie perły, zdobiące szyję fałszywej Letycji. Miały one zasłonić bliznę po operacji tarczycy, którą, jak wynikało ze starych listów, przeszła Charlotta.
Żeby morderczyni przyznała się do winy, panna Marple zastawia pułapkę. Namawia pomoc domową z Little Paddocks, Mitzi, aby opowiadała wszystkim, że w wieczór zabójstwa Shertza widziała panią domu z pistoletem w ręku. Kiedy Mitzi zaczyna to publicznie rozpowiadać, Charlotta wpada w panikę. Przy pierwszej sposobności próbuje zabić kucharkę, jednak tym razem, nie mając czasu na dokładne obmyślenie morderstwa, w porę wpada w ręce policji.

</doc>
<doc id="439647" url="https://pl.wikipedia.org/wiki?curid=439647" title="Adam Szejnfeld">
Adam Szejnfeld

Adam Stanisław Szejnfeld (ur. 13 listopada 1958 w Kaliszu) – polski prawnik, polityk, poseł na Sejm III, IV, V, VI i VII kadencji, w latach 2007–2009 sekretarz stanu w Ministerstwie Gospodarki, deputowany do Parlamentu Europejskiego VIII kadencji, senator X kadencji.
Życiorys.
Syn Stanisława i Zdzisławy Szejnfeldów. W 1997 ukończył studia na Wydziale Prawa i Administracji Uniwersytetu im. Adama Mickiewicza w Poznaniu.
Od 1978 do 1988 zatrudniony jako starszy specjalista w PGR w Szamocinie. W latach 80. był działaczem społecznym i związkowym – członkiem legalnej i podziemnej „Solidarności”. W czasie stanu wojennego w grudniu 1981 został internowany, początkowo osadzony we Wronkach, następnie w Gębarzewie do czasu zwolnienia w lipcu 1982. Później był współorganizatorem komitetów obywatelskich, prywatnym przedsiębiorcą i działaczem samorządowym.
W latach 1990–1998 pełnił funkcję radnego oraz burmistrza miasta i gminy Szamocin. Był wiceprezesem Konwentu Wójtów i Burmistrzów Województwa Pilskiego oraz wiceprezesem stowarzyszenia Wielkopolski Ośrodek Kształcenia i Studiów Samorządowych w Poznaniu. Był także zawodnikiem i działaczem sportowym, wielokrotnym medalistą zawodów strzeleckich i obronnych, prezesem Klubu Sportowego Sokół. Został również członkiem konwentu Państwowej Wyższej Szkoły Zawodowej w Pile, a także wielu organizacji pozarządowych m.in. Ogólnopolskiego Stowarzyszenia Rzetelnego Biznesu „Solidny Partner”, Klubu Polskiej Rady Biznesu, czy Pilskiej Izby Gospodarczej. Objął również funkcję honorowego prezesa pierwszoligowego klubu siatkarskiego VKS „Joker”.
Należał do Ruchu Obywatelskiego Akcja Demokratyczna, Unii Demokratycznej i Unii Wolności. W 2001 wstąpił do Platformy Obywatelskiej. W gabinecie cieni PO był rzecznikiem ds. gospodarki.
W latach 1997–2007 sprawował mandat posła III kadencji z ramienia Unii Wolności, IV i V kadencji z ramienia Platformy Obywatelskiej. W Sejmie pełnił funkcje przewodniczącego sejmowej Komisji Gospodarki oraz wiceprzewodniczącego sejmowej Komisji Małych i Średnich Przedsiębiorstw. Był również m.in. członkiem rady do spraw turystyki przy ministrze gospodarki, wieloletnim przewodniczącym Rady Programowej Wielkopolskiej Wystawy Małych i Średnich Przedsiębiorstw, członkiem Kapituły Nagrody Gospodarczej Prezydenta RP oraz członkiem Rady Ochrony Pracy. W wyborach parlamentarnych w 2007 po raz czwarty został posłem, otrzymując w okręgu pilskim 57 343 głosów. 20 listopada 2007 został sekretarzem stanu w Ministerstwie Gospodarki. 7 października 2009 podał się do dymisji, został odwołany formalnie 20 października tego samego roku. W wyborach do Sejmu w 2011 z powodzeniem ubiegał się o reelekcję, dostał 45 764 głosy.
W 2014 jako kandydat PO uzyskał mandat posła do Parlamentu Europejskiego VIII kadencji. W 2019 nie wystartował w kolejnych wyborach europejskich. W wyborach krajowych w tym samym roku został natomiast wybrany w skład Senatu X kadencji. Kandydował z ramienia Koalicji Obywatelskiej przeciwko Jolancie Turczynowicz-Kieryłło w okręgu nr 88, otrzymując 77 873 głosy.
W 2019 stracił prawo jazdy za jazdę z prędkością 101 km w terenie zabudowanym.
Odznaczenia i wyróżnienia.
Wyróżniony Odznaką Honorową za Zasługi dla Rozwoju Gospodarki Rzeczypospolitej Polskiej.
Otrzymał m.in.: wyróżnienie jako jeden z dziesięciu najlepszych posłów IV kadencji według tygodnika „Polityka”, wyróżnienie „Honorowy Ambasador Polskiego Biznesu” – tytuł Polskiego Klubu Biznesu, czterokrotnie tytuł „Człowieka Roku Wielkopolski Północnej”, „Dźwignię Gospodarki” – nagrodę Naczelnej Organizacji Technicznej i Krajowej Izby Gospodarczej, Złoty Medal im. Jana Kilińskiego Związku Rzemiosła Polskiego, „Brylantową Odznakę” Naczelnej Rady Zrzeszeń Handlu i Usług, „Bursztynowe Okno” – wyróżnienie Polskiej Organizacji Turystyki, tytuł „Zasłużonego dla Miasta i Gminy Szamocin”.

</doc>
<doc id="439648" url="https://pl.wikipedia.org/wiki?curid=439648" title="Jakub Szulc">
Jakub Szulc

Jakub Maciej Szulc (ur. 21 grudnia 1973 w Kłodzku) – polski polityk, poseł na Sejm V, VI i VII kadencji, w latach 2008–2012 sekretarz stanu w Ministerstwie Zdrowia.
Życiorys.
W 1998 ukończył studia na Wydziale Zarządzania Akademii Ekonomicznej w Poznaniu. W latach 1996–2005 pracował w bankach, był m.in. dyrektorem w Pionie Rynków Międzynarodowych Banku BPH.
W 2005 został wybrany na posła V kadencji z listy Platformy Obywatelskiej w okręgu wałbrzyskim. W wyborach parlamentarnych w 2007 ponownie uzyskał mandat poselski, otrzymując 12 310 głosów.
20 października 2008 został sekretarzem stanu w Ministerstwie Zdrowia. W wyborach do Sejmu w 2011 z powodzeniem ubiegał się o reelekcję, dostał 17 230 głosów. 3 sierpnia 2012 odwołano go ze stanowiska rządowego. W sierpniu 2014 złożył mandat poselski w związku z podjęciem pracy w koncernie Ernst &amp; Young.
Życie prywatne.
Był związany z Katarzyną Matusik-Lipiec.

</doc>
<doc id="439649" url="https://pl.wikipedia.org/wiki?curid=439649" title="Krystyna Szumilas">
Krystyna Szumilas

Krystyna Maria Szumilas z domu Zillmann (ur. 28 czerwca 1956 w Knurowie) – polska polityk i samorządowiec, posłanka na Sejm IV, V, VI, VII, VIII i IX kadencji (od 2001), w latach 2007–2011 sekretarz stanu w Ministerstwie Edukacji Narodowej, a w latach 2011–2013 minister edukacji narodowej.
Życiorys.
W 1983 ukończyła studia na Wydziale Matematyki Uniwersytetu Śląskiego w Katowicach. W 1988 ukończyła studia podyplomowe na Uniwersytecie Śląskim w zakresie informatyki. Na tej samej uczelni w 1999 ukończyła także studia podyplomowe w zakresie samorządu terytorialnego. W tym samym roku w Szkole Zarządzania UŚ ukończyła również studia podyplomowe z zakresu zarządzania zasobami ludzkimi.
W latach 1975–1991 pracowała jako nauczycielka matematyki w Szkole Podstawowej nr 6 w Knurowie. W latach 1991–1995 była pełnomocnikiem zarządu miasta Knurowa ds. oświaty. Od 1995 do 1998 kierowała Miejskim Zespołem Jednostek Oświatowych Urzędu Miejskiego w Knurowie. W latach 1999–2001 zasiadała w zarządzie powiatu gliwickiego. Od 1990 do 2001 pełniła funkcję radnej Knurowa i następnie radnej powiatu gliwickiego.
Była członkinią Unii Wolności, a od 2001 należy do Platformy Obywatelskiej. W styczniu 2006 objęła funkcję rzecznika w tzw. gabinecie cieni PO odpowiedzialnego za edukację i naukę.
Od 2001 do 2007 z ramienia PO sprawowała mandat poselski w Sejmie IV i V kadencji. W V kadencji przewodniczyła Komisji Edukacji, Nauki i Młodzieży. W wyborach parlamentarnych w 2007 po raz trzeci została posłem (VI kadencji), otrzymując w okręgu gliwickim 27 100 głosów.
20 listopada 2007 objęła stanowisko sekretarza stanu w Ministerstwie Edukacji Narodowej. W wyborach w 2011 ponownie zdobyła mandat poselski z tego samego okręgu, dostając 42 200 głosów.
17 listopada 2011 została odwołana z urzędu sekretarza stanu, a 18 listopada 2011 prezydent Bronisław Komorowski powołał ją na urząd ministra edukacji narodowej w drugim rządzie Donalda Tuska. 27 listopada 2013 odwołana z tego stanowiska. W 2014 bez powodzenia kandydowała do Parlamentu Europejskiego.
W wyborach w 2015 została ponownie wybrana do Sejmu, otrzymując 14 533 głosy. W Sejmie VIII kadencji została zastępcą przewodniczącego Komisji Edukacji, Nauki i Młodzieży. W wyborach w 2019 z powodzeniem ubiegała się o poselską reelekcję z ramienia Koalicji Obywatelskiej, uzyskując 24 372 głosy.
Odznaczenia.
Odznaczona Srebrnym Krzyżem Zasługi (1998).
Życie prywatne.
Zamężna, ma trójkę dzieci.

</doc>
<doc id="439650" url="https://pl.wikipedia.org/wiki?curid=439650" title="Tomasz Tomczykiewicz">
Tomasz Tomczykiewicz

Tomasz Kazimierz Tomczykiewicz (ur. 2 marca 1961 w Pszczynie, zm. 28 listopada 2015 w Katowicach) – polski polityk i samorządowiec, w latach 1998–2001 burmistrz Pszczyny, poseł na Sejm IV, V, VI, VII i VIII kadencji, w latach 2010–2011 przewodniczący Klubu Parlamentarnego Platformy Obywatelskiej, w latach 2011–2015 sekretarz stanu w Ministerstwie Gospodarki.
Życiorys.
Syn Tadeusza i Teresy. Z wykształcenia magister inżynier budownictwa, w 1986 ukończył studia w zakresie budownictwa wodnego na Wydziale Inżynierii Sanitarnej i Wodnej Politechniki Krakowskiej. W 1993 ukończył studia podyplomowe w zakresie zarządzania w Szkole Głównej Handlowej w Warszawie.
W latach 1990–1998 był radnym rady miejskiej w Pszczynie oraz członkiem zarządu miasta. W 1997 bez powodzenia kandydował do Sejmu z listy Akcji Wyborczej Solidarność. W październiku 1998 został radnym sejmiku śląskiego, a w następnym miesiącu burmistrzem Pszczyny.
Działał w Unii Polityki Realnej, Stronnictwie Polityki Realnej, Stronnictwie Konserwatywno-Ludowym. Od 2001 działał w Platformie Obywatelskiej, w której od 24 czerwca 2006 do 8 października 2010 pełnił funkcję wiceprzewodniczącego. Był szefem struktur partii w województwie śląskim.
Od 2001 sprawował mandat poselski. Był posłem IV i V kadencji, a w wyborach parlamentarnych w 2007 po raz trzeci został posłem, otrzymując w okręgu bielskim 41 035 głosów. Został wiceprzewodniczącym komisji śledczej do zbadania okoliczności śmierci Barbary Blidy.
22 lipca 2010 został wybrany na przewodniczącego klubu parlamentarnego swojego ugrupowania, funkcję tę pełnił do końca VI kadencji Sejmu. W wyborach w 2011 kolejny raz uzyskał mandat poselski, kandydując tym razem w okręgu katowickim i otrzymując 57 323 głosy. 20 grudnia tego samego roku został powołany na stanowisko sekretarza stanu w Ministerstwie Gospodarki w rządzie Donalda Tuska. W czerwcu 2015 premier Ewa Kopacz przyjęła jego dymisję.
W wyborach parlamentarnych w 2015 z sukcesem ubiegał się o reelekcję, uzyskując 10 814 głosów.
Zmarł 28 listopada 2015 w wyniku choroby nerek, z którą zmagał się od lat. Był żonaty, miał dwoje dzieci. 3 grudnia 2015 został pochowany na pszczyńskim cmentarzu św. Jadwigi Śląskiej.

</doc>
<doc id="439651" url="https://pl.wikipedia.org/wiki?curid=439651" title="Robert Tyszkiewicz">
Robert Tyszkiewicz

Robert Tyszkiewicz (ur. 7 czerwca 1963 w Białymstoku) – polski polityk, wydawca, działacz społeczny, przedsiębiorca, od 2005 poseł na Sejm V, VI, VII, VIII i IX kadencji, przewodniczący Komisji Spraw Zagranicznych w Sejmie VII kadencji.
Życiorys.
Uczył się w II Liceum Ogólnokształcącym w Białymstoku, w którym w latach 1980–1981 zorganizował Samorządne Zrzeszenie Uczniowskie. W 1981 został usunięty ze szkoły za zorganizowanie jednodniowego strajku szkolnego. Maturę zdał wieczorowo w 1983, pracując jako sanitariusz w pogotowiu ratunkowym.
Studiował następnie filologię polską w filii Uniwersytetu Warszawskiego w Białymstoku (nie ukończył studiów, absolutorium uzyskał w 1989). W trakcie studiów kontynuował działalność opozycyjną. W latach 1982–1985 współorganizował i kierował Młodzieżowym Komitetem Obrony Społecznej. Współtworzył Koła Oświaty Niezależnej działające w białostockich szkołach. Od 1983 był współpracownikiem Tymczasowej Komisji Regionalnej „Solidarności”. Był wydawcą i redaktorem podziemnego czasopisma „Nasz Głos”, kolportował inne wydawnictwa podziemne. Dwukrotnie był tymczasowo aresztowany (w 1983 i 1984), podejmował głodówki protestacyjne.
Na studiach brał udział w założeniu Ruchu Solidarności Młodych (1986). Zainicjował wydawanie pisma literackiego „Kartki”. Pod koniec lat 80. działał w strukturach jawnej i następnie legalnej „Solidarności”. Od 1988 do 1989 był rzecznikiem prasowym Regionalnej Komisji Wykonawczej w Białymstoku, w latach 1989–1990 był delegatem na Walny Zjazd Delegatów Regionu Białystok, zasiadał w Prezydium Zarządu Regionu, a w 1990 był delegatem na II Krajowy Zjazd Delegatów. Od 1989 wchodził w skład regionalnego Komitetu Obywatelskiego. Od 1990 do 1992 był zastępcą redaktora naczelnego „Tygodnika Białostockiego” oraz redaktorem naczelnym pisma „Puls”. W 1992 założył prywatne ogólnopolskie wydawnictwo „Publikator”, którym kierował do 2007.
W 2001 podjął działalność w Platformie Obywatelskiej. Współtworzył struktury PO w województwie podlaskim, w latach 2003–2006 był przewodniczącym zarządu miejskiego PO w Białymstoku. W 2005 został wybrany na posła V kadencji z listy Platformy Obywatelskiej. W Sejmie zainicjował uchwałę dotyczącą zaniepokojenia łamaniem praw obywatelskich na Białorusi. W 2006 został przewodniczącym podlaskich struktur partii, funkcję tę pełnił do 2010, kiedy to zastąpił go Damian Raczkowski.
W wyborach parlamentarnych w 2007 po raz drugi uzyskał mandat poselski, otrzymując w okręgu podlaskim 30 971 głosów. W VI kadencji został wiceprzewodniczącym Komisji Spraw Zagranicznych oraz przewodniczącym Zespołu Parlamentarnego do spraw Białorusi. Zaangażowany w działania na rzecz Polaków na Białorusi oraz wsparcia tamtejszej opozycji. Organizował wizyty białoruskich działaczy opozycyjnych w Polsce. Białoruskie służby graniczne kilkakrotnie odmawiały mu wjazdu na terytorium Białorusi.
W wyborach w 2011 z powodzeniem ubiegał się o reelekcję, dostał 10 465 głosów. W Sejmie kolejnej kadencji ponownie objął funkcję wiceprzewodniczącego, a następnie przewodniczącego Komisji Spraw Zagranicznych, został też członkiem Komisji Kultury i Środków Przekazu. W 2013 ponownie wybrany na przewodniczącego podlaskiej PO, wchodząc w skład zarządu krajowego partii. Na czele regionalnej PO stał do 2021.
W 2014 tygodnik „Polityka” na podstawie rankingu przeprowadzonego wśród polskich dziennikarzy parlamentarnych wymienił go wśród 10 najlepszych posłów w tym roku, podkreślając aktywność w sprawach zagranicznych, zwłaszcza tematyce wschodniej. W lutym 2015, decyzją zarządu Platformy Obywatelskiej, został wybrany na szefa kampanii wyborczej ubiegającego się o reelekcję prezydenta Bronisława Komorowskiego. W październiku tego samego roku został ponownie wybrany do Sejmu, otrzymał wówczas 19 453 głosy, powrócił na funkcję wiceprzewodniczącego Komisji Spraw Zagranicznych.
W wyborach w 2019 z powodzeniem ubiegał się o poselską reelekcję z ramienia Koalicji Obywatelskiej, otrzymując 17 185 głosów.

</doc>
<doc id="439654" url="https://pl.wikipedia.org/wiki?curid=439654" title="Jarosław Urbaniak">
Jarosław Urbaniak

Jarosław Piotr Urbaniak (ur. 7 sierpnia 1966 w Ostrowie Wielkopolskim) – polski polityk, samorządowiec, menedżer, poseł na Sejm V, VI, VIII i IX kadencji, prezydent Ostrowa Wielkopolskiego w latach 2010–2014.
Życiorys.
Z wykształcenia jest magistrem zarządzania, ukończył studia na Wydziale Zarządzania Uniwersytetu Warszawskiego. Ukończył też studia magisterskie z logiki na Wydziale Filozofii Katolickiego Uniwersytetu Lubelskiego. Po studiach pracował jako nauczyciel matematyki w szkołach średnich w Kaliszu i Ostrowie Wielkopolskim, a także jako menedżer w prywatnych przedsiębiorstwach. Do 1998 pełnił funkcję kierownika Urzędu Rejonowego w Ostrowie Wielkopolskim. Od 1998 do 2005 był radnym Ostrowa Wielkopolskiego, a w latach 1998–2002 jednocześnie członkiem zarządu miasta.
Należał kolejno do Ruchu Obywatelskiego Akcja Demokratyczna, Unii Demokratycznej, Unii Wolności oraz Stronnictwa Konserwatywno-Ludowego. W 2001 współtworzył struktury Platformy Obywatelskiej w województwie wielkopolskim. W wyborach w 2005 został z jej listy wybrany posłem V kadencji w kalisko-leszczyńskim okręgu wyborczym. W wyborach parlamentarnych w 2007 po raz drugi uzyskał mandat poselski, otrzymując 19 788 głosów. 6 listopada 2009 został powołany na członka sejmowej komisji śledczej ds. zbadania nielegalnych nacisków na kształt ustawy o grach i zakładach wzajemnych.
W drugiej turze wyborów samorządowych w 2010 został wybrany na urząd prezydenta Ostrowa Wielkopolskiego, w związku z czym wygasł jego mandat poselski (jego miejsce w Sejmie zajął Łukasz Borowiak). W 2014 Jarosław Urbaniak nie uzyskał reelekcji, przegrywając w drugiej turze wyborów z Beatą Klimek.
W wyborach w 2015 ponownie został wybrany do Sejmu (uzyskał 14 218 głosów). W VIII kadencji został członkiem Komisji Finansów Publicznych oraz Komisji Regulaminowej, Spraw Poselskich i Immunitetowych. W wyborach w 2019 z powodzeniem ubiegał się o poselską reelekcję, otrzymując 17 767 głosów.
W 2012 odznaczony Srebrnym Krzyżem Zasługi.

</doc>
<doc id="439659" url="https://pl.wikipedia.org/wiki?curid=439659" title="Wojciech Wilk">
Wojciech Wilk

Wojciech Wilk (ur. 12 sierpnia 1972 w Kraśniku) – polski polityk i samorządowiec, w latach 2005–2011 oraz 2015–2018 poseł na Sejm V, VI i VIII kadencji, w latach 2014–2015 wojewoda lubelski, od 2018 burmistrz Kraśnika.
Życiorys.
Z wykształcenia prawnik, ukończył w 1997 studia na Wydziale Prawa i Administracji Uniwersytetu Marii Curie-Skłodowskiej w Lublinie. Został także absolwentem studiów podyplomowych z zakresu gospodarki nieruchomościami w Wyższej Szkole Przedsiębiorczości i Administracji w Lublinie (2000) oraz z zakresu integracji europejskiej na UMCS (2004). Od 1999 pracował w urzędzie miasta w Kraśniku jako zastępca kierownika, a następnie kierownik wydziału gospodarki gruntami. W latach 2002–2005 był zastępcą burmistrza. Pełnił funkcję prezesa klubu sportowego Stal Kraśnik.
Przystąpił do Platformy Obywatelskiej. W 2004 bez powodzenia kandydował do Parlamentu Europejskiego. W wyborach parlamentarnych w 2005 został wybrany na posła V kadencji w okręgu lubelskim. W wyborach w 2007 po raz drugi uzyskał mandat poselski, otrzymując 9079 głosów. W wyborach w 2011 bezskutecznie ubiegał się o reelekcję. Pracował następnie w lubelskim magistracie na kierowniczych stanowiskach. 12 marca 2014 powołany na stanowisko wojewody lubelskiego.
W wyniku wyborów w 2015 ponownie został posłem, otrzymując 6348 głosów. W konsekwencji 11 listopada 2015 zakończył urzędowanie jako wojewoda. W drugiej turze wyborów samorządowych w 2018 został wybrany na burmistrza Kraśnika.

</doc>
<doc id="439661" url="https://pl.wikipedia.org/wiki?curid=439661" title="Jacek Wojciechowicz">
Jacek Wojciechowicz

Jacek Piotr Wojciechowicz (ur. 26 czerwca 1963 w Raciborzu) – polski polityk i samorządowiec, prawnik, poseł na Sejm IV i V kadencji (2004–2006), w latach 2006–2016 zastępca prezydenta m.st. Warszawy.
Życiorys.
W 1990 ukończył studia na Wydziale Prawa i Administracji Uniwersytetu Śląskiego.
W latach 1990–1994 sprawował urząd wiceprezydenta Raciborza. Od 1995 do 1996 pracował w firmie Temik-Finance jako dyrektor ds. inwestycji. W 1997 zaangażował się w działalność samorządu warszawskiego i podwarszawskiego, był zastępcą burmistrza gminy Warszawa-Wawer (1997–1998), burmistrzem Wesołej (1998–2002), zastępcą burmistrza dzielnicy Warszawa-Targówek (2002–2004) i burmistrzem dzielnicy Warszawa-Wesoła (2004–2005).
W latach 1991–1994 był członkiem Kongresu Liberalno-Demokratycznego (przewodniczył zarządowi regionu śląskiego w Katowicach), a w latach 1995–1997 należał do Unii Wolności, w której pełnił funkcję wiceprzewodniczącego rady regionalnej. W 2001 wstąpił do Platformy Obywatelskiej, wchodził w skład rady krajowej tej partii.
W wyborach parlamentarnych w 2001 kandydował do Sejmu z listy Platformy Obywatelskiej w okręgu siedleckim, jednak nie zdobył mandatu. Do Sejmu IV kadencji wszedł w miejsce posła Zbigniewa Chrzanowskiego, który zrzekł się mandatu; złożył ślubowanie poselskie 22 września 2004. W wyborach w 2005 uzyskał mandat poselski jako kandydat PO w okręgu warszawskim.
5 grudnia 2006 został przez prezydent Warszawy Hannę Gronkiewicz-Waltz powołany na stanowisko jej pierwszego zastępcy, w związku z czym zrzekł się mandatu poselskiego. 8 września 2016 został odwołany ze stanowiska. W lutym 2018 wystąpił z PO. W 2018 nakładem warszawskiego wydawnictwa Od deski do deski ukazała się książka "Kulisy warszawskiego ratusza", będąca wywiadem rzeką z Jackiem Wojciechowiczem, który przeprowadziła Magdalena Rigamonti (). W wyborach samorządowych w tym samym roku kandydował na prezydenta Warszawy z ramienia KWW Jacka Wojciechowicza Akcja Warszawa, otrzymując 1,01% głosów. Jego komitet wyborczy startował również do Rady Miasta Stołecznego Warszawy, zdobywając 1,23% głosów.
W 2021 wygrał proces cywilny o ochronę dóbr osobistych wytoczony Janowi Śpiewakowi w związku z sugestią tegoż, iż odejście Jacka Wojciechowicza z administracji miejskiej miało związek z aferą reprywatyzacyjną; Jan Śpiewak został zobowiązany do publikacji przeprosin i wpłaty kwoty na cel społeczny. 

</doc>
<doc id="439663" url="https://pl.wikipedia.org/wiki?curid=439663" title="Ewa Wolak">
Ewa Wolak

Ewa Wanda Wolak z domu Błaszkiewicz (ur. 1 czerwca 1960 we Wrocławiu) – polska polityk i nauczycielka, posłanka na Sejm V, VI i VII kadencji.
Życiorys.
Ukończyła studia z zakresu geologii na Wydziale Nauk Przyrodniczych Uniwersytetu Wrocławskiego, a także studia podyplomowe na tej uczelni z zakresu matematyki z informatyką oraz w Wyższej Szkole Bankowej z zakresu zarządzania oświatą. Pracowała jako nauczycielka matematyki, uczyła w Szkole Podstawowej nr 8, następnie w Gimnazjum nr 2 we Wrocławiu. Była zatrudniona w Kuratorium Oświaty jako starszy wizytator, a także w Centrum Doskonalenia Nauczycieli we Wrocławiu. Przez wiele lat pełniła funkcję przewodniczącej zarządu Osiedla Wrocław-Kowale. W latach 1998–2005 była radną wrocławskiej rady miejskiej. Przez dwie kadencje przewodniczyła Komisji Edukacji i Młodzieży, uczestniczyła w pracach Komisji Infrastruktury Komunalnej i Ochrony Środowiska oraz Komisji Współpracy z Zagranicą i Promocji Wrocławia. Od 1994 należy do NSZZ „Solidarność”, która udzieliła jej poparcia w wyborach do Sejmu RP w 2007.
W latach 1998–2001 działała w Ruchu Społecznym AWS. W 2001 kandydowała do Sejmu z listy AWSP. W 2004 przystąpiła do Platformy Obywatelskiej. Od 19 października 2005 sprawuje mandat poselski z ramienia tej partii, reprezentując okręg wrocławski. W Sejmie V kadencji zasiadała w Komisji Edukacji, Nauki i Młodzieży i Komisji Pracy, pełniła funkcję wiceprzewodniczącej parlamentarnej grupy polsko-rumuńskiej. W wyborach parlamentarnych w 2007 po raz drugi uzyskała mandat poselski, otrzymując 7686 głosów. W wyborach w 2011 z powodzeniem ubiegała się o reelekcję, dostała 11 554 głosy. W VII kadencji została członkinią Komisji Edukacji, Nauki i Młodzieży oraz Komisji Ochrony Środowiska, Zasobów Naturalnych i Leśnictwa, a także przewodniczącą Dolnośląskiej Grupy Parlamentarzystów. W 2015 otrzymała nagrodę Pozytywna Korba Rowerowa przyznaną przez organizację „Miasta dla rowerów”. W wyborach w 2015 nie została wybrana na kolejną kadencję. W 2018 powróciła w skład wrocławskiej rady miejskiej.

</doc>
<doc id="439665" url="https://pl.wikipedia.org/wiki?curid=439665" title="Marek Wójcik (ur. 1980)">
Marek Wójcik (ur. 1980)

Marek Krzysztof Wójcik (ur. 24 marca 1980 w Katowicach) – polski polityk, poseł na Sejm V, VI, VII i VIII kadencji.
Życiorys.
Ukończył w 1999 I Liceum Ogólnokształcące im. Mikołaja Kopernika w Katowicach. W 2015 został absolwentem studiów prawniczych na Wydziale Prawa i Administracji Uniwersytetu Śląskiego.
W 1997 wstąpił do Stowarzyszenia „Młodzi Demokraci”. Pracował jako wolontariusz w kampaniach wyborczych Unii Wolności, a w latach 1999–2000 należał do tej partii. W wyborach prezydenckich w 2000 był członkiem sztabu Andrzeja Olechowskiego. W 2001 wstąpił do Platformy Obywatelskiej. W latach 2002–2005 był radnym w Katowicach. Pracował jako asystent posła na Sejm Piotra Matei (2001–2003), a także posła do Parlamentu Europejskiego Jana Olbrychta (2004–2005). W 2005 został wybrany na posła V kadencji z listy Platformy Obywatelskiej w okręgu katowickim. Do tego samego roku przewodniczył Stowarzyszeniu „Młodzi Demokraci” na Śląsku. W 2006 został wiceprezesem stowarzyszenia „Europa jest prosta”, a w 2010 członkiem rady programowej TVP.
W wyborach parlamentarnych w 2007 po raz drugi uzyskał mandat poselski, otrzymując 8870 głosów. W VI kadencji został członkiem komisji śledczej do zbadania okoliczności tragicznej śmierci byłej posłanki Barbary Blidy. W wyborach w 2011 z powodzeniem ubiegał się o reelekcję, dostał 10 753 głosy. W Sejmie VII kadencji objął przewodnictwo Komisji Spraw Wewnętrznych. W wyborach parlamentarnych w 2015 po raz czwarty uzyskał mandat poselski z okręgu katowickiego, otrzymując 8028 głosów. W Sejmie VIII kadencji został wiceprzewodniczącym Komisji Administracji i Spraw Wewnętrznych. W listopadzie 2016 wszedł w skład gabinetu cieni PO jako wiceszef gabinetu spraw wewnętrznych i administracji. W wyborach w 2019 nie został ponownie wybrany na posła.
W 2014 tygodnik „Polityka” na podstawie rankingu przeprowadzonego wśród polskich dziennikarzy parlamentarnych wymienił go wśród 10 najlepszych posłów tego roku. W 2015 został odznaczony Złotym Medalem za Zasługi dla Policji.
Jest żonaty, ma dwie córki.

</doc>
<doc id="439667" url="https://pl.wikipedia.org/wiki?curid=439667" title="Eugeniusz Wycisło">
Eugeniusz Wycisło

Eugeniusz Józef Wycisło (ur. 4 stycznia 1948 w Mikołowie) – polski polityk, samorządowiec, poseł na Sejm RP IV i V kadencji (w latach 2001–2007).
Życiorys.
Z wykształcenia inżynier mechanik, specjalista w zakresie energetyki, w 1973 ukończył studia na Wydziale Mechanicznym Energetycznym Politechniki Śląskiej w Gliwicach (specjalizacja w zakresie aparatury przemysłowo-chemicznej).
Po studiach pracował jako konstruktor w Wyrskich Zakładach Budowy Urządzeń Chemicznych, zaś od 1976 kierował wydziałem remontów w Fabryce Samochodów Małolitrażowych w Tychach. W latach 1979–1981 i 1985–1990 pracował na stanowisku samodzielnego specjalisty w Głównym Instytucie Górnictwa – Instytucie Karbochemii, a w latach 1981–1985 był nauczycielem w szkole podstawowej w Mizerowie.
W latach 1990–1998 zajmował stanowisko burmistrza Mikołowa. W tym samym czasie zasiadał również w radzie miasta. Od 1999 do 2001 był starostą i członkiem rady powiatu mikołowskiego.
W 2001 został wybrany do Sejmu IV kadencji z listy Platformy Obywatelskiej w okręgu rybnickim. W 2005 po raz drugi uzyskał mandat poselski. W 2007 nie ubiegał się o reelekcję. Objął stanowisko prezesa zarządu Górnośląskiej Agencji Przekształceń Przedsiębiorstw S.A. (spółki SP). W 2014 został wybrany do rady miejskiej w Mikołowie.

</doc>
<doc id="439669" url="https://pl.wikipedia.org/wiki?curid=439669" title="Jadwiga Zakrzewska">
Jadwiga Zakrzewska

Jadwiga Teresa Zakrzewska z domu Stępińska (ur. 4 listopada 1950 w Płońsku) – polska polityk, posłanka na Sejm III, V, VI i VII kadencji, w 2001 wiceminister obrony.
Życiorys.
Z wykształcenia technik ekonomista, w 2008 uzyskała tytuł zawodowy magistra z zakresu bezpieczeństwa narodowego na Akademii Obrony Narodowej. W latach 70. i 80. pracowała w urzędzie miasta i gminy Zakroczym oraz PSS Społem.
W 1980 wstąpiła do „Solidarności”, pełniła funkcję sekretarza związku w Nowym Dworze Mazowieckim. W 1989 została powołana na stanowisko przewodniczącego Komitetu Obywatelskiego w tym mieście. Rok później objęła urząd burmistrza, który zajmowała do 1994.
W latach 1990–1997 należała do Porozumienia Centrum. W 1997 uzyskała mandat posła III kadencji z listy Akcji Wyborczej Solidarność. Wstąpiła do Ruchu Społecznego AWS. Zrezygnowała z mandatu w kwietniu 2001 na rzecz stanowiska podsekretarza stanu w Ministerstwie Obrony Narodowej. W tym samym roku kandydowała do Sejmu z listy AWSP, która nie osiągnęła progu wyborczego dla koalicji.
W 2005 została wybrana do Sejmu V kadencji z ramienia Platformy Obywatelskiej. W wyborach parlamentarnych w 2007 po raz trzeci uzyskała mandat poselski. Kandydując z listy PO w okręgu podwarszawskim, otrzymała 7593 głosów. W wyborach w 2011 z powodzeniem ubiegała się o reelekcję z wynikiem 11 383 głosy. W 2015 nie została ponownie wybrana do Sejmu. W 2018 z listy Koalicji Obywatelskiej uzyskała mandat radnej sejmiku mazowieckiego VI kadencji.

</doc>
<doc id="439670" url="https://pl.wikipedia.org/wiki?curid=439670" title="Krzysztof Zaremba">
Krzysztof Zaremba

Krzysztof Piotr Zaremba (ur. 12 grudnia 1972 w Szczecinie) – polski polityk, z wykształcenia politolog, w latach 2001–2007 i 2015–2019 poseł na Sejm IV, V i VIII kadencji, w latach 2007–2011 senator VII kadencji.
Życiorys.
Jest wnukiem pierwszego polskiego prezydenta Szczecina – Piotra Zaremby. W 1997 ukończył studia z zakresu politologii na Wydziale Humanistycznym Uniwersytetu Szczecińskiego. Był prezesem zachodniopomorskiego Ruchu Stu. W latach 1998–2001 był radnym Rady Miasta Szczecina z listy Akcji Wyborczej Solidarność.
Od 2001 do 2006 przewodniczył zarządowi regionu zachodniopomorskiego Platformy Obywatelskiej. W 2001 i 2005 uzyskiwał mandat poselski z listy tej partii w okręgu szczecińskim. W wyborach parlamentarnych w 2007 z ramienia PO w tym samym okręgu został wybrany na senatora, otrzymując 203 922 głosy. 23 kwietnia 2009 zrezygnował z członkostwa w Platformie Obywatelskiej i w klubie parlamentarnym tej partii, a kilka dni później został kandydatem komitetu Libertas w wyborach do Parlamentu Europejskiego w okręgu gorzowskim. Bezskutecznie ubiegał się o mandat europosła w tym okręgu, uzyskując 5917 głosów. 3 sierpnia 2010 dołączył do klubu parlamentarnego Prawa i Sprawiedliwości. W wyborach samorządowych w tym samym roku zajął 3. miejsce spośród 7 kandydatów ubiegających się o urząd prezydenta Szczecina, uzyskując 17,89% głosów. W 2011 został członkiem PiS.
W wyborach parlamentarnych w tym samym roku był kandydatem PiS do Senatu w okręgu szczecińskim, nie uzyskał reelekcji. W 2014 został natomiast wybrany na radnego sejmiku zachodniopomorskiego V kadencji.
W 2015 został ponownie wybrany do Sejmu z listy PiS w okręgu szczecińskim, otrzymując 7857 głosów. W wyborach w 2019 nie uzyskał poselskiej reelekcji. W 2020 powołany na prezesa zarządu przedsiębiorstwa Morska Stocznia Remontowa Gryfia.

</doc>
<doc id="439671" url="https://pl.wikipedia.org/wiki?curid=439671" title="Anna Zielińska-Głębocka">
Anna Zielińska-Głębocka

Anna Maria Zielińska-Głębocka (ur. 29 września 1949 w Bydgoszczy) – polska ekonomistka, nauczyciel akademicki i polityk, profesor nauk ekonomicznych, posłanka na Sejm V i VI kadencji, członkini Rady Polityki Pieniężnej w kadencji 2010–2016.
Życiorys.
Ukończyła studia na Wydziale Ekonomii Uniwersytetu Gdańskiego, po których została pracownikiem naukowym tej uczelni. Obroniła doktorat, uzyskała następnie stopień doktora habilitowanego nauk ekonomicznych. W 1998 otrzymała tytuł profesora.
W 2005 została wybrana posłem na Sejm V kadencji z listy Platformy Obywatelskiej. 13 stycznia 2006 objęła funkcję rzecznika w gabinecie cieni PO odpowiedzialnego za sprawy europejskie. W 2007 skutecznie ubiegała się o reelekcję, uzyskując w okręgu gdańskim 19 268 głosów. Od listopada 2007 do marca 2009 zasiadała w Radzie Służby Publicznej, w kwietniu 2009 została powołana w skład Rady Służby Cywilnej. Została też wiceprzewodniczącą Państwowej Komisji Akredytacyjnej. 9 lutego 2010 Sejm powołał ją w skład Rady Polityki Pieniężnej, co skutkowało wygaśnięciem mandatu poselskiego. Sześcioletnią kadencję zakończyła w 2016.
Wdowa po Robercie Głębockim, ministrze edukacji narodowej w 1991.

</doc>
<doc id="439672" url="https://pl.wikipedia.org/wiki?curid=439672" title="Kōkaku">
Kōkaku

 − 119. cesarz Japonii, według tradycyjnego porządku dziedziczenia.
Przed wstąpieniem na tron nosił imię .
Kōkaku panował w latach 1779-1817.
Życiorys.
Kōkaku nie pochodził z właściwej linii japońskiego rodu cesarskiego, lecz z odgałęzienia Kanin, jednej z pięciu gałęzi japońskiego rodu cesarskiego. Był synem Sukehito, dalekiego kuzyna cesarza. W dzieciństwie żył blisko cesarza, jednak nikt nie spodziewał się, że zostanie jego następcą. Cesarz Go-Momozono, który nie doczekał się syna, umierając w 1779, na łożu śmierci adoptował ośmioletniego Morohito i wyznaczył go na swego następcę. 16 grudnia 1779 odbyła się intronizacja.
Podczas rządów Kōkaku dwór cesarski odzyskał autorytet wśród ludu. Cesarz złożył propozycję pomocy siogunatowi Tokugawa i rozpoczął negocjacje z Rosją na temat sporu rosyjsko-japońskiego o tereny Japonii północnej. Dzięki temu zyskał uznanie rodu Tokugawa.
Kōkaku był nadzwyczaj utalentowany i posiadał wielką chęć do nauki. Zbudował w Japonii wiele świątyń. Organizował świąteczne ceremonie na dworze cesarskim i obrzędy świąteczne.
Na tronie cesarskim panował 38 lat. 7 maja 1817 abdykował na rzecz swojego czwartego syna, cesarza Ninkō. Po jego abdykacji, były cesarz był znany jako .
Kōkaku żył w czasie, gdy cesarze żyli bardzo krótko i najczęściej ginęli. Był pierwszym monarchą Japonii od czasów cesarza Ōgimachi, który przeżył więcej niż 30 lat, będąc na tronie. Miał łącznie siedem żon i osiemnaścioro dzieci (w tym ośmiu synów). Zmarł 11 grudnia 1840, w wieku 69 lat.
Mauzoleum Kōkaku znajduje się w Kioto. Nazywa się "Nochi-no tsuki-no wa-no misasagi".

</doc>
<doc id="439673" url="https://pl.wikipedia.org/wiki?curid=439673" title="Wojciech Ziemniak">
Wojciech Ziemniak

Wojciech Stanisław Ziemniak (ur. 25 marca 1956 w Czempiniu) – polski polityk i nauczyciel, poseł na Sejm V, VI, VII i VIII kadencji, senator X kadencji.
Życiorys.
Ukończył studia na Zamiejscowym Wydziale Wychowania Fizycznego w Gorzowie Wielkopolskim AWF w Poznaniu. Od 1981 pracował jako nauczyciel wychowania fizycznego. W latach 1992–2001 pełnił funkcję dyrektora Szkoły Podstawowej w Racocie, następnie przez cztery lata był dyrektorem Gimnazjum im. Polskich Olimpijczyków w tej wsi. W latach 90. kierował także Ośrodkiem Sportu i Rekreacji w Kościanie.
W latach 1998–2005 sprawował mandat radnego sejmiku wielkopolskiego I i II kadencji. Działał w AWS i SKL. Następnie związał się z Platformą Obywatelską, z ramienia której w 2004 bez powodzenia kandydował do Parlamentu Europejskiego, a w 2005 został wybrany na posła V kadencji. W 2007 po raz drugi z listy PO uzyskał mandat poselski z okręgu kaliskiego, otrzymując 26 623 głosy. W wyborach w 2011 z powodzeniem ubiegał się o reelekcję, dostał 12 713 głosów. W 2015 został ponownie wybrany do Sejmu.
W wyborach w 2019 został wybrany w skład Senatu X kadencji. Kandydował z ramienia Koalicji Obywatelskiej w okręgu nr 94, otrzymując 77 057 głosów.
Odznaczenia.
W 2003 otrzymał Złoty Krzyż Zasługi.

</doc>
<doc id="439674" url="https://pl.wikipedia.org/wiki?curid=439674" title="Stanisław Żmijan">
Stanisław Żmijan

Stanisław Żmijan (ur. 13 grudnia 1956 w Tarnogrodzie) – polski polityk, poseł na Sejm IV, V, VI, VII i VIII kadencji.
Życiorys.
W 1980 ukończył studia inżynierskie na Wydziale Budownictwa Politechniki Lubelskiej. Po ukończeniu studiów pracował jako stażysta i laborant w Rejonie Budowy Dróg w Lublinie. Od 1982 do 1983 był słuchaczem Szkoły Podchorążych Rezerwy w Inowrocławiu. Od 1983 kierował pracownią w Dyrekcji Okręgowej Dróg Publicznych w Lublinie. W latach 1984–1989 pełnił funkcję zastępcy dyrektora Rejonu Dróg Publicznych we Włodawie, zaś w latach 1989–1991 był dyrektorem Rejonu Dróg Publicznych w Międzyrzecu Podlaskim. Od 1992 do 2000 był dyrektorem, a od 2000 prezesem zarządu Przedsiębiorstwa Drogowo-Mostowego w Międzyrzecu Podlaskim.
Od 1980 należy do Stowarzyszenia Inżynierów i Techników Komunikacji. Od 1994 jest członkiem Polskiego Stowarzyszenia Rzeczoznawców Majątkowych. Od 2002 zasiada w Lubelskiej Okręgowej Izbie Inżynierów Budownictwa.
W latach 1990–1998 zasiadał w radzie miejskiej Międzyrzeca Podlaskiego, a następnie do 2001 w sejmiku lubelskim I kadencji z ramienia Akcji Wyborczej Solidarność. W 2001 został działaczem Platformy Obywatelskiej, od 2011 do 2013 pełnił funkcję przewodniczącego struktur tej partii w województwie lubelskim (ponadto dwukrotnie, w 2005 i 2011, był p.o. przewodniczącego).
W wyborach w 2001, 2005 i 2007 uzyskiwał mandat posła na Sejm w okręgu chełmskim z listy PO. W wyborach w 2011 z powodzeniem ubiegał się o reelekcję, dostał 14 202 głosy. W wyborach w 2015, otrzymując 7135 głosów, ponownie został wybrany na posła.
W wyborach do Parlamentu Europejskiego w 2019 bezskutecznie ubiegał się z listy Koalicji Europejskiej jako reprezentant PO o mandat posła do PE w okręgu obejmującym województwo lubelskie. W wyborach do Sejmu w tym samym roku nie uzyskał poselskiej reelekcji.
W 2020 został zatrudniony na stanowisku zastępcy naczelnika Wydziału Strategii i Rozwoju Urzędu Miasta Międzyrzec Podlaski. W 2021 został wiceprzewodniczącym stowarzyszenia „Tak, Polska!”. W tym samym roku wybrany na przewodniczącego PO w województwie lubelskim.
W 2012 otrzymał tytuł honorowego obywatela miasta Międzyrzec Podlaski.

</doc>
<doc id="439678" url="https://pl.wikipedia.org/wiki?curid=439678" title="Kot wśród gołębi">
Kot wśród gołębi

Kot wśród gołębi (ang. "Cat Among the Pigeons") – powieść Agathy Christie wydana w 1959 roku.
Opis fabuły.
W szanowanej, angielskiej szkole dla dziewcząt, Meadowbank, zostaje zamordowana nauczycielka gimnastyki, pani Springer. Mordercą prawdopodobnie jest mieszkaniec Meadowbank - kot wśród gołębi. Policja podejrzewa, że sprawa ma związek z klejnotami pewnego szejka, który zginął w trakcie ucieczki ze swego kraju, objętego rewolucją. Zagadkę postanawia rozwiązać Herkules Poirot, znany detektyw.
Rozwiązanie.
Mordercą jest sekretarka panny Bulstrode, Ann Shapland. Była szpiegiem, który próbował zdobyć klejnoty zmarłego szejka. Pani Springer przyłapała ją podczas przeszukiwania szafek w hali sportowej, przez co podpisała na siebie wyrok. Ann zamordowała też madame Blanche, która próbowała ją szantażować. Jedna z matek, również była agentka, rozpoznaje Ann Shapland na początku roku. Gdy później ogłosiła, że zna sekretarkę, ta próbowała zastrzelić pannę Bulstrode. Kula trafiła jednak w pannę Chadwick, zabijając ją. Pani Vanistrat nie została jednak zaatakowana przez Ann Shapland. Zrobiła to właśnie panna Chadwick z zazdrości o to, że panna Vanistrat ma przejąć stanowisko dyrektora szkoły.
Ekranizacje.
Telewizyjna adaptacja tej powieści w ramach serialu "Poirot" została wyemitowana w 2008 roku. David Suchet ponownie wcielił się w rolę Poirota. W filmie wystąpili także Katie Leung jako Hsui Tai Wan, Harriet Walter jako panna Bulstrode, Natasha Little jako Ann Shapland, Claire Skinner jako panna Rich, Elizabeth Berrington jako pani Springer, Raji James jako Książę Ali Yusuf oraz Adam Croasdell jako Adam Goodman.

</doc>
<doc id="439688" url="https://pl.wikipedia.org/wiki?curid=439688" title="Chlorokruoryna">
Chlorokruoryna

 
Chlorokruoryna – duże zewnątrzkomórkowe białko hemowe wiążące tlen, o zielonkawoczerwonym zabarwieniu. Kolor ten jest wynikiem nietypowej budowy grupy hemowej chlorokruoryny, w której jedna z grup winylowych (-HC=CH2) zastąpiona jest grupą aldehydową (-CHO). Występuje u niektórych morskich wieloszczetów.

</doc>
<doc id="439691" url="https://pl.wikipedia.org/wiki?curid=439691" title="Błogosławiona Salomea">
Błogosławiona Salomea

Błogosławiona Salomea (również Salomea Piastówna; ur. w 1211 lub 1212 w Krakowie, zm. 17 listopada 1268 w Skale) – polska księżniczka, księżna halicka, zakonnica w Zakonie Świętej Klary (klarysek), dziewica, pierwsza klaryska polskiej gałęzi tego zakonu oraz błogosławiona Kościoła katolickiego.
Źródła historyczne.
Głównym źródłem historycznym jest jej "Żywot" (łac. "Vita sanctae Salomeae Reginae Haliciensis auctore Stanislao Franciscano") autorstwa franciszkańskiego teologa br. Stanisława z XIII wieku, spisany około 1401 będący podstawą jej przyszłego procesu beatyfikacyjnego. Mówią o niej również inne przekazy średniowieczne: Kronika Mierzwy, Kronika wielkopolska czy Roczniki Małopolskie.
Życiorys.
Okres dzieciństwa i młodości.
Według jej łańcucha genealogicznego pochodziła z prostej linii piastowskiej, której protoplastą rodu był Piast, a następnie: Siemowit → Lestek → Siemomysł → Mieszko I → Bolesław I Chrobry → Mieszko II Lambert → Kazimierz I Odnowiciel. Salomea urodziła się w 1211 lub 1212 na Wawelu w Krakowie, jako córka księcia małopolskiego Leszka Białego (syna Kazimierza II Sprawiedliwego) z dynastii Piastów i księżniczki Grzymisławy Rurykowicz, córki księcia łuckiego Ingwara Jarosławicza. Została ochrzczona przez biskupa krakowskiego Wincentego Kadłubka, słynnego kronikarza dziejów Polski, późniejszego błogosławionego.
Dalsze jej losy stały się zależne od sytuacji politycznej, wymuszającej podjęcie odpowiedniej decyzji przez jej ojca Leszka. Sądzono wówczas, że koligacje rodzinne i zawierane w ten sposób małżeństwa pomiędzy rodzinami panujących są gwarantem pokoju pomiędzy sąsiadami i oddalają ewentualność konfliktu zbrojnego. Groźba najazdu węgierskiego stała się powodem zawarcia jesienią 1214 traktatu pomiędzy Leszkiem a królem węgierskim Andrzejem II na Spiszu, na mocy którego miało być utworzone królestwo halickie, na czele którego miał zasiadać syn króla Koloman Halicki zaślubiony przez córkę Leszka, Salomeę. Początkowo rodzice jej zamierzali przeznaczyć ją do życia konsekrowanego (na zakonnicę), ale pod wpływem sytuacji politycznej i być może wpływu – jak przypuszczają historycy – możnowładców zmienili zdanie. Po zawarciu układu spiskiego Andrzej II zwrócił się do papieża Innocentego III z prośbą o upoważnienie biskupa ostrzyhomskiego Johanesa von Merana do koronowania Kolomana na króla halickiego, który wyraził zgodę i w połowie 1215 nastąpiła jego koronacja. Na skutek braku współdziałania militarnego Leszka i Andrzeja II w 1215 doszło jednak do zerwania tego układu. Prowadzone później zatargi militarne przez jej ojca Leszka i sytuacja polityczna była powodem powrotu do koncepcji jego układu z Andrzejem II. Kolejne takie porozumienie zawarto najprawdopodobniej w latach 1218–1219, którego potwierdzeniem miało być przybycie małoletniej Salomei na Węgry oraz jej zaręczyny, a następnie zawarcie małżeństwa z Kolomanem.
Prowadzona wówczas koalicja wojsk polskich i węgierskich doprowadziła wkrótce do wyparcia nieprzyjacielskich wojsk ruskich i zdobycia Halicza oraz przybycia tam pod koniec października 1219, 11-letniego Kolomana i zaręczonej z nim kilkuletniej Salomei. Dwa lata później (1221) młoda para zmuszona była do opuszczenia Halicza wskutek najazdu i zwycięskiego kontrataku koalicji wojsk ruskich. Schronili się oni wówczas do halickiej, warownej cerkwi Maryi Panny, poddając się po kilku dniach księciu nowogrodzkiemu Mścisławowi Mścisławiczowi, który wziął ich do niewoli na zamek najprawdopodobniej do Torczeska. W wyniku prowadzonych rozmów pomiędzy Andrzejem II i Mścisławem doszło do porozumienia z końcem października 1221, w wyniku którego młoda para została uwolniona, rezygnując tym samym z tronu halickiego. Po opuszczeniu Halicza młoda para udała się na dwór węgierski. Około roku 1225 młoda para osiągnęła stosowny wiek do uroczystego potwierdzenia ich związku małżeńskiego. Przy potwierdzeniu małżeństwa zawarto jednocześnie porozumienie odnośnie do jej ślubu czystości, który był gwarantem jej dziewictwa.
Z przekazów źródłowych wynika, że prowadziła ona wówczas życie pełne umartwień, poświęcone rozmyślaniu, modlitwie, nocnym czuwaniom i praktykom postnym. Zaczęła ona wówczas nosić na sobie włosiennicę, w celu praktyk pokutnych. W 1226 starzejący się król Węgier Andrzej II sporządził testament, w którym mianował Kolomana jako rządcę Slawonii, Dalmacji i Kroacji (dzisiejsza Słowenia, Dalmacja i Chorwacja). Młoda para wkrótce na przydzielonych ziemiach prowadziła skuteczną działalność misyjną, sprowadzając tam zgromadzenia zakonne czy budując liczne kościoły.
W 1234, gdy urodziła się jej krewna Kinga, późniejsza święta, zajęła się ona jej wychowaniem i formacją duchową. Historycy przypuszczają, że miała ona jakiś wpływ na zawarcie małżeństwa Kingi i Bolesława V Wstydliwego, kiedy przybyła z misją do Ostrzyhomia, aby odebrać małoletnią Kingę, by przewieźć ją na dwór krakowski.
W wyniku najazdu wojsk tatarskich na Europę w 1241 i bitwy wojsk węgierskich z nimi na równinie Mohi nad rzeką Sajó został ranny od kilku strzał jej mąż Koloman, który w drugiej połowie czerwca 1241 zmarł na skutek odniesionych ran.
W zakonie sióstr klarysek.
W maju 1243, będąc wdową, trzydziestoletnia Salomea przybyła do Krakowa, aby poświęcić się tam życiu duchowemu. W 1245 w Sandomierzu podczas I kapituły franciszkanów dokonano uroczystego aktu obłóczyn, na którym otrzymała ona z rąk prowincjała czesko-polskiego o. Rajmunda OFM habit klaryski oraz przyjęła welon, który nałożył jej biskup krakowski Jan Prandota, obierając w ten sposób dalszą drogę życia konsekrowanego. Przypuszcza się, że będąc wcześniej w Slawonii przyjęła ona habit i regułę franciszkańską, zostając tercjarką. Początkowo po obłóczynach przebywała ona najprawdopodobniej na dworze jej brata Bolesława Wstydliwego w Sandomierzu (drugim jego dworze po Krakowie), będąc w pobliżu klasztoru franciszkanów. Wkrótce książę Bolesław ufundował w 1245 klasztor żeński w Zawichoście koło Sandomierza, sprowadzając klaryski z Pragi oraz osadzając tam Salomeę. Ponadto ufundował on 18 kwietnia tegoż roku szpital św. Franciszka w Sandomierzu wraz z przynależnymi włościami i uposażeniami, których nadanie potwierdził papież Aleksander IV bullą z 2 sierpnia 1245. Przywilej fundacyjny został potwierdzony przez Bolesława Wstydliwego 2 marca 1257 w Korczynie.
Z uwagi na potencjalne zagrożenie nieprzyjacielskimi najazdami Tatarów klasztor został wkrótce przeniesiony (najprawdopodobniej w 1259) przez Bolesława w bezpieczniejsze miejsce – do Skały pod Krakowem, zwanej również Kamieniem Panny Maryi, przez wydanie stosownego dokumentu fundacyjnego 3 maja 1259, który potwierdził bullą z 6 sierpnia 1260 papież Aleksander IV. 10 listopada 1267 Salomea dokonała lokacji Skały na prawie średzkim, której sołtysem został Dytmar Wolk.
Latem, 30 sierpnia 1268 w obecności m.in. Bolesława Wstydliwego, biskupa krakowskiego Pawła z Przemankowa spisała w Skale swój testament przekazując na jego mocy wszystkie indywidualne dobra (majątki i ruchomości) na rzecz ksieni i całego konwentu sióstr klarysek, natomiast kosztowności (m.in. krzyże, kielichy, szaty i obrazy) przekazała na rzecz imienniczki, swojej krewnej Salomei OSC, córki księcia mazowieckiego Konrada, która była skalską klaryską. Księgozbiór (m.in. księgi, graduały) ofiarowała pod opiekę swemu lektorowi Borzysławowi. Zmarła wkrótce w klasztorze w Skale 17 listopada tegoż roku (podawana jest też data 3 lub 10 listopada). Ciało zmarłej umieszczono na marach, które przez osiem dni wystawiono w chórze klasztornym, a następnie pochowano je początkowo w klasztornym grobie ziemnym. 22 maja lub 21 czerwca 1269 zwłoki jej zostały uroczyście przeniesione ze Skały do Krakowa (z udziałem m.in. Kingi) i umieszczone w środku kościoła franciszkanów, pod posadzką w specjalnej krypcie.
Proces beatyfikacyjny.
Początkowo jej kult pielęgnowano u grobu w kościele franciszkanów, do którego pielgrzymowano, a następnie cześć odbierała również w pobliskim kościele św. Andrzeja, do którego około 1318 przeniosły się siostry klaryski. W podzięce za otrzymane łaski przez pątników za jej przyczyną składano u jej grobu liczne wota, a następnie zaczęto te łaski spisywać, z myślą o wyniesieniu jej w przyszłości na ołtarze. W 1340 dokonano otwarcia jej grobowca, rozdzielając jej szczątki do dwóch trumien. W jednej, drewnianej złożono czaszkę i kości do pasa włącznie, natomiast kości miednicy oraz nóg przełożono do drugiej ołowianej trumny, po czym złożono je obie w jednym grobowcu. W drugiej połowie XVI wieku nad grobowcem wybudowano ołtarz z jej wizerunkiem oraz baldachimem.
Z inicjatywy ojców franciszkanów oraz sióstr klarysek podjęto starania w celu rozpoczęcia procesu jej beatyfikacji, będącego następstwem cudów i łask dokonanych za jej wstawiennictwem. 6 marca 1630 dokonano ponownego otwarcia jej grobowca przy udziale specjalnie powołanej komisji, z myślą o przeniesieniu jej szczątków na inne miejsce w kościele. Szczątki z obu trumien połączono, składając je w nowej ołowianej trumience, wyodrębniając jednocześnie dwie cząstki (małe fragmenty ręki i nogi) dla klasztoru klarysek krakowskich. Trumienkę następnie złożono w przeznaczonej specjalnej kaplicy kościelnej Cechu Cieśli, usytuowanej w kącie północnego ramienia transeptu od ul. Brackiej, zwaną odtąd kaplicą Salomei. Kaplice tę następnie odrestaurowano, w ołtarzu marmurowym fundacji Zborowskich umieszczono jej wizerunek ofiarowany przez abp. Henryka Firleja. W kaplicy tej złożono również szczątki jej brata Bolesława Wstydliwego.
W oparciu o upoważnienie Kongregacji ds. Obrzędów z Rzymu, biskup krakowski Piotr Gembicki dekretem z 6 września 1650 powołał trybunał dla przeprowadzenia procesu informacyjnego w następującym składzie:
W okresie od 9 grudnia 1650 do 8 lutego 1651 trybunał przesłuchał w Krakowie i Skale 43 świadków, zeznających w sprawie jej kultu i doznanych łask za jej przyczyną. 12 kwietnia 1651 proces informacyjny został zamknięty przez bp. Piotra Gembickiego, a akta zostały przekazane Stolicy Apostolskiej, celem dalszego postępowania. W wyniku stwierdzonych niejasności w dokumentacji i niedokładności proces nie został zakończony pomyślnie, a wniosek oddalono. W 1660 król Jan Kazimierz i jego żona Ludwika Maria Gonzaga wraz z biskupami zwrócili, się z prośbą do papieża Aleksandra VII o wznowienie procesu jej beatyfikacji, który następnie zlecił 2 lipca tegoż roku Kongregacji ds. Obrzędów wznowienie postępowania. Kongregacja ta 13 grudnia 1660 zleciła bp. Andrzejowi Trzebickiemu powołanie trybunału, celem przeprowadzenia nowego procesu informacyjnego. Trybunał procesowy został utworzony przez bp. Trzebickiego 9 lipca 1663 w następującym składzie:
W okresie od 26 listopada 1663 do 26 listopada 1664 trybunał przesłuchał 42 świadków w Krakowie i Skale, w tym m.in. abp. lwowskiego Jana Tarnowskiego. 7 marca 1665 drugi proces informacyjny został zamknięty w kaplicy kolegiaty Wszystkich Świętych w Krakowie podczas uroczystości 11 marca tegoż roku, po czym akta zostały 15 grudnia 1665 przekazane do Stolicy Apostolskiej. 6 maja 1673 Kongregacja po wnikliwej analizie dokumentacji przekazała sprawę papieżowi Klemensowi X do rozstrzygnięcia, który 17 maja tegoż roku zatwierdził kult Służebnicy Bożej s. Salomei, ogłaszając ją w ten sposób błogosławioną. Fakt ten potwierdziła dekretem Kongregacja ds. Obrzędów 16 września 1673. Brewe papieża (łac. "Apostolicae servitutis officium") ogłaszającą ją błogosławioną nosi datę 18 grudnia 1673. Ponadto papież zezwolił na odprawienie ku jej czci 17 listopada mszy świętej i oficjum o świętych dziewicach według brewiarza i Mszału Rzymskiego. Uroczystości pobeatyfikacyjne odbyły się w Krakowie 16 listopada 1673 procesją z jej relikwiami z kościoła klarysek pw. św. Andrzeja do kościoła franciszkanów z udziałem bp. Mikołaja Oborskiego przy licznym udziale duchowieństwa i wiernych.
Po jej beatyfikacji kaplicę ponownie odrestaurowano. Pokryto ją miedzią, a na szczycie dachu umieszczono złocistą koronę z gałką i krzyżem. Wcześniej, bo w 1671 o. Franciszek Marcinkowski OFMConv. ufundował nową trumienkę miedzianą (relikwiarz skrzynkowy) ze srebrnymi ornamentami, trybowanym orłem oraz symbolicznymi figurkami. Po pożarze kościoła franciszkanów w 1850 kaplicę tę ponownie odnowiono. Pod mensą umieszczono leżącą marmurową postać bł. Salomei dłuta Stanisława Wójcika.
Warto dodać, że w 2011 odpowiadając na prośbę s. Barbary Dragon OSC, ksieni klasztoru Sióstr Klarysek w Krakowie, po uprzednim otrzymaniu Instrukcji Kongregacji Spraw Kanonizacyjnych, kard. Stanisław Dziwisz powołał Komisję w celu kanonicznych oględzin i pobrania jej relikwii, czczonych w relikwiarzach w tymże klasztorze. Dokonano ich oczyszczenia, pobrano cząstki kości do nowych relikwiarzy i nałożono nowe lakowe pieczęcie Krakowskiej Kurii Metropolitalnej.
Upamiętnienie.
W kościele franciszkanów w Krakowie poza jej kaplicą, gdzie spoczywają jej doczesne szczątki, znajduje się duża, mosiężna płyta na posadzce prezbiterium na wprost ołtarza głównego. Znajduje się ona nad kryptą, gdzie w latach 1269–1630 pierwotnie spoczywała. Ponadto w kościele znajduje się poświęcony jej witraż wykonany wg projektu Stanisława Wyspiańskiego.
W kościele św. Andrzeja w Krakowie jeden z bocznych ołtarzy jest jej poświęcony. Ponadto znajduje się tu wiele malowideł i obrazów związanych z jej życiem. W chórze zakonnym jest ołtarzyk, na którym umieszczono jej część relikwii. Ponadto klasztor jest w posiadaniu m.in. jej włosiennicy, różańca, odręcznego testamentu, graduału późnoromańskiego z XIII wieku, pisanego na pergaminie. Cenną pamiątką po niej jest mozaika z XII wieku, ułożona z kolorowych kamyczków na wosku z wizerunkiem Matki Bożej. Na szafach zakrystyjnych w kapitularzu znajduje się kolekcja 24 obrazów z jej życia, które ufundowała ksieni s. Ludwika Zamoyska OSC w 1690.
Powstało wiele modlitw ku jej czci oraz około 35 pieśni. Ułożono specjalne godzinki i litanię. Specjalną cześć oddają jej w konwencie siostry klaryski 6 marca (odnalezienie relikwii) oraz – po reformie kalendarza liturgicznego – 19 listopada (wspomnienie liturgiczne).
W Grodzisku znajduje się tzw. Pustelnia błogosławionej Salomei, budynek w rzucie zbliżonym do kwadratu, m.in. z kamiennym łóżkiem oraz ołtarzykiem bł. Salomei, przy którym – według tradycji – się modliła. W 1689 ks. Sebastian Piskorski nazwał skałę wydobywaną w niewielkim łomie na wschodnim zboczu Doliny Prądnika, w południowej części wzgórza Grodzisko, na którym wzniesiono Pustelnię bł. Salomei „Marmurem bł. Salomei”, unikatowym kamieniarskim materiałem zdobniczym.
W Muzeum Okręgowym im. Leona Wyczółkowskiego w Bydgoszczy znajduje się obraz malowany w 1837 przez Maksymiliana Piotrowskiego z wizerunkiem błogosławionej.
W 1889 we Lwowie utworzono Towarzystwo bł. Salomei, którego celem były uczynki miłosierdzia, opieka i pomoc wdowom. W kościele Polskiej Parafii Personalnej w Budapeszcie przy ulicy Óhegy utca 11 (węg. "Lengyel nemzetiségi templom") znajduje się witraż jej poświęcony.
18 listopada 2012 dekretem biskupa kieleckiego Kazimierza Ryczana utworzono kościół Wniebowzięcia Najświętszej Maryi Panny i św. Józefa Robotnika w Ojcowie-Grodzisku diecezjalnym sanktuarium Salomei Piastówny. W sanktuarium tym znajduje się ozdobiony koralami relikwiarz z cząstką jej kości. Od 2012 z inicjatywy Rady Parafialnej kościoła św. Jana Chrzciciela, akceptacji władz miasta oraz zgodzie Kongregacji ds. Kultu Bożego i Dyscypliny Sakramentów z Rzymu stała się ona patronką Zawichostu. Ponadto od 5 czerwca 2017 dekretem tej Kongregacji została ogłoszona patronką miasta Skały. Od 2012 na wniosek społeczności gimnazjum, uchwałą Rady Miasta w Skale została ona patronką tamtejszego gimnazjum (od 2017 szkoły podstawowej nr 2).
24 września 2013 w Żukowie z siedzibą w Kartuzach utworzono z inicjatywy Teresy Dyl-Sosnowskiej fundację „Ocalić Źródło” im. bł. Salomei, której celem jest działalność na rzecz szeroko rozumianej ekologii i ochrony środowiska.
Warto dodać, że w sześciu miejscowościach w Polsce, a mianowicie w: Częstochowie, Głogowie, Leszczach, Skale, Szczecinie i Zielonej Górze jedną z ulic nazwano jej imieniem.
Decyzją konwentu klarysek z ksieni s. Joanną Długą OSC, okres od 19 listopada 2017 do 19 listopada 2018 ustanowiono czasem szczególnego roku jubileuszowego przed uroczystościami 750. rocznicy jej śmierci. Z tej okazji każdego 19. dnia miesiąca w klasztorze krakowskim trwała specjalna nowenna przed tymi uroczystościami. W roku jubileuszowym konwent sióstr klarysek odwiedził 11 marca 2018 prezydent Polski Andrzej Duda. 29 lipca 2018 (w roku jubileuszowym) cząstka relikwii bł. Salomei została przekazana przez siostry klaryski do kościoła Najświętszej Maryi Panny Gwiazdy Nowej Ewangelizacji i św. Jana Pawła II w Toruniu, które jest związane z Radiem Maryja.

</doc>
<doc id="439692" url="https://pl.wikipedia.org/wiki?curid=439692" title="IAX">
IAX

IAX () – protokół VoIP stworzony w celu łączenia central Asterisk. Zazwyczaj IAX odwołuje się do aktualnej, drugiej wersji protokołu, oznaczanej jako IAX2.
Choć IAX w swym zamyśle był przeznaczony głównie do łączenia central, jednak zdobywa popularność jako protokół służący do połączenia telefonów. Stosuje go coraz więcej telefonów sprzętowych i programowych.
Charakterystyka.
IAX jest protokołem binarnym, w przeciwieństwie do najpopularniejszego aktualnie tekstowego SIP. IAX jest zoptymalizowany pod kątem przesyłu jak najmniejszej ilości niezbędnych danych. Głównie dlatego stosuje się dwa rodzaje ramek – krótkie i pełne. IAX ma również charakteryzować się lepszą współpracą z routerami NAT dzięki używaniu tego samego portu UDP dla pakietów sygnalizujących oraz danych (SIP i RTP są wysyłane na osobnych portach).
Unikatową cechą protokołu jest możliwość łączenia kilku sesji telefonicznych między dwiema centralami (np. między różnymi oddziałami firmy) w jeden strumień UDP, gdzie w jednym pakiecie przesyłane są dane dla kilku rozmów. Dzięki temu wymagana jest jeszcze mniejsza przepustowość łącza.

</doc>
<doc id="439693" url="https://pl.wikipedia.org/wiki?curid=439693" title="Hemoerytryna">
Hemoerytryna

Hemoerytryna – barwnik oddechowy niektórych organizmów morskich (wieloszczetów, ramienionogów, sikwiaków, pierścienic i niezmogowców); w 2008 r. odkryta została również u bakterii "Methylococcus capsulatus". Właściwości fizykochemiczne hemoerytryny zostały ustalone w latach 50. i 60. XX w.
Hemoerytryny, obok hemoglobin i hemocyjanin, stanowią trzecią główną grupę białek przenoszących tlen, jednak w przeciwieństwie do dwóch pierwszych, pomimo swojej nazwy nie zawierają hemu
Hemoerytryny są metaloproteinami zbudowanymi zazwyczaj z 8 identycznych łańcuchów peptydowych (są zatem oktamerami), znane są jednak także formy di-, tri- i tetrameryczne. Każda jednostka peptydowa wiąże dwa atomy żelaza na drugim (bezbarwna forma deoksy) lub trzecim (czerwonofioletowa forma oksy i żółta forma met) stopniu utlenienia. Atomy te połączone są mostkiem tlenowym oraz skoordynowane są do pięciu reszt histydyny i dwóch grup karboksylowych reszt Asp i Glu. W mięśniach morskich bezkręgowców występuje w postaci monomerycznej znanej jako miohemoerytryna i pełni funkcję podobną do mioglobiny.

</doc>
<doc id="439695" url="https://pl.wikipedia.org/wiki?curid=439695" title="Złoty dewizowy">
Złoty dewizowy

Złoty dewizowy – księgowa jednostka rozrachunkowa używana w Polsce do 1982 dla rozliczania prowadzonych przez państwo transakcji zagranicznych oraz używana w statystykach handlu zagranicznego. Nominalnie złoty dewizowy miał odpowiadać 0,222168 gramów złota.
Do 1971 kurs był stały: 1 złoty dewizowy = 0,225 rubla transferowego = 0,25 USD. Po kursie tym w latach 70. dokonywano zakupu przydziału dewiz na wyjazdy turystyczne.
"Średnie roczne, oficjalne kursy rubla i USD wyliczane przez NBP w złotych dewizowych:"

</doc>
<doc id="439703" url="https://pl.wikipedia.org/wiki?curid=439703" title="Łódzki Dom Kultury">
Łódzki Dom Kultury

Łódzki Dom Kultury (ŁDK) – dom kultury istniejący od 1953, instytucja kultury samorządu województwa łódzkiego. Mieści się w budynku przy ul. Traugutta 18 w Łodzi.
Historia.
Polska Ludowa.
Gmach ŁDK (Dom-Pomnik im. Marszałka Józefa Piłsudskiego) powstał w latach 1935–1939 według projektu Wiesława Lisowskiego w stylu modernistycznym, a sfinansowany został ze składek łodzian. W latach 1980–1986 przeprowadzono rozbudowę budynku poprzez wzniesienie skrzydeł północnego i zachodniego, przedłużenie skrzydła południowego oraz modernizację wnętrz i obłożenie fasady płytami z piaskowca pochodzącymi z kamieniołomu w Śmiłowie (prace wykonano zgodnie z projektem Jerzego Kurmanowicza).
III Rzeczpospolita.
W grudniu 1989 do ŁDK przeniosła się „Galeria FF”, powstało stałe miejsce ekspozycyjne, a od 2001 rozpoczęły działalność dwie galerie interdyscyplinarne. Od początku istnienia ŁDK eksponował ponad 100 wystaw (oprócz Galerii FF). Pierwsze wystawy pojawiły się na początku lat 60. XX w., a z chwilą powstania w 1968 „Klubu Fotografów Amatorów ŁDK” zaczęto eksponować fotografię.
Obecnie na terenie ŁDK funkcjonuje pięć galerii: Galeria FF, Galeria Imaginarium, Galeria Nowa, Galeria Stara oraz Galeria-Kawiarnia.
Pomnik Józefa Piłsudskiego.
W 1997 na placu przed ŁDK powstał pomnik Józefa Piłsudskiego, którego autorem był Zbigniew Władyka. W listopadzie 2007 natomiast umieszczono obok pomnika ośmiometrowe biało-czerwone maszty z trzema orłami: strzeleckim, legionowym oraz Wojska Polskiego II RP. Orły z brązu wykonała córka zmarłego rzeźbiarza – Zofia Władyka-Łuczak.
Pomnik bohaterów filmu "Zaczarowany ołówek".
25 września 2011, tuż przed wejściem do Łódzkiego Domu Kultury uroczyście odsłonięto pomnik bohaterów filmu "Zaczarowany ołówek". Autorami rzeźby są Magdalena Walczak, Marcin Mielczarek oraz Karol Baraniecki.
Remont 2018.
W 2018 rozpoczęto remont oraz rozbudowę budynku. Odnowieniu mają zostać dach, okna, drzwi, elewacja, która zostanie wyczyszczona oraz podświetlona, a także fundamenty oraz piwnice, które to postanowiono przeznaczyć na pracownie. Najbardziej widocznym nowym elementem odnowionego ŁDK ma być Pasaż Kultury Województwa Łódzkiego. Przebiegający od strony tarasu przy ul. Sienkiewicza, przez patio (używane wcześniej do celów technicznych), aż do wyjścia w stronę Dworca Łódź Fabryczna. Ma on służyć jako miejsce promocji działań kulturalnych wszystkich powiatów województwa łódzkiego. W ramach Pasażu Kultury powołana zostanie również Regionalna Informacja Kulturalna, do której zadań należeć będzie, m.in.:
Projekt architektoniczny ma nawiązywać do pierwotnych założeń Wiesława Lisowskiego. Współczesnym projektem zajęła się łódzka firma Design Lab Architects, natomiast kwestią jego realizacji również łódzka firma Mosaicon. Koszt całej przebudowy wyniósł 13 484 090 zł (w tym 6 517 229,73 zł dofinansowane z UE).
Organizacja.
Stowarzyszenia i organizacje.
W ramach ŁDK funkcjonuje wiele stowarzyszeń oraz organizacji:
Imprezy cykliczne.
ŁDK jest organizatorem Łódzkich Spotkań Teatralnych, Łódzkiego Przeglądu Teatrów Amatorskich „ŁóPTA”, Festiwalu Muzycznego Rockowanie, Kolorowa Lokomotywa oraz współorganizatorem Łódzkich Spotkań z Piosenką Żeglarską „Kubryk”, Łódzkiego Festiwalu Chóralnego „Cantio Lodziensis”, Międzynarodowego Festiwalu Fotografii, Festiwalu Sztuka i Dokumentacja i Light Move Festiwal. Był współorganizatorem Międzynarodowego Festiwalu Komiksu i Gier.
Działalność wydawnicza.
Kalejdoskop.
Miesięcznik o tematyce kulturalnej, na który składają się recenzje, felietony, wywiady poświęcone literaturze, sztukom plastycznym, muzyce, teatrowi i filmowi, a także turystyce. Zasadniczo wypełniają go zestawy informacji o imprezach kulturalnych organizowanych w Łodzi i województwie łódzkim, głównie kalendaria z miesięcznym repertuarem filharmonii, teatrów, kin, muzeów i galerii. Obok materiałów informacyjnych czasopismo zamieszcza artykuły o charakterze przekrojowym, które układają się w tematy przewodnie poszczególnych numerów: sytuacja bytowa ludzi kultury i sztuki, bieżące problemy łódzkich środowisk twórczych, kwestie sponsoringu itp.
Redakcję czasopisma stanowią łódzcy dziennikarze i krytycy wspierani przez pracowników merytorycznych muzeów, szkół artystycznych i ośrodków kultury działających w Łodzi. Redaktorem naczelnym Kalejdoskopu jest natomiast Łukasz Kaczyński.
Czasopismo inicjuje lub włącza się również w akcje promocyjne pomyślane jako wsparcie działań młodych artystów (m.in. Armatka Kultury).
Kwadratura.
Przy Łódzkim Domu Kultury działa Wydawnictwo Kwadratura, które specjalizuje się w publikowaniu poezji współczesnej.
Kwadraturka.
Wydawnictwo powstałe jako poszerzenie działalności wydawniczej Łódzkiego Domu Kultury. Jego misją jest "rozpowszechnianie wartościowej literatury dla dzieci". Publikacje Kwadraturki, mają "wprowadzać najmłodszych czytelników w świat zasad i wartości oraz w dowcipny sposób uczyć, jak radzić sobie z wyzwaniami życia codziennego".
Pierwszą książką wydaną przez Kwadraturkę była "O Myszce, Burku i Kiszonym Ogórku, czyli Świerszczykowe wierszyki" autorstwa Jolanty Horodeckiej-Wieczorek oraz ilustracjami laureatów konkursu plastycznego, który został przygotowany dla dzieci z całego województwa łódzkiego. Publikacja ukazała się z okazji 45. "Świerszczykowych wierszyków” – regionalnego konkursu recytatorskiego dla dzieci.
Portale internetowe.
Łódzki Dom Kultury jest również odpowiedzialny, poza swoją oficjalną stroną, za prowadzenie innych portali internetowych.
E-Kalejdoskop.
Portal stanowi internetową wersję czasopisma Kalejdoskop.
Region Kultury.
Serwis informacyjny województwa łódzkiego działający od 2011. Zamieszczane materiały to w większości zapowiedzi imprez, relacje z wydarzeń, informacje o warsztatach i szkoleniach, o programach dofinansowania projektów i o wydawnictwach dokumentujących kulturę regionu. W ramach portalu działa również Forum Instytucji Kultury Województwa Łódzkiego oraz baza kultury, która stanowi zbiór informacji o miejscach kultury, ludziach, organizacjach pozarządowych i grupach artystycznych.
Kino Łódzkiego Domu Kultury.
W Łódzkim Domu Kultury mieści się ośrodek filmowy, w ramach którego działa Kino ŁDK. W programie kina dominują fabularne filmy nie-amerykańskie (głównie europejskie), a oprócz tego filmy dokumentalne, rejestracje koncertów muzycznych i pokazy filmów turystycznych. Poza nowościami odbywają się również projekcje starszych filmów. Kino zajmuje się również organizacją specjalnych pokazów na życzenie dla grup zorganizowanych oraz różnego rodzaju imprez okołofilmowych dla widzów.
Kino należy do Sieci Kin Studyjnych i Lokalnych. Posiada dwie sale:
Galerie.
Galeria FF.
Galeria powstała z inicjatywy fotografa, prof. dr hab. Krzysztofa Cichosza w grudniu 1983 przy Dzielnicowym Domu Kultury Łódź-Widzew, gdzie działała do czerwca 1989. W grudniu 1989 galeria wznowiła działalność pod patronatem Łódzkiego Domu Kultury. Galeria FF jest najdłużej działającą galerią fotograficzną w Polsce i jedną z najstarszych w Europie.
Na wystawach w Galerii FF prezentowane są przede wszystkim prace artystów eksperymentujących z obrazem fotograficznym, i które stanowią panoramę koncepcji artystycznych z obszaru fotografii poszukującej czy neoawangardowej, nawiązując tym do awangardowej tradycji sztuki w Łodzi. Eksponowane prace nie są wyłącznie fotografiami, ale korzystają również z mediów pokrewnych, obecne były obiekty, instalacje fotograficzne jak i pokazy multimedialne. Program galerii ściśle związany jest z aktualną sytuacją kultury i kondycją środowiska artystycznego. Galeria FF, przyjmując za metodę pracy organizowanie wystaw autorskich, monotematycznych lub obrazujących indywidualną ewolucję postawy twórczej, stawia sobie za cel ukazanie współczesnej fotografii jako żywego i ważnego elementu kultury.
Galeria Imaginarium.
Galeria stawia sobie za cel prezentację prac artystów wykorzystujących najnowsze technologie w sztuce, co jest możliwe dzięki nowoczesnemu wyposażeniu. Oprócz tego jest doskonale przystosowana do ekspozycji dużych obiektów przestrzennych (rzeźby, instalacje) oraz malarstwa wielkoformatowego. Galeria ma charakter otwarty na wszelkie dokonania w sztuce współczesnej i współpracuje z najważniejszymi festiwalami w Łodzi (m.in. Międzynarodowy Festiwal Fotografii, Festiwal Sztuka i Dokumentacja, Light Move Festiwal), organizuje międzynarodowe wystawy zbiorowe, ale także monograficzne ekspozycje indywidualnych twórców.
Galeria Stara i Galeria Nowa.
Obie galerie mają charakter otwarty i pokazują dokonania twórcze ze wszystkich dziedzin: malarstwa, rzeźby, fotografii, rysunku, grafiki, instalacji i obiektów, a także multimediów. Prezentowane są w nich wystawy historyczne, ale także debiutujących artystów (np. laureatów konkursu im. Wł. Strzemińskiego organizowanego przez łódzką Akademię Sztuk Pięknych). Także w nich mają swoje wystawy artyści z województwa łódzkiego – twórcy sztuki ludowej, których prezentacje są przygotowywane przez Ośrodek Regionalny ŁDK, a także artyści, którzy żyją i tworzą w miastach i powiatach regionu.
Galeria Kawiarnia.
Mieści się we wnętrzu Restauracji-Kawiarni Łódka w ŁDK i mają tutaj miejsce bardziej kameralne prezentacje malarstwa, rysunku, fotografii i grafiki. Autorzy eksponowanych prac to debiutanci, którzy nie posiadają jeszcze dużego dorobku artystycznego, ale także artyści zrzeszeni w Klubie Plastyka Amatora i uczestnicy zajęć plastycznych w pracowniach ŁDK. Prezentowane są tutaj także wystawy towarzyszące innym wydarzeniom artystycznym, m.in. Międzynarodowemu Festiwalowi Komiksu i Gier czy Dniom Gór.

</doc>
<doc id="439704" url="https://pl.wikipedia.org/wiki?curid=439704" title="Krzysztof Zarzecki (żużlowiec)">
Krzysztof Zarzecki (żużlowiec)

Krzysztof Zarzecki (ur. 26 listopada 1956) – polski żużlowiec.
Zawodnik Śląska Świętochłowice w latach 1979-1988.
Największe sukcesy:
Obecnie prowadzi w Świętochłowicach firmę transportową.

</doc>
<doc id="439707" url="https://pl.wikipedia.org/wiki?curid=439707" title="Puchar Ligi w Polsce">
Puchar Ligi w Polsce



</doc>
<doc id="439709" url="https://pl.wikipedia.org/wiki?curid=439709" title="Nadinspektor Battle">
Nadinspektor Battle

Nadinspektor Battle – postać fikcyjna stworzona przez Agathę Christie. Pojawia się w kilku jej powieściach. 

</doc>
<doc id="439710" url="https://pl.wikipedia.org/wiki?curid=439710" title="Inspekt">
Inspekt

Inspekt, przyspiesznik – urządzenie, dzięki któremu możliwa jest uprawa roślin w ciągu zimy, wczesnej wiosny, czy późnej jesieni w strefach klimatu umiarkowanego.
Inspektem jest zwykle skrzynia wykonana z drewna, lekkiego betonu lub tworzyw sztucznych, nakryta oknami inspektowymi, wpuszczona na stałe w ziemię lub czasem przenośna.
Inspekty wykorzystuje się do produkcji rozsady roślin charakteryzujących się długim okresem wegetacji, takich jak pomidor, aby przyspieszyć plonowanie np. u kalafiorów czy ogórków lub też by uzyskać plony roślin zawodzących w pewnych warunkach klimatycznych, np. w Polsce: melon, kawon, papryka.
Ze względu na dużą pracochłonność i kosztowność inspekty zastępuje się tunelami foliowymi.

</doc>
<doc id="439711" url="https://pl.wikipedia.org/wiki?curid=439711" title="Point forward">
Point forward

Point forward – nieoficjalna pozycja koszykarska dla zawodnika, który ma odpowiednie cechy dla rozgrywającego (umiejętność dobrego podawania, przegląd pola, pewne trzymanie piłki) i niskiego skrzydłowego (warunki fizyczne). Słynnym podającym skrzydłowym był Scottie Pippen, obecnie taką rolę odgrywa m.in. LeBron James.

</doc>
<doc id="439715" url="https://pl.wikipedia.org/wiki?curid=439715" title="Anna Korcz">
Anna Korcz

Anna Korcz (ur. 30 lipca 1968 w Warszawie) – polska aktorka.
Życiorys.
Kariera aktorska.
W 1992 ukończyła Państwową Wyższą Szkołę Teatralną w Warszawie i otrzymała nagrodę Agencji Aktorskiej „Passa”. Za rolę matki w sztuce "Pelikan" Augusta Strindberga została nagrodzona główną nagrodą na X Ogólnopolskim Przeglądzie Spektakli Dyplomowych Szkół Teatralnych.
Na początku swojej kariery była związana z Teatrem Współczesnym w Warszawie. Następnie nawiązała współpracę z teatrami: 6. piętro, Kamienica, Mapa Wrażeń we współpracy z Imką.
Na wielkim ekranie debiutowała w 1989, grając epizodyczną rolę córki jednego z bohaterów w filmie Stanisława Różewicza "Nocny gość".
W 2002 dostała angaż do serialu TVN "Na Wspólnej", w którym gra Izabelę Brzozowską. Rola zapewniła jej ogólnopolską rozpoznawalność.
Pozostałe przedsięwzięcia.
Brała udział w pierwszej edycji programu rozrywkowego TVN "Taniec z gwiazdami" (2005).
Była założycielką fundacji "Stop Przemocy – o Godność Człowieka".
Jest właścicielką Ośrodka „Zacisze” w Pomiechówku nad Wkrą pod Warszawą.
Występuje w reklamie „Climea Forte”, udzieliła głosu w radiowej reklamie „Skrzypovity”.
Życie prywatne.
Urodziła się 30 lipca 1968 w Warszawie. Pochodzi z rodziny o korzeniach włoskich, węgierskich i litewskich.
Gdy miała rok, jej rodzice rozstali się. Wychowała ją samotna matka wraz z dziadkiem Tadeuszem, żołnierzem Armii Krajowej i dowódcą oddziału „Limba–Setka” w Gorcach.
Jest rozwiedziona. W 1989 poślubiła Roberta Korcza, z którym rozwiodła się w 2003. Mają dwie córki, Annę i Katarzynę. Z drugiego małżeństwa, zawartego z Pawłem Pigoniem, ma syna Jana.

</doc>
<doc id="439717" url="https://pl.wikipedia.org/wiki?curid=439717" title="Marian Kaiser">
Marian Kaiser

Marian Kaiser (ur. 14 stycznia 1933 w Kołodziejewie, zm. 10 kwietnia 1991 w Ratyzbonie) – polski żużlowiec. Wychowanek Stali Gorzów Wielkopolski.
Jeździł m.in. w parach z bratem Stanisławem Kaiserem.
W połowie lat sześćdziesiątych wyjechał z Polski osiedlając się na Zachodzie, gdzie przebywał do końca życia.
Starty w lidze.
Starty w lidze polskiej
Osiągnięcia.
Indywidualne Mistrzostwa Świata
Indywidualne Mistrzostwa Polski
Złoty Kask

</doc>
<doc id="439722" url="https://pl.wikipedia.org/wiki?curid=439722" title="Arkady Fiedler (polityk)">
Arkady Fiedler (polityk)



</doc>
<doc id="439724" url="https://pl.wikipedia.org/wiki?curid=439724" title="Jolenta Helena">
Jolenta Helena

Jolenta Helena (również Jolanta, węg. "Jolán"; ur. ok. 1244 w Ostrzyhomiu, zm. 17 czerwca 1304 w Gnieźnie) – węgierska królewna z dynastii Arpadów, księżna kaliska i wielkopolska, potem zakonnica w Zakonie Świętej Klary (klarysek), prawdopodobnie ksieni klasztoru klarysek w Gnieźnie, córka króla Węgier Beli IV i Marii Laskariny, siostra św. Kingi oraz błogosławiona Kościoła katolickiego.
Życiorys.
Lata dzieciństwa.
Jolenta Helena urodziła się – jak ustalili to historycy – około 1244, najprawdopodobniej w Ostrzyhomiu, jako dziecko wielodzietnej, węgierskiej rodziny królewskiej Beli IV i Marii Laskariny. Tuż po urodzeniu została ochrzczona, otrzymując imię Jolenta. W jednym z zachowanych dokumentów, wystawionym w 1272, występuje również pod imieniem Heleny. Ponadto dokument Henryka II Pobożnego z 1266 wymienia ją również jako Helenę. W latach następnych używała obu imion jednocześnie lub wymiennie. W jej najbliższej rodzinie oraz wśród dalszych krewnych wiele osób zostało konsekrowanych, z których wielu wyniesiono na ołtarze. Jej siostrą była m.in. św. Małgorzata Węgierska. Dalszymi jej krewnymi były m.in. św. Jadwiga Śląska, stryjenki: św. Elżbieta Węgierska, bł. Salomea czy kuzynka bł. Gertruda z Altenbergu.
W wieku około pięciu lat rodzina wysłała ją do Polski na dwór jej siostry św. Kingi, w celu nauki (m.in. czytania i pisania) oraz kształtowania wymaganych wówczas cech wśród rodzin panujących (m.in. pobożności czy ascezy). Dzień na dworze rozpoczynał się zazwyczaj mszą świętą. Dużą wagę przywiązywano do lektury Pisma Świętego. Przypuszcza się, że duży wpływ na kształtowanie jej cech osobowości wywarli zakonnicy franciszkańscy oraz siostry klaryski. Jest wielce prawdopodobne, że pod ich kuratelą przystąpiła w późniejszych czasach do III zakonu franciszkańskiego, zostając tercjarką.
Małżeństwo z Bolesławem Pobożnym.
Podczas uroczystości pokanonizacyjnych 8 maja 1254, jakie odbyły się w Krakowie ku czci św. Stanisława Biskupa, książę wielkopolski Przemysł I poprosił jej opiekunów (m.in. św. Kingę), w imieniu swojego młodszego brata Bolesława Pobożnego o jej rękę, z myślą o zgodzie przebywających na Węgrzech jej rodziców. Rodzina po zapoznaniu się z tą propozycją, zapewne również ze względów politycznych, wyraziła zgodę na jej ślub, który miał miejsce dwa lata później w 1256. Uroczystości weselne odbyły się w Krakowie na Wawelu z błogosławieństwem, którego udzielił małżonkom w katedrze wawelskiej biskup krakowski Jan Prandota. Różnica wieku małżonków wynosiła około 20 lat, a młoda para podczas tych uroczystości dopiero się bliżej poznała. Po ślubie niepełnoletnia wówczas Jolenta przez dwa lata do osiągnięcia wymaganego wówczas wieku pełnoletności (14 lat) pozostała pod opieką swojej siostry św. Kingi, na dworze księcia krakowskiego Bolesława Wstydliwego. Wtedy wraz z mężem opuściła Kraków udając się na jego wielkopolski dwór do Kalisza.
Jolenta Helena i Bolesław doczekali się trzech córek:
Księżniczki wychowywały się wraz z licznym rodzeństwem stryjecznym, gdyż Przemysł I, brat Bolesława, już nie żył, a Bolesław Pobożny stał się opiekunem czterech bratanic i chłopca, Przemysła II, w imieniu którego zaczął rządzić drugą połową Wielkopolski. Poza wychowaniem dzieci Jolenta zajmowała się również sprawami publicznymi i gospodarczymi Wielkopolski (pozostało kilka dokumentów na których jest wymieniana, bądź pieczętowana). Idąc śladem swojej siostry św. Kingi, była fundatorką wraz z mężem klasztorów, szpitali oraz kościołów. Była inicjatorką sprowadzenia do Kalisza franciszkanów oraz ich kolejnych fundacji w: Śremie, Obornikach i Pyzdrach. W Gnieźnie poza fundacją ich klasztoru, była inicjatorką również ufundowania kościoła klasztornego pw. Wniebowzięcia Najświętszej Maryi Panny i św. Antoniego.
W zakonie sióstr klarysek.
W roku 1279, Bolesław wracając z wyprawy przeciw Ottonowi Brandeburskiemu, w drodze ciężko zachorował i przybywszy do Kalisza zmarł 7 kwietnia. W roczniku Trzaski z 1279 widnieje taki zapis:
Niedługo po śmierci męża wyjechała na dwór swojej siostry św. Kingi, gdzie przymierzała się do wstąpienia jako wdowa do zakonu klarysek. Na pogrzebie zmarłego później męża św. Kingi, Bolesława Wstydliwego, obie siostry miały już na głowach welony mniszek franciszkańskich, występując w habitach klarysek, co oznacza, że zostały wówczas zakonnicami. Obie następnie udały się do klasztoru fundowanego przez św. Kingę w Starym Sączu, pełniąc tam służbę zakonną. Z zapisków jakie pozostały, można dowiedzieć się bliżej o jej życiu w klasztorze:
W klasztorze w Starym Sączu przebywała dwanaście lat (1280–1292), czyli do śmierci swojej siostry św. Kingi, po czym przeniosła się na krótko do klasztoru klarysek w Śremie, który był jej fundacją. Następnie podjęła decyzję wstąpienia do klasztoru klarysek w Gnieźnie. Zapewne sprawowała w tym klasztorze godność ksieni, ale nie ma na to przekonujących dowodów, czy ten urząd przyjęła. Z przekazu kapucyna o. Prokopa Jana Tomasza Leszczyńskiego OFMCap. można się dowiedzieć o jej życiu w tym klasztorze:
W klasztorze tym, na krótko przed śmiercią miała wizję, w której rozważając Mękę Pańską, Jezus Chrystus z Maryją i bł. Salomeą objawił się jej w wielkiej światłości obnażony, wychłostany, zbroczony obficie krwią, pocieszając ją i obiecując w nagrodę życie wieczne, które otrzyma za Jego umiłowanie oraz jednoczesne wzgardzenie światem. Przebywała w tym klasztorze prawdopodobnie około 12 lat.
Początkowo jako datę jej śmierci mylnie podawano rok 1298. Uważano bowiem, że po raz ostatni występuje ona w dokumencie Władysława Łokietka z 25 kwietnia 1298 roku. Ponadto nekrolog lądzki (opactwa cysterskiego w Lądzie nad Wartą) podaje dzienną datę jej śmierci 17 czerwca 1298. W odnalezionym później dokumencie, będącym w zasobach Wojewódzkiego Archiwum w Poznaniu, datowanym na dzień 26 grudnia 1303, pisanym przez nią do prepozyta gnieźnieńskiego Mikołaja, czytamy w podpisie:
Na skutek tego zapisu historycy przesunęli datę jej śmierci i doszli do przekonania, że zmarła 17 czerwca 1304 w Gnieźnie.
Proces beatyfikacji.
Jej kult rozpoczął się w Gnieźnie zaraz po śmierci i związany był przede wszystkim z jej grobem, gdzie modlono się o wyproszenie łask za jej wstawiennictwem. Zwłoki, jak się okazało podczas pierwszej rekognicji, były złożone w ziemi, pod posadzką kaplicy. Obok grobu, w kaplicy, znajdował się ołtarz, przed którym odprawiano msze święte. Kaplica ta w okresie rozbiorowym, z rozporządzenia władz pruskich, została wyburzona.
Wierni oraz duchowni od momentu jej śmierci tradycyjnie nadali jej tytuł błogosławionej, a nawet świętej. Łaski i cuda dokonywane za jej wstawiennictwem przyciągały do jej grobu liczne rzesze pątników. Skłoniło to władze duchowne z inicjatywy sióstr klarysek do rozpoczęcia starań o wyniesienie ją na ołtarze. Na początku XVII wieku założono księgę łask i cudów za jej przyczyną. Kustosz i gwardian gnieźnieński o. Feliks Chojecki OFMConv. jest autorem książki zatytułowanej „Opisane cuda, które Pan Bóg czyni z Miłosierdzia Swego a za przyczyną bł. Jolenty przy jej grobie”. W 1631 Prymas Polski abp Jan Wężyk wyznaczył specjalną komisję do zbadania jej życia oraz oględzin jej szczątków w grobie, w następującym składzie:
Pierwszy jej żywot ukazał się w 1723. W 1775 generał franciszkanów konwentualnych o. Luigi Maria Marzoni OFMConv. wyznaczył prokuratora o. Franciszka Cybulskiego OFM dla sprawy jej beatyfikacji, który napisał i ogłosił drukiem dzieło zatytułowane „Życie i cuda wielkiej sługi Bożej Jolenty”. W 1776 Prymas Polski abp Gabriel Podoski powołał kolejną komisję beatyfikacyjną w następującym składzie:
Komisja pracowała w okresie od 30 kwietnia 1776 do 29 kwietnia 1779 odbywając 69 posiedzeń, na których przebadano dostępne akta, pisma, kroniki, zapisy i pamiątki. W protokóle końcowym komisja stwierdziła m.in.:
Ustalenia komisji skłoniły arcybiskupa gnieźnieńskiego Antoniego Kazimierza Ostrowskiego, do nalegania w 1780 u króla Stanisława Augusta Poniatowskiego do poczynienia starań w Stolicy Apostolskiej celem jej beatyfikacji. Król Stanisław August Poniatowski poparł ten wniosek, kierując do papieża formalne dokumenty procesowe. W aktach procesu beatyfikacyjnego znajduje się opis 38 cudów dokonanych za jej przyczyną. Pierwszy cud jaki jest tam opisany związany jest z poszukiwaniami jej ciała przez siostry zakonne w XVI wieku.
Kongregacja do Spraw Obrzędów Stolicy Apostolskiej po zbadaniu dokumentacji wydała 22 września 1827 pozytywną opinię o propozycji jej beatyfikacji. Papież Leon XII, stosownym dekretem wpisał ją 26 września tegoż roku w poczet błogosławionych, (aprobata kultu). Z powodu problemów i trudności, jakie stawiał Polakom pod zaborem ówczesny rząd pruski, uroczystości beatyfikacyjne odbyły się dopiero 13 czerwca 1834 w Gnieźnie z polecenia Prymasa Polski abp. Marcina Dunina.
Relikwie.
Pierwszą komisję do zbadania relikwii Jolenty zwołał w 1631 Prymas Polski Jan Wężyk, natomiast kolejną powołano w 1776.
Jej ciało złożono najpierw do bogato zdobionej, obitej atłasem lub aksamitem trumny. Komisja beatyfikacyjna z 1631 znalazła ponadto pozostałości trumny i stwierdziła:
W XVIII wieku ciało Jolenty złożone było w grobie ozdobionym mauzoleum, w kaplicy jej zakonu w Gnieźnie. Kaplica ta wzniesiona była na dwóch poziomach. Niższy, objęty klauzurą, nazwany został Kaplicą Jolenty i tam właśnie znajdował się jej grób, a obok umieszczone były drzwiczki, umożliwiające pobieranie ziemi, uważanej za cudowną. Dokoła grobowca zawieszono tabliczki wotywne z podziękowaniami za uzyskane łaski (tabliczki te później zaginęły w okresie rozbiorowym). Tuż przy grobie stał mały stolik, a na nim skrzynka z jej habitem, resztkami dawnej trumny oraz drewniany talerzyk, z którego ona jadała.
Spośród monarchów, którzy odwiedzili gnieźnieński kościół franciszkański i modlili się przy jej grobie, należy wymienić: Jadwigę (1322), jej córkę, królową Polski, małżonkę Władysława Łokietka, królową węgierską Elżbietę Łokietkówną (1372), królów Polski: Zygmunta Starego (1512) oraz Zygmunta III Wazę (1623).
W 1890 Gabriel Hermeling według projektu arch. Sławomira Odrzywolskiego wykonał obecny relikwiarz w formie monumentalnej skrzyni, wykonanej z miedzi, który jest ozdobiony grawerowanymi scenami z jej życia i pokryty emalią. Ustawiony jest na czterech, romańsko stylizowanych marmurowych, białych, kwadratowych kolumnach. Relikwiarz-trumienka była wielokrotnie odkrywana, o czym informują pozostawione w środku tej trumienki stosowne dokumenty (m.in. 18 marca 1958, protokół podpisany przez ówczesnego Prymasa Polski Stefana kard. Wyszyńskiego oraz kolejne pismo o ponownym otwarciu 10 czerwca 1986).
2 września 2015 w gnieźnieńskim konwencie franciszkanów zebrała się komisja powołana przez Prymasa Polski Wojciecha Polaka, w składzie: o. Jacek Korsak OFMConv., proboszcz parafii Wniebowzięcia NMP w Gnieźnie (Sanktuarium Matki Pocieszenia – Pani Gniezna), ks. kan. Jan Kasprowicz, proboszcz parafii Archikatedralnej Wniebowzięcia NMP w Gnieźnie oraz ks. kan. Jarosław Bogacz, sekretarz, celem otwarcia jej trumienki-relikwiarza i wydzielenia relikwii do niektórych parafii i wspólnot zakonnych. Obecny był Minister Prowincjalny o. Jan Maciejowski OFMConv., a także chirurg, dr Wojciech Kozłowski.
Obecnie większa część relikwii znajduje się w kościele ojców franciszkanów w Gnieźnie. Spoczywają tam w relikwiarzu składającym się z części ozdobnej, w kształcie kościółka, i umieszczonej w niej trumienki cynowej, zawierającej jej kości. Znajduje się w niej czaszka i 27 części kości, a także cząsteczki kostne w woreczku i pewna ilość przedmiotów, takich jak: część płaszcza zakonnego, szkaplerz oraz dębowe resztki pierwotnej trumny. Ponadto w czerwcu 1958 ówczesny gwardian konwentu kaliskiego o. Adam Narloch OFMConv. sprowadził z Gniezna do Kalisza – za zgodą prymasa Polski Stefana kard. Wyszyńskiego – część jej relikwii (jedną część kości miednicznej i jeden kręg). Zostały one umieszczone w srebrnym relikwiarzu franciszkańskiego kościoła św. Stanisława Biskupa Męczennika, w nowym ołtarzu, usytuowanym pośrodku prawej, południowej nawy tego kościoła.
Upamiętnienie.
Papież Leon XII wyznaczył jej wspomnienie liturgiczne na 17 czerwca (dzienna rocznica śmierci). Obecnie, po zmianach jej wspomnienie obchodzimy 15 czerwca (w archidiecezji gnieźnieńskiej i w diecezji kaliskiej ma rangę wspomnienia obowiązkowego).
W 1880 papież Leon XIII ustanowił ją patronką archidiecezji gnieźnieńskiej. Ponadto jest patronką Wielkopolski, Kalisza oraz chrześcijańskich matek i rodzin. Przyczynie bł. Jolanty przypisuje się łaski przy trudnych porodach i chorobach poporodowych.
W sztuce przedstawiana jest w habicie klaryski, niekiedy w towarzystwie św. Kingi lub na tronie. Jej atrybutami są: czaszka oraz krzyż, które nawiązują do szczególnych umartwień i pokuty oraz surowości jej obyczajów; makieta świątyni, która przypomina o fundacjach dla franciszkanów i klarysek; korona książęca lub mitra książęca, leżąca na stoliku lub u stóp, która przypomina o zrzeczeniu się jej godności książęcej i wstąpieniu do klasztoru. Znane są również wizerunki przedstawiające ją pogrążoną w ekstazie, w widzeniu Jezusa ubiczowanego.
Ułożono ku jej czci litanię oraz napisano pieśni zatytułowane: „Jolento dziś cię chwalimy” oraz „Cześć naszej św. Jolenty”, którą opracował Stanisław Suniewicz.
W okresie 1919–1945 w Gnieźnie istniało Miejskie Liceum Żeńskie pod jej wezwaniem, po czym od 16 kwietnia 1983 zostało przekształcone na placówkę pod inną nazwą, jako II Liceum Ogólnokształcące im. Dąbrówki. Również w Jaśle w okresie 1909–1939 istniało Prywatne Gimnazjum Żeńskie im. Bł. Jolanty. W czasie wojny budynek tego gimnazjum został zburzony, co było przyczyną jego likwidacji.
27 kwietnia 2001 w Gnieźnie zarejestrowano klub sportowy pod nazwą "Parafialny Uczniowski Klub Sportowy „Jolenta”".
W czterech miejscowościach w Polsce jedną z ulic nazwano jej imieniem, a mianowicie w: Częstochowie (ul. Błogosławionej Jolanty), Gnieźnie (ul. Błogosławionej Jolenty), Kaliszu (ul. Księżnej Jolanty) i Szczecinie (ul. Błogosławionej Księżnej Jolanty).

</doc>
<doc id="439726" url="https://pl.wikipedia.org/wiki?curid=439726" title="Stanisław Rurarz">
Stanisław Rurarz

Stanisław Rurarz (ur. 2 stycznia 1936) – polski żużlowiec. Wychowanek Stali Gorzów Wielkopolski.
Był kilkakrotnym reprezentantem swojego kraju. Po zakończeniu kariery sportowej zajął się biznesem, był m.in. dealerem Opla w Częstochowie.
Starty w lidze.
Liga polska

</doc>
<doc id="439728" url="https://pl.wikipedia.org/wiki?curid=439728" title="Swingman">
Swingman

Swingman – nieoficjalna pozycja koszykarska dla zawodnika który może grać z takim samym powodzeniem na pozycjach small forward i shooting guard. Pochodzi od angielskiego swing co można tłumaczyć jako "zmieniać, kiwać, wahać, poruszać" i man, czyli "człowiek". W wolnym tłumaczeniu można rozumieć termin "swingman" jako gracza swobodnie balansującego między pozycjami.

</doc>
<doc id="439732" url="https://pl.wikipedia.org/wiki?curid=439732" title="Mieszko (przedsiębiorstwo)">
Mieszko (przedsiębiorstwo)

Mieszko S.A. (wcześniej "Zakłady Przemysłu Cukierniczego „Mieszko”") – polski producent słodyczy. Działa od 1993 roku, kontynuując tradycję cukiernictwa zakładów Ślązak i Raciborzanka. Od 1997 do 2014 roku spółka notowana była na Giełdzie Papierów Wartościowych w Warszawie.
Firma produkuje m.in. Michaszki i Zozole, a także bombonierki Cherrissimo, Amoretta, Magnifique i Chocoladorro.
Słodycze produkowane są w:
Po przejęciu spółki przez Bisantio Investments i przymusowym wykupie akcji od drobnych akcjonariuszy, spółka został wykluczona z obrotu giełdowego z dniem 31 grudnia 2014 roku.
Produkty popularne są również poza granicami Polski, firma sprzedaje słodycze w ponad 60 krajach świata.

</doc>
<doc id="439743" url="https://pl.wikipedia.org/wiki?curid=439743" title="Tweener">
Tweener

Tweener – termin w koszykówce, czasami uznawany za pozycje koszykarską. Jest to zawodnik mogący grać z powodzeniem jako każdy ze skrzydłowych: zarówno small forward, jak i power forward. Tweener to także obrońca: point guard i shooting guard. Zawodnik ten bez problemu gra na obu tych pozycjach. Pochodzi od tween - ściągnięcia od angielskiego between, co można tłumaczyć jako "pośrodku, pomiędzy".

</doc>
<doc id="439746" url="https://pl.wikipedia.org/wiki?curid=439746" title="Stanisław Marchewka">
Stanisław Marchewka

Stanisław Marchewka ps. „Ryba” (ur. 15 listopada 1908 w Jeziorku k. Łomży, zm. 4 marca 1957 w Jeziorku) – podoficer zawodowy Wojska Polskiego. Dowódca plutonu w ZWZ i AK, oficer AKO i WiN, podporucznik czasu wojny. Przewodnik walki czynnej rejonu D AKO, dowódca oddziału partyzanckiego, "żołnierz wyklęty".
„Ryba” był ostatnim oficerem podziemia poakowskiego, który zginął z bronią w ręku – w 1957 roku. Dłużej od niego w Polsce przetrwał tylko Józef Franczak „Laluś” na Lubelszczyźnie zabity przez SB w roku 1963. Po 1957 spośród żołnierzy podziemia antykomunistycznego oprócz Franczaka utrzymywali się jedynie pojedynczy partyzanci NZW, jak Michał Krupa ps. „Wierzba” (przetrwał w konspiracji do lutego 1959), czy Andrzej Kiszka ps. „Dąb” (ukrywał się w leśnym bunkrze koło Huty Krzeszowskiej aż do 31 grudnia 1961), po aresztowaniu zostali oni skazani na kary więzienia. Do śmierci w 1982 ukrywał się Antoni Dołęga. W 1978 na terenie ówczesnej Estońskiej SRR w obławie KGB poległ ostatni partyzant antykomunistyczny August Sabbe.
Życiorys.
Kampania wrześniowa.
Stanisław Marchewka służbę wojskową odbył w 18 pal i tam ukończył szkołę podoficerską. W kampanii wrześniowej walczył w okolicach Ostrowi Mazowieckiej i tam dostał się do niewoli niemieckiej, uciekł jednak z transportu.
Działalność konspiracyjna.
Działalność konspiracyjną Stanisław Marchewka rozpoczął w 1940 roku, wspólnie z rodziną Rydzewskich z Jeziorka – Józefem Rydzewskim („Borem”), Stanisławem Rydzewskim („Karpą”) i Antonim Rydzewskim („Borutą”), organizując podziemie na terenie gminy Drozdowo. Przyjął pseudonim „Ryba” i został mianowany dowódcą miejscowego plutonu.
Akcja „Burza”.
W ramach akcji „Burza” pluton „Ryby” stanowił część zgrupowania kpt. „Lipca” i znalazł się w bazie na „Kościółku”. Prowadzone były akcje zaopatrzeniowe – w czasie jednej z nich plut. „Ryba” porwał landrata Millera. Niemcy po negocjacjach uwolnili kilkunastu ludzi, a landrat wraz ze swoim współtowarzyszem zostali „podrzuceni” z zawiązanymi oczami na moście w Piątnicy.
Niemcy postanowili zniszczyć zgrupowanie, „Lipiec” podjął decyzję o opuszczeniu bazy – co następuje w pierwszej połowie sierpnia 1944 roku. W czasie wycofywania się plut. „Ryba” zaatakował i zniszczył stojącą w okolicy Grądów-Woniecka kolumnę samochodów ciężarowych. Doszło do kontaktu z wojskami sowieckimi. Sowieci zażądali poddania się oddziału. „Lipiec” zmienił miejsce postoju, a następnie rozwiązał oddział.
Działalność powojenna.
„Ryba” pozostał ze swoimi żołnierzami. Grupa została schwytana przez Sowietów rozbrojona i wcielona do 6 Zapasowego Batalionu 2 Armii Wojska Polskiego. Na rozkaz podziemia „Ryba” zdezerterował na początku 1945 roku i włączył się w struktury AKO, stworzonej 15 lutego 1945 rozkazem podpułkownika „Mścisława” – Władysława Liniarskiego komendanta Białostockiego Okręgu Armii Krajowej. Awansowany do stopnia podporucznika, „Ryba” objął funkcję przewodnika walki czynnej Rejonu D AKO – był to odpowiednik funkcji szefa kedywu Inspektoratu Łomżyńskiego AK sprzed stycznia 1945 roku. Został też adiutantem majora „Bruzdy”.
Do realizacji zadań samoobrony i walki czynnej powołano do istnienia oddział partyzancki poruszający się po terenie Rejonu D. Oddział ten liczył do 40 ludzi, z którego wyselekcjonowano kilkuosobową grupę podległą bezpośrednio ppor. „Rybie” i stanowiącą bezpośrednią ochronę majora „Bruzdy”. Wykonano wiele akcji, likwidując dawnych współpracowników niemieckich i konfidentów „nowej władzy”. Atakowano posterunki milicji i zdobywano broń, dochodziło do starć z NKWD.
W styczniu 1945 Białymstoku została aresztowana przez NKWD Franciszka Ramotowska („Iskra”) łączniczka, sanitariuszka. Na początku kwietnia 1945 „Iskra” została ciężko ranna w czasie próby ucieczki i umieszczona w Szpitalu Garnizonowym w Białymstoku. Major „Bruzda” zdecydował się na próbę jej odbicia. Akcję wykonano bez strat i bez jednego strzału wieczorem 20 kwietnia 1945. Brali w niej udział „Bruzda”, „Ryba”, „Szczedroń”, „Jastrząb”, „Komar”, „Cezar” i „Sokolik”. Ranna „Iskra” została przetransportowana do Jeziorka „Ryby” i tam ją leczono, a następnie umieszczona w Warszawie.
Pod koniec kwietnia major „Bruzda” podjął decyzję o ataku na Grajewo. Celem akcji było uwolnienie aresztowanych przez UB żołnierzy podziemia oraz sparaliżowanie pracy przedstawicieli „władzy ludowej”. Akcję wykonano w nocy z 8 na 9 maja. Ugrupowanie liczące około 200 ludzi zostało podzielone na cztery grupy – pierwsza pod dowództwem „Ryby” miała zaatakować UB, druga pod dowództwem „Wawra” Komendę Powiatową Milicji, trzecia pod dowództwem „Olszyny” miała blokować komendanturę radziecką, czwarta zaś pod dowództwem „Dęba” miała blokować drogi dojazdowe do miasta. „Ryba” otoczył budynek swoimi ludźmi, ostrzelał go zmasowanym ogniem broni maszynowej, a następnie do ataku przystąpiły kilkuosobowe grupy szturmowe, które atakując budynek granatami wdarły się do środka. Uwolniono około 60 więźniów, zdobyto dokumenty i broń. Zatrzymano kilku funkcjonariuszy i agentów UB. Gdy rozpoczęły się walki o PUBP i KP MO, żołnierze sowieccy z Komendantury Wojennej przy ul. Kopernika próbowali włączyć się do walki, ale zaprzestali walki po stracie dwóch zabitych, w tym dowódcy grupy operacyjnej. Akcja w Grajewie zakończyła się powodzeniem, a w czasie powrotu rozbrojono jeszcze posterunek milicji w Szczuczynie i zlikwidowano punkt łączności Armii Radzieckiej pod miejscowością Łojki – dokonał tego patrol dowodzony przez „Rybę”. Zajęto poza tym Izbę Skarbową, z której zabrano ponad 200 tys. zł., oraz budynek starostwa. Po powrocie do lasu między wsiami Okół i Modzele i krótkim dochodzeniu rozstrzelano 5 lub 6 agentów i 1 funkcjonariusza UB; pozostałych funkcjonariuszy UB i MO po przesłuchaniu i odebraniu od nich przysięgi, że nie będą więcej pracowali w aparacie bezpieczeństwa, puszczono wolno.
11 maja major „Bruzda” wraz z ppor. „Rybę” i sześcioosobowym patrolem por. Wojciecha Przybylaka („Łosia”) zorganizował zasadzkę na szosie Wizna – Łomża, chcąc odbić aresztowanego przez UB plutonowego „Jałowca”. W wyniku walki zginęło lub zostało rannych 16 funkcjonariuszy UB-MO, zdobyto całą broń i uwolniono „Jałowca”. Oddział miał tylko jednego lekko rannego.
21 maja sześciu współpracujących z „Rybą” strażników więzienia w Łomży rozbroiło pozostałych, zlikwidowało dwóch z nich, uwolniło więźniów, zarekwirowało broń, pieniądze i zapasy żywności, zniszczyło dokumentację więzienną i dołączyło do oddziału „Ryby”.
W 1945 roku w podziemiu zaostrzył się antagonizm między AKO i NSZ. Doprowadzało to do wzajemnych konfiskat broni, a nawet wykonywania wyroków śmierci. Patrole ppor. „Ryby”, często dowodzone przez niego osobiście brały udział w tej bratobójczej walce. Latem 1945 roku Delegatura Sił Zbrojnych na Kraj zdecydowała o zmianie sposobu walki ze zbrojnej na polityczną. W efekcie podjęto decyzję o „rozładowaniu lasów”. W toku tej akcji rozwiązany został też oddział „Ryby”. Utrzymał on stanowisko szefa samoobrony w nowo organizujących się strukturach Rejonu Łomża WiN, ale nowe metody walki nie odpowiadały mu i w styczniu 1946 roku opuścił szeregi konspiracji.
Swoją walkę w strukturach ZWZ, AK, AKO, i WiN zakończył w stopniu podporucznika czasów wojny. Został odznaczony Krzyżem Walecznych i Krzyżem Virtuti Militari V klasy.
Po zerwaniu z konspiracją Stanisław Marchewka opuścił łomżyńskie i osiedlił się w Łodzi. Został kupcem. Przyjechał do Łomży w 1947, aby dopełnić obowiązku ustawy amnestyjnej i wrócił do Łodzi.
Powrót do podziemia.
W roku 1950 zaczęli ponownie ukrywać się zagrożeni aresztowaniem major Jan Tabortowski „Bruzda” i kapitan Stanisław Cieślewski („Lipiec”). Urząd Bezpieczeństwa intensywnie poszukiwał sposobu likwidacji, trafił również do Stanisława Marchewki. Nie pozostawiono „Rybie” wielkiego wyboru – albo współpraca z UB i wydanie „Bruzdy”, albo aresztowanie ze wszystkimi dalszymi konsekwencjami. Pod koniec 1952 „Ryba” pozornie zgodził się na współpracę z UB, otrzymał kryptonim „Rak” i z „błogosławieństwem” UB zaczął poszukiwać kontaktu z „Bruzdą”. Do spotkania „Bruzdy” z „Rybą” doszło w lipcu 1953 u Apolinarego Grabowskiego w Jeziorku. „Ryba” opowiedział „Bruzdzie” o działaniach podjętych przez UB i wstąpił do grupy w której byli wówczas „Bruzda”, „Zegar” – Tadeusz Wysocki i „Tygrys” – Wacław Dąbrowski, a nieco później dołączył do nich na krótko Jan Rogiński („Lis”).
We wrześniu 1953 roku dokonano rekwizycji w PGR Ławsk, doszło do wymiany ognia w wyniku której zginął milicjant – funkcjonariusz KPMO z Grajewa. W październiku 1953 dokonano rekwizycji pieniędzy z ambulansu pocztowego. Akcja została przeprowadzona bez strzału i strat w ludziach, mimo że UB miało informacje o możliwości takiej akcji. W sierpniu 1954 „Bruzda” zdecydował się na kolejną akcję rekwizycyjną – tym razem na Gminną Kasę Spółdzielczą w Przytułach. Ranny został major „Bruzda”. Rana „Bruzdy” okazała się bardzo ciężka i na jego własną prośbę został on dobity strzałem z pistoletu przez „Rybę”.
Śmierć.
Urząd Bezpieczeństwa znalazł możliwości dotarcia do „Tygrysa” i „Zegara”. Obaj zgodzili się wyjść z podziemia i skorzystać z amnestii, ale nie chcieli ujawnić miejsca, gdzie ukrywał się „Ryba”. Przełom nastąpił pod koniec lutego 1957. Poprzez „Zdzisławę” – tajnego współpracownika UB udało się w przybliżeniu ustalić miejsce pobytu grupy, a Tadeusz Wysocki („Zegar”) dokonał reszty wskazując funkcjonariuszom UB – kapitanowi Szkudelskiemu i kapitanowi Czapajewiczowi lokalizację schronu, zdecydował się też na udzielenie pomocy przy likwidacji „Ryby”. Natychmiast rozpoczęła się operacja likwidacji „Ryby”. 2 marca pod pozorem choroby żony Wacław Dąbrowski „Tygrys” dostał prawo opuszczenia schronu. Zabudowania Grabowskiego zostały otoczone przez 2 kompanię 2. batalionu KBW z Grajewa. Wysocki wyszedł z kryjówki i zameldował UB, że w schronie został tylko „Ryba”. W pobliże schronu przedostali się kpt. Franciszek Czapajewicz z jeszcze jednym funkcjonariuszem UB. Zorientowawszy się w niebezpieczeństwie „Ryba” zaczął strzelać do funkcjonariuszy UB, ale po oddaniu czterech strzałów jego broń zacięła się, natomiast Czapajewicz serią z pistoletu maszynowego trafił „Rybę” zabijając go na miejscu. W opowieściach miejscowych krąży inna wersja zdarzeń i śmierci „Ryby”, nie przypisuje się Czapajewiczowi, tylko por. UB Włodzimierzowi Stefańskiemu.
Został pochowany na cmentarzu parafialnym w Piątnicy koło Łomży.
Upamiętnienie.
4 marca 2007 w Jeziorku koło Łomży odsłonięta została tablica upamiętniająca podporucznika Stanisława Marchewkę ps. „Ryba”, ostatniego partyzanta w północno-wschodniej Polsce. Uroczystość odbyła się w 50. rocznicę śmierci żołnierza. Obchody przygotowane zostały z inicjatywy białostockiego oddziału IPN.
Postanowieniem prezydenta RP Lecha Kaczyńskiego z 20 sierpnia 2009 r. „za wybitne zasługi dla niepodległości Rzeczypospolitej Polskiej” został pośmiertnie odznaczony Krzyżem Wielkim Orderu Odrodzenia Polski.

</doc>
<doc id="439751" url="https://pl.wikipedia.org/wiki?curid=439751" title="Go-Momozono">
Go-Momozono

 − 118. cesarz Japonii. Panował w latach 1771-1779. Jego własne imię brzmiało Hidehito (英仁). Był pierworodnym synem cesarza Momozono.
Urodził się 5 sierpnia 1758. W wieku 10 lat, w 1768, został mianowany następcą tronu. 9 stycznia 1771 jego ciotka, cesarzowa Go-Sakuramachi, abdykowała na jego rzecz. 23 maja 1771, w wieku 13 lat, został intronizowany. Jego życie było trudne, ustawicznie chorował. Zmarł w wieku 21 lat.
Go-Momozono miał jedną żonę, damę dworu o imieniu Konoe i tylko jedno dziecko - córkę, księżniczkę Kinko. Z tego powodu na łożu śmierci adoptował syna swojego dalekiego kuzyna Sukehito, o imieniu Morohito. Został on później cesarzem Kōkaku.

</doc>
<doc id="439756" url="https://pl.wikipedia.org/wiki?curid=439756" title="Bazylika Najświętszej Marii Panny i św. Bartłomieja w Piekarach Śląskich">
Bazylika Najświętszej Marii Panny i św. Bartłomieja w Piekarach Śląskich

Bazylika Najświętszej Marii Panny i św. Bartłomieja w Piekarach Śląskich – bazylika mniejsza wchodząca w skład Sanktuarium Matki Sprawiedliwości i Miłości Społecznej.
Historia.
Znana z XII-wiecznych dokumentów historycznych osada Piekary, od 1303 roku posiadała niewielki drewniany kościółek pod wezwaniem św. Bartłomieja Apostoła, w stylu romańskim. W bocznym ołtarzu mieścił się wizerunek Maryi Panny nieznanego autora i fundatora. Geneza cudowności wzięła początek w XVII wieku. Lud coraz częściej zaczął gromadzić się przed obrazem, by oddawać cześć Matce Bożej. Według relacji ks. proboszcza Jakuba Roczkowskiego po przeniesieniu obrazu w 1659 roku do ołtarza głównego nastąpiły liczne wypadki cudownych uzdrowień.
W 1676 roku w Tarnowskich Górach wybuchła zaraza, wtedy to pielgrzymi z miasta modlą się przed obrazem Matki Bożej, a gdy wracają zaraza zaczyna ustępować. Była to pierwsza tzw. pielgrzymka „ślubowana”, kiedy to cała wioska podejmowała zobowiązanie, że co roku w określonym dniu odbędzie pielgrzymkę jako podziękowanie za otrzymane łaski. W 1680 roku wybuchła zaraza w Pradze, wtedy cesarz Leopold I Habsburg zwrócił się z prośbą o przywiezienie obrazu. 15 marca 1680 roku w uroczystej procesji przeniesiono obraz ulicami Pragi. Zaraza ustąpiła, a arcybiskup praski Jan Fryderyk Waldstein potwierdził urzędowo cudowność obrazu. W drodze powrotnej obraz zatrzymał się w miejscowości Hradec Králové, gdzie ludzie również cierpieli na skutek zarazy. W rok później miasto jako dowód wdzięczności ofiarowało Piekarom obraz wotywny.
20 sierpnia 1683 roku król Jan III Sobieski, zmierzając pod Wiedeń, gdzie stoczył zwycięską bitwę z wojskami wezyra Kary Mustafy pragnął pomodlić się w piekarskim kościele, gdzie wysłuchał mszy i przed obrazem Matki Bożej prosił o zwycięstwo.
W 1702 roku ze względu na bezpieczeństwo, które zagrożone było walkami religijnymi obraz Matki Bożej wywieziono do kościoła św. Krzyża w Opolu, gdzie znajduje się do dziś. Tam ikona przez długi czas nie wyróżniała się szczególną czcią i nie przyciągała pielgrzymek. Natomiast do Piekar, mimo iż w kościele znajdowała się tylko replika obrazu przybywały pielgrzymki, co jeden z ówczesnych księży skwitował słowami: "Nie pędzel tu mocen, ni praca człowieka, ni drzewo, ni płótno, jeno Duch Boży, który sobie to miejsce i ten lud upodobał."
Rosnący kult maryjny pociągał za sobą takie ożywienie ruchu pątniczego w XIX wieku, że drewniany kościółek okazał się zbyt ciasny. W 1826 roku proboszczem został ks. Jan Alojzy Ficek, który postanowił wybudować nową, większą, murowaną świątynię. Budowali ją miejscowi ludzie, którzy także zbierali pieniądze na ten cel. Konsekracji nowego, neoromańskiego kościoła dokonał biskup wrocławski Melchior von Diepenbrock 22 sierpnia 1849 roku. Wokół świątyni według projektu Daniela Groetschla znajdują się cztery kaplice oraz Rajski Plac z piątą kaplicą św. Rafała, w której znajduje się ołtarz z pierwotnego kościoła św. Bartłomieja. Wzdłuż muru kościelnego, na kamiennych cokołach umieszczono wykute w kamieniu figury 12 Apostołów.
1 grudnia 1962 roku papież Jan XXIII nadał kościołowi piekarskiemu tytuł Bazyliki Mniejszej. W 1999 roku rozpoczął się gruntowny remont kościoła.
Obraz.
W ołtarzu znajduje się obraz Matki Boskiej Piekarskiej. Właściwy obraz znajduje się jednak w Opolu. Obecny obraz ma wymiary 99 × 77 cm, układ ma taki sam jak oryginał, tzn. Maryja trzyma dzieciątko na lewej ręce, w prawej trzyma jabłko (typ: Hodigitria), jednak znikła widoczna w pierwowzorze bizantyjska surowość formy. Niewiele pozostało też z cech gotyckich: dłonie i palce zostały skrócone, fałdy szat nabrały płynności, przekształcono rysy twarzy i stonowano kolory. Namalowany pod koniec XVII wieku obraz początkowo pełnił rolę kopii, po wywiezieniu oryginału, sam zajął z czasem jego miejsce i zasłynął licznymi łaskami. 15 sierpnia 1925 roku obraz Madonny Piekarskiej został koronowany przez nuncjusza papieskiego Wawrzyńca Lauri, a korony podarował i poświęcił papież Pius XI. Podczas II wojny światowej, w nocy z 7/8 grudnia 1940 roku nieznani sprawcy ukradli z obrazu papieskie korony. Do dziś nie wiadomo czy była to prowokacja ze strony władz niemieckich, czy po prostu zwykły rabunek. Pierwszej rekoronacji dokonano w 1965 roku. Kolejna profanacja miała miejsce w nocy z dnia 29 lutego/1 marca 1984 roku. W kościele trwały wtedy prace konserwatorskie, m.in. polegające na wymianie witraży. Okoliczności te ułatwiły rabunek. Dnia 15 września 1985 roku biskup Herbert Bednorz dokonał drugiej rekoronacji cudownego obrazu, zaś biskup Damian Zimoń odmówił akt zawierzenia diecezji katowickiej Pani Piekarskiej. Od tej pory Matka Boska Piekarska jest główną patronką archidiecezji katowickiej. Natomiast od 2014 roku jest patronką Piekar Śląskich. 15 sierpnia 2015 roku do bazyliki powróciły korony skradzione w 1984 roku. Spoczywały dotąd w archiwum archidiecezjalnym. Za sprawą ks. abpa Wiktora Skworca zostały przekazane do Piekar w 90-tą rocznicę koronacji obrazu Matki Bożej Piekarskiej. Wcześniej 22 kwietnia 2015 roku na placu św. Piotra w Rzymie zostały poświęcone przez Ojca Świętego Franciszka. Po 90 latach od koronacji obrazu koronami Piusa XI piekarskie Sanktuarium znowu może cieszyć się koronami papieskimi. Na stałe korony zostały umieszczone pod cudownym obrazem Matki Bożej.
Kalwaria i Chwalebne Misterium Męki Pańskiej.
Misterium Męki Pańskiej po wielu latach przerwy powróciło do Piekar w 2015 roku. Pierwsza inscenizacja ostatnich dni i godzin życia Chrystusa odbyła się na piekarskiej kalwarii w 1900 roku i wzięło w niej udział ok. 40 piekarzan. Inicjatorem, reżyserem, a jednocześnie kostiumologiem został Emil Wartini, który z dużą dbałością o szczegóły wykorzystał dopiero co poświęcone kalwaryjskie wzgórze. Już wtedy piekarskie Misterium przyciągnęło tłumy. W Wielki Piątek uczestniczono w inscenizowanej Drodze Krzyżowej, która wtedy nosiła nazwę „Żywo Męka”. Czasy wojny i komunistycznej zawieruchy wyparły z Piekar tradycję Misterium, która przetrwała jednak w formie tzw. „Obchodów kalwaryjskich”, odprawianych przez lata m.in. z okazji sanktuaryjnych odpustów.
W 2015 roku wznowiono organizację Misterium, w którym obecnie uczestniczy ok. 130 aktorów – amatorów z Piekar Śląskich i miast ościennych. Chwalebnie Misterium Męki Pańskiej to jedno z największych tego typu wydarzeń pasyjnych w kraju. Oprócz aspektu artystycznego nie można zapomnieć o duchowym wymiarze tego przedsięwzięcia. Misterium w Piekarach jest bowiem połączeniem inscenizacji, modlitwy i elementów liturgicznych. Zgodnie z opisem ewangelicznym Chwalebne Misterium Męki Pańskiej, na piekarskiej kalwarii odbywa się w Niedzielę Palmową, Wielki Czwartek oraz w Wielki Piątek. Obecnie organizacją Misterium zajmuje się powołane w listopadzie 2017 roku przez Metropolitę Katowickiego abp Wiktora Skworca – Piekarskie Bractwo Kalwaryjskie.

</doc>
<doc id="439757" url="https://pl.wikipedia.org/wiki?curid=439757" title="La Géode">
La Géode

La Geode - sala kinowa w Parku La Villette w 19. dzielnicy Paryża w kształcie kuli o średnicy 36 m.
Konstrukcja pokryta jest wypolerowaną blachą stalową. Kula uniesiona jest na żelbetowych podporach i otoczonej basenem z wodą, na której znajduje się grający zegar słoneczny.
Sala kinowa posiada 375 miejsc. Zastosowano tu ruchomą widownię i ekran hemisferyczny, który tworzy półkulę o średnicy 26 m.

</doc>
<doc id="439759" url="https://pl.wikipedia.org/wiki?curid=439759" title="Bat (ujednoznacznienie)">
Bat (ujednoznacznienie)



</doc>
<doc id="439760" url="https://pl.wikipedia.org/wiki?curid=439760" title="Kotlina Sieradzka">
Kotlina Sieradzka

Kotlina Sieradzka jest częścią Niziny Południowowielkopolskiej, która wchodzi w skład nizin Środkowopolskich. 
Zajmuje pn. część (sięgającej po Uniejów) doliny środkowej Warty obejmując na odcinku od ujścia Widawki do ujścia Brodni doliny środkowych i dolnych biegów Żegliny i Meszny (Mesznika, Myi). Zgodnie z biegiem rzeki, dolina Warty opada z pd. na pn., najwyższy punkt jej dna znajduje się na wysokości 134 m, najniższy ma 119 m n.p.m. Dolina ta wcina się na głębokość 30–50 m w przyległe obszary wysoczyznowe Kotliny Sieradzkiej, położone na wysokości 144–180 m n.p.m., a jej szerokość dochodzi do 6 km. Otoczona jest wysoczyznami: Turecką i Złoczewską na zach., a Łaską na wsch., na pd. sąsiaduje z Kotliną Szczercowską. 
Obejmuje pow. ok. 350 km² i jest fragmentem glacjotektonicznie pogłębionej lobowej depresji końcowej z okresu zlodowacenia Warty. Częścią Kotliny Sieradzkiej jest też denudacyjna równina morenowa, zbudowana z gliny zwałowej, na której leży Sieradz. Dno doliny zalegają ubogie mady i gleby rdzawe, na przylegających wysoczyznach przeważają gliniaste gleby płowe. Głównymi elementami krajobrazu są tarasy Warty – holeoceński, zajęty przeważnie przez łąki i piaszczysty plejstoceński. Powyżej Sieradza – na Warcie zbiornik retencyjny Jeziorsko o pow. 423 ha i pojemności 203 mln m sześć., który powstał w 1986 r.

</doc>
<doc id="439761" url="https://pl.wikipedia.org/wiki?curid=439761" title="Clara Hughes">
Clara Hughes

Clara Hughes (ur. 27 września 1972 w Winnipeg) – kanadyjska łyżwiarka szybka i kolarka szosowa.
Kariera.
Kolarstwo.
Rozpoczęła karierę sportową jako łyżwiarka, ale w 1990 roku zaczęła zajmować się kolarstwem. Pierwszy sukces osiągnęła podczas igrzysk panamerykańskich w Hawanie w 1991 roku, gdzie zdobyła srebrny medal w indywidualnym wyścigu na dochodzenie. Na rozgrywanych cztery lata później szosowych mistrzostwach świata w Duitmaie była druga w indywidualnej jeździe na czas, przegrywając tylko z Francuzką Jeannie Longo. Podczas letnich igrzysk olimpijskich w Atlancie w 1996 roku wywalczyła dwa brązowe medale: w wyścigu klasycznym i w jeździe indywidualnej na czas. W pierwszym przypadku lepsze były tylko Jeannie Longo i Włoszka Imelda Chiappa, a w drugim wyprzedziły ją Rosjanka Zulfija Zabirowa i ponownie Jeannie Longo. Cztery lata później, podczas letnich igrzysk w Sydney jej najlepszym wynikiem było szóste miejsce w jeździe na czas. W tej samej konkurencji była też piąta na igrzyskach w Londynie dwanaście lat później. W 2002 roku zdobyła również złoto w jeździe na czas i brąz w wyścigu punktowym podczas igrzysk Wspólnoty Narodów w Manchesterze. Wielokrotnie zdobywała medale mistrzostw kraju, w tym siedem złotych.
Łyżwiarstwo.
Pierwszy sukces na lodzie osiągnęła w 2002 roku, zdobywając brązowy medal dystansie 5000 m podczas igrzysk olimpijskich w Salt Lake City. W zawodach tych wyprzedziły ją jedynie Niemka Claudia Pechstein oraz Gretha Smit z Holandii. Na rozgrywanych rok później dystansowych mistrzostwach świata w Berlinie była druga za Pechstein na tym samym dystansie oraz czwarta na 3000 m. W biegu na 5000 m zdobyła też złoty medal podczas dystansowych mistrzostw świata w Seulu w 2004 roku oraz brązowy na rozgrywanych rok później mistrzostwach świata w Inzell. W Inzell zdobyła też srebrny medal w biegu drużynowym wspólnie z Kristiną Groves i Cindy Klassen. W 2006 roku wzięła udział w igrzyskach olimpijskich w Turynie, zdobywając złoto na dystansie 5000 m i srebro w biegu drużynowym. Na igrzyskach w Vancouver w 2010 roku była trzecia na swym koronnym dystansie. Przegrała tam tylko z Czeszką Martiną Sáblíkovą i Niemką Stephanie Beckert. W międzyczasie zdobyła też srebrne medale w biegach na 5000 podczas dystansowych mistrzostw świata w Nagano w 2008 roku i mistrzostw świata w Richmond rok później. Kilkakrotnie stawała na podium zawodów Pucharu Świata, odnosząc przy tym trzy zwycięstwa indywidualne i dwa drużynowe. Najlepsze rezultaty osiągała w sezonie 2002/2003, kiedy była druga w klasyfikacji końcowej 3000 m/5000 m.
Jest czwartą osobą i drugą kobietą w historii (po Chriście Rothenburger), która zdobyła medale na letnich i zimowych igrzyskach olimpijskich.

</doc>
<doc id="439762" url="https://pl.wikipedia.org/wiki?curid=439762" title="Aksis czytal">
Aksis czytal

Aksis czytal, jeleń aksis, czytal ("Axis axis") – gatunek ssaka parzystokopytnego z rodziny jeleniowatych. Największy przedstawiciel rodzaju "Axis".
Taksonomia.
Takson po raz pierwszy opisany przez J. C. P. Erxlebena w pod nazwą "Cervus axis". Jako miejsce typowe autor wskazał „Habitat ad ripas Gangis; in Iana, Ceylona”, ograniczone przez J. R. Ellermana i T. C. S. Morrison-Scotta do brzegów rzeki Ganges w Bihar w Indiach.
Występowanie i biotop.
Jeleń ten jest najczęściej spotykanym przedstawicielem rodziny w Indiach, Sri Lance i u podnóża Himalajów. W plejstocenie występował również na obszarze dzisiejszej Tajlandii. Został też sprowadzony przez człowieka do Australii, Nowej Zelandii i Stanów Zjednoczonych. Zasiedla lasy monsunowe, cierniste zarośla oraz otwarte tereny trawiaste. Czytale są spotykane w ogrodach zoologicznych (również w Polsce).
Charakterystyka ogólna.
Ciało jasnopłowe lub rudawe, o długości 110–140 cm. Jelenie aksis osiągają wysokość 75–97 cm w kłębie i 75–100 kg masy ciała. Poroże o długości do 76 cm, zwykle z trzema rozgałęzieniami. Czytale żyją 15–20 lat.
Czytal żyje w pobliżu rzek i innych zbiorników wodnych Azji. Bardzo dobrze pływa. Żeruje w dzień jedząc liście, gałązki, korę drzew i młode pędy bambusa. Tworzy duże stada, którymi przewodzi silny byk z potężnym porożem. Stada składają się z 30–50 samic i kilku samców, największe sięgają nawet 100 osobników. Samica rodzi zwykle 2 cielęta po ciąży trwającej 210–240 dni. Młode pozostają pod opieką matki aż do przyłączenia się ich do stada.

</doc>
<doc id="439768" url="https://pl.wikipedia.org/wiki?curid=439768" title="Jack Vettriano">
Jack Vettriano

Jack Vettriano, właśc. Jack Hoggan (ur. 17 listopada 1951 w Fife w Szkocji) – szkocki malarz.
Rzucił szkołę w wieku 16 lat, aby rozpocząć pracę w miejscowej kopalni. Artystyczne powołanie odkrył w sobie, kiedy na 21 urodziny dostał od swojej dziewczyny akwarele. Od tej pory poświęcił się malarstwu.
Po raz pierwszy odważył się na pokazanie swoich prac publiczności w 1988 roku na wystawie: The Royal Scottish Academy. Spotkał się wtedy z entuzjastycznym przyjęciem – jego obrazy zostały wykupione już w pierwszy dzień trwania wystawy. W następnych latach jego malarstwo szybko dojrzało, gwałtownie wzrosło również zainteresowanie jego obrazami wśród kolekcjonerów. Wystawiał m.in. w Edynburgu, Londynie, Hongkongu, Johannesburgu oraz w Nowym Jorku. Jego obrazy znajdują się wielu kolekcjach prywatnych i państwowych na całym świecie. Jego obrazy kolekcjonują m.in.: Jack Nicholson, Alex Ferguson i Robbie Coltrane.

</doc>
<doc id="439774" url="https://pl.wikipedia.org/wiki?curid=439774" title="Bat">
Bat

Bat (także: bicz) – narzędzie złożone z rzemienia i sznura na pręcie lub kijku, stosowane do popędzania zwierząt, dawniej do wymierzania kar cielesnych, czyli plag. Także chłosta. Specyficznym typem bata jest bat do lonżowania – z długą rączką i długą końcówką, wykorzystywany między innymi przy lonżowaniu po kole, powożeniu oraz tresurze.

</doc>
<doc id="439777" url="https://pl.wikipedia.org/wiki?curid=439777" title="Dirty Dancing">
Dirty Dancing

Dirty Dancing – dramatyczny romans taneczny produkcji amerykańskiej z roku 1987 wyreżyserowany przez Emile’a Ardolino, w rolach głównych wystąpili Patrick Swayze, Jennifer Grey i Jerry Orbach.
Obsada.
Patrick Swayze za główną rolę w "Dirty Dancing" otrzymał 200 tys. dolarów, za epizodyczny występ w prequelu "Dirty Dancing 2" wypłacono mu 5 mln. Partnerem Jennifer Grey miał być początkowo Billy Zane (Johnny miał mieć włoskie korzenie i egzotyczną urodę), jednak młody aktor nie wypadł najlepiej na próbnych zdjęciach i podjęto decyzję o zatrudnieniu Patricka Swayze, który dał się już poznać dzięki rolom w filmach "Outsiderzy" i "Czerwony świt".
Fabuła.
Lato 1963 roku. Frances Houseman, zwana przez znajomych "Baby" (Jennifer Grey), jest pozytywnie nastawioną do życia nastolatką, spędzającą wakacje z rodziną w letnim ośrodku wypoczynkowym Kellerman's. Pewnego wieczoru poznaje tancerza Johnny’ego Castle (Patrick Swayze), uzdolnionego i przystojnego instruktora tańca. W obliczu niedyspozycji jego partnerki tanecznej Penny (zaszła w ciążę), Baby przechodzi intensywny kurs tańca i zastępuje ją na pokazie mambo w hotelu. Wkrótce Baby i Johnny zakochują się w sobie, lecz ich związek nie jest zaakceptowany przez ojca dziewczyny, który podejrzewa chłopaka o nieślubne ojcostwo. W ostatni dzień pobytu w ośrodku ojciec przypadkowo dowiaduje się, że Johnny jest niewinny. Zakochana para udowadnia swoją miłość w pamiętnym i pasjonującym finalnym tańcu przy muzyce "(I've Had) The Time of My Life".
O filmie.
"Dirty Dancing" był niskobudżetową produkcją mało znanego, niezależnego studia „Vestron Pictures”. Spotkał się z niepochlebną krytyką ze strony czołowych amerykańskich recenzentów, jednak publiczność „waliła do kin drzwiami i oknami” sprawiając, że ze 170 mln dolarów dochodów ze sprzedaży biletów (przy koszcie produkcji 6 mln.) film stał się jednym z największych hitów 1987 roku. Dobrą passę kontynuował również w wypożyczalniach wideo, stając się pierwszym amerykańskim tytułem, który przekroczył granicę 1 mln dolarów z wpływów ze sprzedaży i wypożyczalni. Do 2009 roku zarobił na całym świecie 214 mln dolarów.
Dziś jest kultowym filmem epoki lat 80 XX w., na co składają się: prosta i łatwa w odbiorze (wręcz banalna) fabuła, świetna ścieżka dźwiękowa, perfekcyjne układy taneczne i postać Patricka Swayze.
W maju 2007 roku w sondażu przeprowadzonym na zlecenie brytyjskiej stacji Sky Movies film zajął pierwsze miejsce w plebiscycie „Najchętniej oglądanych filmów kobiecych”.
Soundtrack.
Soundtrack z filmu jest jednym z najpopularniejszych na świecie, zawiera znane hity, takie jak "She’s Like the Wind" (śpiewany przez Patricka Swayze), "Hungry Eyes" (w wykonaniu Erica Carmena), "Do You Love Me "(z repertuaru The Contours) i inne. Utwór "(I've Had) The Time of My Life", skomponowany przez Franka Previte, wykonany przez Billa Medleya i Jennifer Warnes zdobył nagrodę Amerykańskiej Akademii Filmowej za najlepszy utwór oryginalny.
Ścieżka dźwiękowa została wydana na płycie w sierpniu 1987 roku. Przez 18 tygodni znajdowała się na 1 miejscu listy "Billboard 200". Krążek otrzymał 11 platynowych płyt i w ciągu kolejnych 20 lat sprzedał się w ilości 42 mln egzemplarzy.
Musical.
W roku 2004 w Australii powstała musicalowa wersja filmu – "Dirty Dancing: The Classic Story on Stage". Produkcja była komercyjnym sukcesem – w ciągu pół roku sprzedano 200 000 biletów. Na londyńskim West Endzie premiera miała miejsce 23 października 2006 na deskach Aldwych Theatre, gdzie jest grana po dzień dzisiejszy. Spektakl pobił rekordy przedsprzedaży. Obejrzało go niemal 1 mln widzów. We wrześniu 2011 roku spektakl zadebiutował na Broadwayu. Powstały również wersje: niemiecka i holenderska przedstawienia.
Remake.
W 2004 roku powstał remake "Dirty Dancing: Havana Nights", luźno nawiązujący do fabuły wersji oryginalnej filmu, akcja toczy się na Kubie w 1958 roku. W latach 1988–1989 telewizja CBS wyemitowała 11-odcinkowy serial (w Polsce pokazany przez Polsat). W sierpniu 2011 r. pojawiły się informacje o planowanym remake'u filmu. Jednak rok później, w czerwcu 2012, wytwórnia Lions Gate Entertainment odroczyła przedsięwzięcie do 2014 roku. W 2017 roku powstał film telewizyjny w reżyserii Wayne’a Blaira, w rolach głównych wystąpili Colt Prattes i Abigail Breslin. Nakręcono także krótką parodię filmu pt. "Dirty Dancing Capoeira Nights".

</doc>
<doc id="439779" url="https://pl.wikipedia.org/wiki?curid=439779" title="Hrabia książę Olivares">
Hrabia książę Olivares

Hrabia książę Olivares (właśc. Gaspar de Guzmán y Pimentel Ribera y Velasco de Tovar; ur. 6 stycznia 1587, zm. 22 lipca 1645) – hiszpański polityk, pierwszy minister króla Filipa IV, hrabia de Olivares, książę de Sanlúcar la Mayor, markiz de Heliche, hrabia de Arzarcóllar.
Urodził się w Rzymie, gdzie jego ojciec, Enrique, był hiszpańskim ambasadorem. W wieku 14 lat został wysłany na uniwersytet, od 1604 czas spędzał między trzema miastami: Valladolid (gdzie siedzibę miał wówczas dwór królewski), Sewillą, a Madrytem. W 1607 Enrique zmarł, także w tym roku Gaspar ożenił się. Jego wybranką była Ines y Velasco, dama dworu królowej Małgorzaty. Olivares sprytnie zacieśniał swoją przyjaźń z młodym księciem Filipem (przyszłym Filipem IV) zjednując sobie jego uczucia. W 1611 pierwszy minister króla Filipa III – książę Lerma, by pozbyć się Olivaresa jako przyszłego i niebezpiecznego rywala zaproponował mu ambasadę, ale Guzman domyślając się podstępu – nie zaakceptował tego stanowiska. W 1615 książę Filip przyszły Filip IV ożenił się z Elżbietą Burbon, a Olivares został jej dworzaninem.
W 1618 Lerma został zdymisjonowany, a po śmierci Filipa III to Guzman został pierwszym ministrem nowego monarchy. W tym samym momencie stał się też faktycznym władcą Hiszpanii, ponieważ Filip IV był niezdecydowany, co wynikało z jego neurotycznych skłonności do erotomanii. Olivares walczył z korupcją na dworze, oskarżał dawnych ministrów zmarłego króla i usiłował ograniczać przywileje latyfundystów kościelnych. Przeprowadzał głębokie reformy administracyjne. Szukał możliwości przywrócenia silnej pozycji Hiszpanii w Europie. Aż do 1623 Gaspar nie stracił miłości ludu.
W polityce zagranicznej kontynuował idee Filipa III, a wcześniej Filipa II i Karola V. Niestety w 1621 Hiszpania weszła w wojnę trzydziestoletnią, podejmując wojnę przeciwko Holandii. Aby uzyskać fundusze na kampanie wojenne Guzman uciekł się do gnębicielskich metod fiskalnych. Agresywna i scentralizowana polityka Olivaresa doprowadziła do powstania i ogłoszenia niepodległości Katalonii w 1640. W latach 1639–1642 usiłował doprowadzić do zawarcia antyfrancuskiego sojuszu militarnego z Rzeczpospolitą. Rosnąca niepopularność Guzmana doprowadziła go do upadku w 1643. Przeciwko niemu zwrócił się kler, lud i dwór.

</doc>
<doc id="439785" url="https://pl.wikipedia.org/wiki?curid=439785" title="Andrzej II węgierski">
Andrzej II węgierski

Andrzej II, węg. "II. András magyar király" (ur. 1176, zm. 26 października 1235) – od 1205 król Węgier, Chorwacji i od 1206 król halicko-włodzimierski (łac. "rex Galiciae et Lodomeriae").
Życiorys.
Młodszy syn króla Beli III i Agnieszki de Châtillon. Młodszy brat króla Emeryka.
W 1211 roku ściągnął do Siedmiogrodu Krzyżaków, osadzając ich w Burzenlandzie z zadaniem obrony królestwa przed pogańskimi Połowcami. Jednak już po kilkunastu latach, w 1225 roku wygnał ich z kraju, gdy zorientował się, iż Krzyżacy bardziej zainteresowani są stworzeniem u niego własnego, odrębnego państwa niż walką z poganami. Wypędzając Krzyżaków z Siedmiogrodu, przyznał liczne przywileje Sasom siedmiogrodzkim (tzw. "Diploma Andreanum" z 1224 r.).
Węgrzy nie byli zadowoleni z rządów króla, dlatego władca, chcąc pozyskać rycerstwo i możnych, wydał w 1222 Złotą bullę – przywilej zwalniający ich z podatków, a także gwarantujący im nietykalność osobistą, prawo wyboru urzędników ziemskich oraz kontrolę rządów przez sejm zwoływany raz do roku. Obiecał też nie rozdawać lenn i urzędów obcym.
W latach 1217–1218 brał udział w V wyprawie krzyżowej, uczestniczył wówczas w obronie Akki. Zmarł 26 października 1235 r. i został pochowany w katedrze w Wielkim Waradynie (obecnie Oradea).
Małżeństwa.
Około roku 1200 Andrzej ożenił się z Gertrudą z Meranu (siostrą Agnieszki i Jadwigi). Mieli 5 dzieci:
W lutym 1215 Andrzej ożenił się z Jolantą de Courtenay, córkę z drugiego małżeństwa Piotra II, cesarza łacińskiego. Miał z nią jedynie córkę:
14 maja 1234 trzecią żoną Andrzeja została Beatrycze d’Este, córka Aldobrandina I d’Este. Urodziła Andrzejowi pogrobowego syna:

</doc>
<doc id="439788" url="https://pl.wikipedia.org/wiki?curid=439788" title="NBA’s 50th Anniversary All-Time Team">
NBA’s 50th Anniversary All-Time Team

NBA’s 50th Anniversary All-Time Team – lista najlepszych zawodników w historii NBA ogłoszona na pięćdziesiątą rocznicę ligi. Liga została założona 6 czerwca 1946 jako Basketball Association of America. Wcześniej ogłaszano podobne listy na 25-lecie i 35-lecie ligi.
Komisarz ligi David Stern podał pełną listę graczy 29 października 1996 w hotelu Grand Hyatt Nowym Jorku, w miejscu gdzie w 1946 r. założono ligę. 50 najlepszych graczy zostało przedstawionych w Cleveland w 1997 podczas NBA All-Star Weekend. Spośród pięćdziesiątki trzech graczy było nieobecnych: nieżyjący Pete Maravich (zmarł w 1988, reprezentowali go synowie, Joshua i Jaeson), Shaquille O’Neal był kontuzjowany, zaś Jerry West przechodził operację.
Lista została ułożona według głosów pięćdziesięciu zaproszonych jurorów: 16 byłych graczy, 13 dziennikarzy, 21 generalnych menedżerów, trenerów i sędziów. Zawodnicy nie mogli głosować na siebie. Spośród biorących udział w głosowaniu byłych zawodników jedynie trzech nie zostało wybranych do grona 50. najlepszych (Bill Bradley, Johnny Kerr, Bob Lanier).
Top 10 najlepszych trenerów w historii NBA.
Wraz z wyborem 50. najlepszych zawodników w historii ligi dokonano także wyboru 10. najlepszych trenerów w historii NBA. Wszyscy wybrani trenerzy nadal żyli w chwili ich wyboru. Czterech z nich – Phil Jackson, Don Nelson, Pat Riley i Lenny Wilkens – było nadal aktywnymi zawodowo. Od tamtej pory zmarło czworo z wybranych: Red Holzman w 1998, Red Auerbach w 2006, Chuck Daly w 2009 i Jack Ramsay w 2014. Jackson był ostatnim z aktywnych trenerów, swoje odejście ogłosił po zakończeniu sezonu 2010/11. Nelson jest jedynym, który nie zdobył mistrzostwa jako trener, zdobył ich natomiast pięć jako zawodnik. Wilkens jest jedynym z wybranych, który znalazł się również na liście najlepszych zawodników w historii.

</doc>
<doc id="439795" url="https://pl.wikipedia.org/wiki?curid=439795" title="Hornskrug">
Hornskrug



</doc>
<doc id="439799" url="https://pl.wikipedia.org/wiki?curid=439799" title="Rzęśnica">
Rzęśnica

1 miejscowość w Polsce:
1 historyczna miejscowość w Polsce:

</doc>
<doc id="439808" url="https://pl.wikipedia.org/wiki?curid=439808" title="Giętkoząb cętkowany">
Giętkoząb cętkowany

Giętkoząb cętkowany ("Synodontis multipunctatus") – gatunek słodkowodnej ryby sumokształtnej z rodziny pierzastowąsowatych (Mochokidae). Bywa hodowany w akwariach.
Występowanie.
Endemit jeziora Tanganika.
Opis.
Ryba stadna, raczej spokojna, płocha. Lubi chować się w kryjówkach. Starsze osobniki, zwłaszcza pozbawione stada, w stosunku do innych ryb żerujących przy dnie potrafią być aroganckie. Dorasta do 27,5 cm długości całkowitej, w akwariach zwykle mniej.
Dymorfizm płciowy słabo zaznaczony. Samiec jest smuklejszy od samicy. Obie płcie mają 2 otwory pod brzuchem, jeden odbytowy a drugi rozrodczy. Ten drugi u samców ma kształt kolca, u samic oba otwory są podobne.
Rozmnażanie.
Pasożyt lęgowy podrzucający zapłodnioną ikrę pielęgnicom.

</doc>
<doc id="439813" url="https://pl.wikipedia.org/wiki?curid=439813" title="Linia obrony Krzyżowa-Przyborów">
Linia obrony Krzyżowa-Przyborów

Linia obrony Krzyżowa-Przyborów – polskie umocnienie obronne w rejonie Beskidu Żywieckiego, zbudowane przed II wojną światową. Celem budowy tych umocnień miała być ochrona granic II RP przed agresją III Rzeszy. Miały bronić drogi z Przełęczy Glinne w kierunku Żywca.
Historia budowy.
Po aneksji Czechosłowacji w marcu 1939 konieczne stało się zabezpieczenie południowej granicy Polski, na której do tej pory nie było żadnych umocnień. Najistotniejsza stała się osłona kotlin beskidzkich, którymi hitlerowcy mogli w szybki sposób przedostać się na tyły polskich sił. Na terenie obecnej gminy Jeleśnia postanowiono umocnić dolinę rzeki Koszarawy i Krzyżówki, stąd też na punkt oporu składają się dwie grupy bojowe: "Przyborów" i "Krzyżowa". 
Prace fortyfikacyjne w rejonie Krzyżowej i Przyborowa prowadzono równocześnie z budową obiektów w Węgierskiej Górce. W planach rejon ten miał być broniony przez około 10 ostrogów fortecznych, połączonych gęstą siecią okopów. Obiekty zamierzano wybudować w najwęższych i najtrudniejszych do sforsowania odcinkach dolin. Uzbrojenie pozycji obronnej miało być podobne do tego, jakie zastosowano w Węgierskiej Górce (obiekty obok ckm-ów miały być uzbrojone w nowoczesne działa przeciwpancerne kalibru 37 mm). 
W kwietniu 1939 roku na wyznaczoną pozycję przybyła grupa wojsk inżynieryjnych mjr Wacława Śliwińskiego. Oddział dzięki pomocy 64 kompanii 10 batalionu Junackich Hufców Pracy i okolicznej ludności wybudował kolej wąskotorową od składów w Jeleśni aż do miejsca budowy (okolice OSP w Krzyżowej). Oprócz budowy obiektów wznoszono również sieć ziemnych stanowisk obronnych. 
Do 1 września 1939 roku wybudowano w sumie 5 schronów: 3 w Krzyżowej i 2 w Przyborowie. Oprócz tego zaczęto zbroić fundament pod kolejny schron oraz wykonano 2(?) wykopy.
Wojna obronna Polski 1939.
W dniu wybuchu wojny tylko jeden schron mógł zostać wykorzystany w celach obronnych (zdążył wyschnąć beton) i został on obsadzony przez Wojsko Polskie. Do jedynej walki w Krzyżowej i Przyborowie doszło 31 sierpnia, kiedy ostrzelano i uszkodzono nisko lecący niemiecki samolot zwiadowczy. 3 września pozycje polskie na rozkaz dowódcy zostały opuszczone, a jednostki wycofały się pod Myślenice (na stację Stronie). 
Współcześnie.
Dziś schrony w obu miejscowościach są zachowane niemalże w 100% i z powodu małego zainteresowania turystów i miejscowej ludności rzadko są odwiedzane. Są zapomnianym dzieckiem, które wydała polska szkoła fortyfikacji górskiej, być może dlatego nie podzieliły losów fortów w Węgierskiej Górce i nie uległy dewastacji.

</doc>
<doc id="439814" url="https://pl.wikipedia.org/wiki?curid=439814" title="Yardbirds">
Yardbirds



</doc>
<doc id="439819" url="https://pl.wikipedia.org/wiki?curid=439819" title="Wojna o Pierścień">
Wojna o Pierścień

Wojna o Pierścień – fikcyjny konflikt zbrojny ze stworzonej przez J.R.R. Tolkiena mitologii Śródziemia, opisany w powieści "Władca Pierścieni".
Do wojny doprowadził władca Mordoru Sauron, który usiłował odzyskać Jedyny Pierścień i zniszczyć wszystkich przeciwników skupionych na zachodzie Śródziemia – siły elfów, ludzi, krasnoludów oraz hobbitów.
Główne bitwy wojny o Pierścień miały miejsce w 3019 roku Trzeciej Ery, choć do pierwszych potyczek dochodziło już w 3018 roku. Wojna objęła znaczny obszar Śródziemia (Gondor i państewka na południe od niego, Rohan, Isengard, Harad Bliski i Daleki, Khand, Khazad-dûm, Mordor, Shire, Rhovanion, Dale, Królestwo pod Górą, Rhûn, Rivendell i Lothlórien).
Przebieg wojny.
Przygotowania.
Pod koniec Trzeciej Ery Sauron po raz kolejny przybrał materialną postać i rozpoczął odbudowywanie armii w Mordorze. Jego celem było odzyskanie Jedynego Pierścienia, który utracił trzy tysiące lat wcześniej w trakcie wojny z Ostatnim Sojuszem. Pojawienie się Saurona wyczuł Saruman, który poprzez magiczny artefakt zwany palantírem zaczął kontaktować się z władcą Mordoru. Czarodziej uległ sile Saurona i na jego polecenie zebrał wielotysięczną armię Uruk-hai, orków i Dunlandczyków w Isengardzie. Siły te miały zostać użyte przeciwko Rohanowi.
W 3018 roku Trzeciej Ery armie Mordoru i Isengardu były gotowe do wojny. W tym samym czasie w Rivendell po raz pierwszy zebrała się dziewięcioosobowa Drużyna Pierścienia. Jej zadaniem było dotarcie do Góry Przeznaczenia w Mordorze i zniszczenie Jedynego Pierścienia.
Atak Isengardu na Rohan.
Pierwszym etapem wojny były działania zbrojne Isengardu przeciwko królestwu Rohanu. 25 lutego 3019 roku doszło do pierwszej bitwy u brodów na Isenie, w której wojska Isengardu zostały odparte. 2 marca 3019 roku siły Sarumana przypuściły drugi atak na brody i tym razem pokonały wojska Rohanu. Król Théoden wycofał się wraz z większością swych sił do Rogatego Grodu i tam oczekiwał głównej armii Isengardu. Saruman wysłał 10 000 Uruków i orków, którzy mieli zdobyć Gród i zabić wszystkich obrońców. W dniach 3–4 marca 3019 roku miała miejsce bitwa o Rogaty Gród. Pomimo przewagi liczebnej, wojska Sarumana zostały pokonane przez połączone siły ludzi i huornów.
Niedługo później grupa entów zaatakowała Isengard i zniszczyła resztki sił Sarumana. Czarodziej przeżył, ale został uwięziony w swojej wieży.
Atak Mordoru na Gondor.
Do pierwszych starć między orkami z Mordoru a siłami Gondorczyków doszło już w czerwcu 3018 roku w czasie pierwszej bitwy o Osgiliath. W marcu 3019 roku potężna armia Saurona obległa stolicę Gondoru – twierdzę Minas Tirith. Z pomocą Gondorowi przybyło 6 000 jeźdźców z Rohanu i sprowadzeni przez Aragorna członkowie szarej drużyny razem z żołnierzami południowych lenn Gondoru. 15 marca 3019 roku doszło do największego starcia tej wojny, które przeszło do historii jako bitwa na polach Pelennoru. W walce zginęli m.in. król Théoden i Czarnoksiężnik z Angmaru. Ostatecznie wojska Saurona zostały pokonane, a połączone armie ludzi zaczęły szykować się do ataku na Mordor.
Walki na Północy.
Przed wybuchem wojny Sauron podzielił swoją armię na dwie grupy. Pierwsza została wysłana przeciwko Gondorowi. W tym samym czasie wojska zebrane w Dol Guldur na Północy Śródziemia zaatakowały Lothlórien. W marcu 3019 roku doszło do kilku bitew między orkami a elfami i entami. Wojska z Dol Guldur doznały w tych starciach porażek. Nie był to jednak koniec walk na Północy, bowiem sojusznicy Saurona ze Wschodu zaatakowali ludzi z Dale i krasnoludów spod Samotnej Góry. W dniach 15–17 marca 3019 roku toczyła się zażarta bitwa o Dale. W walce polegli królowie ludzi i krasnoludów – Brand i Dáin II Żelazna Stopa. Wojska Saurona zwyciężyły w polu, ale nie były w stanie zdobyć Samotnej Góry.
Upadek Mordoru.
Pozostali przy życiu żołnierze Gondoru i Rohanu (ok. 6 000 ludzi) pomaszerowali pod Czarną Bramę, gdzie napotkali kolejną armię Saurona (kilkadziesiąt tysięcy orków). W bitwie pod Morannonem wojska sprzymierzonych były bliskie klęski, ale w tym samym momencie Frodo Baggins dotarł do Góry Przeznaczenia i z pomocą Sama zniszczył Jedyny Pierścień. Wydarzenie to miało katastrofalne skutki dla Mordoru – ziemia się rozstąpiła i pochłonęła twierdzę Barad-dûr oraz większość orków. Sauron utracił swoją materialną postać i zniknął ze Śródziemia.
Pozbawione wodza armie Mordoru nie były w stanie skutecznie walczyć. W rezultacie bitwa pod Morannonem zakończyła się zwycięstwem wojsk ludzi, a obrońcy spod Samotnej Góry poszli do kontrataku i odzyskali swoje królestwa. Niedługo później padła twierdza Dol Guldur.
Bitwa Nad Wodą.
Ostatnim epizodem wojny o Pierścień była stoczona 3 listopada 3019 roku bitwa Nad Wodą w Shire między hobbitami a grupą bandytów na usługach Sarumana. W walce wzięło udział ok. 300 hobbitów i ponad 100 sług Sarumana. Potyczka zakończyła się zwycięstwem mieszkańców Shire. Niedługo później Saruman zginął z rąk swego sługi Grímy, co było ostatnim ważnym wydarzeniem wojny o Pierścień.
Wojna o Pierścień w filmach i grach.
Główne bitwy wojny o Pierścień zostały przedstawione w filmowej trylogii Władca Pierścieni w reżyserii Petera Jacksona. Wojna ta jest też motywem wielu gier komputerowych (m.in. ', ' oraz "") oraz gry planszowej "Wojna o Pierścień".

</doc>
<doc id="439831" url="https://pl.wikipedia.org/wiki?curid=439831" title="Czapsy">
Czapsy

Czapsy - rodzaj długich, najczęściej wykonanych ze skóry ochraniaczy na nogi jeźdźca.
Często spotykana część stroju kowbojów w westernach to typ westernowy. Osłaniają łydki, kolana i uda. Sięgają od stopy do pachwiny.
Półczapsy, "Half Chaps" (ang.) - zob. sztylpy.

</doc>
<doc id="439844" url="https://pl.wikipedia.org/wiki?curid=439844" title="Dordi Nordby">
Dordi Nordby

Dordi Agate Nordby (ur. 8 kwietnia 1964 w Bærum) – norweska curlerka praworęczna ze Snarøya. Zdobyła szereg medali w znaczących międzynarodowych zawodach podczas swojej blisko trzydziestoletniej kariery, włączając w to dwa złote medale na mistrzostwach świata i dwa złote na mistrzostwach Europy.
Zadebiutowała jako reprezentantka Norwegii w 1981 na ME, po dwóch latach zdobyła pierwszy, srebrny, medal. Wzięła udział w olimpiadzie zimowej odbywającej się w Calgary, gdzie zdobyła brązowy medal, który nie miał oficjalnie znaczenia, gdyż curling włączono do programu igrzysk olimpijskich w Nagano w 1998 roku. W 1990 i 1991 już jako skip Dordi osiągnęła szczyt swojej formy, prowadząc drużynę norweską do serii zwycięstw.
Wraz ze swoim zespołem zdobyła szereg nagród, jak chociażby brązowe medale mistrzostw w 1993, 1995, 1996, 2000 roku oraz srebro w 1997. Jednak jak dotąd nie udało jej się wywalczyć medalu na Olimpiadzie. Jej dotychczasowe starty zakończyły się na pozycji piątej w Nagano, siódmej w Salt Lake City i czwartej w Turynie.
Drużyna Dordi poniosła stratę, kiedy Hanne Wood musiała zakończyć swoją karierę, ze względu na kontuzję kolana. Jednakże wkrótce do zespołu dołączyła juniorka Linn Githmark i na Mistrzostwach Świata 2004, co zaowocowało srebrnym medalem, a w kolejnym roku - brązowym. Jakkolwiek w 2005 roku Githmark nie była już członkiem drużyny.
W 2003 Dordi wygrała nagrodę imienia Frances Brodie. Wyróżnienie to przyznawane jest graczowi, przez pozostałych uczestników, który wyróżnił się sportową postawą podczas zawodów. Nordby znana jest z tego, że na każdy mecz zabiera ze sobą termos z kawą i była nałogowym palaczem, jednak deklaruje, iż rzuciła palenie po blisko 25 latach. Dordi zapowiada, że będzie grać w curling dopóki „nie połamie kolan”.
W styczniu 2007 ogłosiła zakończenie kariery sportowej, jednak ponownie wygrała mistrzostwa kraju i reprezentowała Norwegię na Mistrzostwach Europy 2007 w grupie B. Norwegia wygrała Round-Robin, w fazie play off przegrała półfinał z Angilą 4:5. Gra w małym finale nie dawała możliwości awansu do grupy A więc Nordby po 2 endzie poddała mecz z Francją.
Dordi Nordby wystartowała w World Curling Tour 2008/2009 (w Oslo Cup), została sklasyfikowana na 5. pozycji i wygrała 910 dolarów.
Drużyna.
Byłe zawodniczki:

</doc>
<doc id="439847" url="https://pl.wikipedia.org/wiki?curid=439847" title="Black Rebel Motorcycle Club">
Black Rebel Motorcycle Club

Black Rebel Motorcycle Club – amerykańska grupa muzyczna grająca garage rocka, powstała w 1998 roku w San Francisco. Na początku istnienia prezentowała styl z wpływami shoegaze’u, z czasem silniejsze stały się inspiracje blues-rockowe. Założycielami zespołu są Robert Levon Been i Peter Hayes.
W 1998 zaczęli grać na żywo, początkowo pod nazwą "The Elements". Obecna nazwa zespołu powstała od słów określających gang motocyklowy Marlona Brando z filmu "The Wild One" z 1953 roku. W 1999 roku muzycy przenieśli się do Los Angeles i nagrali swoją pierwszą płytę demo, zaś dwa lata później opublikowali debiutancki album studyjny. Grupa jest znana z charakterystycznego image'u – muzycy najczęściej noszą czarne skóry.
Historia.
1998–2002.
Grupa powstała w 1998 roku z inicjatywy Petera Hayesa i Roberta Levona Beena. Panowie poznali się w szkole w Lafayette. Początkowo występowali razem w grupie Wave, która szybko się rozpadła. W 1996 roku Hayes dołączył do The Brian Jonestown Massacre, z którymi nagrał jedną płytę. Po jego odejściu z grupy panowie ponownie połączyli siły. Pierwszym perkusistą zespołu został Nick Jago, który wcześniej przerwał studia sztuk pięknych w Winchester School of Art i przeniósł się do Kalifornii. Początkowo grupa nosiła nazwę "The Elements", ale została ona zmieniona ze względu na istnienie innych zespołów o tej samej nazwie.
Rok później wydane zostało pierwsze demo składające się z 13 utworów. W tym samym czasie członkowie zespołu przenieśli się do Los Angeles. W międzyczasie krążek zaczął zyskiwać na znaczeniu – jedną z pierwszych rozgłośni radiowych puszczających ich utwory była amerykańska KCRW, a także BBC Sheffield, która nadała mu tytuł "Record of the Week". Muzycy stanęli przed wyborem wytwórni, w której wydać mieli swój pierwszy album studyjny. Po odrzuceniu ofert od Brother Records i Warner Music w maju 2000 roku podpisali kontrakt z Virgin Records.
3 kwietnia 2001 roku został wydany album "B.R.M.C.". Krytycy zwracali uwagę na psychodeliczne motywy oraz typowo brytyjskie brzmienie, mimo iż grupa wywodzi się ze Stanów Zjednoczonych. Z drugiej strony, grupa została skrytykowana za zbyt oczywiste inspiracje takimi zespołami jak The Jesus and Mary Chain i The Stone Roses. Been w wywiadzie dla magazynu "Twenty-Four Zine" stwierdził, że traktuje te porównania jako komplement, ale Black Rebel Motorcycle Club wnoszą swoje własne brzmienie. Pół roku po premierze płyta osiągnęła status złotej w Wielkiej Brytanii. Szczególne uznanie zyskał singel "Whatever Happened To My Rock'n'roll (Punk Song)", który znalazł się na liście 50 najlepszych singli roku 2002, przygotowanej przez New Musical Express. W październiku 2001 roku opublikowany został EP "Screaming Gun", na którym znalazły się odrzuty z sesji do długogrającego albumu.
W celu promocji albumu zespół ruszył w trasę. Najpierw wraz z The Dandy Warhols występowali w klubach w Ameryce Północnej, a od początku 2002 roku przenieśli się na Stary Kontynent. W ramach tej części trasy koncertowej wystąpili na największych europejskich festiwalach, takich jak Glastonbury, Roskilde czy Pinkpop. Problemy z wizą były powodem, przez który przez pierwszą część koncertów w Europie nieobecny był Nick Jago, którego zastąpił Peter Salisbury z The Verve.
2003–2004.
Pierwszą połowę 2003 roku muzycy spędzili w studiu, gdzie pracowali nad następcą "B.R.M.C.". 2 września został wydany album "Take Them On, On Your Own". Oprócz całkowicie nowych utworów na płycie znalazły się również "US Government" i "Suddenly", które zostały wydane wcześniej na pierwszym demo muzyków. Płyta została powszechnie uznana za nieco słabszą od debiutu, głównie ze względu na odejście od zróżnicowanego brzmienia w stronę garage rocka oraz podejmowania ryzyka i próby zaskoczenia słuchaczy. Mimo to płyta osiągnęła umiarkowany sukces, plasując się na 3. miejscu listy UK Albums Chart, jednak wypadając z pierwszej 50. już po 3 tygodniach. Podobnie jak debiut, została uhonorowana statusem złotej płyty w Wielkiej Brytanii, lecz tym razem osiągnięcie tego statusu trwało 2 tygodnie.
W sierpniu 2003 roku zespół ruszył w trasę promującą album. Była ona najdłuższa z dotychczasowych i zakończyła się równo rok po rozpoczęciu. Koncert w Leeds został przerwany z powodu zagrożenia zapaścią podłogi. Z tego powodu media okrzyknęły grupę "zespołem, który złamał parkiet". W sierpniu 2004 roku w trakcie V Festivalu Peter Hayes został poproszony o złożenie autografu na nadmuchiwanym penisie. Muzyk gwałtownie odmówił, a później bronił swojej decyzji, stwierdzając, że żart ten był dla niego obraźliwy.
Zaraz po zakończeniu touru, Nick Jago opuścił zespół. Odejście Jago miało związek z jego uzależnieniem od narkotyków. Symbolem problemów była sytuacja z gali rozdania nagród NME Awards. Perkusista odmówił zejścia ze sceny po odebraniu statuetki za najlepszy teledysk i stał na niej w milczeniu przez 9 minut. Wreszcie po nieudanym koncercie w Szkocji doszło do kłótni między Hayesem i Jago, wskutek czego ten drugi odszedł z grupy.
Bezpośrednio po wydaniu "Take Them On, On Your Own" pojawiły się spięcia z wytwórnią. Zespół twierdził, że nie wspiera ona promocji płyty. Ostatecznie kontrakt został rozwiązany. Robert Levon Been stwierdził później, że zespół nie miał dobrych układów z wytwórnią i szukał sposobu na opuszczenie Virgin.
2005−2006.
W 2005 roku zespół był bliski zakończenia działalności. Ostatecznie Hayes i Levon Been postanowili nagrać nowy album za własne pieniądze. Dopiero po nagraniu albumu zespół zabrał się za szukanie nowej wytwórni, która zajęłaby się jej dystrybucją. Płyta została wydana przez Echo w Europie i RCA w USA. Po odbyciu odwyku Nick Jago wrócił do zespołu, ale zdążył nagrać partie do zaledwie jednej piosenki, "Promise". W pozostałych utworach za partie perkusyjne odpowiada Paul Cobb, który był przyjacielem zespołu i właścicielem studia, w którym nagrano album. "Howl" jest jednocześnie pierwszym albumem grupy, na którym Robert Levon Been występuje pod prawdziwym nazwiskiem. Wcześniej używał nazwiska Turner w celu ukrycia informacji, że jego ojcem jest Michael Been, lider zespołu The Call.
Muzycy zdecydowali się zmienić oblicze zespołu sięgając po bardziej akustyczne brzmienie, bliższe bluesowi czy americanie. Sięgnęli również po szkice utworów, które powstały jeszcze w latach 90., przed ideą Black Rebel Motorcycle Club. W warstwie lirycznej album jest inspirowany wierszami Edgara Alana Poe oraz Allena Ginsberga, z którego tomiku poezji został zaczerpnięty tytuł. Album Howl został wydany 23 sierpnia 2005 roku i doczekał się pochwał ze strony krytyków, którzy zwracali uwagę na woltę stylistyczną i uwolnienie z dotychczasowych inspiracji. Jednocześnie, trzeci album studyjny dobrze poradził sobie na listach sprzedaży, uzyskując status srebrnej płyty w Wielkiej Brytanii.
Tradycyjnie po wydaniu płyty zespół ruszył w trasę koncertową, która obejmowała Amerykę Północną i Europę. Pierwszy raz w historii zespołu zatrudniony został dodatkowy gitarzysta. Mike Keating odpowiadał za dodatkowe partie gitarowe w trakcie koncertów.
2007–2009.
Wyjątkowo szybko zespół uporał się z kolejnym krążkiem. Album "Baby 81" został nagrany na przełomie lat 2006 oraz 2007 i wydany 1 maja 2007 roku. Tytuł nawiązywał do Baby 81, dziecka ocalałego po trzęsieniu ziemi na Oceanie Indyjskim w 2004 roku. Stylistycznie był to powrót do rockowego, mocniejszego brzmienia zespołu. Album otrzymał mieszane opinie. Podczas, gdy jedni chwalili powrót do klasycznego brzmienia grupy, inni zwracali uwagę na monotonię i wygładzoną, ugrzecznioną produkcję. Dla równowagi, wydany w grudniu 2007 roku minialbum "" zawierający utwory, które nie znalazły się na albumie długogrającym, posiadał ciemniejsze brzmienie. Czwarty krążek zespołu sprzedawał się najgorzej z dotychczasowych. Był to powód, dla którego RCA zrezygnowała z kontraktu z muzykami. Levon Been oskarżał później wytwórnię, że zwraca uwagę na krótkoterminowy zysk i opuściła zespół, gdy był w potrzebie.
W połowie 2008 roku Nick Jago ponownie opuścił zespół. W swoim oświadczeniu napisał, że został zwolniony w trakcie kolacji. Hayes i Levon Been twierdzili, że nie jest to prawdą, a Jago odszedł, by skupić się na solowym projekcie. Od razu po ogłoszeniu odejścia muzycy poinformowali, że jego zastępcą na pozostałą część trasy będzie Leah Shapiro, która wcześniej występowała w koncertowym składzie The Raveonettes. W dokumencie powstałym w 2013 roku Peter Hayes ujawnił, że poznał Shapiro dopiero po dołączeniu przez nią do zespołu, a w kwestii wyboru zaufał swojemu koledze z zespołu.
W trakcie trasy promującej płytę zespół ponownie korzystał z dodatkowych muzyków, z których później zrezygnował ze względu na problemy finansowe. Na początku 2008 roku grupa dała pierwsze koncerty w Azji, a konkretnie w Japonii. Pod koniec tego samego roku, również pierwszy raz w swojej historii, muzycy zawitali w Ameryce Południowej. 2009 był rokiem przerwy w działalności koncertowej, zespół zagrał jedynie dwa koncerty, w tym jeden w Polsce, 11 lipca w ramach Gdańsk Dźwiga Muzę.
Nieoczekiwanie, 1 października został wydany kolejny album studyjny, "The Effects of 333". Zawiera on 10 instrumentalnych, ambientowych kompozycji. Płyta została słabo przyjęta, mimo ostrzeżeń zespołu przed nieoczekiwaną zawartością. Pod koniec 2009 roku wydane zostało pierwsze wydawnictwo koncertowe. Zawierało ono zmontowane w jeden koncert fragmenty trzech występów, w Dublinie, Glasgow i Berlinie. Ponadto, dołączona została płyta audio z okrojoną wersją koncertu w formie DVD. Jest to pierwsze wydawnictwo wydane fizycznie w ramach własnej wytwórni. W tym samym roku grupa nagrała utwór "Done All Wrong", który pojawił się na ścieżce dźwiękowej filmu "".
2010–2011.
Z powodu problemów finansowych, zespół ponownie skorzystał z gościnności braci Cobb i nagrał materiał na nową płytę w należącym do nich studiu. Płyta została wydana przez Abstract Dragon, ale dystrybucją zajęły się Vagrant Records (w Stanach Zjednoczonych) i Cooperative Music Group (w Europie). Płyta "Beat the Devil's Tattoo" została wydana 5 marca 2010 roku, a jej tytuł zaczerpnięto z wiersza Edgara Allana Poe. Album jest powrotem zespołu do brudnego, garażowego grania. Płyta zebrała przeciętne recenzje. Ganiono zamknięcie zespołu we własnej niszy, brak pomysłów na ciekawe melodie i znikomą chęć eksplorowania nowych terytoriów. W związku z brakiem wsparcia dużej wytwórni, album słabo poradził sobie na listach sprzedaży. W Wielkiej Brytanii nie zmieścił się nawet w pierwszej 50 (ostatecznie sklasyfikowany został na pozycji 58).
Pozostała część roku upłynęła grupie na koncertowaniu. Po serii koncertów Europie zespół podążył do Australii i Japonii, by powrócić na Stary Kontynent w sierpniu, by zagrać na kilku festiwalach. 19 sierpnia, w trakcie koncertu na festiwalu Pukkelpop na zawał serca zmarł Michael Been – ojciec gitarzysty Roberta Levona Beena. Michael Been był mentorem i współproducentem nagrań zespołu, a w ostatnich latach również członkiem zespołu technicznego. Również 2011 rok upłynął na koncertowaniu, a zespół pierwszy raz w historii zagrał w Chinach.
1 października 2010 roku zespół wydał swoje drugie koncertowe DVD zatytułowane "Live in London". Album został zadedykowany tragicznie zmarłemu Michaelowi Beenowi, i jest jednocześnie ostatnim albumem, przy tworzeniu którego brał on udział. Występ został zarejestrowany 23 kwietnia tego roku w trakcie wyprzedanego koncertu w londyńskim klubie Forum.
2012–2016.
Rok 2012 stanowi przerwę w działalności koncertowej zespołu. Dopiero w grudniu grupa zagrała trzy koncerty w swoich rodzinnych stronach. Cały rok upłynął na pisaniu utworów na następcę "Beat the Devil's Tattoo". Na początku nowego roku ogłoszono, że siódmy album studyjny zostanie wydany 9 marca i będzie nosił tytuł "Specter at the Feast". Inspirację do tytułu grupa znalazła w sztuce "Makbet" Williama Shakespeare’a. Album stanowi próbę uporania się z żalem po śmierci Michaela Beena. Singel z tej płyty, "Let the Day Begin" jest coverem najbardziej popularnego utworu zespołu muzyka, The Call. Płyta uzyskała pochlebne recenzje, niektóre z nich stwierdzają, że jest to najlepszy album zespołu od czasów "Howl". Sprzedaż była również lepsza od poprzednika, w Stanach Zjednoczonych album osiągnął rekordową dla zespołu, 35 pozycję na liście Billboard 200.
W następnym roku zespół powrócił na największe europejskie festiwale, takie jak Roskilde czy Rock Werchter. Poza tym grupa odwiedziła w ramach trasy koncertowej Amerykę Północną, Australię oraz Azję. Trasa zakończyła się w sierpniu 2014 roku. 28 września zespół zagrał na Geogre Fest, na którym wykonał dwa covery utworów George’a Harrisona – "Art of Dying" oraz "Isn't It a Pity". Niedługo później ogłoszono, że perkusistka Leah Shapiro musi się poddać operacji mózgu w celu leczenia zespołu Arnolda-Chiariego. Z tego powodu zespół odwołał wszystkie zaplanowane koncerty. Pierwszy występ po wymuszonej przerwie miał miejsce 19 czerwca 2015 roku na Southside Festival.
9 czerwca 2015 roku zespół wydał kolejny album koncertowy. "Live in Paris" zawiera zapis koncertu z 21 lutego 2014 roku w La Trianon w Paryżu. Koncert był podzielony na dwie części – w pierwszej zespół zagrał całą płytę "Specter at the Feast", w drugiej najbardziej znane utwory grupy. DVD zdobyło statuetkę UK Music Video Awards w kategorii Best Live Music Coverage.
2017.
W pierwszej połowie 2017 roku ogłoszono jesienną trasę koncertową po Europie. Trasa po Stanach Zjednoczonych została ustalona na początek następnego roku. W połowie września zespół ogłosił wydanie nowego albumu studyjnego. Tego samego dnia opublikowany został pierwszy singiel z płyty zatytułowany "Little Thing Gone Wild". Premiera albumu "Wrong Creatures" przewidziana jest na 12 stycznia 2018 roku.

</doc>
<doc id="439849" url="https://pl.wikipedia.org/wiki?curid=439849" title="Jan Konarski (1447–1525)">
Jan Konarski (1447–1525)

Jan Konarski herbu Abdank (ur. 1447 w Konarach w Wielkopolsce, zm. 3 kwietnia 1525 w Krakowie) – biskup krakowski od 21 lipca 1503, archidiakon krakowskiej kapituły katedralnej i kantor sandomierski w 1516 roku.
Brat Andrzeja.
Życiorys.
Studiował na Akademii Krakowskiej. Bezgranicznie oddany rodzinie Jagiellonów, dworzanin Kazimierza Jagiellończyka, zarządca dóbr biskupich i marszałek dworu bpa. krakowskiego Fryderyka Jagiellończyka, doradca króla Aleksandra Jagiellończyka.
Od 1494 kanonikiem krakowskim, od 1496 proboszczem kolegiaty św. Michała na Wawelu. Był sygnatariuszem unii piotrkowsko-mielnickiej 1501 roku. Podpisał konstytucję "Nihil novi" na sejmie w Radomiu w 1505 roku. Podpisał dyplom elekcji Zygmunta I Starego na króla Polski i wielkiego księcia litewskiego na sejmie w Piotrkowie 8 grudnia 1506. Był wielkim orędownikiem kultu Matki Bożej w diecezji krakowskiej zaprowadził święto Niepokalanego Poczęcia Najświętszej Marii Panny, co ogłosił na zwołanym w 1510 synodzie diecezjalnym.
Był posłem Zygmunta I Starego na sejmik województwa krakowskiego w Proszowicach.
Zainicjował odnowę liturgiczną diecezji wydając nowe mszały i brewiarze. Zorganizował dokształcanie kleru, zreformował szkolnictwo parafialne. W dobrach biskupich wyremontował zamek w Bodzentynie. W rodzinnych Konarach wybudował kościół i hojnie go wyposażył. W dobrach należących do zamku Lipowiec nakazał wykopać stawy i rozwinął gospodarkę rybną, która dawała duże dochody biskupstwu krakowskiemu. W 1519 kupił od Krystyna Koziegłowskiego okręg Koziegłowy i przyłączył do dóbr książęcych w ramach księstwa siewierskiego.
Był mecenasem kultury, na swoim dworze zatrudnił Michała Lancza z Kitzingen, u którego zamówił zachowany do dziś a przechowywany w Muzeum Narodowym w Krakowie ołtarz tryptykowy do kaplicy grobowej w katedrze wawelskiej „Zaśnięcie N.M.Panny”. Jego fundacji były teżː "Tryptyk bodzentyński" z ok. 1508 oraz "Tryptyk kobyliński" z 1518 roku.
Schorowany (cierpiał na podagrę) w wieku 77 lat zrezygnował z rządów i oddał rządy w Krakowie biskupowi poznańskiemu Piotrowi Tomickiemu jako koadiutorowi za zgodą papieską. Ustalono wówczas, że po śmierci biskupa Konarskiego bp. Tomicki ma prawo objąć biskupstwo krakowskie, ale musi zrezygnować z poznańskiego.

</doc>
<doc id="439854" url="https://pl.wikipedia.org/wiki?curid=439854" title="Golub Dobrzyń">
Golub Dobrzyń



</doc>
<doc id="439855" url="https://pl.wikipedia.org/wiki?curid=439855" title="Dyskinezy">
Dyskinezy

Dyskinezy – nieskoordynowane i niezależne od woli ruchy kończyn lub całego ciała, wyginanie i prężenie, mimowolne ruchy warg, wysuwanie i chowanie języka. Dyskinezy dzieli się na wczesne i późne.

</doc>
<doc id="439857" url="https://pl.wikipedia.org/wiki?curid=439857" title="Ziarnopłon wiosenny">
Ziarnopłon wiosenny

Ziarnopłon wiosenny, jaskier wiosenny, dawniej pszonka ("Ficaria verna" Huds.) – gatunek rośliny wieloletniej z rodziny jaskrowatych. Geofit wiosenny głównie żyznych siedlisk leśnych Europy i zachodniej Azji, pospolity w Polsce. Roślina trująca w czasie kwitnienia, ale wcześniej liście są jadalne i dawniej były ważnym źródłem witaminy C na przednówku. Roślina uprawiana jest jako ozdobna, była także wykorzystywana jako lecznicza. Zawleczona na inne kontynenty stała się tam uciążliwym gatunkiem inwazyjnym. W obrębie gatunku wyróżnia się w zależności od ujęcia systematycznego 5 lub 7 podgatunków, spośród których dwa występują w Polsce.
Rozmieszczenie geograficzne.
Zasięg gatunku obejmuje niemal całą Europę, poza tym Azję Zachodnią, rejon Kaukazu i Syberię Zachodnią, a także Afrykę Północną. W Europie brak go na Islandii, w północnej i górskiej części Półwyspu Skandynawskiego i w północnej części Niziny Wschodnioeuropejskiej. W Polsce jest gatunkiem rodzimym, pospolitym na terenie niemal całego kraju, rzadszy jest miejscami na północnym wschodzie i w górach.
Jako gatunek inwazyjny rośnie w Ameryce Północnej, Japonii, Australii i Nowej Zelandii. Introdukowany został na kontynent amerykański prawdopodobnie jako roślina ozdobna i wciąż jako taki znajduje się w obrocie handlowym. Stwierdzony został po raz pierwszy zdziczały w Pensylwanii w 1867. Współcześnie występuje już jako zadomowiony w 26 wschodnich stanach USA, a także w Oregonie i Waszyngtonie, w Teksasie oraz we wschodnich i zachodnich prowincjach Kanady. Kilka stanów wprowadziło zakaz rozprzestrzeniania gatunku na ich obszarze (Connecticut, Massachusetts, Oregon i Waszyngton). W Ameryce Północnej stwierdzono obecność co najmniej 5 podgatunków sprowadzonych z Europy.
Zasięgi geograficzne poszczególnych podgatunków opisane zostały w sekcji „Systematyka i zmienność”.
Morfologia.
Gatunek bardzo zmienny w zależności od warunków siedliskowych, ale też nierzadko w obrębie pojedynczej rośliny. Zmienny jest zwłaszcza kształt i zabarwienie liści, liczba i wielkość części kwiatu. Różnice istotne taksonomicznie, pozwalające rozróżnić podgatunki, zestawione zostały w sekcji „Systematyka i zmienność”.
Biologia.
Rozwój.
Bylina, geofit wiosenny. Rozwija pęd nadziemny w okresie wczesnowiosennym, gdy na drzewach i krzewach brak liści. Okres letni i początek zimy rośliny spędzają w stanie uśpienia w postaci pęku bulw korzeniowych. Gdy pęd nadziemny zaczyna obumierać – na szczycie bulw korzeniowych formuje się przynajmniej jeden, okazały, biały pąk, któremu mogą towarzyszyć mniejsze pąki na sąsiednich bulwach. Pąk ten powiększa się w okresie od końca maja przez następne pół roku, przy czym wzrost następuje zwłaszcza w okresie, gdy temperatury są niższe niż 6 °C, a ustaje zupełnie gdy przekraczają 20 °C. Tempo wzrostu jest skorelowane także z wielkością bulw – na większych pąk jest bardziej okazały. Pąk rozwija się i wczesna faza wzrostu nowego pędu następuje jeszcze w okresie zimowym, czyli w warunkach krótkiego dnia i najniższych temperatur. W Europie Zachodniej w grudniu, a w Środkowej w styczniu – pąk na szczycie bulw korzeniowych zieleni się i wydłuża, wówczas też wyrastają długie, białawe korzenie. Pierwszych kilka liści jest łuskowatych i dopiero około połowy stycznia w Europie Zachodniej, a w Środkowej ok. miesiąc później – pojawiają się pierwsze liście odziomkowe. Po zakończeniu rozwoju włóknistych korzeni tworzyć się zaczynają nowe bulwy korzeniowe. Pęd kwiatonośny tworzy się w centrum rozety liści odziomkowych i od razu zwieńczony jest wyraźnym pąkiem kwiatowym.
Kwitnienie ma szczyt zwykle w końcu marca i trwa przez kwiecień, w Europie Środkowej i Wschodniej może przeciągnąć się do maja. Kwitnienie ziarnopłonu jest wskaźnikiem fenologicznego przedwiośnia. Pręciki i słupki dojrzewają prawie równocześnie – przy czym najpierw jednak pręciki znajdujące się w najbardziej zewnętrznej części kwiatu. Kwiaty mają miodniki w postaci małej łuski u nasady każdego płatka i są zapylane zwykle przez wabione nektarem owady (błonkoskrzydłe i muchówki). Gdy do zapylenia krzyżowego nie dojdzie – może nastąpić samozapylenie, jednak najwyraźniej zdarza się to rzadko. Kwiaty otwierają się tylko za dnia, kierując się w stronę słońca, natomiast nocą i w czasie deszczu zamykają się, co chroni organy generatywne przed uszkodzeniem z powodu niskich temperatur oraz zmniejsza ryzyko zjedzenia ich przez roślinożerców. Kwiaty wykonują ruchy termonastyczne przy różnicy temperatury wynoszącej 5–10 °C.
Nasiona powstają bardzo nielicznie u podgatunków poliploidalnych (większość kwiatów jest bezpłodnych – ich pyłek jest płonny), ale obficie u diploidalnych. Na jednej roślinie diploidalnej rozwija się średnio ponad 70 nasion (maksymalnie do ok. 150), przy czym około 1/3 owoców formy diploidalnej nie zawiera wykształconego nasiona. Na roślinach tetraploidalnych powstają średnio tylko dwa nasiona, maksymalnie do 10–15. Nasiona szybko opadają na ziemię – około połowy maja do czerwca. Posiadają elajosom i roznoszone są przez mrówki. Nasiona kiełkują wiosną następnego roku, przy czym przejście przez okres chłodny jest niezbędne do rozpoczęcia kiełkowania. Po wydaniu nasion pędy nadziemne w czerwcu żółkną i zanikają.
Kiełkowanie jest epigeiczne. Najpierw pojawia się i wydłuża korzeń pierwotny, następnie rozwija się pojedynczy liścień sercowatego kształtu (powstał w wyniku zrośnięcia pierwotnie dwóch liścieni – liczby typowej dla roślin dwuliściennych). Liścień osadzony jest na ogonku, który osiąga od 1,5 do 4 cm długości. Nasada i szczyty obu klap blaszki są zaokrąglone. W ciągu 2–3 miesięcy po rozpoczęciu kiełkowania rozwijać się zaczyna pierwsza bulwa korzeniowa. W ciągu pierwszego sezonu liście właściwe się nie rozwijają, ewentualnie pod jego koniec pojawiają się jeden, rzadko dwa liście.
Podgatunek typowy (tetraploidalny) występujący w Europie Środkowej, wobec znikomej produkcji nasion, rozmnaża się głównie wegetatywnie za pomocą bulw korzeniowych oraz bulwek łodygowych (rozmnóżek wegetatywnych). Powstają one w wyniku modyfikacji korzenia przybyszowego wyrastającego z węzła i może takich bulwek rozwinąć się kilka w jednym węźle. Pierwsza z nich związana jest z pąkiem znajdującym się w kącie liścia i łodygi i zwykle jest najdłuższa w grupie. Grupa bulwek wyrastająca z jednego węzła pozostaje ze sobą złączona i opada razem na ziemię, gdy pęd nadziemny ziarnopłonu zaczyna obumierać. Budowa anatomiczna bulwek i bulw korzeniowych jest podobna do korzeni – różnią się słabym rozwojem walca osiowego i silnym rozwojem kory pierwotnej, w której komórkach magazynowane są ziarna skrobi. Na dziesięciu roślinach wytwarzających bulwki zebrano ich 195, z czego 81% skiełkowało. Masowe wytwarzanie i gromadzenie się bulwek na powierzchni gleby nazwane było w krajach anglosaskich "potato rain" („deszcz ziemniaków”), a na ziemiach polskich „pszennym deszczem” i występować miało na powierzchni gleby po obfitych deszczach wiosennych.
Bulwki i bulwy korzeniowe są przemieszczane przez zwierzęta, zwłaszcza naruszające powierzchnię ziemi i żerujące w miejscach występowania ziarnopłonów. Są też one przenoszone przez wody w okresie wezbrań. Rozprzestrzenianiu się ich na terenach zaburzonych lub użytkowanych przez człowieka sprzyja wykonywanie prac ziemnych, przekopywanie lub oranie.
Dzięki rozmnażaniu wegetatywnemu podgatunki tri- i tetraploidalne tworzą często rozległe łany w miejscach występowania, podczas gdy podgatunki diploidalne, rozprzestrzeniające się dzięki nasionom, rosną zwykle pojedynczo i w różnej wielkości grupach. Rośliny wyrastające z bulwek w niewielkiej części zakwitają już w pierwszym roku rozwoju, podczas gdy rośliny wyrastające z nasion kwitnąć zaczynają najwcześniej w drugim roku życia.
Fitochemia i właściwości toksyczne.
Z substancji czynnych ziarnopłon zawiera alkaloidy (chelidoninę i cholerytynę), saponiny (fikarynę), garbniki, flawonoidy i liczne kwasy organiczne, w tym duże ilości kwasu askorbinowego (witaminy C).
Cała roślina w okresie kwitnienia i później jest trująca z powodu typowego dla przedstawicieli jaskrowatych glikozydu – ranunkuliny, rozkładającego się na anemoninę i protoanemoninę. Ta druga jest lotną substancją o ostrym zapachu i palącym smaku, działającą silnie toksycznie zwłaszcza na błony śluzowe i skórę. Najwięcej jest jej po przekwitnieniu lub w czasie kwitnienia. Przed kwitnieniem roślina najwyraźniej nie jest toksyczna – nie jest gorzka i jej różne części są jadalne. Największe stężenia protoanemoniny występują w łodygach i kwiatach. Toksynę eliminuje suszenie – następuje dimeryzacja trującej protoanemoniny w nietoksyczną anemoninę, ulegającej następnie hydrolizie w także nietoksyczne kwasy dikarboksylowe. Rozkład toksyn powoduje także obróbka cieplna.
W przypadku kontaktu ze skórą dojść może do podrażnienia i zaczerwienienia, odczuwania bólu, a nawet powstania wrzodów, pęcherzy i objawów stanu zapalnego. Wrażliwe na kontakt są spojówki, które łatwo i mocno się podrażniają, bolą, zaczerwieniają się i silnie łzawią.
Rzadko dochodzi do zatrucia ziarnopłonem z powodu gorzkiego i piekącego smaku protoanemoniny. W przypadku spożycia dochodzi do silnego podrażnienia błon śluzowych przewodu pokarmowego i czasem poważnych zaburzeń żołądkowo-jelitowych. Odczuwane są bóle w jamie ustnej i brzuchu, w jamie ustnej silnie wydzielana jest ślina, pojawić się mogą nadżerki błon śluzowych, także gardła. Wystąpić mogą nudności i wymioty, także krwawe. Zdarzyć się może w efekcie także odwodnienie i zaburzenia elektrolitowe. Ziele może działać hepatotoksycznie – udokumentowano pojedynczy przypadek zapalenia wątroby spowodowany doustnym przyjmowaniem ekstraktu z ziarnopłonu w celu leczenia hemoroidów.
Genetyka.
Podgatunki wytwarzające bulwki w węzłach łodygi są tetraploidami o liczbie chromosomów wynoszącej 2n = 32 (subsp. "bulbilifera" i "ficariiformis"), podczas gdy podgatunki ich nie wytwarzające są diploidami, u których 2n = 16. W miejscach gdzie nadkładają się zasięgi podgatunków różniących się ploidalnością (na przykład w Wielkiej Brytanii), występują mieszańce, w tym także triploidy (2n = 24; "F. verna" subsp. "fertilis" × subsp. "bulbilifera").
Stwierdzono występowanie dwóch linii różniących się wielkością genomu u najbardziej rozpowszechnionego podgatunku tetraploidalnego – subsp. "bulbilifera" (=subsp. "verna"). Na zachód od Renu wielkość genomu wynosi 34,2 pg i zasięg tej linii mieści się w obrębie zasięgu diploidalnego podgatunku "F. verna" subsp. "fertilis". W Europie Środkowej i Wschodniej wielkość genomu u podgatunku tetraploidalnego wynosi 31,3 pg. Sugeruje się w związku z tym, że linia zachodnia subsp. "bulbilifera" powstała w wyniku autotetraploidyzacji subsp. "fertilis", podczas gdy prekursorem linii wschodniej był subsp. "calthifolia".
Ekologia.
Siedlisko.
Ziarnopłon wiosenny rośnie najczęściej w żyznych lasach liściastych, zwłaszcza w lasach łęgowych i w wilgotnych grądach, unika natomiast lasów na glebach kwaśnych i ubogich, np. kwaśnych buczyn i kwaśnych dąbrów. Poza tym występuje na wilgotnych łąkach i pastwiskach, w zaroślach, nad brzegami potoków i źródeł, często też w parkach i ogrodach jako chwast. Utrzymuje się także na wykaszanych przydrożach i trawnikach.
Preferuje miejsca słabo nachylone, na stokach utrzymuje się tylko w pobliżu wypływów wód. W pełni sezonu wegetacyjnego stanowiska ziarnopłonu wiosennego często są silnie zacienione, przy czym cieniste miejsca preferuje podgatunek typowy (rozmnażający się głównie wegetatywnie tetraploid), podczas gdy zachodnioeuropejski diploidalny podgatunek płodny rośnie zarówno w miejscach latem ocienionych, jak i w miejscach nasłonecznionych. Niektóre podgatunki, jak "calthifolia", preferują nawet siedliska nasłonecznione takie jak murawy stepowe i widne zarośla. Rośliny rosnące w miejscach lepiej nasłonecznionych kwitną obficiej i mają lepiej rozwinięty system korzeniowy. Gleba na stanowiskach ziarnopłonu jest zróżnicowana, w szerokich zakresach odczynu pH, składu chemicznego i mechanicznego. Podgatunek płodny (zachodnioeuropejski subsp. "fertilis") dobrze rośnie jednak na glebach lekko zakwaszonych (od 4,4 do 6,9 pH), podczas gdy podgatunek wegetatywny (środkowoeuropejski subsp. "verna") preferuje gleby obojętne i lekko zasadowe (od 6,5 do 7,9 pH), zasobne w węglan wapnia. Podgatunek ten na glebach zakwaszonych wytwarza mniej i mniejsze bulwy korzeniowe i zmniejsza liczbę powstających bulwek w kątach liści. Oba najbardziej rozpowszechnione podgatunki preferują siedliska wilgotne i mokre lub zalewane okresowo. Ziarnopłon kusy (subsp. "calthifolia") rośnie często z kolei w miejscach suchych i na glebach zasolonych. W okresie spoczynku letniego rośliny nawet rozwijające się wiosną w miejscach wilgotnych dobrze znoszą susze. Zaczynając rozwój jeszcze w miesiącach zimowych ziarnopłon cechuje się dużą odpornością na mróz (młode liście przeżywają co najmniej –9,5 °C).
W górach zanika w piętrze pogórza, rzadki jest w reglu dolnym – osiąga do 1200 m n.p.m. w Tatrach i 1620 m n.p.m. w Alpach.
W typologii siedliskowej lasów Europy Środkowej gatunek jest wskaźnikowy dla siedliska lasu wilgotnego (Lw) i olsu jesionowego (OIJ).
Fitosocjologia i interakcje międzygatunkowe.
W lasach rośnie najczęściej pod okapem takich drzew jak: dąb szypułkowy i bezszypułkowy, jesion wyniosły, buk zwyczajny, wiąz górski, grab pospolity, klon jawor i olsza czarna, poza tym w zaroślach leszczyny pospolitej i czeremchy zwyczajnej oraz pod wierzbami. W warstwie runa w zbiorowiskach leśnych i zaroślowych do często towarzyszących gatunków należą: szczyr trwały, jaskier różnolistny, zawilec gajowy, czosnek niedźwiedzi, kuklik pospolity, pokrzywa zwyczajna. Poza lasami ziarnopłon wiosenny rośnie w różnych zbiorowiskach trawiastych, np. na łąkach, w zbiorowiskach okrajkowych z klasy "Artemisietea". Podgatunek tetraploidalny subsp. "bulbilifera" preferuje wilgotne i mokre łąki kaczeńcowe ("Calthion"), podczas gdy podgatunki diploidalne (subsp. "calthifolia" i "fertilis") rosną poza lasami zwykle na łąkach świeżych ("Arrhenatheretalia elatioris") lub nawet w ciepłych murawach.
W klasyfikacji zbiorowisk roślinnych Europy Środkowej gatunek charakterystyczny dla rzędu (O.) "Fagetalia", związku (All.)" Alno-Ulmion", zespołu (Ass.) łęgu jesionowo-wiązowego "Ficario-Ulmetum minoris". Rośnie często i obficie jednak także w łęgach jesionowo-olszowych, podgórskim łęgu jesionowym, w nadrzecznych olszynach górskich, w wilgotnych grądach, żyznych buczynach, w łęgach wierzbowych i łęgach wierzbowo-topolowych.
Gatunek dobrze znosi wydeptywanie i wypas zwierząt roślinożernych na stanowiskach (np. koni, bydła i owiec), choć wiąże się to zwykle ze zmniejszeniem rozmiarów roślin. Zwierzęta gospodarskie generalnie jednak unikają zgryzania ziarnopłonu.
Na ziarnopłonie żeruje szereg owadów w różnych fazach cyklu rozwojowego. Należą do nich z motyli: larwy "Olindia schumacherana" (="O. ulmana"), "Mellicta athalia", "Camptogramma bilineata", "Perizoma didymata", "Trigonophora flammea", "Cnephasia asseclana" i "C. incertana"; z muchówek: "Phytomyza ranunculi", "P. notata", "P. ranunculivora" i "P. halterata"; z chrząszczy: "Anthaxia nitidula", "Tropiphorus elevatus", oleica krówka i oleica fioletowa.
Telia rdzy "Urocystis ficariae" powstają na ogonkach liściowych ziarnopłonu od marca do czerwca. Spermogonia i ecja rdzy "Uromyces dactylidis" są częste na ogonkach i dolnej stronie liści od marca do maja. Pojawiające się na liściach żółtawe do brązowych plamki są wynikiem porażenia "Entyloma ficariae". Poza tym na liściach pasożytują też takie gatunki grzybów i grzybopodobnych lęgniowców, jak: "Septoria ficariae", "Perenospora ficariae", "Synchytrium anomalum", "Plasmoverna pygmaea", "Uromyces ficariae", "Uromyces rumicis", "Schroeteriaster alpinus", "Entyloma majewskii".
Na korzeniach ziarnopłonu stwierdzono mikoryzę arbuskuralną.
W silnie nasłonecznionych miejscach może zostać zagłuszony przez silnie rosnące rośliny, jednak sam też potrafi tworzyć różnej wielkości płaty utrudniające rozwój innym gatunkom.
Na terenach, gdzie jest gatunkiem inwazyjnym, ziarnopłon uznawany jest za jedno z głównych zagrożeń dla miejscowej flory lasów nizinnych, zwłaszcza na terenach zalewowych. Bardzo wcześnie rozwijając się, tworząc zwarte kobierce na dużych obszarach i wytwarzając wielką ilość korzeni wypiera gatunki rodzime, zwłaszcza o podobnej biologii rozwoju – efemery korzystające z okresu wiosennego, kiedy do dna lasu dociera promieniowanie słoneczne nie ograniczone przez listowie drzew i krzewów. Poza oddziaływaniem konkurencyjnym ziarnopłon ma potencjał allelopatyczny, wykazany w badaniach eksperymentalnych.
Systematyka i zmienność.
Gatunek ma współcześnie już ugruntowaną pozycję w odrębnym w stosunku do jaskrów "Ranunculus" rodzaju ziarnopłon "Ficaria". Zanim badania molekularne potwierdziły odrębność tych rodzajów, często bywał włączany do jaskrów jako "Ranunculus ficaria". Natomiast kwestią umowną i w efekcie zmienną jest klasyfikacja w obrębie rodzaju "Ficaria", w obrębie którego w niektórych ujęciach wyróżnia się kilka gatunków (np. cztery według "The Plant List"), a w innych łączy je wszystkie jako podgatunki w obrębie "Ficaria verna".
Przy ujęciu pierwszym w obrębie gatunku wyróżnia się pięć, a przy drugim – siedem podgatunków. W ujęciu Veldkampa z siedmioma podgatunkami rodzaj "Ficaria" jest monotypowy. "F. popovii" i "F. fascicularis" stanowią "F. verna" subsp. "kochii", a "F. ficarioides" – "F. verna" subsp. "ficarioides".
Nieco problematyczne w tym gatunku jest ustalenie podgatunku typowego. Jako pierwszy ustalił lektotyp Benson w 1954, wskazując okaz z herbarium Linneusza ("Herb. Linn. 715.12 (LINN.)") nie posiadający przypisanego pochodzenia, przy czym jednak zakłada się, że roślina pochodzić mogła albo ze Szwecji, albo z Holandii. Inny syntyp zebrany został przez Linneusza na posiadłości Clifforda w Heemstede w Holandii. W 1994 lektotyp został zidentyfikowany błędnie jako takson diploidalny ziarnopłonu występujący w Europie Zachodniej, który jednak na pewno nie rośnie w Szwecji i do 1976 nie był też notowany w Holandii. W krajach tych pospolicie rośnie natomiast tetraploid o zasięgu środkowoeuropejskim i to on opisany jako "F. verna" subsp. "bulbilifer" powinien być traktowany jako podgatunek typowy (nominatywny), czyli "F. verna" subsp. "verna" ("F. verna" subsp. "ficaria"), podczas gdy właściwą nazwą dla podgatunku diploidalnego jest "F. verna" subsp. "fertilis".
Wykaz podgatunków (dwa pierwsze występują w Polsce):
Różnice w morfologii roślin uważane dawniej za podstawę dla wyróżniania różnych form (inne od typowych liczby i wielkości płatków, łodygi cieńsze lub krótsze) nie są uznawane współcześnie za znaczące taksonomicznie.
Nazewnictwo.
Naukowa nazwa rodzaju nadana została roślinie prawdopodobnie przez Otto Brunfelsa i prawdopodobnie od łac. "ficus" = figa, ze względu na bulwki jadalne. Epitet gatunkowy "verna" pochodzi od łac. "ver" = wiosna i oznacza roślinę kwitnącą wiosną.
Gatunek współcześnie w zależności od ujęcia systematycznego określany jest zwyczajową nazwą „ziarnopłon wiosenny” lub „jaskier wiosenny”. W przeszłości udokumentowano szereg nazw zwyczajowych, takich jak: babikrówka ("Biblioteka Fizyko-ekonomiczna", 1788), jaskier trędowaty i jaskier trędowy (np. u Krzysztofa Kluka, 1811), od dawnej nazwy łacińskiej ("Chelidonium minus"; zobacz też → glistnik jaskółcze ziele) określany był jako: celidonia mniejsza, jaskółcze gniazdo mniejsze, ziele jaskółcze mniejsze, mnieysza celidonia (Marcin z Urzędowa w połowie XVI wieku), sandalina mniejsza; poza tym: pszonka (Syreniusz), kaczeniec, knieć, lśniące ziele, mysze jajka, świni wrzód, złotnik mniejszy, trędownik mniejszy. Nazwa „ziarnopłon” podana została w XIX wieku w licznych źródłach (np. przez Stanisława B. Jundziłła i Józefa Szafarkiewicza). W pierwszych wydaniach "Roślin polskich" w początkach XX wieku, gdy ustalano binominalne mianownictwo zwyczajowe na wzór naukowego, gatunek włączony został do rodzaju jaskier jako „jaskier ziarnopłon”, ale już przez Józefa Rostafińskiego nazwany został „ziarnopłonem wiosennym”.
Zagrożenia i ochrona.
Gatunek nie został poddany ocenie w stosunku do kryteriów zagrożenia Międzynarodowej Unii Ochrony Przyrody – nie jest ujęty na czerwonej liście gatunków zagrożonych. Na czerwonych listach różnych krajów ujęty jest zwykle jako gatunek niezagrożony (gatunek najmniejszej troski – LC), np. w Niemczech, Anglii, Irlandii, Holandii, Szwajcarii, Estonii.
W skali regionalnej (krajowej) niektóre podgatunki na skrajach zasięgów ujmowane są już na czerwonych listach z różnym statusem zagrożenia. Podgatunek subsp. "calthifolia" (ziarnopłon kusy) umieszczony został na polskiej czerwonej liście w kategorii DD (stopień zagrożenia nie może być określony ze względu na brak dostatecznych danych), a w Czechach w kategorii C3. W Jordanii "Ficaria verna" ujęty jest na czerwonej liście jako gatunek zagrożony EN.
Znaczenie użytkowe.
Roślina ozdobna.
Ziarnopłon wiosenny bywa uprawiany jako roślina ozdobna, szczególnie jako roślina okrywowa pod drzewami, ale też zalecana do ogrodów skalnych i na obrzeża rabat. Jego walorem są jaskrawo złociste kwiaty i żywozielone liście, często z jasnymi lub ciemnymi plamkami, oraz fakt, że zakwita bardzo wcześnie i podobnie jak w środowisku naturalnym może rosnąć w miejscach latem zacienionych, gdyż rozwija się wczesną wiosną, zanim drzewa wypuszczą liście. W miejscach, gdzie ziarnopłon jest uprawiany, zaleca się sadzenie roślin, które są ozdobne w drugiej połowie lata, ponieważ części nadziemne ziarnopłonu zamierają na jego początku. Ewentualnie dobrymi towarzyszami ziarnopłonu są rośliny zachowujące liście przez całe lato, takie jak paprocie, konwalia majowa, przylaszczka pospolita, fiołek wonny.
Roślina może być ekspansywna w odpowiednich dla siebie warunkach siedliskowych i nierzadko w ogrodach jest uciążliwym chwastem.
Oprócz typowej formy gatunku uprawia się bardziej ozdobne kultywary, których walorem jest też to, że są mniej ekspansywne od formy typowej.
Roślina lecznicza.
Ziele ziarnopłonu ("Herba Ficariae") uznawane było za lecznicze i używane w medycynie ludowej. Zbierano je przy bezdeszczowej pogodzie i suszono w miejscu zacienionym.
Ekstraktu z ziela używano do kąpieli w celu leczenia hemoroidów, brodawek i świerzbu. Ziele wykorzystywano także przy krwawieniach z dziąseł, do przemywania drobnych zranień, a sokiem łagodzono ukąszenia owadów. Na Wyspach Brytyjskich wywarem z korzeni i ziela leczono też skrofulozę (zgrubienia węzłów chłonnych dawniej zwane zołzami – ang. "king’s evil"). Zarówno to, jak i leczenie guzków krwawniczych oraz różnych brodawek tłumaczono zgodnie z nauką o sygnaturach wskazaniem przez Stwórcę za pomocą kształtu, w tym wypadku bulw korzeniowych, co leczy dane ziele. Pisał o tym Nicholas Culpeper w 1652, a wcześniej Pierandrea Matthioli.
Do analogicznych dolegliwości, jak tradycyjnie leczonych ziarnopłonem, stosuje się tzw. leki homeopatyczne sporządzane z udziałem tego ziela.
Roślina jadalna.
Bulwy ziarnopłonu były spożywane już w mezolicie i neolicie, o czym świadczą znaleziska archeologiczne z różnych miejsc w Europie. Jadalne są młode liście, bulwki i pąki kwiatowe. Dawniej ludność wiejska wczesną wiosną (na tzw. przednówku) spożywała młode liście ziarnopłonu, uważając je za smaczne warzywo. Ze względu na dużą zawartość witaminy C młode liście pomagały zapobiegać szkorbutowi. W Niemczech ziarnopłon nazywany był "skorbutkraut," podobnie jak warzucha lekarska, i opisywany był jako mający podobne właściwości. W celu uzyskania liści etiolowanych (pozbawionych zupełnie goryczy) posypywano miejsca rozwoju ziarnopłonów trocinami.
Krzysztof Kluk smak liści określał jako „słodkawy, nieco tłusty, nie bardzo przyjemny”. Mogą być one spożywane surowe i gotowane, przyrządzane podobnie jak szpinak. Młode listki uznawane są za wartościowy dodatek do sałatek wiosennych. Pąki kwiatowe można przyrządzać tak jak pąki kaparów. Bulwki łodygowe są jadalne po przegotowaniu, ewentualnie pieczone. Na Korsyce spożywano przegotowane bulwki z olejem oliwkowym, doprawione solą morską.
Ze względu na wzrastający udział piekącej i toksycznej protoanemoniny roślina staje się gorzka i lekko trująca w okresie kwitnienia. Ostry smak jest sygnałem, że rośliny spożywać już nie należy.
Uprawa.
Ziarnopłon wymaga gleby żyznej, próchnicznej, neutralnej i w okresie wiosennym wilgotnej. Ze względu na rozwój pędów w okresie wczesnowiosennym – przed rozwojem liści na drzewach i krzewach – dobrze rośnie także na stanowiskach cienistych w okresie letnim. Może być uprawiany w strefach mrozoodporności od 4 do 8 (cały obszar Polski). Mnoży się go przez podział bulw korzeniowych w okresie letnim, po zaschnięciu pędów nadziemnych. Niektóre odmiany można rozmnażać także z nasion. Rośliny nie cierpią istotnie od szkodników lub chorób.
Zwalczanie.
Na obszarach, gdzie ziarnopłon jest gatunkiem inwazyjnym, podejmowane są działania w celu jego eliminacji, przy czym uznawany jest za bardzo trudny do zwalczenia. Usuwanie mechaniczne roślin wymaga znacznego przekształcenia powierzchni ziemi i nie daje gwarancji skutecznej eliminacji wszystkich bulwek. Dlatego działanie takie daje efekt tylko przy konsekwentnym stosowaniu w kolejnych latach i przy niewielkiej skali inwazji w danym miejscu. Użycie herbicydów jest oceniane jako bardziej skuteczne i nie narusza powierzchni gleby. Ze względu na krótki okres rozwoju pędu nadziemnego, ale też ze względu na potrzebę ochrony gatunków rodzimych, rekomendowane jest stosowanie środków chemicznych (glifosat w połączeniu ze środkami powierzchniowo czynnymi) na liście ziarnopłonu na przełomie zimy i wiosny. Ze względu na potrzebę ochrony płazów, wrażliwych na te związki, stosowanie ich powinno zostać zakończone w marcu. Później rekomenduje się tylko usuwanie mechaniczne.
Ziarnopłon wiosenny w kulturze.
Zafascynowany kwiatami ziarnopłonu był angielski poeta William Wordsworth, który poświęcił temu gatunkowi trzy poematy. Po śmierci Wordswortha, na kamiennej tablicy upamiętniającej go w kościele św. Oswalda w Grasmere, zamierzano przedstawić motyw ziarnopłonu (ang. "lesser celandine"), ale przez pomyłkę wyrzeźbiony został glistnik jaskółcze ziele (ang. "greater celandine"). Poemat pt. "Celandine" napisał także Edward Thomas.
Ziarnopłony pojawiają się w powieści "Lew, czarownica i stara szafa" z cyklu "Opowieści z Narnii" autorstwa C.S. Lewisa, stanowiąc symbol powrotu Aslana, końca stuletniej zimy i budzącego się życia (w polskim przekładzie Andrzeja Polkowskiego oddane jako „chelidonium”, czyli glistnik). Wymieniane są kilkakrotnie także w powieści D.H. Lawrence’a "Synowie i kochankowie", będąc ulubionymi kwiatami głównego bohatera – Pawła Morela.
Według tradycji walijskich kwitnienie ziarnopłonów wskazywać miało właściwą porę na wykonanie zasiewów.

</doc>
<doc id="439859" url="https://pl.wikipedia.org/wiki?curid=439859" title="Trevor Goddard">
Trevor Goddard

Trevor Joseph Goddard (ur. 14 października 1962 w Londynie, zm. 7 czerwca 2003 w Hollywood) − brytyjski aktor telewizyjny.
Życiorys.
Wczesne lata.
Urodził się w dzielnicy Londynu − Croydon jako syn Erica i Clary Goddard. W latach 1974−79 uczęszczał do Ravensbourne School, Hayes Lane, w Bromley. W 1977 jako punk pomógł stworzyć szkolny zespół The Belsen Horrors (nazwa pochodziła od utworu Sex Pistols), który przetrwał do roku 1978. Później, w latach 1979−80 był perkusistą w innej punkowej kapeli Vamp. Grupa ta była prowadzona przez Wayne’a Cregana, który był jednym z pierwszych członków angielskiej formacji X-Ray Spex. Bromley był ściśle związany z wczesnym ruchem punk: Poly Styrene (X-Ray Spex), Siouxsie Sioux (Siouxsie and the Banshees) i Billy Idol, który podobnie jak Trevor uczęszczał do Ravensbourne School for Boys.
Kariera.
Zanim rozpoczął karierę aktorską był bokserem (mierzył 185 cm wzrostu). Stał się znany przede wszystkim z roli Kano w filmie "Mortal Kombat" (1995) oraz kreacji Mica Brumbiego w serialu "JAG" (1998−2001). Polscy widzowie mogą go również kojarzyć z filmem "Śmiertelny rejs" (1998), Goddard grał tam jednego z terrorystów. W "Najemnikach" (1994) pojawił się u boku Dolpha Lundgrena.
Grał jednego z piratów w filmie "" (2003) z udziałem Johnny’ego Deppa i Orlando Blooma. W 2010 roku wydano niezależny film "Flexing with Monty" − nakręcony w połowie lat 90. Goddard wcielił się w nim w postać tytułową.
Życie prywatne.
7 czerwca 2003 w Hollywood zmarł w wieku 40 lat z powodu przypadkowego przedawkowania narkotyków. Sekcja zwłok ustaliła przyczyny śmierci – śmiertelną kombinację kokainy, heroiny i leków na receptę, co zakwalifikowano jako nieszczęśliwy wypadek a nie samobójstwo. W chwili jego śmierci, Goddard, ojciec dwójki dzieci, był w trakcie rozwodu z żoną Ruth-Ann.

</doc>
<doc id="439868" url="https://pl.wikipedia.org/wiki?curid=439868" title="Robocop">
Robocop



</doc>
<doc id="439870" url="https://pl.wikipedia.org/wiki?curid=439870" title="István Kovács (dyplomata)">
István Kovács (dyplomata)

István Kovács (ur. 19 sierpnia 1945 w Budapeszcie) – węgierski dyplomata, historyk, pisarz, poeta i tłumacz literatury polskiej. W latach 1994-1995 i 1999-2003 konsul generalny Węgier w Krakowie.
Życiorys.
Absolwent historii i polonistyki na Wydziale Humanistyki Uniwersytetu im. L. Eötvösa (1968). W latach 1972–1981 pracował w zespole badawczym literatur wschodnioeuropejskich Węgierskiej Akademii Nauk (MTA). W latach 1981–1990 wykładał w Katedrze Filologii Polskiej ELTE.
W latach 1990–1994 był radcą ds. kultury ambasady Węgier w Warszawie, a następnie konsulem generalnym Republiki Węgierskiej w Krakowie w latach 1994–1995 oraz 1999–2003. W ciągu 5 lat pracy w Krakowie doprowadził do odsłonięcia ponad 20 rozmaitych pomników węgierskich, tablic pamiątkowych, do nawiązania licznych kontaktów partnerskich, a także wystąpił z ponad stoma wykładami na temat węgiersko-polskich stosunków historycznych.
Wieloletni wykładowca na Uniwersytecie Loranda Eotvosa w Budapeszcie. W roku 1995 kierował założoną przez siebie Katedrą Polonistyki na Uniwersytecie Petera Pazmaniya w Piliscsabie. W latach 2004–2011 był współpracownikiem naukowym Instytutu Historii Węgierskiej Akademii Nauk, dla którego przygotował wydany w 2007 r. Leksykon legionu polskiego 1848-1849, zawierający kilka tysięcy biogramów. Za tę pracę otrzymał nagrodę Węgierskiej Akademii Nauk.
Tłumaczył na język węgierski dzieła takich pisarzy jak: Marian Brandys, Melchior Wańkowicz, Ryszard Kapuściński, Jarosław Iwaszkiewicz, Edward Stachura, Stanisław Komornicki oraz wielu innych polskich poetów. Przełożył także utwory kilku poetów i prozaików niemieckich, m.in. Georga Büchnera.
Był pomysłodawcą postawienia kopijników na grobach bohaterów powstańczych zasłużonych dla narodu węgierskiego, m.in. w Zwierzyńcu i Jarosławiu, za co przyznano mu tytuł Honorowego Obywatela tych miast. Posiada także honorowe obywatelstwo Gorlic i Lubaczowa. Jako pierwszy Węgier został honorowym obywatelem Krakowa. Jest członkiem Rady Programowej WFK „Akcent”.
Obecnie dr István Kovács jest pracownikiem Instytutu Historii Węgierskiej Akademii Nauk w Budapeszcie.
Jego córką jest obecna ambasador Węgier w Polsce Orsolya Zsuzsanna Kovács.

</doc>
<doc id="439871" url="https://pl.wikipedia.org/wiki?curid=439871" title="Jams chiński">
Jams chiński



</doc>
<doc id="439873" url="https://pl.wikipedia.org/wiki?curid=439873" title="Chiński ziemniak">
Chiński ziemniak



</doc>
<doc id="439880" url="https://pl.wikipedia.org/wiki?curid=439880" title="Gacek brunatny">
Gacek brunatny

Gacek brunatny, gacek wielkouch ("Plecotus auritus") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1758 roku szwedzki przyrodnik Karol Linneusz nadając mu nazwę "Vespertilio auritus". Holotyp pochodził z Europy (Szwecja). Podgatunek "begognae" po raz pierwszy zgodnie z zasadami nazewnictwa binominalnego opisał w 1994 roku hiszpański zoolog Oscar de Paz nadając mu nazwę "Plecotus auritus begognae". Okaz typowy pochodził z obszaru 7,5 km na północny zachód od Vinuesy, na wysokości 1735 m n.p.m., w prowincji Soria, w Hiszpanii. 
Autorzy "Illustrated Checklist of the Mammals of the World" rozpoznają dwa podgatunki.
Zasięg występowania.
Gacek brunatny występuje w Europie zamieszkując w zależności od podgatunku:
Morfologia.
Długość ciała (bez ogona) 39–46 mm, długość ogona 39–49 mm, długość ucha 29–35 mm, długość tylnej stopy 7–9 mm, długość przedramienia 35,5–42,8 mm; masa ciała 6–9 g. Podgatunek "begognae" jest nieco większy od podgatunku nominatywnego. Nietoperz mały. Futro na grzbiecie żółtobrązowe lub brązowe, na brzuchu białawe. Błony lotne brązowawe, ucho bardzo duże, długości przedramienia, szerokie. Uszy stykają się, ale nie zrastają u nasady. W czasie spoczynku najczęściej są ukryte pod skrzydłami, a widoczne pozostają jedynie koziołki. Koziołek nożowaty, od połowy zwężony o 1/2, o długości do 18 mm. Błona skrzydłowa przyczepiona u nasady palców stopy. Ostroga sięga do połowy odległości między piętą a ogonem, czasem nieco bliżej. Brak płatka. Koniec ogona wystaje poza błonę ogonową na ok. 3 mm. Wzór zębowy: I formula_1 C formula_2 P formula_1 M formula_4 = 36. Kariotyp wynosi 2n = 32 i FNa = 50.
Ekologia.
Siedlisko.
Występuje zarówno w lasach, jak i na obszarach zabudowanych. Latem kolonie rozrodcze spotykane są w budynkach (głównie na strychach), w dziuplach drzew oraz skrzynkach dla ptaków i nietoperzy. Kolonie te są niewielkie, liczą od kilku do kilkudziesięciu dorosłych samic. Zimuje w bardzo różnych kryjówkach, najczęściej chłodnych. Dominuje w małych, przydomowych piwnicach, gdzie jest zwykle najliczniejszym gatunkiem nietoperza. Często występuje w chłodnych jaskiniach i fortyfikacjach, rzadziej w studniach. Sporadycznie znajdowano go zimą w dziuplach drzew i na strychach. Jest to gatunek osiadły, sezonowe przeloty nie przekraczają kilkudziesięciu kilometrów.
Pokarm i żerowanie.
Żeruje, latając w pobliżu koron drzew i krzewów, często zbierając drobne bezkręgowce z liści czy ścian budynków. W skład pokarmu tego gatunku wchodzą głównie motyle nocne (zwłaszcza ćmy z rodziny sówkowatych), jak również muchówki i skorki. Atakując owada, gacek brunatny przerywa echolokację i kieruje się słuchem biernym, nasłuchując wielkimi uszami dźwięki wydawane przez ofiarę, np. trzepoczącą skrzydłami. Pozwala mu to na chwytanie motyli nocnych (zdolnych do słyszenia ultradźwięków), niedostępnych jako pokarm dla innych gatunków nietoperzy z rodziny mroczkowatych. Sygnały echolokacyjne gacków są bardzo słabe (o zasięgu 2-3 metrów) i służą im jedynie do orientacji w przestrzeni, m.in. lokalizacji przeszkód.
Ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.

</doc>
<doc id="439887" url="https://pl.wikipedia.org/wiki?curid=439887" title="Autogamia">
Autogamia

Autogamia, autofertylizacja, samozapłodnienie – sposób rozrodu organizmów, w wyniku którego dochodzi do powstania zygoty z komórek rozrodczych wytwarzanych przez ten sam organizm. Zachodzi tylko u organizmów obupłciowych. U roślin nasiennych autogamia określana jest mianem samopylności (samozapylenia). U organizmów jednokomórkowych autogamia jest powszechna u sporowców parzydełkowych, rzadziej u okrzemek, otwornic, słonecznic. U zwierząt występuje bardzo rzadko, m.in. u tasiemców, sporadycznie u niektórych ślimaków płucodysznych.
Określenie używane bywa także jako synonim endomiksji u orzęsków.

</doc>
<doc id="439888" url="https://pl.wikipedia.org/wiki?curid=439888" title="Bleiburg">
Bleiburg

Bleiburg (słoweń. "Pliberk") – miasto i gmina w Austrii, w kraju związkowym Karyntia, w powiecie Völkermarkt, położone na południowy wschód od Klagenfurt am Wörthersee, przy granicy ze Słowenią, na wysokości 479 m n.p.m. Według danych na 1 stycznia 2018 gminę zamieszkiwało 4 072 osób, zaś miasto 1 395 mieszkańców.
W okolicach Bleiburga, obok Austriaków, mieszka również spora grupa Słoweńców karynckich (ponad 30% populacji gminy), dlatego używa się tam oficjalnie dwujęzycznych napisów (nazwa miasta i gminy często zapisywaną jest jako Bleiburg/Pliberk).
Miejscowość o charakterze turystycznym (ośrodek sportów zimowych), znana przede wszystkim:
Swoją siedzibę ma tutaj również siatkarski klub SK Aich/Dob.
Podział administracyjny.
Gmina Bleiburg podzielona jest na 12 gmin katastralnych: Aich, Bleiburg, Grablach, Kömel, Moos, Oberloibach, Rinkenberg, St. Margarethen, Schattenberg, Unterloibach, Weißenstein, Woroujach.
Na terenie gminy Bleiburg znajdują się 23 miejscowości, po ukośniku podano oficjalną nazwę urzędową w języku słoweńskim (w nawiasach podano liczbę mieszkańców, według stanu na 1 stycznia 2018):

</doc>
<doc id="439891" url="https://pl.wikipedia.org/wiki?curid=439891" title="Wielicki Szczyt">
Wielicki Szczyt

Wielicki Szczyt (słow. "Velický štít", niem. "Felker Spitze", węg. "Felkai-csúcs") – zwornikowy szczyt o wysokości 2320 m n.p.m. znajdujący się w grani głównej Tatr Wysokich w ich słowackiej części. Od Małego Wielickiego Szczytu na wschodzie oddzielony jest Wyżnią Wielicką Ławką, a od Litworowego Zwornika w masywie Litworowego Szczytu na południowym zachodzie oddziela go głęboko wcięta Wielicka Przełęcz. Wielicki Szczyt nie jest dostępny żadnymi znakowanymi szlakami turystycznymi, dla taterników najciekawsze są jego północne i północno-zachodnie urwiska.
Masyw Wielickiego Szczytu rozciąga się od Wielickiej Przełęczy na zachodzie do przełęczy Polski Grzebień na wschodzie, poprzez którą sąsiaduje z Małą Wysoką. W masywie można wyróżnić kilka drugorzędnych obiektów, od głównego wierzchołka na wschód są to:
Wielicki Szczyt jest zwornikiem dla grani wybiegającej na północ, oddzielającej kocioł Litworowego Stawu w Dolinie Litworowej od Kotła pod Polskim Grzebieniem. Grań ta ma charakter wielkiej grzędy. U jej podnóża znajduje się Litworowa Przehyba, oddzielająca masyw Wielickiego Szczytu od Hrubej Turni. W północnej grani, tuż pod wierzchołkiem położona jest przełęcz Wyżni Ogrodowy Przechód, poniżej której grzbiet się rozwidla. W odnodze północno-zachodniej położony jest Niżni Ogrodowy Przechód, zaś odnoga północna przez Zmarzły Przechód opada na Litworową Przehybę.
Południowe stoki Wielickiego Szczytu opadają do Wielickiego Kotła. Ich górną częścią jest płytowa i urwista ściana bloku szczytowego, mierząca około 70 m wysokości, z podnóżem w żlebie opadającym z Wyżniej Wielickiej Ławki. Wyższe są ściany opadające do Doliny Litworowej – północna o wysokości około 250 m i północno-zachodnia, wysoka na około 300 m. Rozdzielone są one północno-zachodnim filarem, urwistym w swych dolnych 2/3 z ponad 300 m wysokości. W dolnej i środkowej części północno-zachodniej ściany Wielickiego Szczytu rozciąga się szereg piarżystych tarasów zwanych Litworowymi Ogrodami – Niżni Litworowy Ogród (1920–1950 m), Pośredni Litworowy Ogród (2020–2050 m) i Wyżni Litworowy Ogród (2150–2170 m).
Nazewnictwo Wielickiego Szczytu wywodzi się bezpośrednio od położonej poniżej jego Doliny Wielickiej. Niegdyś wraz z Litworowym Szczytem określany był zbiorczą nazwą "Wysokie Gerlachowskie" – z uwagi na położenie w pobliżu najwyższego szczytu Tatr, Gerlacha. Wcześniejsze pomiary określały wysokość szczytu na 2320 m, 2319 m lub 2318 m.
Historia.
Pierwsze pewne wejścia turystyczne:

</doc>
<doc id="439897" url="https://pl.wikipedia.org/wiki?curid=439897" title="Plan Sachsa-Liptona">
Plan Sachsa-Liptona

Plan Sachsa-Liptona – program Jeffreya Sachsa i Davida Liptona przedstawiony Senackiej Komisji Gospodarczej latem 1989 r.
Stanowił on plan transformacji polskiej gospodarki w gospodarkę rynkową poprzez jej szybką i radykalną liberalizację. Kluczem do stabilizacji miało być zlikwidowanie deficytu budżetowego i kontrola kredytu. Deficyt budżetowy miał zostać zredukowany przez eliminację bezsensownych gospodarczo inwestycji oraz zmniejszenie obciążenia płatnościami długu zagranicznego. Zrealizowany przez ówczesnego wicepremiera i ministra finansów w rządzie Tadeusza Mazowieckiego Leszka Balcerowicza i skupioną wokół niego grupą ekspertów, m.in. dr Stanisława Gomułkę, dr Stefana Kawalca oraz dr Wojciecha Misiąga pod popularną nazwą Plan Balcerowicza.

</doc>
<doc id="439898" url="https://pl.wikipedia.org/wiki?curid=439898" title="Arni azjatycki">
Arni azjatycki

Arni azjatycki, arni, bawół indyjski ("Bubalus bubalis arnee") – duży ssak z rodziny wołowatych. Jest zwierzęciem zaadaptowanym do klimatu tropikalnego. Zjada roślinność bagienną, trawy i turzyce. Gatunek zagrożony wyginięciem (EN, Endangered).
Systematyka.
Po raz pierwszy arni azjatycki opisany został przez Johna Grahama Kerra w 1872 jako "Bubalus arnee". W "Mammal Species of the World" (2005) oraz "Polskim nazewnictwie ssaków świata" (2015) arni azjatycki nie jest uznawany za odrębny gatunek, a za podgatunek wołu domowego ("B. bubalis").
Zasięg występowania.
Pierwotnie występował w Indiach i Azji Południowo-Wschodniej. Współcześnie występuje wyspowo w zaledwie kilku niewielkich populacjach rozsianych po południowo-wschodniej Azji: w Bhutanie, Kambodży, Mjanmie, Nepalu i Tajlandii. Wymarły w Bangladeszu, Indonezji, Laosie i Sri Lance.
Udomowienie.
Udomowioną formą bawołu wodnego jest wół domowy ("Bubalus bubalis bubalis").

</doc>
<doc id="439902" url="https://pl.wikipedia.org/wiki?curid=439902" title="Mikropenis">
Mikropenis

Mikropenis – wada rozwojowa zewnętrznych męskich narządów płciowych polegająca na wykształceniu u osoby z kariotypem 46XY prawidłowego prącia, o prawidłowej funkcji, lecz o długości w stanie wzwodu mniejszej o co najmniej 2,5 odchylenia standardowego od średniej długości prącia, czyli mniejszy niż około 7 cm. Przyczyną jest niedobór androgenów w drugiej fazie rozwoju narządów płciowych. Leczenie polega na hormonoterapii.

</doc>
<doc id="439903" url="https://pl.wikipedia.org/wiki?curid=439903" title="Plan Beksiaka">
Plan Beksiaka

Plan Beksiaka – plan opracowany w 1989 (na zlecenie Obywatelskiego Klubu Parlamentarnego) w zespole ekonomistów pod kierunkiem Janusza Beksiaka: Stefan Kurowski, Tomasz Gruszecki, Aleksander Jędraszczyk, Jan Winiecki.
Cześć I – Plan Stabilizacyjny.
Założenia:
Część II – Program zmian systemowych.
Założenia:
Proponowano niezwłoczne wdrożenie planu – w ciągu 2–3 tygodni (wrzesień 1989).
Plan nie uwzględniał ograniczeń ustrojowych ani ciągłości legislacyjnej (konieczność uchwalenia wielu nowych ustaw i rozporządzeń). Nie wskazywał też sposobu rozwiązania problemu zadłużenia zagranicznego (Stefan Kurowski proponował jednostronną deklarację odmawiającą spłaty długów PRL), współpracy gospodarczej z krajami RWPG (ponad 50% eksportu w tym czasie) czy bieżących problemów budżetowych.

</doc>
<doc id="439912" url="https://pl.wikipedia.org/wiki?curid=439912" title="Aleksiej Jaszyn (hokeista)">
Aleksiej Jaszyn (hokeista)

Aleksiej Walerjewicz Jaszyn (ros. Алексей Валерьевич Яшин; ur. 5 listopada 1973 w Swierdłowsku w Związku Radzieckim) – rosyjski hokeista, reprezentant Rosji, trzykrotny olimpijczyk, działacz hokejowy.
Kariera.
Wychowanek klubu Spartakowiec Jekaterynburg. Przed grą w NHL i w sezonie 1992/1993 grał w macierzystym Dinamo-Eniergija Jekaterynburg, a następnie w Dinamie Moskwa. Grę w barwach NHL rozpoczął w sezonie 1993/1994. W debiutanckim sezonie zaliczył 79 punktów i został nominowany do przyznania nagrody Calder Memorial Trophy dla najlepszych debiutantów.
W sezonie 1998/1999 zdobył 94 punkty i nagrody Hart Memorial Trophy dla najbardziej wartościowego gracza (MVP) oraz Maurice 'Rocket' Richard Trophy dla najlepszego strzelca ligi.
W 2001 został oddany do New York Islanders za Zdeno Charę, Billa Muckalta i prawo wyboru w drugiej rundzie draftu ("Senatorowie" wybrali Jasona Spezzę. Z "Wyspiarzami" podpisał dziesięcioletni kontrakt opiewający na 87,5 miliona USD.
W roku 2007 zakończył, po sześciu latach, współpracę z New York Islanders i przeszedł do Łokomotiwu Jarosław. Następnie w latach 2009-2011 występował w barwach SKA Sankt Petersburg. 
W sezonach 2008/2009, 2009/2010 i 2010/2011 przewodził drużynie Rosjan wzgl. Zachodu w Meczu Gwiazd KHL (drużynę Obcokrajowców wzgl. Wschodu prowadził Jaromír Jágr).
Od września 2011 do maja 2012 zawodnik CSKA Moskwa. W czerwcu poinformowano, że zawodnik powrócił do rodzinnego miasta i będzie występować w klubie Awtomobilist Jekaterynburg, co jednak nie zostało zrealizowane. W kwietniu 2013 roku potwierdził, że nie zamierza wznawiać przerwanej kariery zawodniczej.
W czasie kariery juniorskiej reprezentował Związek Radziecki. Następnie był reprezentantem Rosji. Uczestniczył w turniejach mistrzostw świata w 1993, 1994, 1996, 1997, 1999, 2000, 2001, 2004, 2005, Pucharu Świata 1996, 2004 oraz zimowych igrzysk olimpijskich 1998, 2002, 2006.
W grudniu 2012 został menadżerem generalnym reprezentacji Rosji w hokeju na lodzie kobiet.
Życie prywatne.
W 2002 jego żoną została aktorka i modelka Carol Alt.
Statystyki.
W rubryce "Łącznie procent strzałów celnych" wyliczono średnią artymetyczną.

</doc>
<doc id="439915" url="https://pl.wikipedia.org/wiki?curid=439915" title="Żabie Stawy Mięguszowieckie">
Żabie Stawy Mięguszowieckie

Żabie Stawy Mięguszowieckie, Żabie Stawy, Żabie plesa (słow. "Žabie plesá Mengusovské", niem. "Mengsdorfer Froschseen", węg. "Menguszfalvi Békás-tavak") – trzy stawy tatrzańskie położone w Dolinie Żabiej Mięguszowieckiej ("Kotlina Žabích plies"), w słowackich Tatrach Wysokich. Są to:
Dawniej Wielki i Mały Żabi Staw były połączone. Wał kamieni znajdujący się pomiędzy nimi położony jest jedynie kilkadziesiąt centymetrów ponad ich lustrem.
Nazwa stawów pochodzi od skały wystającej z Wielkiego Żabiego Stawu. Skała ta według niektórych przypomina swoim kształtem żabę i stąd wzięła się nazwa tego stawu, a od niej pozostałych.

</doc>
<doc id="439920" url="https://pl.wikipedia.org/wiki?curid=439920" title="Mistrzostwa Europy w Piłce Nożnej Kobiet 2005 (składy)">
Mistrzostwa Europy w Piłce Nożnej Kobiet 2005 (składy)

Składy finalistów Mistrzostw Europy w piłce nożnej kobiet w 2005 rozegranych w Anglii.

</doc>
<doc id="439926" url="https://pl.wikipedia.org/wiki?curid=439926" title="Tyrol (kraina geograficzna)">
Tyrol (kraina geograficzna)



</doc>
<doc id="439927" url="https://pl.wikipedia.org/wiki?curid=439927" title="Lekkoatletyka na Letnich Igrzyskach Olimpijskich 1932">
Lekkoatletyka na Letnich Igrzyskach Olimpijskich 1932

Lekkoatletyka na Letnich Igrzyskach Olimpijskich 1932 – zawody lekkoatletyczne rozgrywane podczas igrzysk olimpijskich w Los Angeles odbywały się od 31 lipca do 7 sierpnia. Areną zmagań lekkoatletów był stadion Los Angeles Memorial Coliseum. Przeprowadzono 29 konkurencji, w tym po raz pierwszy chód na 50 kilometrów mężczyzn oraz bieg na 80 metrów przez płotki i rzut oszczepem kobiet. W zawodach wystartowało 386 zawodników z 34 krajów.

</doc>
<doc id="439930" url="https://pl.wikipedia.org/wiki?curid=439930" title="Hraban Maur">
Hraban Maur

Maurus Magnentius Rabanus, Hraban Maur, Rabanus, Raban Maur lub Hrabanus Maurus (ok. 780 − 4 lutego 856 w Winkel) – kronikarz i uczony czasów karolińskich, mnich benedyktyński, teolog, autor encyklopedii "De rerum naturis", poeta łaciński, autor hymnów brewiarzowych sławiących Ducha Świętego. Zasłużył się także w wielu innych dziedzinach, m.in. pisał traktaty o Biblii, wychowaniu i gramatyce. Obok Alkuina był najbardziej wpływowym pisarzem i nauczycielem czasów karolińskich, uznawany przez bollandystów jako błogosławiony.
Życie.
Pochodził ze znaczącego rodu, urodzony w Moguncji około 776 (784?), zmarły w Winkel (Vincellum) koło Moguncji 4 lutego 856. We wczesnym wieku złożył śluby zakonne w opactwie benedyktyńskim w Fuldzie, w 801 został wyświęcony na diakona. Rok później na polecenie swojego opata Ratgara udał się razem z Haimonem z Halberstadt do Tours by studiować teologię i nauki wyzwolone pod kierunkiem Alkuina. Zdobył sobie przywiązanie nauczyciela, a by dać temu wyraz przyjął imię Maura, ulubionego ucznia św. Benedykta. Po roku nauki został odwołany przez opata Fuldy, by zostać nauczycielem w tamtejszej szkole klasztornej, a następnie jej kierownikiem. Jego sława jako nauczyciela rozniosła się po całej Europie, a Fulda stała się najsławniejszym ośrodkiem szkolnym Imperium Frankijskiego – wychowała takich uczniów, jak Walahfrid Strabo, Servatus Lupus z Ferrières i Otfrid z Weissenburga. Prawdopodobnie w tym okresie napisał bardzo popularny w średniowieczu ekscerpt z gramatyki Pryscjana. 
W 814 został wyświęcony na księdza. Mania wznoszenia nowych budynków żywiona przez opata Ratgara chwilowo powstrzymała rozwój szkoły, na skutek konfliktu Hraban musiał nawet na pewien czas opuścić Fuldę – być może odbył pielgrzymkę do Palestyny, gdzie napisał komentarz do księgi Jozuego. Pod opatem Eigilem (818-82) mógł jednak znowu poświęcić się całkowicie badaniu i nauczaniu. Po śmierci Eigila w 822 został wybrany opatem – Fulda przeżywała wtedy okres największego rozkwitu. Zakończył budowę wielu obiektów rozpoczętych przez jego poprzedników; wzniósł ponad trzydzieści kościołów i kaplic; wzbogacił kościół przyklasztorny o artystyczne mozaiki, gobeliny, baldachimy, relikwiarze i wiele innych kosztownych ozdób; rozwinął duszpasterstwo na terenie swojego opactwa przez zwiększenie ilości księży i kazań; zgromadził wiele ksiąg w klasztornej bibliotece i na wiele sposobów przyczynił się do rozwoju życia intelektualnego, duchowego i gospodarczego w Fuldzie i przynależących do niej obszarach. Zaangażował się w polityczne spory epoki popierając Ludwika Pobożnego przeciw jego zbuntowanym synom, a po śmierci cesarza najstarszego syna, Lotara. Kiedy w 840 Lotar został zwyciężony przez Ludwika Niemca, Hraban opuścił klasztor, prawdopodobnie by uniknąć konieczności złożenia przysięgi posłuszeństwa. W 841 powrócił, w 842 zrezygnował z funkcji opata – prawdopodobnie przymuszony przez Ludwika. Przeniósł się do sąsiadującego Petersbergu, gdzie całkowicie oddał się modlitwie i pracy literackiej. 
W 845 pogodził się z królem, a w 847 został następcą Otgara na arcybiskupstwie Moguncji – przyjął sakrę biskupią 26 czerwca. Zwołał trzy synody prowincjonalne. Na pierwszym, który odbył się w październiku 847 w opactwie św. Albana, przyjęto 30 kanonów, dotyczących głównie zagadnień dyscypliny kościelnej. Na drugim, który miał miejsce w październiku 848, potępiono doktrynę mnicha Gottschalka z Orbais i jego naukę o predestynacji. Trzeci synod, z 851 (852?) także dotyczył dyscypliny kościelnej. 
Był znany ze swojej działalności dobroczynnej. "Annales Fuldenses" podają, że w ciągu 850 dni karmił ponad 300 osób dziennie. Jean Mabillon i bollandyści nazywają go błogosławionym. 
Jego święto obchodzi się 4 lutego w Fuldzie, Moguncji i Limburgu. Został pochowany w klasztorze św. Albana w Monguncji, ale jego relikwie zostały przeniesione do Halle przez arcybiskupa Albrechta z Brandenburga.
Pisma.
Hraban Maur był prawdopodobnie najbardziej uczonym człowiekiem swoich czasów. Nie miał sobie równych w wiedzy o Piśmie Świętym i ojcach Kościoła, był też świetnie obeznany z prawem kanonicznym i liturgiką. Jego działalność pisarska obejmowała całą wiedzę duchową i świecką tak jak je wtedy rozumiano. Nie można go jednak nazwać prekursorem, ani przypisać mu żadnej oryginalności jako uczonemu, bo wiernie podążał szlakiem utartym przez poprzedników, w sposób typowy dla swoich czasów raczej ocalając i gromadząc wiedzę niż poszerzając. 
Jego pisma, z których część do dziś czeka na wydanie, obejmują komentarze do wielu ksiąg Pisma Świętego i liczne traktaty dotyczące teologii i spraw świeckich, wliczając w to serie homilii. W "De institutione clericorum" popularyzował myśli św. Augustyna i Grzegorza Wielkiego o potrzebie rozwoju edukacji duchowieństwa. Największą popularność zdobył jego traktat "De laudibus sanctae crucis" ["O sławieniu krzyża świętego"]. Trzeba też wymienić "De universo, sive etymologiarum opus" ["O świecie, czyli etymologie"], rodzaj encyklopedii lub słownika pomyślanego jako pomoc w historycznej i mistycznej interpretacji Pisma Świętego, "De sacris ordinibus", "De disciplina ecciesiastica" i "Martyrologium". Wszystkie te dzieła charakteryzują się erudycyjnością (Hraban znał nawet podstawy greki i hebrajskiego). Pisał też poematy, wśród których szczególne znaczenie ma hymn "Veni Creator". Duże znaczenie dla rekonstrukcji rozwoju języka niemieckiego mają jego "Glossaria Latino-Theodisca". Komentarz "Super Porphyrium", mający pewien wpływ na dalszy rozwój filozofii średniowiecznej, uważa się za dzieło ucznia Hrabana.

</doc>
<doc id="439934" url="https://pl.wikipedia.org/wiki?curid=439934" title="Mirosław Milewski">
Mirosław Milewski



</doc>
<doc id="439944" url="https://pl.wikipedia.org/wiki?curid=439944" title="Góry Południowochińskie">
Góry Południowochińskie

Góry Południowochińskie (chin. upr.: 南岭; chin. trad.: 南嶺; pinyin: "Nán Lǐng") – tworzą rozbudowany system górski w południowo-wschodniej części Azji. Góry w całości położone są w Chinach na obszarze Wyżyny Południowo-Wschodniej. Powstały podczas orogenezy pacyficznej. Zbudowane są głównie z paleozoicznych i mezozoicznych piaskowców, wapieni i łupków, intrudowanych granitami. Góry posiadają rusztową rzeźbę, liczne głębokie doliny i kotliny, składają się z licznych pasm. W górach tych występują dobrze rozwinięte zjawiska krasowe.
Najwyższym szczytem jest Huanggang Shan (黄岗山) liczący 2158 m n.p.m. znajdujący się w paśmie Wuyi Shan (武夷山). Klimat tego regionu sprawia, że góry często są nawiedzane przez tajfuny. Naturalna roślinność górska, czyli głównie lasy, w głównej mierze została zastąpiona przez pola uprawne. Region ten jest gęsto zaludniony i eksploatowany zarówno pod względem rolniczym jak i wydobywczym.

</doc>
<doc id="439953" url="https://pl.wikipedia.org/wiki?curid=439953" title="Édson">
Édson

Édson Luiz da Silva (ur. 15 marca 1977 w Jaqueira) – brazylijski piłkarz grający na pozycji obrońcy lub pomocnika.
Kariera piłkarska.
Początkowo zawodnik Sport Club do Recife, następnie gracz francuskiego Olympique Marsylia. W jego barwach zadebiutował w Ligue 1 6 lutego 1999 roku w wygranym 3:1 meczu z SC Bastia. Jedynego gola we francuskiej ekstraklasie strzelił 24 kwietnia w spotkaniu z AS Nancy, przyczyniając się do zwycięstwa 4:0. Wraz z klubem z Marsylii zdobył w sezonie 1998/1999 wicemistrzostwo kraju oraz dotarł do finału Pucharu UEFA. W nim Olympique przegrał 0:3 z Parmą, zaś Édson wystąpił w podstawowym składzie, a na początku drugiej połowy został zmieniony przez Titi Camarę. Ponadto w plebiscycie „France Football” został wybrany najlepszym obrońcą ligi francuskiej (1999).
Jeszcze w 1999 roku powrócił do Brazylii, gdzie ponownie występował w Sport Club do Recife. Następnie reprezentował barwy Corinthians Paulista, Atlético Mineiro oraz po raz drugi Corinthians, z którym w 2002 wywalczył puchar Brazylii. Przed sezonem 2002/2003 został graczem União Leiria. Przez następne trzy lata był jego podstawowym graczem i regularnie występował w portugalskiej ekstraklasie. W 2003 roku wraz ze swoim klubem dotarł do finału pucharu kraju, w którym jego zespół przegrał 0:1 z FC Porto, a on grał do 76. minuty. Ponadto w 2004 wraz z Leirią uczestniczył w rozgrywkach Pucharu Intertoto – strzelił w nich dwa gole. Zdobył bramki w meczach z Szynnikiem Jarosławl i KRC Genk, przyczyniając się do awansu do fazy finałowej. W drugiej połowie 2005 roku Édson był zawodnikiem Sportingu, w którego barwach rozegrał jedynie jeden mecz ligowy – 28 sierpnia wystąpił przez pełne 90. minut w wygranym 2:1 pojedynku z CS Marítimo.
W grudniu 2005 roku został piłkarzem Legii Warszawa. W I lidze zadebiutował 3 marca 2006 w wygranym 1:0 meczu z GKS-em Bełchatów. Pierwszego gola w tych rozgrywkach strzelił 9 kwietnia w derbowym spotkaniu z Polonią Warszawa, przyczyniając się do zwycięstwa 2:0. W sezonie 2005/2006 wraz ze stołecznym klubem zdobył w mistrzostwo Polski, natomiast w 2008 roku wywalczył puchar kraju. W latach 2006–2008 regularnie występował w barwach swojego zespołu, strzelił dla niego 10 goli w lidze i jednego w europejskich pucharach – 2 sierpnia 2006 strzałem z rzutu wolnego zdobył bramkę w meczu eliminacji Ligi Mistrzów z islandzkim Hafnarfjarðar. W czerwcu 2007 roku został ukarany przez zarząd klubu wysoką karą finansową za odmowę wyjazdu na spotkanie Pucharu Ekstraklasy z Górnikiem Łęczna.
W grudniu 2008 roku odszedł z Legii i został zawodnikiem Náutico Capibaribe. W brazylijskim zespole rozegrał jedno spotkanie. Na początku sierpnia 2009 podpisał kontrakt z Koroną Kielce. Wystąpił w jej barwach w rundzie jesiennej sezonu 2009/2010 w 11 ligowych meczach i strzelił jednego gola – zdobył bramkę w wygranym 2:0 pojedynku z Odrą Wodzisław Śląski. W grudniu rozwiązał swoją umowę za porozumieniem stron. Następnie był graczem Santa Cruz. Później został menadżerem piłkarskim – odpowiadał m.in. za transfer Deleu do polskiej ligi.

</doc>
<doc id="439954" url="https://pl.wikipedia.org/wiki?curid=439954" title="Dundalk">
Dundalk

Dundalk (irl. "Dún Dealgan") – miasto w hrabstwie Louth na północno-wschodnim wybrzeżu Irlandii, położone niedaleko granicy z Irlandią Północną. 
Jest ono jednym z większych miast Irlandii, rozwijającym się dzięki dobremu położeniu (na trasie między Dublinem a Belfastem).
Nazwa miasta wywodzi się od prehistorycznego fortu Dún Dealgan, gdzie żył celtycki wojownik Cúchulainn. Prawa miejskie miasto otrzymało w 1189 roku.

</doc>
<doc id="439956" url="https://pl.wikipedia.org/wiki?curid=439956" title="Choroba Leśniowskiego Crohna">
Choroba Leśniowskiego Crohna



</doc>
<doc id="439959" url="https://pl.wikipedia.org/wiki?curid=439959" title="Modchip">
Modchip

Modchip (skrót od modification chip) – chip montowany wewnątrz urządzenia, zazwyczaj w postaci pamięci nieulotnej np. EEPROM, modyfikujący oryginalne oprogramowanie i przez to pozwalający na uruchamianie nieautoryzowanych aplikacji na tym urządzeniu, takich jak:
Powstały modchipy m.in. do takich urządzeń jak konsole PSX, PS2, Xbox oraz niektóre odtwarzacze DVD.

</doc>
<doc id="439963" url="https://pl.wikipedia.org/wiki?curid=439963" title="Sofizm">
Sofizm



</doc>
<doc id="439965" url="https://pl.wikipedia.org/wiki?curid=439965" title="Hamilkar Barkas">
Hamilkar Barkas

Hamilkar Barkas „Piorun” (ur. ok. 280 p.n.e., zm. 229 p.n.e.) – kartagiński dowódca wojskowy z rodu Barkidów, ojciec Hannibala, Hazdrubala i Magona Barkasa.
Życiorys.
Według Korneliusza Neposa ojcem Hamilkara był Hannibal, który walczył na Sycylii w czasach wojny z królem Epiru Pyrrusem.
W 247 roku p.n.e., w ostatnich latach I wojny punickiej, Hamilkar został dowódcą kartagińskiej armii na Sycylii, broniącej się w portowych miastach Drepanum (dzisiejsze Trapani) i Lilibeum. Jego działania wojenne nie ograniczały się wyłącznie do obrony, bowiem Hamilkar również urządzał najazdy na południowe wybrzeża Italii. W roku 241 p.n.e., kiedy Gajusz Lutacjusz Katulus zablokował oba porty, a flota kartagińska poniosła porażkę w bitwie koło Wysp Egadzkich, Hamilkar wynegocjował na polecenie władz kończący wojnę pokój. W myśl ustaleń tzw. "pokoju Lautancjusza" Kartagina zobowiązała się oddać Rzymowi Sycylię, zwolnić bez okupu jeńców oraz zapłacić w ciągu 20 lat kontrybucję w wysokości 3200 talentów eubejskich, z czego tysiąc od razu, resztę zaś w ciągu dziesięciu lat.
Po zawarciu układu pokojowego Hamilkar odesłał swoje wojska Giskonowi, a sam wrócił do Kartaginy. W latach 241–237 p.n.e. w Kartaginie trwał bunt najemników, którymi dowodzili Celt Autharitus, Kampańczyk Spendios i Libijczyk Mathos. Na czele dziesięciotysięcznej armii złożonej z obywateli Kartaginy senat postawił najpierw Hannona, a po jego niepowodzeniach, Hamilkara Barkasa. Hamilkar pokonał buntowników nad rzeką Bagradas, a następnie przeciągnął na swoją stronę numidyjskiego przywódcę Narawasa i wyrwał się z okrążenia. Złapanych buntowników traktował początkowo łagodnie – proponując im powrót do armii punickiej i uwalniając tych którzy odmawiali – lecz wobec rosnącego okrucieństwa buntowników potem nakazał nie brać jeńców. Ponieważ Hamilkar i Hannon – przeciwnicy polityczni – nie potrafili ze sobą porozumieć i skoordynować swoich działań, kartagińskie zgromadzenie ludowe zdecydowało, aby żołnierze sami wybrali sobie jednego dowódcę. Armia opowiedziała się za Hamilkarem, który wkrótce potem rozgromił buntowników pod Prion.
Po uspokojeniu sytuacji w kraju, możliwe że jeszcze w 237 p.n.e., Hamilkar wyprawił się wraz ze swym zięciem Hazdrubalem Pięknym i synami Hannibalem, Hazdrubalem, Magonem (wówczas jeszcze dziećmi) na czele punickiej armii na Półwysep Iberyjski. W trakcie działań wojennych w pd.-wsch. części półwyspu, Hamilkar zdobył dla Kartaginy kopalnie złota i srebra w Sierra Morena oraz kraj Deitanów z ośrodkiem religijnym w Elche de la Sierra. Do swojej armii włączył 3000 Iberów, jak i uwolnił 10 tysięcy jeńców celtyberyjskich, czym zyskał poparcie krajowców. W Hiszpanii Hamilkar założył miasto "Akra Leuke", prawdopodobnie dzisiejsze Alicante.
Celem polityki Hamilkara było wzmocnienie państwa po stratach I wojny punickiej, zachowanie suwerenności względem rosnącej potęgi rzymskiej, a także poszerzenie dostępu do bogatych w srebro i miedź ziem iberyjskich dla spłacenia zobowiązań wobec Rzymu.
Hamilkar zginął zimą 229/228 w nurtach rzeki Júcar w czasie bitwy z Celtyberami z plemienia Oretanów z okolic dzisiejszej La Manchy. Dowództwo po Hamilkarze przejął jego zięć Hazdrubal Piękny.

</doc>
<doc id="439967" url="https://pl.wikipedia.org/wiki?curid=439967" title="Zadłużenie krajowe PRL">
Zadłużenie krajowe PRL

Zadłużenie krajowe (wewnętrzne) występujące w okresie Polskiej Rzeczypospolitej Ludowej, które wraz z zadłużeniem zagranicznym (zewnętrznym) tworzyło dług publiczny Polski do końca 1989 roku. Jego główne elementy to:
Deficyt budżetowy Polski w latach 1980-1989 w % PKB (do 1982% DN):
Rocznik Statystyczny GUS 1986, G.W. Kołodko: "Kwadratura pięciokąta." 1993
Część zobowiązań finansowych PRL spowodowała powiększenie oficjalnego długu publicznego Polski, powstałego po roku 1989. Chodzi o następujące pozycje:

</doc>
<doc id="439968" url="https://pl.wikipedia.org/wiki?curid=439968" title="Dymitr z Goraja">
Dymitr z Goraja

Dymitr z Goraja herbu Korczak (Demytrysz Bożydar, Dymitr Gorayski, Dymitr z Bożego Daru, Dymitr Podskarbek, Dymitr z Klecia, łac. "Demetrius de Goraj et in Szczebrzeszyn haeres, etc. supremus marszałcus regni etc. etc.", ukr. "Дмитро з Горая"; ur. ok. 1340, zm. 20 lutego 1400) – marszałek wielki koronny, podskarbi wielki koronny w latach 1364–1370 i 1377–1391.
Życiorys.
Syn Piotra z Klecia Korczaka – starosty żydaczowskiego, właściciela okolic wsi Klecie (niedaleko Jasła). Był wnukiem Iwonii z Goraja – sędziego chełmskiego – właściciela dóbr rymanowskich i Klecia), który posłując zapobiegł wojnie z Turcją.
Po przybyciu do Polski został przez ojca Piotra z Klecia umieszczony na dworze królewskim z przeznaczeniem do kariery politycznej i osiągnął wysokie stanowisko. Służył trzem dynastiom: Piastom za panowania Kazimierza Wielkiego, Andegawenom – za Ludwika Węgierskiego i Jadwigi, Jagiellonom – za Władysława Jagiełły.
26 lipca 1377 w obozie wojskowym pod Bełzem, podczas odwetowej wyprawy Polaków i Węgrów na Litwinów, w wyniku której zdobyte zostały Chełm i Bełz, król Ludwik Węgierski wydał dokument (por. Regionalista nr 7) za zasługi rycerskie nadający braciom Dymitrowi i Iwanowi z Klecia: Goraj i zamek w Goraju wraz z wsiami Stróżą, Wyżnicą, Kraśnikiem i Rzeczyce. Wspólnotę majątkową braci Dymitra i Iwana rozdzielił Władysław Jagiełło w 1388 r. i potwierdził dokumentem królewskim z 28 maja 1389 w Lublinie. Dymitr otrzymał Goraj, Szczebrzeszyn i Kraśnik wraz z kluczami majątkowymi, a Iwan Klecie. Całością spłaty długu, jaki ciążył na majątku Korczaków, został obarczony Dymitr. 
Był opiekunem młodej królowej Jadwigi. Za udział w powstrzymaniu jej od ślubu z Wilhelmem Habsburgiem (fakt ten uwiecznił Jan Matejko) otrzymał miasteczko Szczebrzeszyn i okolice. W 1386 Jagiełło wysłał Dymitra z Goraja jako posła do Prus w celu zaproszenia wielkiego mistrza krzyżackiego Zöllnera na swój ślub z Jadwigą. W 1390 został marszałkiem Królestwa. Około 1390 ożenił się z Beatą z Bożegodaru (córką Mścigniewa Awdańca wojewody krakowskiego). Boży Dar stał się nową rezydencją rodziny. Z Beatą miał trzy córki: Annę, Elżbietę i Katarzynę. Córkę Katarzynę wydano w 1413 za mąż za Dobiesława z Oleśnicy h. Dębno (zm. 1440)- wojewodę sandomierskiego, uczestnika bitwy pod Grunwaldem i dowódcę oblężenia Malborka, potem budowniczego nowego zamku w Rymanowie. Pisała się ona także Sienieńska z Rymanowa. Córkę Elżbietę wydano za Dobrosława Szamotulskiego, a Anna w 1405 poślubiła podstolego krakowskiego, Andrzeja Tęczyńskiego, herbu Topór, syna Jana, (kasztelana krakowskiego, od 1412 kasztelan wojnicki, uczestnika bitwy pod Grunwaldem, zm. w 1414). i Katarzyny z Chorzelowa. 
Zięciem Dymitra był też Jan Głowacz Oleśnicki (ok. 1400-1460), marszałek Królestwa Polskiego, kasztelan, wojewoda sandomierski
Dzięki nadaniom trzech kolejnych królów Polski i ożenkowi z Beatą, dobra Dymitra z Goraja stały się jednymi z największych w Polsce latyfundiów magnackich w XIV wieku, sięgające na południu do rzeki San, po Iwonicz Klimkówkę i Rymanów oraz Klecie w Jasielskie, a na Zachodzie do Wisły. 
Dymitr z Goraja piastował wysokie urzędy, np. marszałka dworu króla Władysława Jagiełły w Krakowie. 
Zmarł 20 lutego 1400 w Bożydarze. Pochowany został w klasztorze franciszkanów w Zawichoście. Przed śmiercią ofiarował kościołowi parafialnemu w Kraśniku wieś Rzeczycę. Żona Dymitra zmarła 30 kwietnia 1424 r. i pochowana została przy mężu w Zawichoście.
Wnukami jego byli:

</doc>
<doc id="439994" url="https://pl.wikipedia.org/wiki?curid=439994" title="Grand Prix Australii 1998">
Grand Prix Australii 1998

Wyniki Grand Prix Australii, pierwszej rundy Mistrzostw Świata Formuły 1 w sezonie 1998.

</doc>
<doc id="439995" url="https://pl.wikipedia.org/wiki?curid=439995" title="Józef Karol Lubomirski">
Józef Karol Lubomirski

Józef Karol Lubomirski herbu Szreniawa bez Krzyża (ur. ok. 1660, zm. 15 grudnia 1702) – marszałek wielki koronny, marszałek nadworny koronny, koniuszy wielki koronny. V ordynat ostrogski, starosta lubomelski w 1688 roku, starosta olsztyński.
Ochrzczony został 29 VII 1661, rodzicami chrzestnymi byli Anna z Czartoryskich Tarłowa, wojewodzina lubelska, i Daniel Wieteski. O jego młodości nic nie wiemy. Elektor Jana III Sobieskiego z województwa krakowskiego w 1674 roku.
W 1683 został koniuszym koronnym, w 1692 marszałkiem nadwornym koronnym, w 1702 marszałkiem wielkim koronnym. Był jednym z najbogatszych ludzi w I Rzeczypospolitej, posiadał 1000 wsi, a dzięki małżeństwu z Teofilą Zasławską wszedł w posiadanie w 1683 roku Ordynacji Ostrogskiej.
Poseł sejmiku zatorskiego na sejm zwyczajny 1688 roku, poseł sejmiku bracławskiego na sejm nadzwyczajny 1688/1689 roku.
5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej.

</doc>
<doc id="439998" url="https://pl.wikipedia.org/wiki?curid=439998" title="Grand Prix Brazylii 1998">
Grand Prix Brazylii 1998

Wyniki Grand Prix Brazylii, pierwszej rundy Mistrzostw Świata Formuły 1 w sezonie 1998.

</doc>
<doc id="439999" url="https://pl.wikipedia.org/wiki?curid=439999" title="Hrabanus Maurus">
Hrabanus Maurus



</doc>
<doc id="440000" url="https://pl.wikipedia.org/wiki?curid=440000" title="Rabanus Maurus">
Rabanus Maurus



</doc>
<doc id="440001" url="https://pl.wikipedia.org/wiki?curid=440001" title="Otfried von Weißenburg">
Otfried von Weißenburg

Otfried von Weißenburg (ur. ok. 800, zm. po 870) – pierwszy znany z nazwiska pisarz posługujący się językiem staro-wysoko-niemieckim.
Otfrid był ważną osobistością w królestwie wschodniofrankijskim Ludwika II Niemieckiego (833/840/843-876). Był mnichem i uczonym. Już we wczesnych latach został przekazany do klasztoru w Weißenburg in Bayern. Uczył się w opactwie w Fuldzie u wielkiego frankijskiego uczonego i opata Fuldy Hrabana Maura (822-841/842).
Od ok. roku 847 działał w Weißenburg in Bayern jako skryba, bibliotekarz, egzegeta i nauczyciel gramatyki. Otfried jest autorem staro-wysoko-niemieckiej epopei biblijnej „Liber evangeliorum“, która została napisana w dialekcie południowo-reńsko-frankijskim.

</doc>
<doc id="440002" url="https://pl.wikipedia.org/wiki?curid=440002" title="Otfried z Weißenburga">
Otfried z Weißenburga



</doc>
<doc id="440003" url="https://pl.wikipedia.org/wiki?curid=440003" title="Otfrid z Weissenburga">
Otfrid z Weissenburga



</doc>
<doc id="440006" url="https://pl.wikipedia.org/wiki?curid=440006" title="Metoda miaeutyczna">
Metoda miaeutyczna



</doc>
<doc id="440007" url="https://pl.wikipedia.org/wiki?curid=440007" title="Maria Romanowa (1824–1880)">
Maria Romanowa (1824–1880)

Maria Aleksandrowna, ros. Мария Александровна Гессен-Дармштадтская, urodzona jako Maksymiliana Wilhelmina Maria z Hesji-Darmstadt (ur. 8 sierpnia 1824 w Darmstadt, zm. w Petersburgu) – najmłodsza córka Ludwika II Heskiego i Wilhelminy Badeńskiej. Księżniczka Hesji, cesarzowa Rosji jako żona cara Aleksandra II (od 16 kwietnia 1841).
Życiorys.
Istnieje duże prawdopodobieństwo, że ojcem Marii, podobnie jak trojga starszego od niej rodzeństwa, był baron August von Senarclens de Grancy. Ludwik II, władca Hesji, chcąc uniknąć skandalu, uznał dzieci Wilhelminy za swoje.
W 1838 roku, carewicz Aleksander Mikołajewicz podróżował po Europie, poszukując małżonki. Wówczas zakochał się w 14-letniej Marii. Ślub pary odbył się w 1841 roku. Mimo różnicy wieku i dezaprobaty matki, Aleksandry Fiodorowny, Aleksander uparł się na ślub z heską księżniczką.
Była nieśmiała, traktowano ją surowo, sztywno i bezdusznie. Nie interesowała się modą, nie była rozmowna, nie posiadała zbyt dużego uroku osobistego. Wilgotny klimat Petersburga negatywnie wpływał na jej płuca. Przyszła carowa miewała dręczący kaszel oraz nawracającą gorączkę. Mimo wszystko urodziła ośmioro dzieci.
W 1855 roku Aleksander został carem, co zmuszało jego żonę do uczestnictwa w wielu oficjalnych uroczystościach państwowych, których nie lubiła. Wielkim ciosem dla Marii była śmierć jej najstarszego i ulubionego syna, carewicza Mikołaja, w 1865 roku.
Chociaż mąż dobrze traktował Marię, ta dobrze wiedziała, że Aleksander jest niewierny i miał wiele kochanek. W późniejszym czasie nieślubne dzieci cara i ich matki mieszkały tylko piętro wyżej nad apartamentami carycy. Już w tym czasie Aleksander miał trójkę dzieci ze swoją ulubioną metresą, księżniczką Katarzyną Dołgorukową, którą przeniósł do cesarskiego pałacu. W niecały miesiąc po śmierci Marii, 6 lipca 1880 roku, Katarzyna i Aleksander zawarli związek morganatyczny.
Na jej cześć nazwany został Teatr Maryjski w Sankt Petersburgu (w latach 1920–1992 funkcjonujący jako Teatr Opery i Baletu im. Siergieja Kirowa) oraz miasto Maarianhamina (Mariehamn) na Wyspach Alandzkich.
Potomstwo.
Była matką ośmiorga dzieci:

</doc>
<doc id="440017" url="https://pl.wikipedia.org/wiki?curid=440017" title="Zofiówka (Jastrzębie-Zdrój)">
Zofiówka (Jastrzębie-Zdrój)

Zofiówka (dawniej "Dubielec") – osiedle mieszkaniowe w mieście Jastrzębie-Zdrój, jedna z 21 jednostek pomocniczych miasta, 3 km od centrum. W jego obszarze znajduje się Kopalnia Węgla Kamiennego Borynia-Zofiówka-Jastrzębie – Ruch „Zofiówka”, zajmująca większość powierzchni. 
Składa się z pięciu ulic: Gerarda Malchera, Józefa Obracaja, Ruchu Oporu, Rybnickiej i Adolfa Wodeckiego. W swoich granicach administracyjnych graniczy z Osiedlem Jastrzębie Górne i Dolne na wschodzie, południu i zachodzie oraz z sołectwem Szeroka na północy. 
Budowę osiedla Dubielec (nazwa od pobliskiego przysiółka) dla górników Kopalni Węgla Kamiennego "Manifest Lipcowy" rozpoczęto w latach 70. w północnych, sąsiadujących z Szeroką rejonach dawnej wsi Jastrzębie Górne, włączonej w 1973 roku w granice miasta Jastrzębie-Zdrój. Po zmianie nazwy kopalni na KWK Zofiówka przemianowano tak samo nazwę przylegającego do niej osiedla.
Nazwę „Zofiówka” kopalnia jak i osiedle przejęły od kolonii Zofiówka, która jednak znajduje się w zupełnie innym rejonie miasta – w dzielnicy Moszczenica. Pod nazwą KKS „Zofiówka” w l. 90. funkcjonowały także dwa jastrzębskie kluby sportowe. W 2019 r. osiedle liczyło 2723 mieszkańców.

</doc>
<doc id="440026" url="https://pl.wikipedia.org/wiki?curid=440026" title="Panzer IV">
Panzer IV



</doc>
<doc id="440031" url="https://pl.wikipedia.org/wiki?curid=440031" title="Gaspar de Guzman">
Gaspar de Guzman



</doc>
<doc id="440039" url="https://pl.wikipedia.org/wiki?curid=440039" title="Kościół Najświętszego Imienia Jezus w Rzymie">
Kościół Najświętszego Imienia Jezus w Rzymie

Il Gesù ( – ) – główny, macierzysty kościół zakonu jezuitów w Rzymie. Świątynia stanowi prototyp wielu barokowych kościołów jezuickich znajdujących się na terenie całej Europy (w tym również w Polsce). Kościół zaprojektowany został przez Giacomo della Portę oraz Jacopa Barozziego da Vignoli, na zamówienie zakonu jezuitów, a zbudowany w latach 1568–1584. Autorem elewacji jest della Porta.
Świątynia ta jest kościołem rektoralnym parafii "San Marco Evangelista al Campidoglio" oraz kościołem tytularnym.
Lokalizacja.
Kościół znajduje się w IX. Rione Rzymu – Pigna przy "Piazza del Gesù".
Historia.
Jezuici otrzymali w Rzymie kościół "Santa Maria della Strada", ponieważ nie był on jednak wystarczająco duży, założyciel zakonu św. Ignacy Loyola postanowił w jego miejscu wybudować większą świątynię. Architekt Nanni di Baccio Bigio zaprojektował kościół o jednej nawie z sześcioma bocznymi kaplicami i płytką apsydą. W 1550 roku położono kamień węgielny, jednak już w 1551 roku prace zostały przerwane. Lokalizacja planowanego kościoła uległa pewnemu przesunięciu, co wymusiło przerobienie projektu, co dokonał w 1554 roku Michał Anioł, ale również ten plan nie został zrealizowany. Jedynie udało się dodać dwie kaplice boczne do kościoła "Santa Maria della Strada".
Dopiero pod patronatem i przy wsparciu finansowym kardynała Alessandro Farnese rozpoczęto prace przy budowie nowego kościoła. Na architekta wyznaczony został Jacopo Barozzi da Vignola, który współpracował z Giovanni Tristano. Prace ruszyły w 1568 roku. Vignola zrezygnował z powodu choroby w 1571 roku. Do tego czasu część kościoła została ukończona, a Giacomo della Porta przejął kierownictwo nad pracami i ukończył kopułę, prezbiterium oraz fasadę. Nie wprowadził on większych zmian w projekcie, oprócz dodania dwóch kaplic otaczających świątynię i pracował do 1580 roku. Tristano zmarł w 1575 roku, a jego miejsce zajął Giovanni De Rosis. Kościół został konsekrowany w 1584 roku.
W latach 1670–1683 Giovanni Battista Gaulli (nazywany Il Baciccia) pokrył freskami sklepienie nawowy, wnętrze kopuły i apsydę. W latach 1696–1700 kaplice św. Ignacego Loyoli i św. Franciszka Ksawerego zostały urządzone przez Andreę del Pozzo. W 1840 roku Antonio Sarti dokonał rearanżacji prezbiterium i ołtarza głównego. W latach 1858–1861 do nawy dodawano polichromowane marmurowe dekoracje. Ostatnią znaczącą zmianą we wnętrzu kościoła była przebudowa kaplicy Najświętszego Serca przez Aristide Leonori w 1920 roku.
Architektura i sztuka.
Kościół zbudowano z różowej cegły, detale architektoniczne są z trawertynu.
Wnętrze świątyni nawiązywało jeszcze do wzorców gotyckich i renesansowych. Nowością było jednak wprowadzenie transeptu pozornego, a więc transeptu znacznie krótszego niż w kościołach gotyckich. Kolejnymi różnicami było pojawienie się płytszego prezbiterium, zredukowanie naw bocznych do rzędów kaplic oraz zlikwidowanie (obecnych w gotyku) łuków tęczowych oddzielających prezbiterium od nawy głównej. Wskutek tych zmian rzut jedynie nawiązuje do formy krzyża łacińskiego, jako że sama bryła wydaje się być znacznie bardziej zwarta niż świątynie na rzucie typowego krzyża łacińskiego.
W fasadzie pojawiają się zdwojone pilastry. Sama fasada została zaprojektowana w taki sposób, żeby jej elementy tworzyły ostre kontrasty światłocieniowe (co później stało się jedną z naczelnych cech baroku).
Wszystko to naruszyło tak cenioną do tej pory harmonię i umiar. Budowla robi więc wrażenie ozdobnej i wyrafinowanej. Stanowi zapowiedź nowego stylu w budownictwie – baroku.
Na skrzyżowaniu nawy i transeptu zbudowano kopułę. Ma ona ośmiokątny bęben z prostokątnymi oknami na co drugiej powierzchni. Każde z nich ma kamienne obramowanie i fronton. Bęben kończy się kamiennym gzymsem z modylionami. Nad gzymsem wokół kopuły umieszczono osiem mniejszych okien z małymi trójkątnymi frontonami.
Trawertynowa fasada ma dwie kondygnacje. Na pierwszej kondygnacji umieszczono dziesięć pilastrów korynckich oraz dwie półkolumny w tym samym porządku. Wspierają one belkowanie we fryzie którego znajduje się napis: "Alexander Cardinalis Farnesius, S[anctae] R[omanae] E[cclesiae] Vice-Can[cellarius], fecit MDLXXV". Główne wejście jest znacznie większe od obu wejść bocznych. Nad jego frontonem znajduje się rzeźba zawierającego monogram IHS, jest to dzieło Bartolomeo Ammannati z 1576 roku. Z kolei nad wejściami bocznymi umieszczono nisze z figurami świętych: po lewej św. Ignacego Loyolę depczącego postać symbolizującą herezję, po prawej św. Franciszka Ksawerego depczącego uosobienie pogaństwa. Na drugiej kondygnacji jest osiem pilastrów kompozytowych zgrupowanych w pary i podtrzymujących trójkątny fronton z herbem Farnese. Pośrodku tej kondygnacji umieszczono duże okno z balustradą, flankowane przez parę kolumn jońskich podtrzymujących trójkątny fronton. Po bokach pomiędzy parami pilastrów znajdują się dwie puste nisze z trójkątnymi frontonami. Z obu boków umieszczono duże spływy wolutowe.
Wnętrze.
Z nawy do kaplic bocznych prowadzą łukowate przejścia. Łuki są oddzielone filarami z podwójnymi pilastrami kompozytowymi wspierającymi belkowanie z wystającym gzymsem, który biegnie wokół całego kościoła. Nad każdym łukiem znajduje się panel ze złoconymi sztukateriami. Między drugą a trzecią kaplicą znajduje się ozdobna ambona.
Nawa jest sklepiona kolebkowo. Na sklepieniu znajduje się iluzjonistyczny fresk Baciccia – "Triumf imienia Jezus", wykonany w latach 1672–1683. Przy oknach znajduje się po parze posągów z białego stiuku, nad oknami są postacie aniołów, również wokół centralnego fresku umieszczone zostały rzeźby aniołów. Figury te zostały wykonane przez Antonio Raggi i Leonardo Retti, według projektu Baciccia. Wnętrze kopuły pokrywa fresk przedstawiający "Niebiosa", natomiast w pendentywach znajdują się wizerunki proroków, ewangelistów i doktorów Kościoła autorstwa Baciccia.
Prezbiterium zostało rearanżowane przez Antonio Sarti w latach od 1834 do 1843. Wykonano nowy ołtarz główny w stylu neoklasycystycznym. Nastawa ołtarzowa opiera się o ścianę apsydy i ma ona cztery marmurowe kolumny kompozytowe, wspierające belkowanie. W trójkątnym frontonie umieszczono symbol Trójcy Świętej, powyżej jest monogram IHS adorowany przez parę aniołów, dłuta Francesco Benaglia i Filippo Gnaccarini. Obraz ołtarzowy przedstawia "Obrzezanie Jezusa" i jest dziełem Alessandro Capalti z 1840 roku. Istnieje mechanizm umożliwiający przesunięcie obrazu w dół, tak żeby odsłoniła się leżąca za nim nisza z figurą Najświętszego Serca. Koncha apsydy mieści fresk "Adoracja Baranka Bożego" autorstwa Baciccia. W apsydzie po obu stronach ołtarza znajdują się drzwi, nad którymi są duże prostokątne okna. Nad lewymi drzwiami umieszczono popiersie św. Roberta Bellarmina (dzieło Berniniego), nad prawymi natomiast św. Józefa Pignatellego (autorstwa Antonio Solá).
Kaplice boczne.
Patrząc od strony wejścia po obu stronach nawy znajdują się po trzy kaplice boczne, dalej w kierunku ołtarza po bokach nawy znajdowały się dawniej przedsionki, z których lewy przekształcono w kolejną kaplicę. Kaplice znajdują się również w ramionach transeptu oraz dwie są po obu stronach prezbiterium. Sześć pierwszych kaplic od strony wejścia zostało zbudowanych na planie kwadratu i są one przykryte kopułami.
Kaplica św. Andrzeja
Pierwsza kaplica po prawej stronie poświęcona jest św. Andrzejowi Apostołowi. Kaplica ta wystrój wnętrza zawdzięcza Agostino Ciampelli. Obraz ołtarzowy przedstawia "Męczeństwo św. Andrzeja". W kaplicy umieszczono dość liczne wizerunki męczenników. Na łuku przedstawiono świętych Pankracego, Celsusa, Wita i Agapita. Na pilastrach znajdują się święte: Krystyna, Małgorzata, Anastazja, Cecylia, Łucja i Agata. W kopule jest "Matka Boża w chwale, czczona przez męczenników", natomiast w pendentywach są święci: Klemens, Ignacy Antiocheński, Cyprian oraz Polikarp. W dwóch lunetach znajdują się św. Agnieszka i Łucja, a na bocznych ścianach św. Szczepan oraz Wawrzyniec.
Kaplica Męki Pańskiej
Druga kaplica po prawej stronie poświęcona jest Męce Naszego Pana Jezusa Chrystusa. Została zaprojektowana przez Giuseppe Valeriani i pomalowana przez Gaspare Celio (z wyjątkiem ołtarza). Na sklepieniu umieszczono "Apoteozę Narzędzi Męki Pańskiej", w pendentywach przedstawiono ewangelistów. Dwie lunety pokazują "Chrystusa w Ogrójcu" i "Pocałunek Judasza", na pilastrach znajdują się: "Biczowanie", "Chrystus przed Piłatem", "Chrystus przed Herodem" i "Ecce Homo". Boczne ściany przedstawiają "Upadek Chrystusa na drodze krzyżowej" i "Ukrzyżowanie", natomiast łuk – proroków ze Starego Testamentu. Obraz ołtarzowy autorstwa Giovanniego Gagliardiego przedstawia "Matkę Bożą czczoną przez świętych jezuitów". Dawniej w ołtarzu było "Zdjęcie z krzyża" Scipione Pulzone (obecnie w Metropolitan Museum of Art w Nowym Jorku. Pod ołtarzem znajduje się relikwiarz z zielonego marmuru z brązowymi okuciami, zawierający relikwie św. Józefa Pignatelliego.
Kaplica Świętych Aniołów
Trzecia kaplica po prawej stronie została dedykowana Świętym Aniołom. Główne obrazy są autorstwa Federico Zuccari, w tym ołtarz przedstawiający "Aniołów adorujących Trójcę Świętą". Po lewej stronie znajduje się "Upadek zbuntowanych aniołów", a w lunecie przedstawiono "Aniołów zanoszących modlitwy wiernych do nieba". Po prawej stronie znajdują się "Anioły uwalniające dusze z czyśćca", w lunecie pokazano "Pokutę syna marnotrawnego". Na sklepieniu umieszczono "Koronację Maryi w niebie". W pendentywach przedstawiono "Sen Jakuba w Szilo", "Anielski transport Habakuka do Babilonu", "Trzech młodzieńców w piecu ognistym" oraz "Archanioła Rafała z Tobiaszem i rybą". W kaplicy znajdują się cztery starożytne marmurowe tablice z rzeźbionymi festonami kwiatów i owoców. Zostały one zabrane ze starożytnych Term Tytusa w 1594 roku, a w XVII wieku dodano do nich skrzydlate głowy putt.
Kaplica św. Franciszka Ksawerego
Kaplica w prawym ramieniu transeptu początkowo była poświęcona Zmartwychwstaniu, dawny obraz z ołtarza autorstwa Giovanniego Baglione znajduje się w Luwrze w Paryżu. Obecnie kaplica ta dedykowana jest św. Franciszkowi Ksaweremu. Została ona wyposażona w latach 1674–1678 przez Giacomo Della Porta według projektu Pietro da Cortona. Na ołtarzu znajdują się cztery korynckie kolumny z czerwono-białego marmuru wspierające fronton, w który wstawiono płaskorzeźbę "Apoteoza św. Franciszka Ksawerego". Obraz w ołtarzu przedstawia "Śmierć św. Franciszka Ksawerego", jest to dzieło Carlo Maratta. Relikwiarz na ołtarzu z pozłacanego brązu zawiera prawe ramię świętego, sprowadzone do Rzymu w 1614 roku. W sklepieniu są trzy panele freskowe autorstwa Giovanniego Andrei Carlone. W centrum znajduje się "Apoteoza św. Franciszka Ksawerego", po prawej stronie święty chrzci hinduską damę, a po lewej odzyskuje krucyfiks od kraba (podczas burzy w drodze do Malakki krucyfiks wypadł za burtę, natomiast po wylądowaniu święty spotkał na plaży kraba trzymającego zagubiony krzyż).
Kaplica Najświętszego Serca
Kaplica Najświętszego Serca jest jedną z dwóch małych okrągłych kaplic przy prezbiterium, które zostały dodane do planu Vignoli przez Giacomo della Porta. Kaplica ta znajduje się po prawej stronie. Dawniej była ona dedykowana św. Franciszkowi z Asyżu, patronowi generała zakonu jezuitów św. Franciszka Borgiasza, który zlecił urządzenie kaplicy. Po zmianie dedykacji kaplicy, została ona ponownie urządzona przez Aristide Leonori w 1920 roku. Freski kopuły to dzieło Baldassare Croce z 1599 roku, zostały one przeniesione z krypty kaplicy świętych Abundiusza i Abundancjusza. Przedstawiają one czterech ewangelistów i czterech doktorów Kościoła (św. Augustyna, Grzegorza, Ambrożego i Hieronima). Obraz w ołtarzu "Najświętsze Serce Jezusa" został wykonany przez Pompeo Batoni w 1767 roku. Wcześniej obraz ten znajdował się na ołtarzu kaplicy św. Franciszka Ksawerego, ale został tu umieszczony w 1920 roku, kiedy to zastąpił obraz "Św. Franciszek otrzymujący stygmaty".
Kaplica św. Franciszka Borgiasza
Pierwsza kaplica po lewej stronie poświęcona jest św. Franciszkowi Borgiaszowi. Pierwotnie była dedykowana Dwunastu Apostołom. Ołtarz przedstawiający świętego jest dziełem Pozza, ale został zmieniony przez Gagliardiego na początku XIX wieku, kiedy to dodano kilku jezuickich męczenników. Obrazy na bocznych ścianach są autorstwa Pier Francesco Mola i zostały wykonane ok. 1600 roku. Po lewej jest "Chrzest świętych Procesjusza i Martyniana przez św. Piotra w więzieniu mamertyńskim", po prawej – "Nawrócenie św. Pawła". Sklepienie zostało ozdobione freskami przez Niccolò Circignani. Centralny fresk przedstawia "Zesłanie Ducha Świętego", w lunetach przedstawiono "Męczeństwo św. Piotra" i "Męczeństwo św. Pawła", w pendentywach są alegorie Wiary, Nadziei, Miłosierdzia i Religii.
Kaplica Świętej Rodziny
Druga kaplica po lewej stronie dedykowana jest Świętej Rodzinie. Ołtarz przedstawiający ten temat jest dziełem Giovanni Gagliardi. Pierwotnie kaplica poświęcona była Narodzeniu Pańskiemu i reszta oryginalnej dekoracji z XVI wieku odzwierciedla tę dedykację. Freski na ścianach bocznych autorstwa Niccolò Circignani to "Adoracja Trzech Króli" i "Ofiarowanie Jezusa". W lunetach umieszczono "Zwiastowanie Pasterzom" i "Rzeź Niewiniątek", natomiast pendentywy pokazują proroków: Dawida, Izajasza, Barucha i Zachariasza. W kopule wyobrażono "Radość w niebiosach z narodzin Chrystusa". Znajdują się tu cztery posągi alegorycznych postaci cnót kardynalnych: męstwo (dzieło Giacomo Antonio Fancelli) i sprawiedliwość (Cosimo Fancelli) po lewej stronie oraz umiarkowanie (Domenico Guidi) i roztropność (również dzieło Domenico Guidi) po prawej stronie.
Kaplica Świętej Trójcy
Trzecia kaplica po lewej stronie jest poświęcona Świętej Trójcy. Obraz ołtarzowy Francesco Bassano Młodszego przedstawia "Trójcę Świętą". Durante Alberti wykonał "Boga Ojca" w kopule, aniołów w pendentywach oraz "Anioły adorujące Boga Stwórcę" i "Abrahama witającego trzech aniołów". Na bocznych ścianach znajduje się "Przemienienie" Alberti po lewej, a po prawej "Chrzest Chrystusa" przypisywany Venturze Salimbeni. Aniołowie na pilastrach przypisani są Scipione Pulzone. 
W ołtarzu przechowywane są relikwie wzięte z ramienia św. Andrzeja Boboli. W latach 1924-1938 w kościele znajdowało się ciało świętego.
Kaplica krucyfiksu
Czwarta kaplica po lewej stronie jest dawnym bocznym wejściem do kościoła. Obecnie jest to kaplica poświęcona krucyfiksowi. Znajduje się w niej duży malowany drewniany krucyfiks z początku XVII wieku. Uważa się, że krzyż ten dawniej był umieszczony w obecnej kaplicy św. Ignacego, skąd został przeniesiony po jej przebudowie nad ołtarz główny, w 1840 roku trafił do przedsionka zakrystii, a pod koniec XX wieku został zainstalowany w obecnym miejscu.
Kaplica św. Ignacego Loyoli
Kaplica w lewym ramieniu transeptu była pierwotnie poświęcona krucyfiksowi. Została ukończona w 1637 roku, a pod ołtarzem umieszczono relikwie św. Ignacego Loyoli. Pod koniec wieku postanowiono całkowicie przebudować kaplicę. Dzieło zaprojektował Andrea Pozzo i zostało ono wykonane w latach 1695–1699. Balustradę w kaplicy i pasujące do niej świeczniki z brązu zaprojektował Pozzo. Ołtarz zawiera cztery kolumny kompozytowe z pozłacanego brązu z rowkami wypełnionymi lapis lazuli, dzieło Andrei Bertoni. Kolumny stoją na dwukondygnacyjnym cokole, pierwsza kondygnacja jest z czerwonego marmuru z żółtymi wykończeniami, druga natomiast z zielonego marmuru i ma sześć płaskorzeźb z pozłacanego brązu przedstawiających sceny z życia świętego ("Św. Ignacy modlitwą gasi pożar" autorstwa René Frémin, "Uzdrowienie szaleńca" Angelo De Rossi, "Uzdrowienie zakonnicy" Pietro Rieff, "Św. Piotr uzdrawia św. Ignacego" Lorenzo Merliniego, "Św. Ignacy ze św. Filipem Neri" Francesco Nuvolone, "Uzdrowienie chorych olejem z lampy św. Ignacego" Frémina i "Wyzwolenie więźniów" Pierre Étienne Monnot). Kolumny podtrzymują fronton z rzeźbą przedstawiającą Trójcę Świętą. Poniżej para aniołów Pierre'a Étienne Monnota podtrzymuje tablicę z lapis lazuli z monogramem IHS. Relikwie św. Ignacego Loyoli znajdują się pod ołtarzem w pozłacanej urnie z brązu. Obraz ołtarzowy może zostać odsunięty w dół przy pomocy specjalnego mechanizmu ("macchina barocca"), odsłaniając znajdującą się za nim niszę z posągiem świętego. Oryginalna rzeźba ze srebra i złoconej miedzi była dziełem Pierre'a Le Grosa z 1698 roku. W 1804 roku wykonano nowy posąg z posrebrzanego stiuku, jest to dzieło Luigi Acquisti. Po obu stronach ołtarza umieszczono alegoryczne grup rzeźbiarskie – po lewej stronie znajduje się "Wiara triumfująca nad bałwochwalstwem" Jean-Baptiste Théodon, po prawej znajduje się "Triumf religii nad herezją" autorstwa Pierre'a Le Grosa Młodszego. Powyżej tych rzeźb znajdują się dwie płaskorzeźby: "Paweł III zatwierdzający Towarzystwo Jezusowe" Angelo De Rossi i "Kanonizacja św. Ignacego" Bernardino Cametti. Na sklepieniu umieszczono fresk "Apoteoza św. Ignacego" Gaulliego, któremu towarzyszą alegoryczne sceny płaskorzeźbione w stiukach Raggi i Reti.
Kaplica "Madonna della Strada"
Kaplica obok prezbiterium po lewej stronie jest poświęcona Matce Bożej. Znajduje się w niej obraz "Madonna della Strada" z końca XIII lub początku XIV wieku. Kopuła kaplicy została ozdobiona aniołami autorstwa Andrei Pozzo. W kaplicy znajduje się siedem obrazów ze scenami z życia Matki Bożej autorstwa Giuseppe Valeriano. Są to: "Narodziny", "Prezentacja", "Zaślubiny", "Zwiastowanie", "Nawiedzenie", "Wniebowzięcie" i "W niebie". Każdemu przedstawieniu towarzyszą odpowiednie teksty biblijne na czarnym marmurze.
Polskie odpowiedniki.
Polskimi odpowiednikami rzymskiej świątyni "Il Gesù" są:
Kardynałowie diakoni.
Kościół Najświętszego Imienia Jezus jest jednym z kościołów tytularnych nadawanych kardynałom-diakonom ("Titulus Sanctissimi Nominis Iesu"). Tytuł ten został ustanowiony 5 lutego 1965 roku przez papieża Pawła VI.

</doc>
<doc id="440040" url="https://pl.wikipedia.org/wiki?curid=440040" title="Piaseczna Góra (Roztocze)">
Piaseczna Góra (Roztocze)

Piaseczna Góra – wzniesienie na Roztoczu o wysokości 298 m n.p.m., położone na terenie Roztoczańskiego Parku Narodowego. Usytuowana jest na południowy zachód od Zwierzyńca.
Charakterystyczną cechą wzniesienia jest rozległa polana, zajmująca obszar północno-wschodniego zbocza góry oraz jej szczytu. Roztacza się z niej widok na Zwierzyniec oraz wzgórza Roztocza Zachodniego i Środkowego.
Z Piaseczną Górą związana jest legenda z czasów powstania styczniowego w 1863. Legenda głosi, że: "o północy zboczem Piasecznej Góry pędzą jeźdźcy na białych koniach, słychać dudnienie ziemi, a osoby, które odważą się spojrzeć w ich stronę przeszywa silny podmuch powietrza." Prawdopodobnie legenda ta miała na celu odstraszenie rosyjskich oddziałów, walczących z Polakami w czasie powstania, przed wkraczaniem na te tereny.
Szlak turystyczny.
 Przez wzniesienie przebiega oznaczona kolorem żółtym ścieżka przyrodnicza na Piaseczną Górę, prowadząca ze Zwierzyńca do stawów Echo. 

</doc>
<doc id="440043" url="https://pl.wikipedia.org/wiki?curid=440043" title="Lasse Kjus">
Lasse Kjus

Lasse Kjus (ur. 14 stycznia 1971 w Oslo) – norweski narciarz alpejski, pięciokrotny medalista olimpijski, wielokrotny medalista mistrzostw świata seniorów i juniorów oraz dwukrotny zdobywca Pucharu Świata.
Kariera.
Treningi narciarskie Lasse Kjus rozpoczął w wieku 7 lat, a jego pierwszym trenerem był Finn Aamodt, ojciec jego przyjaciela, również alpejczyka, Kjetila André Aamodta. Po raz pierwszy na arenie międzynarodowej pojawił się w 1988 roku, podczas mistrzostw świata juniorów w Madonna di Campiglio. Zajął tam szóste miejsce w supergigancie i dziewiąte miejsce w biegu zjazdowym. Na rozgrywanych rok później mistrzostwach świata juniorów w Aleyska jego najlepszym wynikiem było dziewiąte miejsce w zjeździe. Największe sukcesy w tej kategorii wiekowej osiągnął jednak na mistrzostwach świata juniorów w Zinal w 1990 roku, gdzie zdobywał medale we wszystkich konkurencjach. Norweg był tam najlepszy w gigancie, drugi w zjeździe i kombinacji oraz trzeci w slalomie i supergigancie.
W międzyczasie zadebiutował w zawodach Pucharu Świata, startując w slalomie 12 stycznia 1990 roku w Schladming, jednak nie zdobył punktów. Pierwsze pucharowe punkty wywalczył dwa dni później w tej samej miejscowości, zajmując siódme miejsce w gigancie. W sezonie 1989/1990 punktował jeszcze dwukrotnie, jednak pasował się poza czołową dziesiątką. W efekcie zajął 68. miejsce w klasyfikacji generalnej. Sezon 1990/1991 zaczął od wywalczenia pierwszego pucharowego podium w karierze, zajmując 9 sierpnia 1990 roku w Mt. Hutt drugie miejsce w gigancie. W zawodach tych przegrał tylko ze Szwedem Fredrikiem Nybergriem. W kolejnych startach jeszcze ośmiokrotnie plasował się w najlepszej dziesiątce, w tym 13 stycznia 1991 roku w Kitzbühel zajął drugie miejsce w kombinacji. W klasyfikacji generalnej zajął dziewiąte miejsce, a w klasyfikacji kombinacji był drugi za Markiem Girardellim z Luksemburga. Na przełomie stycznia i lutego 1991 roku wystąpił na mistrzostwach świata w Saalbach-Hinterglemm, zajmując między innymi dziesiąte miejsce w slalomie.
Jeszcze w 1991 roku Kjus odniósł kontuzję na treningu, podczas którego naderwał mięsień naramienny i uszkodził nerw pachowy. By odzyskać sprawność lewego ramienia trenował inne mięśnie i do rywalizacji sportowej powrócił pod koniec stycznia 1992 roku. Kilkukrotnie wystąpił w zawodach Pucharu Świata w sezonie 1991/1992, najlepszy wynik uzyskując 22 marca 1992 roku w Crans-Montana, gdzie był piąty w slalomie. W klasyfikacji generalnej zajął 60. miejsce. Znalazł się w kadrze Norwegii na igrzyska olimpijskie w Albertville w lutym 1992 roku, gdzie wystąpił tylko w gigancie, jednak nie ukończył rywalizacji. Na podium zawodów pucharowych wrócił 20 grudnia 1992 roku w Kranjskiej Gorze, gdzie był drugi w gigancie. W tym samym sezonie na podium stanął jeszcze jeden raz: 19 stycznia 1993 roku w Veysonnaz, gdzie w gigancie był trzeci. Ostatecznie w klasyfikacji generalnej był dwunasty, a w klasyfikacji giganta zajął czwarte miejsce. Brał także udział w mistrzostwach świata w Morioce w 1993 roku, gdzie zdobył swój pierwszy medal w rywalizacji seniorów. W kombinacji okazał się najlepszy, wyprzedzając bezpośrednio Aamodta i Girardellego. Po zjeździe Kjus zajmował dopiero dwunaste miejsce, jednak w slalomie do kombinacji uzyskał trzeci czas, co wystarczyło do zwycięstwa, o 7,87 punktu przed Aamodtem. Na tych samych mistrzostwach był także dwunasty w slalomie i szesnasty w gigancie.
Najważniejszym punktem sezonu 1993/1994 były igrzyska olimpijskie w Lillehammer. Kjus osiągnął tam jeden z największych sukcesów w karierze, sięgając po złoty medal w kombinacji. Tym razem prowadził już po zjeździe, a w slalomie uzyskał siódmy wynik, co dało mu zwycięstwo o ponad sekundę nad Aamodtem i o ponad półtorej sekundy nad kolejnym Norwegiem, Haraldem Christianem Strandem Nilsenem. Był to trzeci przypadek w historii igrzysk, gdy reprezentacji jednego kraju zajęli całe podium w konkurencji narciarstwa alpejskiego (najpierw dokonali tego Austriacy w gigancie na ZIO 1956, a następnie Austriaczki w zjeździe na ZIO 1964). Na igrzyskach przed własną publicznością wystąpił także w czterech pozostałych konkurencjach, najlepszy wynik uzyskując w gigancie, który ukończył na siódmej pozycji. W zawodach pucharowych ośmiokrotnie zajmował miejsca w czołowej dziesiątce, w tym trzykrotnie stając na podium: 16 stycznia 1994 roku w Kitzbühel odniósł swoje pierwsze zwycięstwo, wygrywając kombinację, dwa tygodnie później w Chamonix był drugi w tej samej konkurencji, a 17 marca 1994 roku w Vail był drugi w supergigancie. Pozwoliło mu to zająć siódme miejsce w klasyfikacji generalnej, a w klasyfikacji kombinacji sięgnąć po pierwszą w karierze Małą Kryształową Kulę. Podobne wyniki osiągnął w kolejnym sezonie, który ukończył na szóstej pozycji. Na podium stawał: 22 stycznia w Wengen, gdzie był drugi w kombinacji, 25 lutego w Whistler, zajmując drugie miejsce w zjeździe oraz 15 marca 1995 roku w Bormio, gdzie zjazd ukończył na trzecim miejscu. W klasyfikacji zjazdu i giganta był dziewiąty, a w klasyfikacji kombinacji zajął trzecie miejsce za Girardellim i Strandem Nilsenem.
Sezon 1995/1996 przyniósł mu pierwsze w karierze zwycięstwo w klasyfikacji generalnej. Kjus aż dziesięć razy stawał na podium, odnosząc przy tym cztery zwycięstwa: 2 grudnia w Vail w supergigancie, 22 grudnia w Kranjskiej Gorze wygrał giganta, a tydzień później w Bormio oraz 6 marca 1996 roku w Kvitfjell był najlepszy w zjeździe. Oprócz zwycięstwa w klasyfikacji końcowej zajął także trzecie miejsce w klasyfikacjach giganta i supergiganta. W pierwszym przypadku wyprzedzili go tylko dwaj reprezentanci Szwajcarii: Michael von Grünigen i Urs Kälin, a w drugim uległ swemu rodakowi Atle Skårdalowi i Hansowi Knaußowi z Austrii. W lutym 1996 roku startował na mistrzostwach świata w Sierra Nevada, gdzie wywalczył srebrny medal w kombinacji. Po zjeździe do kombinacji Kjus prowadził, jednak uzyskany w slalomie dziewiąty wynik sprawił, że ostatecznie zajął drugie miejsce o 0,25 sekundy za Girardellim, a o 0,73 s przed Austriakiem Güntherem Maderem. Na tych samych mistrzostwach był też czwarty w zjedzie i gigancie, walkę o podium przegrywając odpowiednio z Francuzem Lukiem Alphandem o 0,19 s i z Michaelem von Grünigenem o 0,06 s.
Sezony 1996/1997 i 1997/1998 kończył poza czołową dziesiątką klasyfikacji generalnej. Łącznie ośmiokrotnie stawał na podium, odnosząc dwa zwycięstwa: 26 stycznia 1997 roku w Kitzbühel wygrał kombinację, a 2 marca 1997 roku w Kvitfjell był najlepszy w zjeździe. Pozwoliło mu to zająć drugie miejsce w klasyfikacji kombinacji sezonu 19967/97, w której lepszy był tylko Kjetil André Aamodt. W tym czasie Kjus przeciągle chorował. Po wizycie u lekarza okazało się, iż Norweg miał wrodzoną wadę przegrody nosowej, która wymagała operacji. Wystąpił jednak na mistrzostwach świata w Sestriere w 1997 roku, z których wrócił z trzema medalami. W gigancie, supergigancie i zjeździe zajmował tam drugie miejsce, za każdym razem za innym rywalem. Był jedynym narciarzem, który zdobył na tej imprezie trzy medale. Najbliżej zwycięstwa był w zjeździe, w którym do Bruno Kernena ze Szwajcarii stracił zaledwie 0,07 sekundy. Norweg brał także udział w rozgrywanych rok później igrzyskach olimpijskich w Nagano, rozpoczynając starty od zdobycia srebrnego medalu w zjeździe. W zawodach tych rozdzielił na podium Francuza Jean-Luca Crétiera i Austriaka Hannesa Trinkla. Tego samego dnia wystąpił w kombinacji, zdobywając kolejny srebrny medal. Został tym samym pierwszym w historii alpejczykiem, który zdobył dwa medale olimpijskie jednego dnia. Norweg uzyskał drugi wynik i w zjeździe i w slalomie do kombinacji, plasując się ostatecznie między Austriakami Mario Reiterem i Christianem Mayerem. Na tych samych igrzyskach był też ósmy w gigancie i dziewiąty w supergigancie.
Drugą w karierze i zarazem ostatnią Kryształową Kulę zdobył w sezonie 1998/1999. Jedenaście razy stawał na podium zawodów PŚ, odnosząc jednocześnie sześć zwycięstw: 12 grudnia w Val d’Isère, 18 grudnia w Val Gardena, 16 stycznia w Wengen, 22 stycznia w Kitzbühel i 10 marca 1999 roku w Sierra Nevada był najlepszy w zjeździe, a 17 stycznia w Wengen zwyciężył również w kombinacji. Oprócz zwycięstwa w klasyfikacji generalnej wygrał również klasyfikacje zjazdu i kombinacji, a w klasyfikacji supergiganta był siódmy. W lutym 1999 roku wystąpił na mistrzostwach świata w Vail. Kjus wygrał tam rywalizację w gigancie i supergigancie, a w slalomie, zjeździe i kombinacji zajmował drugie miejsce. Został tym samym pierwszym alpejczykiem w historii, który zdobył medale we wszystkich pięciu konkurencjach podczas tych samych mistrzostw świata. Większość sezonu 1999/2000 jednak stracił, zmagając się z problemami z oddychaniem. Wystąpił w zaledwie kilku zawodach Pucharu Świata, najlepszy wynik osiągając 28 listopada 1999 roku w Vail, gdzie był trzeci w supergigancie. W klasyfikacji generalnej zajął 53. miejsce.
Do pełni formy wrócił w sezonie 2000/2001, który ukończył na trzecim miejscu. W klasyfikacji generalnej wyprzedzili go jedynie Austriacy Hermann Maier i Stephan Eberharter. Sześciokrotnie stawał na podium, przy czym 21 stycznia 2001 roku w Kitzbühel był najlepszy w kombinacji. Był też drugi w gigancie 17 listopada w Park City, supergigancie 26 listopada w Lake Louise i zjeździe 2 grudnia w Vail oraz trzeci w zjeździe 25 listopada w Lake Louise i 2 marca w Kvitfjell. Dało mu to zwycięstwo w klasyfikacji kombinacji i piąte miejsce w zjeździe. Mistrzostwa świata w Sankt Anton w 2001 roku były pierwszą imprezą międzynarodową od jedenastu lat, z której wrócił bez medalu. Najlepszy wynik osiągnął tam w supergigancie, który ukończył na czwartej pozycji. W walce o brązowy medal lepszy o 0,04 sekundy okazał się Hermann Maier. Na rozgrywanych rok później igrzyskach olimpijskich w Salt Lake City na podium stanął już w pierwszym starcie. W biegu zjazdowym zajął drugie miejsce, rozdzielając Austriaków: Fritza Strobla i Stephana Eberhartera. Na tych samych igrzyskach wywalczył także brązowy medal w gigancie, plasując się za Eberharterem i Bode Millerem z USA. W zawodach pucharowych prezentował się nieco słabiej niż rok wcześniej; w klasyfikacji generalnej sezonu 2001/2002 był szósty. Był też drugi za Aamodtem w klasyfikacji kombinacji. Na podium stawał trzy razy, jednak nie odniósł zwycięstwa.
Ostatni medal w karierze Kjus wywalczył podczas mistrzostw świata w Sankt Moritz w 2003 roku, gdzie zdobył srebro w kombinacji. Po zjeździe Norweg znajdował się na prowadzeniu, jednak w slalomie do kombinacji uzyskał dopiero czternasty rezultat, co pozwoliło sięgnąć po zwycięstwo Bode Millerowi. Amerykanin okazał się lepszy o zaledwie 0,07 sekundy. Na tych samych mistrzostwach Kjus był też między innymi dziewiąty w supergigancie. W zawodach PŚ spisywał się jednak słabo, zajmując przeważnie miejsca w drugiej i trzeciej dziesiątce. Na podium stanął tylko dwa razy: 19 stycznia w Wengen był trzeci w kombinacji, a 13 marca 2003 roku w Lillehammer był drugi w supergigancie. W klasyfikacji generalnej dało mu to 31. miejsce. Na kolejne pucharowe zwycięstwo musiał zaczekać do 19 grudnia 2003 roku, kiedy w Val Gardena był najlepszy w supergigancie. W pozostałych zawodach sezonu 2003/2004 jeszcze cztery razy plasował się w najlepszej trójce, w tym 22 stycznia 2004 roku w Kitzbühel wygrał bieg zjazdowy. W klasyfikacji generalnej był tym razem ósmy, a w klasyfikacji kombinacji zajął trzecie miejsce za Millerem i Austriakiem Benjaminem Raichem.
W lutym 2005 roku wystartował na mistrzostwach świata w Bormio, jednak nie zdobył medalu. Najlepszy wynik osiągnął w kombinacji, którą ukończył na szóstej pozycji. W Pucharze Świata czterokrotnie stawał na podium: 4 grudnia w Beaver Creek był najlepszy, a 12 grudnia w Val d’Isère drugi w gigancie, 14 stycznia w Wengen zajął drugie miejsce w kombinacji, a 10 marca 2005 roku w Lenzerheide wygrał bieg zjazdowy. Zwycięstwo w Lenzerheide było jego ostatnim pucharowym podium. Sezon 2004/2005 zakończył na siódmej pozycji w klasyfikacji generalnej i drugiej w klasyfikacji kombinacji. Startował także w sezonie 2005/2006, jednak jego najlepszym wynikiem było piąte miejsce w supergigancie wywalczone 29 stycznia 2006 roku w Garmisch-Partenkirchen. Przeważnie jednak plasował się w drugiej lub trzeciej dziesiątce, w efekcie zajął 43. miejsce w klasyfikacji generalnej. Brał także udział w igrzyskach olimpijskich w Turynie w 2006 roku, zajmując czternaste miejsce w zjeździe i supergigancie oraz osiemnaste w gigancie. W marcu 2006 roku zakończył karierę.
W 1999 roku otrzymał tytuł norweskiego sportowca roku. Wielokrotnie zdobywał tytuł mistrza Norwegii: w slalomie w 1992 roku, w zjeździe i kombinacji w 1995 roku oraz w supergigancie w latach 1996, 1998 i 2005. W 2008 roku na krótko powrócił do narciarstwa, zdobywając srebrny medal w zjeździe na mistrzostwach kraju.
Po zakończeniu kariery założył firmę produkującą odzież sportową. W 2012 roku Norweg sprzedał prawa do marki "Kjus" szwajcarskiej firmie LK Internatonal za 56 mln koron norweskich.

</doc>
<doc id="440044" url="https://pl.wikipedia.org/wiki?curid=440044" title="Karel Kachyna">
Karel Kachyna



</doc>
<doc id="440046" url="https://pl.wikipedia.org/wiki?curid=440046" title="Blue chips">
Blue chips



</doc>
<doc id="440048" url="https://pl.wikipedia.org/wiki?curid=440048" title="Pawieł Winogradow (kosmonauta)">
Pawieł Winogradow (kosmonauta)

Paweł Władimirowicz Winogradow, ros. Павел Владимирович Виноградов (ur. 31 sierpnia 1953 w Magadanie, ZSRR) – rosyjski inżynier i kosmonauta.
Kariera kosmonauty.
30 marca 2006 wystartował w kosmos na pokładzie statku Sojuz TMA-8.
Loty załogowe.
5 sierpnia 1997 z kosmodromu Bajkonur wystartował w kierunku stacji kosmicznej Mir statek kosmiczny Sojuz TM-26. Załogę stanowili kosmonauci: Anatolij Sołowjow – dowódca misji oraz Paweł Winogradow – inżynier pokładowy. Była to 24 stała załoga stacji Mir. Statek Sojuz połączył się z Mirem dwa dni później – 7 sierpnia 1997. Podstawowym zadaniem jakie stało przed załogą było naprawienie poważnych uszkodzeń stacji. Kosmonauci naprawili zasilanie oraz właz uszkodzonego przez statek towarowy Progress modułu Spiektr. Poza tym wymienili generatory powietrza.
Winogradow aż pięć razy wychodził w otwartą przestrzeń kosmiczną spędzając tam łącznie ponad 25 godzin. W czasie tych operacji obaj kosmonauci próbowali naprawić poszycie uszkodzonego modułu. Pomimo wielu prób nie udało im się zlokalizować miejsc, w których został rozszczelniony kadłub.
31 stycznia 1998 do stacji przyłączył Sojuz TM-27. Na jego pokładzie znajdowała się 25 stała załoga Mira – Tałgat Musabajew oraz Nikołaj Budarin. Towarzyszył im astronauta z Francji Léopold Eyharts, który powrócił na Ziemię 19 lutego 1998 razem z Sołowjowem i Winogradowem. Kapsuła z kosmonautami wylądowała około 30 km od miejscowości Arkałyk w Kazachstanie.

</doc>
<doc id="440053" url="https://pl.wikipedia.org/wiki?curid=440053" title="Psalm 23">
Psalm 23

Psalm 23 – psalm, który znajduje się w Biblii, w Księdze Psalmów. W Septuagincie psalm ten nosi numer 22. Prawdopodobnie jest to najbardziej znany ze wszystkich biblijnych psalmów. Nazywany „pasterskim”, ponieważ zaczyna się od słów:
Psalm wyraża radość z niezmiennej opieki, troski i dobrobytu jakiego doświadcza wierny od Jahwe.
W starożytnym świecie Bliskiego Wschodu określenie pasterz miało szczególne znaczenie. Oznaczało dobrego zarządcę, który troszczy się o tych, którymi się opiekuje; ochrania, zapewnia spokojny byt. Często władcy to określenie dodawali do wielu swoich tytułów.
Psalm wyraża ufność w opiekę Boga ("Chociażbym chodził ciemną doliną, zła się nie ulęknę, bo Ty jesteś ze mną"), a także ufność w życie wieczne ("Tak, dobroć i łaska pójdą w ślad za mną przez wszystkie dni mego życia i zamieszkam w domu Pańskim po najdłuższe czasy").

</doc>
<doc id="440057" url="https://pl.wikipedia.org/wiki?curid=440057" title="Pistolet Browning M1910">
Pistolet Browning M1910

Browning M1910 – belgijski pistolet samopowtarzalny skonstruowany przez Johna Mosesa Browninga.
Historia.
W 1900 roku belgijskie zakłady Fabrique Nationale rozpoczęły produkcję pistoletu Browning No 1. była to udana konstrukcja, ale szybki postęp techniczny sprawił, że już po kilku latach stała się przestarzała. Dlatego w 1910 roku FN rozpoczęło produkcję nowego pistoletu oznaczonego jako Model 1910.
Nowy pistolet podobnie jak No 1 był konstrukcją Johna Browninga. Największą nowością była sprężyna powrotna owinięta naokoło lufy. M1910 był pierwszym produkowanym seryjnie pistoletem z tak umieszczoną sprężyną powrotną.
Nowy pistolet był produkowany w wersjach kalibru 7,65 mm (nabój 7,65 mm Browning taki sam jak w No 1), oraz 9 × 17 mm (nabój 9 mm Browning Short).
Z pistoletu Browning M1910 kalibru 9x17 mm o numerze seryjnym 19074, który dziś można zobaczyć w Heeresgeschichtliches Museum w Wiedniu, Gawriło Princip zastrzelił 28 czerwca 1914 w Sarajewie arcyksięcia Franciszka Ferdynanda i jego żonę Zofię.
W 1922 roku w oparciu o M1910 J. M. Browning skonstruował pistolet Browning M1910/22 przeznaczony dla armii jugosłowiańskiej o przedłużonej lufie i chwycie i powiększonym magazynku.
Pistolet Browning Model 1910 był produkowany głównie na rynek cywilny (zarówno europejski jak i amerykański), ale duża liczba tych pistoletów znalazła się także na uzbrojeniu formacji policyjnych w wielu krajach europejskich. Produkcję tego pistoletu zakończono w 1954 roku.
Opis.
Browning M1910 był bronią samopowtarzalną. Zasada działania oparta o odrzut zamka swobodnego. Mechanizm spustowy bezkurkowy. W przeciwieństwie do innych pistoletów Browninga sprężyna powrotna umieszczona jest wokół lufy, a nie na żerdzi pod lufą, co powoduje charakterystyczną zmianę kształtu broni.
Bezpiecznik nastawny. Skrzydełko bezpiecznika po lewej stronie zamka. Dodatkowo M1910 posiadał automatyczny bezpiecznik chwytowy.
M1910 był zasilany z wymiennego, jednorzędowego magazynka pudełkowego o pojemności 7 lub 6 naboi (zależnie od kalibru), umieszczonego w chwycie. Przycisk zwalniania magazynka znajdował się u dołu chwytu.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="440060" url="https://pl.wikipedia.org/wiki?curid=440060" title="Vaclav Kozak">
Vaclav Kozak



</doc>
<doc id="440061" url="https://pl.wikipedia.org/wiki?curid=440061" title="Herb Ropczyc">
Herb Ropczyc

Herb Ropczyc – jeden z symboli miasta Ropczyce i gminy Ropczyce w postaci herbu.
Wygląd i symbolika.
Herb przedstawia w polu błękitnym ptaka – symbolizującego sokoła, barwy naturalnej (cielistej), o rozpostartych skrzydłach, ze złotą literą R w dziobie, stojącego na białej podkowie ze złotym krzyżem maltańskim w środku.

</doc>
<doc id="440062" url="https://pl.wikipedia.org/wiki?curid=440062" title="Achille Lauro">
Achille Lauro

Achille Lauro (ur. 16 czerwca 1887 w Piano di Sorrento, zm. 15 listopada 1982 w Neapolu) – włoski przedsiębiorca i polityk "Partito Nazionale Monarchico", właściciel "LauroLine", w którego flocie był m.in. MS Achille Lauro, liniowiec, który w roku 1985 został porwany przez terrorystów z proirackiego skrzydła Frontu Wyzwolenia Palestyny.

</doc>
<doc id="440063" url="https://pl.wikipedia.org/wiki?curid=440063" title="Premierzy Kazachstanu">
Premierzy Kazachstanu

Premier Republiki Kazachstanu jest szefem rządu Republiki Kazachstanu, stoi na czele jednego z organów władzy wykonawczej. Premier wraz z całym gabinetem jest powoływany i odwoływany przez prezydenta.
Kärym Mäsymow piastował tę funkcję najdłużej w historii, był także jedynym premierem, który po złożeniu dymisji powrócił do pełnienia funkcji szefa rządu. Najmłodszym premierem w dniu obejmowania urzędu był Siergiej Tierieszczenko (40 lat 198 dni), najstarszym Seryk Achmetow (54 lata 91 dni).

</doc>
<doc id="440066" url="https://pl.wikipedia.org/wiki?curid=440066" title="Jacob Leib Talmon">
Jacob Leib Talmon

Jacob Leib Talmon (ur. 14 czerwca 1916 w Rypinie, zm. 16 czerwca 1980 w Jerozolimie) – izraelski historyk, profesor historii nowożytnej na Uniwersytecie w Jerozolimie. Urodził się w Polsce (do 1918 pod władzą niemiecką), w ortodoksyjnej żydowskiej rodzinie.
W 1934 r. rozpoczął studia na Uniwersytecie w Jerozolimie. Następnie kontynuował naukę we Francji, a po inwazji hitlerowskiej przeniósł się do Londynu. Tam ukończył London School of Economics.
W swoich najważniejszych dziełach – "The Origins of Totalitarian Democracy" i "Political Messianism: The Romantic Phase", Talmon krytykuje Rewolucję francuską, określając jej ideologię terminem "demokracja totalitarna"; ponadto podkreśla on podobieństwa pomiędzy jakobinizmem a stalinizmem.
Najważniejsze prace:

</doc>
<doc id="440069" url="https://pl.wikipedia.org/wiki?curid=440069" title="Sioux Falls">
Sioux Falls

Sioux Falls – miasto w Stanach Zjednoczonych, największe w stanie Dakota Południowa, około 177 tys. mieszkańców. Położone jest nad rzeką Big Sioux, na przecięciu dwóch autostrad Interstate 90 i Interstate 29.
W Sioux Falls urodziła się January Jones, amerykańska aktorka.

</doc>
<doc id="440072" url="https://pl.wikipedia.org/wiki?curid=440072" title="Mustaghanim">
Mustaghanim

Mustaghanim (arab. مستغانم) – miasto portowe w północno-zachodniej Algierii, ośrodek administracyjny wilajetu Mustaghanim, nad Morzem Śródziemnym.
Ośrodek regionu rolniczego; uprawiane głównie warzywa, winorośle, zboża. Rozwinięty przemysł cukrowniczy, tytoniowy, elektrotechniczny, metalurgiczny, meblarski, cementowy, rybołówstwo. Również wywóz produktów rolnych.
Liczba ludności w poszczególnych latach:

</doc>
<doc id="440073" url="https://pl.wikipedia.org/wiki?curid=440073" title="Audi S2">
Audi S2

Audi S2 quattro – typ B4 było produkowane od 1991 do 1995 roku. Prezentacja wersji coupé popularnego modelu Audi 80 nastąpiła w 1988 roku, 2 lata trwały przygotowania nad następcą Audi Quattro, w 1990 roku zaprezentowano wersję oznaczoną S2 Coupé. Zamontowany silnik zapożyczony został od większego modelu, mianowicie od Audi 200, była to jednostka 2.2 z turbodoładowaniem wyposażona w 20-zaworową głowicę. Moc jednostki wynosiła 220 KM. Różnice między sinikami z modelu 200 i Audi S2 są symboliczne, jednak największa z nich tyczy się zmodyfikowanego układu chłodzenia, modele Audi 200 Turbo miały problemy z chłodzeniem i dość mocno się grzały. W przypadku Audi S2 zastosowano, układ jezdny Torsen, bardzo trwały, a zarazem nieskomplikowany. Wersja S2 występowała we wszystkich typach nadwozia z wyjątkiem Cabrio. Najrzadziej występująca wersja sedan – wyprodukowano jej tylko 306 egzemplarzy. Poniżej wyszczególniono typy i liczby egzemplarzy w jakich kiedykolwiek występowało Audi S2. Wersję 3B produkowano równe 2 lata.
W chwili wejścia na rynek było to jedno z najszybszych aut legitymującą się taką mocą (nieco ponad 200 KM). Przyśpieszenie od 0 do 100 km/h trwające 6 sekund i prędkość maksymalna oscylująca około 250 km/h dawały praktycznie osiągi na poziomie BMW i Mercedesa, które w swoich sportowych odmianach posiadały przeszło 100 KM więcej niż Audi. Mimo że we wczesnej wersji tego modelu zastosowano ten sam, lecz słabszy silnik to w rezultacie dzięki mniejszej masie oryginalna wersja 3B nie jest dużo wolniejsza niż jej mocniejszy odpowiednik ABY, jednak w środkowym zakresie obrotów uwidacznia się przewaga wersji ABY od wersji 3B, choć wersja 3B ma minimalnie wyższą prędkość maksymalną. Układ zapłonowy jest nieco zmodyfikowany. Zawieszenie praktycznie nie różni się zbytnio od innych modeli z napędem quattro, lecz skrócone sprężyny dają w rezultacie obniżone podwozie w sedanie i avancie o 20 mm, a w wersji coupe o 25 mm. We wnętrzu znajdziemy nieco inny wystrój niż w innych odmianach popularnej 80. Oryginalna wersja S2 miała zawsze białe tarcze zegarów (obrotomierz i prędkościomierz) wyskalowane do 280 km/h, inaczej niż pozostałe wersje Audi 80. Dodatkowe trzy zegary pokazujące kierowcy doładowanie czy temperaturę oleju również były koloru białego, podświetlenie zegarów pozostało bez zmian. Ponadto opcjonalnie można było zamówić automatyczną klimatyzację (climatronic), w standardzie była manualna, elektryczne sterowany szyberdach, spryskiwacze do przednich reflektorów od 1993 roku w wersjach ABY były oferowane już seryjnie, podgrzewane dysze spryskiwaczy dla przednich wycieraczek i tylnej i bardzo rzadko spotykany system elektrycznie uchylanych tylnych okien, skórzaną tapicerkę (istniały 2 wersje) – jedna z większą ilością poziomych wyżłobień podobne jak w modelu Audi S4, pochodziła ona z renomowanej firmy Recaro również z możliwością elektrycznego ustawienia siedziska, jest dużo rzadziej spotykana niż późniejsza, istnieje też druga, późniejsza, z mniejszą ilością poziomych wyżłobień stosowana także w modelach 2.8 V6 i wersjach Cabrio. Kierownica mogła występować w 2 odmianach jedna z poduszką powietrzną 4 ramienna lub 3 ramienna desygnowana do S2, lecz bez poduszki powietrznej za to z emblematem S2 umiejscowionym poniżej środka kierownicy.
Audi S2 Występował w czterech wersjach (wyprodukowanych sztuk):
Podstawowe dane techniczne dla wersji 3B i ABY.
Ogólne:

</doc>
<doc id="440076" url="https://pl.wikipedia.org/wiki?curid=440076" title="Antygoryt">
Antygoryt

Antygoryt – minerał z gromady krzemianów zaliczany do grupy serpentynów. Należy do minerałów pospolitych i szeroko rozpowszechnionych. 
Nazwa wywodzi się od "Antigoro" (nazwa doliny we włoskim Piemoncie) – miejsca pozyskiwania czystego antygorytu. Znane w gemmologii odmiany: "bowenit" i "williamsyt".
Właściwości.
Jest kruchy, ale pojedyncze płytki bywają giętkie i sprężyste. Tworzy kryształy płytkowe, tabliczkowe i łuskowe. Występuje w skupieniach ziarnistych, płytkowych. Przeważnie zawiera żelazo (wpływa na intensywność zabarwienia), rzadziej glin, chrom, nikiel, mangan.
Występowanie.
Minerał wtórny, zwykle występujący jako główny składnik zbitych serpentynitów; powstaje z przeobrażenia oliwinu w ultrabazytach, gabrach, zasadowych skałach wylewnych.
Miejsca występowania: 
W Polsce – jako składnik serpentynitów w okolicach; Ząbkowic Śląskich, Szklar, Kowar.

</doc>
<doc id="440084" url="https://pl.wikipedia.org/wiki?curid=440084" title="Sarah Pitkowski">
Sarah Pitkowski

Sarah Pitkowski-Malcor (ur. 13 listopada 1975 w Seclin) - tenisistka francuska, reprezentantka w Pucharze Federacji.
Jako tenisistka zawodowa występowała w latach 1993-2001. W 1993 debiutowała w turnieju wielkoszlemowym - otrzymała specjalne zaproszenie (tzw. dziką kartę) do French Open. W pierwszych latach kariery występowała głównie w turniejach niższej rangi niż "WTA Tour", osiągając kilka finałów. W 1996, m.in. po dotarciu do III rundy French Open (1/16 finału), znalazła się po raz pierwszy w czołowej setce rankingu światowego.
Najlepszy okres w karierze sportowej Pitkowski przypadł na lata 1998-2000. W sezonie 1998 była m.in. w czterech ćwierćfinałach i trzech półfinałach turniejów "WTA Tour" oraz III rundzie US Open. Dzięki tym wynikom przebiła się do pierwszej pięćdziesiątki na świecie, a sezon zakończyła na miejscu nr 36. Odniosła kilka zwycięstw nad znanymi rywalkami, m.in. Sabine Appelmans, Sandrine Testud, Kariną Habšudovą, Ruxandrą Dragomir, Carą Black, Amandą Coetzer. W 1999 odniosła swoje jedyne zwycięstwo turniejowe - wygrała turniej w Budapeszcie, gdzie była rozstawiona z numerem 7; w finale pokonała Hiszpankę Torrens Valero. Ponadto w sezonie 1999 była w finale turnieju w Antwerpii, gdzie przegrała z debiutującą w cyklu zawodowym Belgijką Justine Henin, oraz dwóch innych półfinałach, dwóch ćwierćfinałach, 1/16 finału Wimbledonu.
W rankingu ogłoszonym 1 listopada 1999 zajmowała najwyższe miejsce w karierze - nr 29. Rok 1999 zakończyła trzy pozycje niżej, a w kolejnym sezonie grała nieco mniej skutecznie (dwa półfinały, cztery ćwierćfinały), odniosła natomiast jedno ze swoich najbardziej prestiżowych indywidualnych zwycięstw - w halowym turnieju w Paryżu pokonała wysoko klasyfikowaną rodaczkę Mauresmo (mimo przegranego pierwszego seta do zera). Ponownie była też w III rundzie Wimbledonu (przegrała z Seles).
Po serii nieudanych występów (w ciągu sezonu 2001 wypadła z pierwszej setki rankingu), a także w związku z kontuzją prawego ramienia, zakończyła karierę sportową późnym latem 2001 (po porażce w eliminacjach do US Open). Zarobiła w karierze ponad 823 tysiące dolarów, wystąpiła łącznie w 27 turniejach wielkoszlemowych (czterokrotnie dochodząc do III rundy). Wśród rywalek, które udało się jej pokonać, były (poza wymienionymi wyżej) m.in. Nathalie Dechy, Julie Halard-Decugis, Jelena Lichowcewa, Meghann Shaughnessy, Anna Smasznowa, Natalla Zwierawa. Miała natomiast negatywny bilans z Polką Magdaleną Grzybowską (jedyny mecz tych tenisistek Pitkowski przegrała w I rundzie Australian Open 1997). W grze podwójnej Francuzka najwyżej była sklasyfikowana w sierpniu 1996 (nr 101).
W kwietniu 1998 wystąpiła w reprezentacji Francji w Pucharze Federacji. W meczu przeciwko Belgijkom Pitkowski pokonała Appelmans, a uległa Monami (Van Roost).
7 lipca 2001 Pitkowski poślubiła francuskiego tenisistę, Oliviera Malcora. Para ma syna.

</doc>
<doc id="440085" url="https://pl.wikipedia.org/wiki?curid=440085" title="S/S Polonia">
S/S Polonia



</doc>
<doc id="440087" url="https://pl.wikipedia.org/wiki?curid=440087" title="Magüi Serna">
Magüi Serna

Maria Luisa „Magüi” Serna Barrera (ur. 1 marca 1979 w Las Palmas de Gran Canaria) – hiszpańska tenisistka.
Otrzymała status profesjonalny w 1996 roku. W 2004 klasyfikowana była w rankingu światowym jako zawodniczka numer dziewiętnaście, a w deblowym uplasowana na dwudziestym piątym miejscu. Mimo to sezon zakończyła na niskim, sto drugim, miejscu. Obecnie klasyfikowana na odległych pozycjach rankingów światowych. W karierze wygrała trzy turnieje singlowe i dwa deblowe.
Jej kariera zaczęła się w 1997 roku, kiedy wystąpiła we wszystkich czterech turniejach wielkoszlemowych w sezonie. Osiągnęła trzecią rundę w pierwszych trzech, a w US Open była już w rundzie czwartej. Zadebiutowała w Pucharze Federacji w konfrontacji z Belgią. W ciągu dwunastu miesięcy awansowała o 97 pozycji, zajmując ostatecznie 41 miejsce.
Równie udany był sezon 1998. Magüi zwyciężyła nad Patty Schnyder (drugie w karierze zwycięstwo nad zawodniczką z czołowej dziesiątki) w Moskwie. Ostatecznie doszła tam do ćwierćfinałów. Na kortach trawiastych osiągnęła ćwierćfinał w Eastbourne i czwartą rundę na Wimbledonie. W drodze do ćwierćfinału Canadian Open pokonała samą Steffi Graf. Wygrała dwa mecze singlowe i jeden deblowy w Pucharze Federacji przeciwko Niemcom.
Rok później osiągnęła pierwszy turniejowy półfinał. Miało to miejsce w Birmingham (uległa rozstawionej z numerem 1 Nathalie Tauziat).
Pokonała Mary Pierce w drodze do ćwierćfinału Wimbledonu 2000. Osiągnęła również czwartą rundę US Open. W Rzymie, w parze z Arantxą Sánchez Vicario, wywalczyła swój pierwszy w karierze tytuł deblowy.
W 2001 roku zaliczyła dwa finały turniejowe: w Portorožu i w Eastbourne. Wygrała tytuł debla w Knokke-Heist z Virginią Ruano Pascual.
Pierwszy tytuł singla zdobyła rok później w Estoril. Grała w Fed Cup przeciwko Węgrom. Finalistka debla w Portorožu i trzykrotna półfinalistka (m.in. na Australian Open z Conchitą Martínez).
W 2003 obroniła tytuł singla w Estoril i dołożyła do tego zwycięstwo w Budapeszcie. Osiągnęła kilka ćwierćfinałów (między innymi w Warszawie i New Haven).
Sezon olimpijski rozpoczęła od ćwierćfinału w Gold Coast. Jednak był to rok, w którym wielokrotnie karierę przerywały jej kontuzje. Odpadła w pierwszej rundzie igrzysk olimpijskich, wypadła z czołowej setki rankingu i wycofała się ze wszystkich turniejów od Estoril poprzez Warszawę, Sopot i inne do końca sezonu.
Powróciła na turnieju w Pattaya 2005, pokonując chociażby Melindę Czink, Marion Bartoli (krecz). Uległa Ruano Pascual w następnym meczu. Pierwsza runda Australian Open i Miami.
W roku 2006 brała udział głównie w rozgrywkach ITF. Już na samym początku doszła do finału, w którym przegrała z Aravane Rezaï (ale po drodze pokonała m.in. trzecią rakietę Belgii, Kirsten Flipkens). Odpadła w kwalifikacjach do turnieju w Estoril. Po raz ostatni zagrała w październiku na turnieju ITF w Barcelonie (1 runda).

</doc>
<doc id="440089" url="https://pl.wikipedia.org/wiki?curid=440089" title="M/t Amoco Cadiz">
M/t Amoco Cadiz



</doc>
<doc id="440090" url="https://pl.wikipedia.org/wiki?curid=440090" title="Rythm and Blues (zespół muzyczny)">
Rythm and Blues (zespół muzyczny)

Rythm and Blues, właściwie Rozrywkowy Zespół Gdańskiego Jazz-Clubu „Rhythm and Blues” – polski zespół rock and rollowy działający w latach 1959–1960.
Historia.
Rythm and Blues został założony przez Franciszka Walickiego w 1958 na gdyńskim Oksywiu. W zespole występowali: Leszek Bogdanowicz (gitara), Leonard Szymański (kontrabas), Andrzej Sułocki (fortepian), Jan Kirsznik (saksofon tenorowy), Edward Malicki (perkusja) oraz wokaliści: Bogusław Wyrobek, Marek Tarnowski a później Michaj Burano. Zespół zadebiutował koncertem w klubie Marynarki Wojennej na gdyńskim Oksywiu w klubie „Mewa” oraz w gdyńskim klubie młodzieżowym „Pikolo” w 1958. Występ z 24 marca 1959 w wypełnionym po brzegi, niewielkim klubie „Rudy Kot” przyjmuje się za początek rock and rolla w Polsce. Brawurowe, spontaniczne i wolne od estradowej rutyny wykonawstwo, histeryczne przyjęcie publiczności, negatywne recenzje prasy – wszystko to sprawiło, że zespół Rythm and Blues z miejsca zdobył lokalną sławę, a na kolejnych koncertach nie przestawały pojawiać się tłumy.
Repertuar grany przez zespół dobrze obrazuje pierwociny polskiego rocka, kiedy to muzycy kopiowali zachodnie wzorce. Rythm and Blues wykonywał standardy w nowych aranżacjach ("All of Me", "Stormy Weather", "Perdido", "When The Saints Go Marchin' In") oraz najnowsze przeboje z repertuaru: Paula Anki ("Diana"), Elvisa Presleya ("Jailhouse Rock"), Billa Haleya ("Rock Around The Clock"), Tommy’ego Steele’a ("Elevator Rock"), a także Little Richarda, Jerry’ego Lee Lewisa, czy Fatsa Domino.
Pod koniec marca 1959 rozpoczęła się ogólnopolska kariera grupy. Zespół został laureatem ogólnopolskiego konkursu zespołów jazzowych i rozrywkowych. Pierwszą nagrodę przyznało grupie profesjonalne jury. W połowie sierpnia wygrał mecz muzyczny rozegrany w Sopocie z warszawskim zespołem New Orleans Stompers, we wrześniu ruszył w trasę po kraju, obejmującą tylko największe miasta Polski. Apogeum popularności grupy ilustrują nadkomplety na wszystkich koncertach w warszawskiej Hali Gwardii. W połowie września zespół zarejestrował swoje jedyne, jak się okazało – nagrania radiowe. A były to, m.in.: "Butterfingers", "James Rider", "Elevator Rock" (voc. M. Tarnowski), "Wyjdę w deszcz" (standard "Stormy Weather" z 1933 roku), "Mambo rock", "Rock-A-Beatin' Boogie (Rock Everybody)" (voc. B. Wyrobek), "Big Boogie-Woogie" i "Malaguena" (voc. M. Burano).
W reakcji na występy zespołu Edward Gierek, pierwszy sekretarz Komitetu Wojewódzkiego PZPR w Katowicach, oświadczył w 1959 roku: 
Na skutek krytyki sterowanej przez władze i zdemolowania przez młodzież kilku sal Ministerstwo Kultury wydało zakaz występów w większych obiektach. 27 października 1959 roku odbył się ostatni koncert Rythm and Bluesa. 22 czerwca 1960 roku zespół został formalnie rozwiązany za sprawą decyzji podjętej przez zarząd gdańskiego Jazz-Clubu. Tego samego dnia, w tym samym miejscu z inicjatywy Walickiego powstał kolejny zespół spod znaku "Mocnego uderzenia", a mianowicie Czerwono-Czarni, którzy mieli kontynuować tradycję Rythm and Bluesa. W tym też czasie zaprzestano używania terminu rock and roll, zastępując go nazwą bigbit.
24 marca 2009 roku, w 50. rocznicę debiutu formacji, przed wejściem do klubu „Rudy Kot” w Gdańsku, prezydent miasta Paweł Adamowicz, odsłonił tablicę upamiętniającą to ważne wydarzenie. Uroczystość zorganizowała Fundacja Sopockie Korzenie.

</doc>
<doc id="440092" url="https://pl.wikipedia.org/wiki?curid=440092" title="M/S Piłsudski">
M/S Piłsudski



</doc>
<doc id="440094" url="https://pl.wikipedia.org/wiki?curid=440094" title="Sandrine Testud">
Sandrine Testud

Sandrine Testud, po mężu Magnelli (ur. 3 kwietnia 1972 w Lyonie) – francuska tenisistka, występująca na kortach w latach 1989–2005.
Życiorys.
Podczas zawodowej kariery zarobiła na korcie prawie 3,8 mln dolarów amerykańskich. Wygrała 3 turnieje WTA w singlu i 4 w deblu. W 2000 roku osiągnęła najwyższe w swojej karierze miejsca w rankingu singlowym – 9. i deblowym – 8.
13 czerwca 1998 poślubiła Vittorio Magnelli. Mają córkę Isabellę, urodzoną 19 lutego 2003 roku.

</doc>
<doc id="440096" url="https://pl.wikipedia.org/wiki?curid=440096" title="Główny Urząd Geodezji i Kartografii">
Główny Urząd Geodezji i Kartografii

Główny Urząd Geodezji i Kartografii (GUGiK) – urząd obsługujący i działający pod bezpośrednim kierownictwem Głównego Geodety Kraju. Główny Geodeta Kraju kieruje Urzędem przy pomocy wiceprezesa, dyrektora generalnego oraz dyrektorów komórek organizacyjnych.
Siedziba GUGiK znajduje się przy ul. Wspólnej 2 w Warszawie.
Urząd.
Rys historyczny.
GUGiK został utworzony na mocy zapisów dekretu z dnia 30 marca 1945 jako Główny Urząd Pomiarów Kraju przy Prezydium Rady Ministrów. Pierwszym prezesem GUPK został inż. Jan Adam Piotrowski. Dekretem z dnia 24 kwietnia 1952 Główny Urząd Pomiarów Kraju przekształcono w Centralny Urząd Geodezji i Kartografii podległy premierowi. Jego działalność była w dużym stopniu niejawna. Kolejną dużą zmianą było zlikwidowanie w 1956 Centralnego Urzędu Geodezji i Kartografii i powołanie w zamian Głównego Urzędu Geodezji i Kartografii jako pionu organizacyjnego Ministerstwa Spraw Wewnętrznych.
W kolejnych latach GUGiK kilkakrotnie zmieniał resorty, a w 1987 został rozwiązany (jego funkcję przejął Departament Geodezji, Kartografii i Gospodarki Gruntami Ministerstwa Gospodarki Przestrzennej i Budownictwa).
Główny Urząd Geodezji i Kartografii został ponownie powołany w styczniu 1997, jako jednostka podległa Ministerstwu Gospodarki Przestrzennej i Budownictwa. Następnie, do 2005, GUGiK podlegał Ministerstwu Budownictwa, od 2007 Ministerstwu Spraw Wewnętrznych i Administracji, a od 2011 – Ministerstwu Administracji i Cyfryzacji.
Zadania.
GUGiK wykonuje zadania powierzone Głównemu Geodecie Kraju, czyli:
Struktura.
W skład GUGiK-u wchodzi sześć departamentów oraz trzy biura:
Kierownictwo.
Przy GUGiK-u działa Komisja Standaryzacji Nazw Geograficznych poza Granicami Rzeczypospolitej Polskiej.
Budżet, zatrudnienie i wynagrodzenia.
Wydatki Głównego Urzędu Geodezji i Kartografii są realizowane w części 18 budżetu państwa – Budownictwo, planowanie
i zagospodarowanie przestrzenne oraz mieszkalnictwo.
W 2018 wydatki GUGiK wyniosły 52,66 mln zł. Przeciętne zatrudnienie w przeliczeniu na pełne etaty wyniosło 181 osób, a średnie miesięczne wynagrodzenie brutto 7427 zł.
W ustawie budżetowej na 2019 wydatki Głównego Urzędu Geodezji i Kartografii zaplanowano w wysokości 32,84 mln zł.

</doc>
<doc id="440098" url="https://pl.wikipedia.org/wiki?curid=440098" title="Kohorta demograficzna">
Kohorta demograficzna



</doc>
<doc id="440100" url="https://pl.wikipedia.org/wiki?curid=440100" title="Exxon Valdez">
Exxon Valdez



</doc>
<doc id="440103" url="https://pl.wikipedia.org/wiki?curid=440103" title="Charles Antrobus">
Charles Antrobus

Sir Charles James Antrobus (pol. Karol Antrobus) (ur. 14 maja 1933, zm. 3 czerwca 2002) – gubernator generalny Saint Vincent i Grenadyn w latach 1996-2002. Zmarł w kanadyjskim mieście Toronto. Jego następcą została Monica Dacon, ale tylko tymczasowo przed Friderickiem Ballantyne. 

</doc>
<doc id="440106" url="https://pl.wikipedia.org/wiki?curid=440106" title="Prestige">
Prestige



</doc>
<doc id="440108" url="https://pl.wikipedia.org/wiki?curid=440108" title="Knock Nevis">
Knock Nevis



</doc>
<doc id="440111" url="https://pl.wikipedia.org/wiki?curid=440111" title="Marionetka">
Marionetka

Marionetka – lalka teatralna poruszana (od góry) za pomocą nitek lub drucików zawieszonych na tzw. krzyżaku. Każda linka jest przymocowana do innej, oddzielnej części ciała marionetki i przy ruchu krzyżaka są one poruszane. W przeciwieństwie do pacynki – lalki zakładanej na dłoń – marionetka może przedstawiać całą postać.
Historia.
Lalki poruszane za pomocą sznurków były znane w starożytnym Egipcie, Rzymie i Grecji. Grecy nazywali je "agalmata nevrospasta." Początkowo ruchomą miały tylko głowę, potem dodano ruchome kończyny. W średniowieczu marionetki były znane w całej Europie. W XVII wieku teatr lalek rozwijał się we Francji, gdzie na dworze Ludwika XIV występowali lalkarze Jean i François Brioché. W Anglii popularna była marionetka Punch. W Polsce teatrzyk marionetkowy pojawił się na dworze króla Władysława IV Wazy. W XX-leciu międzywojennym Stanisław Ligoń stworzył Teatr Marionetek, a w Wilnie działał Teatr Łątek Olgi Totwen. W 1947 roku Olga, Irena i Ewa Totwen przeniosły teatr do Gdańska. Po upaństwowieniu w 1950 roku i usunięciu rok później Ewy i Olgi Totwen teatr przestał istnieć. W Krakowie Zofia i Władysław Jarema stworzyli Teatr Lalki, Maski i Aktora „Groteska”. Po ich wyjeździe do Paryża w latach 1946–1948 kierował nim Henryk Ryl. W 1948 roku przeniósł się do Łodzi tworząc Teatr Lalek Arlekin.
Marionetki możemy podzielić na: poruszane od góry (ich odmianą jest lalka sycylijka, która do głowy ma przytwierdzony sztywny drut), poruszane z boku (lalki á la Planchette) i od dołu.

</doc>
<doc id="440112" url="https://pl.wikipedia.org/wiki?curid=440112" title="Główny Geodeta Kraju">
Główny Geodeta Kraju

Główny Geodeta Kraju – centralny organ administracji rządowej ds. geodezji i kartografii. Wykonuje zadania określone w ustawie Prawo geodezyjne i kartograficzne, przy pomocy Głównego Urzędu Geodezji i Kartografii.
Komórki organizacyjne Urzędu:
Do zadań Głównego Geodety Kraju określonych w ustawie Prawo geodezyjne i kartograficzne należą m.in.:
Wraz z wejściem Polski do Unii Europejskiej 1 maja 2004 r. zwiększyła się liczba zadań realizowanych przez Główny Urząd Geodezji i Kartografii. Urząd zajmuje się m.in. wdrażaniem Dyrektywy 2007/2/WE Parlamentu Europejskiego i Rady z dnia 14 marca 2007 r. ustanawiającej Infrastrukturę Informacji Przestrzennej w Europie (INSPIRE). Do prac Urzędu należy też wdrażanie projektów w ramach 7. Osi Priorytetowej „Społeczeństwo informacyjne – budowa elektronicznej administracji” Programu Operacyjnego Innowacyjna Gospodarka, Programu Operacyjnego Wzrost Konkurencyjności Przedsiębiorstw oraz Programu Operacyjnego Kapitał Ludzki: GBDOT, GEOPORTAL2, ISOK, TERYT 2, ASG-EUPOS i POKL INSPIRE; Programu Operacyjnego Polska Cyfrowa.
W realizacji zadań Głównego Geodetę Kraju do 31 grudnia 2017 r. wspierał także Centralny Ośrodek Dokumentacji Geodezyjnej i Kartograficznej (CODGiK), który od 1 stycznia 2011 r. jest instytucją gospodarki budżetowej (wcześniej działał przy Głównym Geodecie Kraju). Powołano go, by uzupełniał i zarządzał centralnym państwowym zasobem geodezyjnym i kartograficznym. Do zakresu działań CODGiK należy tworzenie własnych opracowań, a także gromadzenie i weryfikowanie opracowań przyjmowanych do zasobu zgodnie z obowiązującymi w tym zakresie przepisami prawa. Pracownie Centralnego Ośrodka Dokumentacji Geodezyjnej i Kartograficznej wykonywały zlecenia dla Głównego Geodety Kraju oraz realizowały zamówienia zewnętrzne zarówno dla sektora publicznego, jak i prywatnego.

</doc>
<doc id="440114" url="https://pl.wikipedia.org/wiki?curid=440114" title="Walhalla (ujednoznacznienie)">
Walhalla (ujednoznacznienie)

Miejscowości w USA:
Gminy w USA:
inne:

</doc>
<doc id="440117" url="https://pl.wikipedia.org/wiki?curid=440117" title="Urbana">
Urbana

Miejscowość we Włoszech:
Miejscowości w USA:
Gminy w USA:

</doc>
<doc id="440119" url="https://pl.wikipedia.org/wiki?curid=440119" title="Uździenica">
Uździenica

Uździenica – część rzędu lub uprzęży nakładanej na głowę konia, jeden z rodzajów ogłowia. Uździenica jest typem kantara, który umożliwia nie tylko prowadzenie i uwiązanie konia, ale także wpięcie kiełzna i wodzy lub lejc. Stosowana przeważnie w uprzężach roboczych. W uździenicach paski policzkowe z nachrapnikiem i podbródkiem łączą się pierścieniami metalowymi, które noszą nazwę wiązadeł i służą do przypięcia wędzidła. Takie wędzidło ma na pierścieniach przetyczki (werbliki), które przetyka się przez więzadła.

</doc>
<doc id="440120" url="https://pl.wikipedia.org/wiki?curid=440120" title="Ulster (ujednoznacznienie)">
Ulster (ujednoznacznienie)

Miasta w USA:
Gminy w USA:
Hrabstwa w USA:

</doc>
<doc id="440128" url="https://pl.wikipedia.org/wiki?curid=440128" title="Pistolet Browning M1910/22">
Pistolet Browning M1910/22

Browning M1910/22 (Browning M1922) – belgijski pistolet samopowtarzalny skonstruowany przez Johna Mosesa Browninga.
Historia.
Na początku lat 20. XX wieku przedstawiciele armii jugosłowiańskiej zamówili w zakładach FN nowy pistolet który miał się stać przepisową bronią boczna tej armii. Nowa broń miała być wersją pistoletu Browning M1910. Wersja jugosłowiańska miała być wyposażona w dłuższą lufę i chwyt (przy okazji zwiększono pojemność magazynka). Wydłużenie lufy przy zachowaniu tej samej sprężyny powrotnej wymusiło zastosowanie osobnego pierścienia oporowego u wylotu lufy.
Po zakończeniu produkcji pistoletów zamówionych przez armie jugosłowiańską kontynuowano produkcję tego wzoru broni na rynek cywilny i policyjny. Okazało się, że Browning M1910/22 i strzelający tym samym nabojem Browning M1910 doskonale uzupełniają się jako broń policyjna (M1910/22 jako uzbrojenie policji mundurowej, a M1910 jako broń funkcjonariuszy pełniących służbę po cywilnemu). Browning M1910/22 był też często wybierany przez użytkowników cywilnych jako broń o wymiarach pośrednich pomiędzy dużym M1903 a kieszonkowym M1910.
Po zajęciu Belgii przez wojska niemieckie w 1940 roku produkcję pistoletu M1910/22 kontynuowano. W latach 1940-1944 dostarczono około 20 000 kalibru 7,65 mm pistoletów oznaczonych jako "Pistole Modell 626(b)" przeznaczonych dla niemieckich formacji policyjnych. Na potrzeby Wehrmachtu produkowano pistolety w wersji kalibru 9 mm Short oznaczane jako "Pistole Modell 641(b)".
Po wojnie produkcje pistoletu M1910/22 wznowiono w 1950 roku. Trwała ona do 1959 roku kiedy M1910/22 został zastąpiony pistoletem Browning 125. pomimo zakończenia produkcji M1910/22 był używany jeszcze przez wiele lat (przykładowo holenderska policja municypalna wycofała Browninga M1910/22 kal. 7,65 mm z uzbrojenia w 1985 roku).
Opis.
Browning M1910/22 był bronią samopowtarzalną. Zasada działania oparta na odrzucie zamka swobodnego. Mechanizm spustowy bezkurkowy.
Bezpiecznik nastawny. Skrzydełko bezpiecznika po lewej stronie zamka. Dodatkowo M1910/22 posiadał automatyczny bezpiecznik chwytowy.
M1910/22 był zasilany z wymiennego, jednorzędowego magazynka pudełkowego o pojemności 9 lub 8 naboi (zależnie od kalibru), umieszczonego w chwycie. Przycisk zwalniania magazynka znajdował się u dołu chwytu.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="440135" url="https://pl.wikipedia.org/wiki?curid=440135" title="Phil Eatherton">
Phil Eatherton

Phillip Daniel Eatherton (ur. 2 stycznia 1974 w Kirkwood) – amerykański siatkarz, grający na pozycji środkowego. W latach 2005–2008 reprezentował barwy Wkręt-metu Domexu AZS Częstochowa.
29 kwietnia 2007 roku poślubił Polkę Katarzynę Ligwińską.
Sukcesy klubowe.
Puchar Hiszpanii:
Mistrzostwo Hiszpanii:
Puchar Austrii:
Mistrzostwo Austrii:
Superpuchar Hiszpanii:
Puchar Polski:
Mistrzostwo Polski:
Puchar Słowenii:
MEVZA:
Mistrzostwo Słowenii:
Sukcesy reprezentacyjne.
Mistrzostwa Ameryki Północnej, Środkowej i Karaibów:
Puchar Wielkich Mistrzów:
Puchar Panamerykański:
Liga Światowa:

</doc>
<doc id="440136" url="https://pl.wikipedia.org/wiki?curid=440136" title="Marcos Pontes">
Marcos Pontes

Marcos César Pontes (ur. 11 marca 1963 w Bauru) – podpułkownik-pilot Brazylijskich Sił Powietrznych, pierwszy kosmonauta brazylijski.
Wykształcenie i służba wojskowa.
Jako pilot wylatał 1900 godzin.

</doc>
<doc id="440146" url="https://pl.wikipedia.org/wiki?curid=440146" title="Brus">
Brus

Polska:
Serbia:
Inne:
Zobacz też:

</doc>
<doc id="440149" url="https://pl.wikipedia.org/wiki?curid=440149" title="Tajemnica Brokeback Mountain (film)">
Tajemnica Brokeback Mountain (film)

Tajemnica Brokeback Mountain (ang. "Brokeback Mountain") – amerykańsko-kanadyjski dramat filmowy nakręcony w 2005 przez Anga Lee.
Twórcy otrzymali za film szereg nagród, m.in. trzy Oscary, dwie nagrody BAFTA i cztery Złote Globy; łącznie 80 branżowych nagród i 64 nominacje.
Fabuła.
Akcja rozgrywa się w Wyoming i Teksasie. Jack Twist i Ennis Del Mar spotykają się w 1963, mając po 19 lat. Obaj wynajęli się do sezonowej pracy w górach u stóp Brokeback Mountain, gdzie mają pilnować owiec na letnim wypasie. Początkowa nieufność zmienia się w sympatię, a ta w namiętność i głębokie uczucie, przed którym obaj się bronią. Po opuszczeniu gór rozpoczynają nowe życie, wymazując z pamięci namiętny epizod. Ennis poślubia Almę, z którą zakłada rodzinę i ma dwie córki. Jack początkowo dorabia, uprawiając rodeo. Żeni się z Lureen, bogatą córką handlarza maszyn rolniczych, z którą doczekał się syna. Pracuje w firmie teścia, z trudem znosząc jego apodyktyczność i drwiny.
Alma przynosi Ennisowi pocztówkę od Jacka, który chce go odwiedzić w Wyoming. Spotkanie mężczyzn po kilku latach rozłąki uświadamia im, że nie mogą bez siebie żyć. Wybucha romans, który ożywać będzie kilka razy w roku podczas wypadów pod Brokeback Mountain. Trwać tak będą przez kolejne lata, przez zmiany w życiu obu bohaterów, dorastanie dzieci i małżeńskie kłopoty. Z biegiem czasu coraz więcej zaczyna ich dzielić. Wspólna tajemnica zaczyna rzucać się cieniem na codzienne życie oraz losy ich rodzin. Brak przyszłości tego związku oraz strach przed homofobicznym społeczeństwem powodują, że ich uczucie gorzknieje i doprowadza do rozstania. Wikłają się w końcu w sytuacje bez wyjścia, które doprowadzają do upadku i tragedii.
Oddźwięk filmu.
Oceny.
Wśród krytyków i recenzentów pojawiały się opinie o „porywającej historii miłosnej”, o „pięknym, mądrym i wzruszającym obrazie”, „przełomowości”, „wejściu filmu do klasyki kina” oraz porównania do szekspirowskiej tragedii, mitycznych dramatów takich jak Tristan i Izolda czy Romeo i Julia lub filmowych „zakazanych miłości” – "Lolita" i "Kochanek Lady Chatterlay".
W Polsce "Brokeback Mountain" został uznany za film roku 2006 przez krytyków czasopism „Film”, „Przekrój” i „Esensja” oraz portali Stopklatka.pl oraz Innastrona.pl.
Sklasyfikowany jako jeden z dziesięciu najlepszych filmów o miłości przez serwis "AZN Entertainment".
Kontrowersje i dyskusje.
Film wzbudził oburzenie ze strony środowisk konserwatywnych. Ze względu na temat i oskarżenia o „zgniliznę moralną” próbowano zdyskredytować go przed jego obejrzeniem; m.in. zakazano dystrybucji filmu w amerykańskim stanie Utah, a także w Chinach i w Malezji. Ze względu na tematykę zrezygnowano z prób dystrybucji filmu w krajach muzułmańskich. Przeciwko nominacji filmu do Oscara protestowali chrześcijańscy konserwatyści z USA, którzy pod listem do członków Amerykańskiej Akademii Filmowej zebrali 60 tys. podpisów.
"Brokeback Mountain" zasłynął jako pierwsza oscarowa produkcja, która otwarcie podjęła temat związków homoseksualnych i homofobii. Okazał się również najgłośniejszą i najczęściej dyskutowaną premierą filmową w 2005.
Filmowy pocałunek.
O pewnym wyłomie obyczajowym w kinematografii, jakiego dokonał "Brokeback Mountain", może świadczyć również to, że w 2006 podczas przyznawania MTV Movie Awards Jake Gyllenhaal i Heath Ledger otrzymali nagrodę w kategorii „najlepszy pocałunek”. Do podobnej nagrody byli nominowani w tym samym roku do NRJ Ciné Awards. W 2007 serwis LoveFilm.com uznał pocałunek głównych bohaterów za „najlepszy filmowy pocałunek wszech czasów” (w rankingu wyprzedził on heteroseksualne pocałunki ze "Śniadania u Tiffany’ego" oraz "Pana i Pani Smith"). W ankiecie przeprowadzonej przez londyńską klinikę kosmetyki dentystycznej Glee pocałunek z "Brokeback Mountain" znalazł się na piątym miejscu „najbardziej pamiętnych pocałunków filmowych”.
W materiałach dystrybutora filmu można znaleźć informację, że podczas kręcenia tej sceny Heath Ledger omal nie złamał Jake’owi Gyllenhaalowi nosa.
Gra aktorska.
Do dobrych stron filmu krytycy zaliczyli role Heatha Ledgera i Jake’a Gyllenhaala, znacznie wyrastające ponad ich wcześniejsze dokonania aktorskie.
Dostrzeżono również drugoplanowe postacie kobiece.
Scenografia, kostiumy i charakteryzacja.
Twórcom filmu zależało na zachowaniu wierności realiów czasu, w którym rozgrywa się akcja, chcąc, aby widzowie uwierzyli w prawdziwość bohaterów. Dla oddania realizmu reżyser Ang Lee, wraz z autorem zdjęć Rodrigo Prietem i Maritem Allenem odpowiedzialnym za kostiumy studiowali m.in. "Photographs of American West" autorstwa Richarda Avedona ze zdjęciami z lat 60. XX w. Materiały i wiedza dotyczące czasu i miejsca osadzenia akcji były bardzo drobiazgowo studiowane; np. dla zrealizowania sceny w supermarkecie w 1967 roku, dowiadywali się, co było wtedy w sprzedaży, jak wyglądały etykiety, reklamy, jak wyglądał sam supermarket.
Annie Proulx, autorka literackiego pierwowzoru, z pewnymi obawami śledziła produkcję filmową. Z dużym uznaniem wypowiadała się o drobiazgowej i przemyślanej pracy charakteryzatorów i scenografów. Jej zdaniem film zawdzięcza swą autentyczność nagromadzeniu bardzo drobnych szczegółów – brudne paznokcie Ennisa podczas sceny miłosnej, autentyczny, stary znak drogowy, lekka wydatność brzucha starzejącego się Jacka, plamka lakieru do paznokci na palcu Lureen w scenie telefonicznej czy dzbanek do kawy z odpryśniętą emalią.
Zdjęcia filmowe.
Samego Rodrigo Prieto można w filmie spotkać w drobnej roli. To on jest prostytuującym się chłopakiem, którego poderwał Jack w Meksyku.
Ścieżka dźwiękowa.
Napisania muzyki do filmu podjął się argentyński twórca Gustavo Santaolalla, znany z wcześniejszych kompozycji do takich filmów jak "Dzienniki motocyklowe" i "21 gramów".
Kompozycje Santaolalli oparte są o proste, wręcz minimalistyczne tematy muzyczne. Spokojne, akustyczne brzmienia gitary podające muzyczną frazę, omawiane są dźwiękami smyczków lub nikłych brzmień elektronicznych. W muzyce tej nie ma kompozycyjnych fajerwerków. Delikatna, przestrzenna, dobrze współgra z filmowanymi rozległymi pejzażami i podkreśla subtelny materiał scenariuszowy, otaczając dźwiękiem widza mającego patrzeć na filmowe sekwencje. W recenzjach podkreśla się wyjątkowość brzmień Santaolalli, którym bliżej jest tu do stylistyki Preisnera niż do typowej hollywoodzkiej muzyki filmowej.
Oryginalnym utworom filmowym towarzyszą standardy countrowe określające czas i miejsce, w których osadzona jest akcja. W filmie pojawiły się następujące utwory:
Gustavo Santaolalla otrzymał za muzykę do fimu kilka znaczących nagród, m.in. Oskara, Złoty Glob, Satellite Award i World Soundtrack Awards. Muzyka Santaolalli powstała jeszcze zanim nakręcono zdjęcia do "Brokeback Mountain".
Dystrybucji filmu towarzyszyła publikacja albumu z instrumentalnymi tematami muzycznymi przeplatanymi piosenkami country. Zwraca uwagę niewielka, zaledwie kilkunastominutowa obecność muzyki ilustracyjnej ze ścieżki dźwiękowej.
Pierwowzór scenariusza.
Film oparty jest na opowiadaniu "Brokeback Mountain" amerykańskiej pisarki E. Annie Proulx, laureatki Nagrody Pulitzera. Opowiadanie to ukazało się pierwotnie w czasopiśmie The New Yorker w październiku 1997 roku, zdobywając uznanie i przynosząc autorce liczne nagrody. Po raz kolejny autorka opublikowała je w zbiorze opowiadań zatytułowanym "Close Range: Wyoming Stories" w 1999 r.. W Polsce pierwsze wydanie tłumaczenia książki ukazało się w lutym 2006 r. nakładem wydawnictwa Rebis () w związku z promocją filmu.
Realizacja filmu.
Scenariusz został napisany przez Dianę Ossanę oraz zdobywcę Nagrody Pulitzera, Larry’ego McMurtry’ego. Diana Ossana w październiku 1997 dostała do ręki wydanie „The New Yorker” z nowelą Annie Proulx. "Po przeczytaniu 2/3 zaczęłam szlochać, i nie przestałam aż do końca. Byłam kompletnie zdołowana. Emocjonalnie wyczerpana. Następnego dnia dałam Larry'emu do przeczytania." Obydwoje stworzyli scenariusz filmowy w niespełna trzy miesiące, jednak przez blisko siedem lat bezskutecznie walczyli o realizację filmu, przedstawiając go wielu reżyserom i aktorom. W Hollywood scenariusz pozostawał znany jako jeden z „wielkich nigdy niewyprodukowanych”.
Ang Lee podjął się reżyserowania filmu w 2003 wraz ze studiem Focus Films i producentem Jamesem Schamusem. Wytwórnia Focus, występująca dawniej pod nazwą Good Machine, zrealizowała wcześniej filmową wersję "The Laramie Project", fabularyzowanego dokumentu o skatowaniu na śmierć studenta Matthew Sheparda przez homofobicznych rówieśników, co nie pozostawało bez znaczenia dla odwagi producentów w podjęciu tematu, który wówczas wydawał się bardzo ryzykowny. Główne role Ang Lee zdecydował się powierzyć młodym aktorom. Ubiegali się o nie m.in. Colin Farrell, Josh Hartnett i Billy Crudup. Zaangażowano ostatecznie Heatha Ledgera i Jake’a Gyllenhaala, przy czym hollywoodzka socjeta przestrzegała ich przed błędem, jaki popełniają, grając gejów.
Film był kręcony głównie w prowincji Alberta w Kanadzie. Ang Lee zdecydował, iż będzie to idealne miejsce do kręcenia "Brokeback Mountain" ze względu na podobne ukształtowanie terenu jak w Wyoming, niskie koszty produkcji w Kanadzie oraz wsparcie finansowe udzielone przez Alberta Film Development Corporation. Zdjęcia kręcono w Albercie w Calgary, Cowley, Crossfield, Irricana, Kananaskis Country, Fort Macleod, Lacombe, Rockyford i Seebe. Ponadto część ujęć nakręcono w USA: w Parku Narodowym Grand Teton w stanie Wyoming oraz w La Mesilla w stanie Nowy Meksyk.
Na potrzeby filmu firma Canadian House Buzz Image Group wykonała 75 efektów wizualnych. Potrzebnych było m.in. 2500 owiec, a na planie było ich zaledwie 700. Montowano również niebo, grad podczas burzy, dodawano lub wymazywano elementy scenografii.
Zdjęcia zakończono w sierpniu 2004, Postprodukcję zamknięto wiosną 2005. Premierowy pokaz odbył się 2 września 2005 podczas Festwalu Filmowego w Wenecji. Dzień później pokazano go po raz pierwszy w USA na Telluride Film Festival.
Sukces filmu zapewnił obu odtwórcom głównych ról wejście do pierwszej ligi aktorów hollywoodzkich. Anga Lee umocnił na pozycji wybitnego reżysera, zaś producentowi Jamesowi Schamusowi zapewnił stanowisko szefa wytwórni Focus Features. Budżet filmu wyniósł 14 mln USD. Koszty produkcji zwróciły się już podczas pierwszego tygodnia limitowanych pokazów, a w sumie film zarobił ponad 178 milionów dolarów.
Nagrody i nominacje.
"Tajemnica Brokeback Mountain" zdobył dla swoich twórców w sumie 80 branżowych nagród i 64 nominacje w różnych kategoriach. Jest pierwszym filmem w historii kina, który, mimo że zdobył wszystkie trzy główne nagrody amerykańskich organizacji filmowych: Writers Guild of America (nagradzającej najlepsze scenariusze), Directors Guild of America (nagradzającej najlepszych reżyserów) i Producer's Guild of America (nagradzającej producentów najlepszych filmów) ostatecznie nie otrzymał Oscara w kategorii dla najlepszego filmu. Oscar przyznany Angowi Lee jest pierwszym Oscarem w kategorii reżyserskiej przyznanym twórcy azjatyckiemu (Ang Lee pochodzi z Tajwanu).

</doc>
<doc id="440153" url="https://pl.wikipedia.org/wiki?curid=440153" title="Tata 2">
Tata 2

Tata 2 – drugi album Kultu, na którym zespół zagrał piosenki Stanisława Staszewskiego. Tym razem na płycie pojawiło się więcej piosenek zdecydowanie mniej pogodnych, czego dowodem jest zamieszczenie utworu, który Stanisław Staszewski napisał na kilka dni przed swoją śmiercią ("A gdy będę umierał"), pieśni do gorzkich słów poety Konstantego Gałczyńskiego, "Śmierć poety", czy refleksyjne "Nie dorosłem do swych lat". Płyta nie sprzedała się tak dobrze jak pierwsza część "Taty", choć cieszyła się dobrym przyjęciem krytyków i sympatyków zespołu. W 2009 roku ukazała się limitowana edycja albumu na podwójnym 180g winylu z nowym masteringiem.
Wykonawcy.
oraz gościnnie:

</doc>
<doc id="440154" url="https://pl.wikipedia.org/wiki?curid=440154" title="Powiat turecki">
Powiat turecki

Powiat turecki – powiat w Polsce, we wschodniej części województwa wielkopolskiego, z siedzibą w Turku; przywrócony w wyniku reformy administracyjnej przeprowadzonej w 1999.
Powiat turecki powstał w 1867 w wyniku wydzielenia z wschodniej części powiatu kaliskiego w guberni kaliskiej Królestwa Polskiego.
Przez powiat turecki przebiega autostrada A2, droga krajowa nr 72 i droga krajowa nr 83.
Według danych z 31 grudnia 2019 roku powiat zamieszkiwały 83 894 osoby. Natomiast według danych z 30 czerwca 2020 roku powiat zamieszkiwało 83 818 osób.
Podział administracyjny.
W skład powiatu wchodzą:
Obiekty zabytkowe.
Według danych Krajowego Ośrodka Badań i Dokumentacji Zabytków, na terenie powiatu tureckiego znajduje się 107 obiektów i zespołów zabytkowych, w tym 51 na terenie samego miasta Turku. Poza tym najwięcej wpisanych zabytków i ich zespołów posiada gmina Władysławów (13), zaś najmniej gmina Przykona (zaledwie 3). Przeważają obiekty sztuki sakralnej – kościoły, cmentarze – oraz zespoły dworskie. Warto jednak zauważyć, że w samym Turku aż 43 pozycje stanowią tzw. domy tkaczy z XIX wieku.
Położenie.
Powiat turecki położony jest we wschodniej Wielkopolsce, w Kaliskiem, częściowo także w ziemi sieradzkiej. Graniczy z powiatami: kolskim, konińskim, kaliskim oraz poddębickim i sieradzkim, administracyjnie należącymi do województwa łódzkiego. Głównym ośrodkiem administracyjnym i gospodarczym powiatu tureckiego jest miasto Turek. Przez Turek przechodzi węzeł komunikacyjny o znaczeniu wojewódzkim i międzywojewódzkim (droga krajowa nr 72, droga krajowa nr 83, droga wojewódzka nr 470).
Turystyka.
Rzeki.
Główną rzeką jest Warta, stanowiąca wschodnią granicę powiatu. Obszar położony na zachód od niej odwadniany jest przez zespół czterech cieków – jej lewobrzeżnych dopływów. Są nimi: Teleszyna, Kiełbaska, Topiec i Powa.
Bogactwa naturalne.
Swoistą cechą powiatu tureckiego jest kopalnictwo odkrywkowe i dominujący w ogólnym bilansie wody udział wód podziemnych, drenowanych w toku eksploatacji górniczej.
Najważniejszym bogactwem naturalnym eksploatowanym na terenie powiatu jest węgiel brunatny. Udokumentowane i eksploatowane złoża występują na terenie gmin: Turek, Przykona i Brudzew. Węgiel wykorzystywany był jako surowiec energetyczny w miejscowej Elektrowni „Adamów”. Poza węglem występują dość powszechnie pospolite surowce mineralne jak: piaski, żwiry, gliny morenowe, iły. Surowce te stanowią bazę kruszywa naturalnego dla potrzeb budownictwa i drogownictwa.
Demografia.
Liczba ludności w każdej z gmin (dane z 30 września 2008):
Gospodarka.
W końcu września 2019 liczba zarejestrowanych bezrobotnych w powiecie tureckim obejmowała ok. 1,3 tys. mieszkańców, co stanowi stopę bezrobocia na poziomie 3,6% do aktywnych zawodowo.
Media.
Na terenie powiatu wydawane są dwa tygodniki lokalne:

</doc>
<doc id="440156" url="https://pl.wikipedia.org/wiki?curid=440156" title="Energetyka alternatywna">
Energetyka alternatywna

Energetyka alternatywna – jest wykorzystaniem energii alternatywnej pozyskiwanej metodami innymi niż spalanie paliw kopalnych lub rozszczepienie jąder atomów.
W energii alternatywnej mieści się:energia odnawialnej oparta na odnawialnych źródłach energii.

</doc>
<doc id="440161" url="https://pl.wikipedia.org/wiki?curid=440161" title="Go-Sakuramachi">
Go-Sakuramachi

 − 117. cesarzowa Japonii, ostatnia z ośmiu japońskich cesarzy-kobiet. Panowała w latach 1762–1771. Jej własnym imieniem było Toshiko (智子).
Życiorys.
Go-Sakuramachi urodziła się 23 września 1740, jako druga córka cesarza Sakuramachi. Jej starsza siostra zmarła jako dziecko, a jej brat po śmierci ojca, kiedy miała 7 lat, został cesarzem Momozono. 30 sierpnia 1762 Momozono zmarł. Na podstawie dekretu wydanego przez Momozono za jego życia, następcą tronu miała zostać jego starsza siostra, ponieważ jego syn, Hidehito (późniejszy Go-Momozono), był za młody. 15 września 1762 odbyła się jej intronizacja.
Go-Sakuramachi zasiadała na cesarskim tronie przez dziewięć lat. 9 stycznia 1771 abdykowała na rzecz swego bratanka, właściwego następcy tronu, Go-Momozono. Była cesarzowa miała nadzieję, że Go-Momozono będzie panował długo, jednak ten zmarł już po ośmiu latach, w 1779, nie doczekawszy się syna. Wtedy Go-Sakuramachi przedyskutowała ze starszymi członkami dworu decyzję podjętą na łożu śmierci przez swego bratanka, dotyczącą adopcji Moruhito, syna dalekiego kuzyna Sukehito, i zgodziła się na nią (inne źródła mówią, że to ona wybrała Moruhito na przyszłego cesarza).
Go-Sakuramachi zmarła w wieku 73 lat, 24 grudnia 1813. Nigdy nie wyszła za mąż i nie miała dzieci. Napisała książkę pt. .

</doc>
<doc id="440162" url="https://pl.wikipedia.org/wiki?curid=440162" title="Biały węgiel">
Biały węgiel



</doc>
<doc id="440166" url="https://pl.wikipedia.org/wiki?curid=440166" title="Tomasz Czubak">
Tomasz Czubak

Tomasz Lesław Czubak (ur. 16 grudnia 1973 w Słupsku) – polski lekkoatleta, czterokrotny mistrz Polski i rekordzista kraju w biegu na 400 m.
Życiorys.
Największe sukcesy odniósł w sztafecie 4 × 400 m, w której zdobył złoty (po dyskwalifikacji sztafety USA za doping) medale na Mistrzostwach Świata w Sewilli w 1999 (z Robertem Maćkowiakiem, Jackiem Bocianem i Piotrem Haczkiem) oraz srebrny na Mistrzostwach Europy w Budapeszcie w 1998 (z Robertem Maćkowiakiem, Piotrem Haczkiem i Piotrem Rysiukiewiczem). Na tych samych Mistrzostwach Europy zajął 4. miejsce w biegu na 400 m. Podczas MŚ w Sewilli odpadł w półfinale biegu na 400 m.
Na Mistrzostwach Świata w Atenach w 1997 sztafeta 4 × 400 m z jego udziałem zajęła 3. miejsce, a Tomasz Czubak indywidualnie na 400 m odpadł w ćwierćfinale. W 1991 sztafeta 4 × 400 m z nim w składzie zdobyła wicemistrzostwo Europy juniorów.
Startował też w Halowych Mistrzostwach Świata w Maebashi w 1999, gdzie odpadł w półfinale biegu na 400 m.
Był mistrzem Polski na 400 m w 1992, 1993, 1994 i 1997, a także mistrzem Polski w hali na tym samym dystansie w 1995, 1996 i 1998.
Jest aktualnym rekordzistą Polski na 400 m z wynikiem 44,62 s (który uzyskał 24 sierpnia 1999 na Mistrzostwach Świata w Sewilli), a także w sztafecie 4 × 400 m (2:58,00 s). Ten ostatni wynik ustanowił wraz z Piotrem Rysiukiewiczem, Piotrem Haczkiem i Robertem Maćkowiakiem podczas Igrzysk Dobrej Woli w 1998 w Nowym Jorku, gdzie polska sztafeta zajęła 2. miejsce, przegrywając z Amerykanami (którzy ustanowili wówczas rekord świata – anulowany po latach za doping).
W Plebiscycie „Przeglądu Sportowego” 1999 na najlepszego sportowca Polski zajął 9. miejsce.
Po zakończeniu kariery sportowej podjął zatrudnienie w Państwowej Straży Pożarnej w Słupsku, łącząc tę pracę z trenowaniem młodych słupskich sprinterów. W 2006 bez powodzenia kandydował z listy Platformy Obywatelskiej do słupskiej rady miasta. Mandat radnego objął w 2007 w miejsce wybranego na posła Zbigniewa Konwińskiego. Wykonywał go do 2010, nie uzyskując reelekcji. W 2014 ponownie kandydował do rady miasta. W 2015 został radnym w miejsce Marcina Dadela, który zrezygnował z mandatu. Nie został ponownie wybrany w 2018.

</doc>
<doc id="440167" url="https://pl.wikipedia.org/wiki?curid=440167" title="Eleni Daniilidu">
Eleni Daniilidu

Eleni Daniilidu, (ur. 19 września 1982 w Chanii) – grecka tenisistka.
Zwyciężczyni pięciu singlowych turniejów WTA oraz jednego deblowego. Jej najwyższe miejsce na światowej liście rankingowej to 14. Jej trenerką jest Judith Sprengen. Jest najbardziej utytułowaną grecką tenisistką, najwyżej klasyfikowaną w tenisowych rankingach.
Do jej ważniejszych osiągnięć należy zaliczyć finał turnieju gry mieszanej Australian Open 2003 w parze z Toddem Woodbridgem, przegrany 4:6, 5:7 z Leanderem Paesem oraz Martiną Navrátilovą. Ponadto stała się autorką pierwszej w historii sytuacji, w której nisko klasyfikowana zawodniczka pokonuje w pierwszej rundzie Wimbledonu w 2005 roku triumfatorkę French Open 2005 – wówczas Justine Henin-Hardenne przegrała z Daniilidu 6:7, 6:2, 5:7 w pierwszej rundzie turnieju londyńskiego.

</doc>
<doc id="440174" url="https://pl.wikipedia.org/wiki?curid=440174" title="Palimpsest (piśmiennictwo)">
Palimpsest (piśmiennictwo)

Palimpsest ( "palimpseston", od "palin" – „ponownie” i "psao" – „ścieram”) – rękopis spisany na używanym już wcześniej materiale piśmiennym, z którego usunięto poprzedni tekst, najczęściej w celu zmniejszenia kosztów nowego materiału. Spotykanym równolegle terminem technicznym jest "codex rescriptus" (łac. kodeks zapisany na nowo).
Starożytni Rzymianie na co dzień pisali na pokrytych woskiem tabliczkach, które można było wielokrotnie wykorzystywać – wzmianka Cycerona o palimpseście wydaje się dotyczyć tej właśnie praktyki. Ponieważ pergamin i jego odmiana welin, produkowane ze skór zwierzęcych, są o wiele trwalsze niż papier czy papirus i od VI wieku, głównie na skutek niedoborów papirusu na rynku, znacznie zwiększyła się ich popularność jako materiałów piśmiennych, większość palimpsestów zachowanych do dziś to właśnie pergaminy, a sam termin palimpsest odnosi się najczęściej do ksiąg i zwojów pergaminowych. Poza tym na terenach, gdzie papirus był w powszechnym użyciu, rzadziej korzystano z materiału „z odzysku”, gdyż papirus był stosunkowo tani. Niemniej zachowały się i palimpsesty papirusowe, a także wzmianki o nich w literaturze starożytnej – wiadomo, że takiego papirusu używano do podręcznych notatek i prób literackich, a także wydawano na nim tanie lub niezbyt cennej treści książki, o czym wspominają Katullus i Swetoniusz.
Z upływem czasu pierwotny tekst, który wywabiono z pergaminu za pomocą mleka lub owsianki, zaczynał przebijać na tyle wyraźnie, że możliwe stawało się jego odczytanie. W późnym średniowieczu pierwotny tekst zeskrobywano najczęściej za pomocą sproszkowanego pumeksu, i tym samym ulegał on bezpowrotnej utracie. Najcenniejsze palimpsesty pochodzą z wczesnego średniowiecza, kiedy to w użyciu była pierwsza metoda.
Metody odczytywania palimpsestów.
Dziewiętnastowieczni uczeni do odczytywania palimpsestów używali bardzo nieraz destrukcyjnych metod i środków, takich jak: wodorosiarczan amonowy, błękit pruski, żelazicyjanek potasu, kwas galusowy. Nowoczesne metody wykorzystujące najnowsze osiągnięcia nauki (np. fotografia w ultrafiolecie, synchrotron, digitalizacja obrazów) są znacznie mniej szkodliwe i bardzo pomocne w odszyfrowaniu nieczytelnych dotąd palimpsestów.
Powstawanie palimpsestów.
Niektóre starożytne teksty przetrwały tylko w postaci palimpsestów. Znalezisko tego typu jest zawsze bardzo cenne, przeważnie dlatego, że palimpsest przekazuje tekst albo (częściej) w wersji o kilkaset lat starszej od tej, jaką mamy w głównym strumieniu rękopisów danego dzieła, co jest wielką pomocą przy weryfikacji poprawności zawartego w nich przekazu; albo (rzadziej) tekst „nowy”, to jest uważany za zaginiony lub zgoła zupełnie nieznany. Zaliczają się tu np. listy Korneliusza Frontona.
Niestety, teksty przekazane jedynie przez palimpsesty są zwykle mniej lub bardziej niekompletne, a to dlatego, że kodeks w ramach „recyklingu” ulegał nie tylko wyczyszczeniu z tekstu, ale też rozszyciu, przycięciu do nowego formatu i zszyciu z powrotem. Strony z widocznymi uszkodzeniami, np. spleśniałe, z dziurami czy rozdarciami, po prostu wyrzucano, strony nadmiarowe, gdy nowa książka miała być mniejsza od starej, wykorzystywano gdzie indziej. W związku z tym braki w tekstach odczytanych z palimpsestów bywają niekiedy bardzo poważne, brak jest nie tylko niektórych stron, ale wręcz całych zszywek, a strony zachowane są nader często przycięte przez środek tekstu i prawie zawsze zszyte w nieodpowiedniej kolejności.
Podstawową przyczyną niszczenia manuskryptów pergaminowych i welinowych był niedobór i znaczny koszt tego materiału. W Grecji tak wielkie było zapotrzebowanie na stare kodeksy jako materiał piśmienny, że wyrokiem synodu z 691 zabroniono niszczenia rękopisów Biblii oraz pism Ojców Kościoła, z wyjątkiem tomów uszkodzonych i z usterkami. Związane z wprowadzeniem papieru zmniejszenie handlu pergaminem jeszcze powiększyło niedobór, któremu można było zaradzić przez korzystanie z materiału już używanego.

</doc>
<doc id="440175" url="https://pl.wikipedia.org/wiki?curid=440175" title="Długosz królewski">
Długosz królewski

Długosz królewski ("Osmunda regalis" L.) – gatunek wieloletniej paproci o zasięgu kosmopolitycznym. W Europie występuje przede wszystkim w części zachodniej. W Polsce bardzo rzadki na niżu, w górach nie występuje. Preferuje obszary o wpływach klimatu morskiego z łagodnie przebiegającą zimą.
Biologia i ekologia.
Rośnie w olsach, zaroślach wierzbowych, na torfowiskach, w podmokłych, cienistych lasach, na brzegach wód i rowów nawadniających. Wymaga podłoża kwaśnego, gleby wilgotnej (jest wskaźnikiem wilgotnego podłoża), torfiasto-próchnicznej lub piaszczysto-gliniastej. Rośnie w miejscach półcienistych. Gatunek charakterystyczny klasy "Alnetea glutinosae" i zespołu "Myrico-Salicetum auritae".
Zagrożenia i ochrona.
Roślina objęta w Polsce ścisłą ochroną gatunkową od 1946 roku. 
Roślina umieszczona na czerwonej liście roślin i grzybów Polski (2006, 2016) w grupie gatunków narażonych na wyginięcie (kategoria zagrożenia VU).
W Polsce stanowiska długosza królewskiego chronione są m.in. w rezerwatach przyrody: Baszków, Długosz Królewski w Łęczynie, Długosz Królewski w Węglewicach, Długosz Królewski w Wierzchucinie, Zabłocie (Kotlina Sandomierska), Brzeziny, Długosz Królewski w Puszczy Niepołomickiej.
Nazewnictwo.
Pochodzenie naukowej nazwy długosza "Osmunda" nie jest jasne. Prawdopodobnie pochodzi ona z nazewnictwa ludowego, być może od saksońskiego imienia Thor (="Osmund, Osmunder"). Nazwa ta oznaczałaby więc roślinę poświęconą Thorowi.
Zastosowanie.
Gatunek bywa uprawiany jako roślina ozdobna.
Uprawa.
Długosz królewski uprawiany jest na glebie murszowatej i torfiastej. 

</doc>
<doc id="440176" url="https://pl.wikipedia.org/wiki?curid=440176" title="Wirujący seks">
Wirujący seks



</doc>
<doc id="440181" url="https://pl.wikipedia.org/wiki?curid=440181" title="WIG-informatyka">
WIG-informatyka

WIG-INFO (lub WIG-Informatyka) – indeks giełdowy spółek sektora informatycznego Giełdy Papierów Wartościowych w Warszawie. Ten subindeks giełdowy indeksu WIG obliczany jest od 31 grudnia 1998 roku.

</doc>
<doc id="440185" url="https://pl.wikipedia.org/wiki?curid=440185" title="Widłaki jednakozarodnikowe">
Widłaki jednakozarodnikowe

Widłaki jednozarodnikowe, widłaki właściwe, widłakowe właściwe ("Lycopodiopsida") – klasa roślin naczyniowych wyróżniana w niektórych systemach klasyfikacyjnych w obrębie widłaków. Obejmuje te rośliny spośród nich, które wytwarzają jednakowe zarodniki. Współcześnie reprezentowane przez jeden rząd – widłakowce "Lycopodiales".
Morfologia.
Z niezróżnicowanych morfologicznie zarodników wyrastają stosunkowo duże (osiągające kilka cm), długo żyjące i obupłciowe gametofity. Po zapłodnieniu rozwija się pokolenie sporofitu. Tworzą je pędy o prostej budowie – z centralną wiązką przewodzącą z odgałęzieniami sięgającymi liści. Zarodnie tworzą się na górnej stronie liści zarodnionośnych wyrastających wzdłuż pędu, czasem nieznacznie różniące się poza tym od liści asymilacyjnych, a u części przedstawicieli skupiających się w odróżniający się kłos zarodnionośny.
Systematyka.
Spośród współczesnych widłaków tylko rząd widłakowców "Lycopodiales" należy do tej grupy (pozostałe – widliczkowce "Selaginellales" i poryblinowce "Isoetales" należą do widłaków różnozarodnikowych). 
Spośród roślin kopalnych zaliczane są tu dwa rzędy:

</doc>
<doc id="440186" url="https://pl.wikipedia.org/wiki?curid=440186" title="Bretarianizm">
Bretarianizm



</doc>
<doc id="440188" url="https://pl.wikipedia.org/wiki?curid=440188" title="ZAZ Zaporożec">
ZAZ Zaporożec

ZAZ Zaporożec () – modele samochodów budowanych od roku 1960 w fabryce ZAZ w Ukraińskiej SRR. Różne jego typy produkowane były aż do roku 1994. Słowo "Zaporożec" oznacza Kozaka z Siczy Zaporoskiej lub mieszkańca Zaporoża.
Podobnie jak Volkswagen Garbus w RFN, Polski Fiat 126p w Polsce, czy Trabant w NRD, radziecki Zaporożec miał być „samochodem dla ludu” – nie dość, że był najtańszym radzieckim samochodem, to jeszcze odznaczał się odpornością na kiepskie drogi.
Wszystkie samochody Zaporożec miały napęd na tylną oś i silnik chłodzony powietrzem (umieszczony z tyłu).
W latach 1960–1994 łącznie wyprodukowano 3 422 444 egzemplarzy Zaporożców.
ZAZ-965/965A.
Model ZAZ-965 był produkowany w latach 1960 – 1969. Prace nad projektem małego popularnego samochodu rozpoczęto w 1956 roku w fabryce MZMA produkującej samochody Moskwicz. Prototyp powstał w 1957 r., początkowo oznaczony Moskwicz-444. Samochód był ogólnie wzorowany na włoskim Fiacie 600, przede wszystkim w zakresie ogólnego układu, podobnego nadwozia, przeniesienia napędu, zawieszenia tylnego i mechanizmu kierowniczego, lecz nie stanowił jego kopii, jak się czasami uważa. Inny był przede wszystkim silnik (własnej konstrukcji, chłodzony powietrzem, a nie wodą) i większe koła (13-calowe zamiast 12-calowych), a w toku rozwoju prototypów wprowadzono także inny model przedniego zawieszenia na drążkach skrętnych zamiast na resorze (rozwiązanie zaczerpnięte z Volkswagena). Jednym z powodów wyboru przestarzałego rozwiązania otwierających się do tyłu drzwi było zapewnienie łatwiejszego dostępu dla inwalidów, z myślą o których pojazd był od początku projektowany. W 1958 roku rząd radziecki zdecydował umieścić produkcję samochodu w nowo przestawionej na profil motoryzacyjny fabryce ZAZ, pod oznaczeniem ZAZ-965 Zaporożec. Dalszy rozwój był już prowadzony w ZAZ-ie. 
Podstawowy model ZAZ-965 produkowano od listopada 1960 do 1963 roku, zaś zmodernizowany model ZAZ-965A z mocniejszym silnikiem od listopada 1962 do maja 1969 roku. Ogółem wyprodukowano ich 322 106.
Samochód napędzany był czterosuwowym, chłodzonym powietrzem czterocylindrowym silnikiem w układzie widlastym ZAZ-965W o pojemności 746 cm³ i mocy 23 KM, a w przypadku modelu ZAZ-965A - silnikiem MeMZ-965 o pojemności 887 cm³ i mocy 27 KM (20,1 kW). Silnik opracował moskiewski instytut NAMI, a produkowała fabryka MeMZ w Melitopolu. Silnik zblokowany ze skrzynią biegów i umieszczony był za tylną osią. Powietrze chłodzące silnik wpadało w obu wersjach przez podłużne żebrowane otwory po bokach tylnej części nadwozia. Od 1966 roku część samochodów była wyposażona w zmodernizowany 30-konny silnik MeMZ-965A. Wygląd samochodu przechodził drobne zmiany, np. szybko światła pozycyjne przeniesiono z góry błotników przednich pod reflektory, a w 1966 roku wprowadzono nowy pięciokątny znak fabryczny zamiast gwiazdy oraz wypukłe tłoczenie z przodu, zamiast wklęsłej atrapy wlotu powietrza.
Jedną z wad samochodu był bardzo mały bagażnik z przodu (0,1 m³), ograniczony kołem zapasowym i 30-litrowym zbiornikiem paliwa, dostępnym po otwarciu bagażnika. ZAZ-965 był jednak popularnym samochodem, dobrze dostosowanym do warunków eksploatacji, zwłaszcza kiepskich dróg gruntowych. Popularnie nazywany był "gorbatyj" („garbaty”). Z ceną 1800 rubli dla ZAZ-965 i 2200 rubli dla 965A, był najtańszym radzieckim samochodem na rynku.
Produkowano także specjalne wersje dla inwalidów, ze zmodyfikowanym, głównie ręcznym sterowaniem - ZAZ-965B na bazie modelu bazowego i AB i AR na bazie ZAZ-965A. Ich wielkość produkcji dochodziła do 20% produkcji fabryki. Produkowano też samochody w lepiej wykończonej wersji eksportowej ZAZ-965AE, znanej także jako Jałta (wyróżniały ją m.in. boczne listwy, lusterko wsteczne na lewym błotniku i wyposażenie standardowe w radio i popielniczkę).
ZAZ-966/968/968M.
Model ZAZ-966 wytwarzany był od listopada 1966 do końca 1972 roku (model dla inwalidów do stycznia 1973 r.). Prototypy samochodu powstały już w 1961 r. Nadwozie przestało przypominać Fiata 600 - tym razem styliści wzorowali się na „pontonowym” nadwoziu samochodu Chevrolet Corvair, także z silnikiem z tyłu (pomimo przywoływanego często podobieństwa do NSU Prinz 4, NSU i Zaporożec powstały w tym samym czasie). Bazowy model otrzymał nowy silnik MeMZ-968 (pojemność wzrosła do 1197 cm³, moc podwyższono do 41 KM), a nadwozie wyposażono w charakterystyczne wloty powietrza chłodzącego silnik po bokach, zwane „uszami”; stąd samochód popularnie nazywany był "uszastyj". Prostszym i produkowanym jako pierwszy wariantem, był ZAZ-966W (ros. ЗАЗ-966В), z 30-konnym silnikiem pojemności 887 cm³ z ZAZ-965A. Przednie zawieszenie oparte na drążkach skrętnych oraz sprężynach z amortyzatorami hydraulicznymi było kopią rozwiązania pochodzącego z Volkswagena. W stosunku do modelu 965 zmieniono tylne zawieszenie, które opierało się na wahaczach wleczonych oraz sprężynach z amortyzatorami hydraulicznymi. 
Ciekawie rozwiązany został system nagrzewania wnętrza pojazdu – do tego celu służyła nagrzewnica zasilana benzyną. Różnica temperatur przed i po nagrzaniu według danych producenta dochodziła do 80 °C, aczkolwiek w praktyce działało słabo.
Podobnie, jak poprzednik, samochód miał duże możliwości pokonywania kiepskich dróg - lepsze od innych radzieckich samochodów osobowych, czemu sprzyjało niezależne zawieszenie, spory prześwit, brak wystających elementów podwozia, duże 13-calowe koła jak na mały samochód oraz korzystny rozkład obciążeń (60% na tylną oś). ZAZ-966 był nieco większy i wygodniejszy od modelu 965, z większym bagażnikiem dzięki innemu profilowi przedniej części nadwozia i przeniesieniu baku paliwa do tyłu. Znacząco wprawdzie wzrosła cena samochodu - do 3000 rubli za model 966W i 3500 za późniejszą wersję 968, lecz np. Żiguli (Łada) 2101 kosztowała wówczas 5500 rubli. Wadą samochodu, podobnie, jak poprzedniego modelu, pozostało przegrzewanie się silnika w lecie. Na bazie modelu 966W wytwarzano też kilka specjalnych wersji dla inwalidów (WR, WB, WB2).
Nieco zmodernizowany model ZAZ-968 produkowany był od 1971 do 1978 roku. Widoczną zmianą była rezygnacja z chromowanej fałszywej kraty na ścianie czołowej, zamienionej przez chromowaną poziomą ozdobę. Oprócz drobnych zmian, zmodernizowano deskę rozdzielczą i ulepszono hamulce przednie, natomiast silnik pozostał ten sam MeMz-968. Od 1973 do 1980 roku produkowano wersję ZAZ-968A, dostosowaną do nowych standardów w dziedzinie bezpieczeństwa samochodów, która otrzymała m.in. bezpieczną kolumnę kierownicy i bardziej miękką deskę rozdzielczą z tworzywa sztucznego zamiast metalowej. Także ZAZ-968 posiadał wersje dla inwalidów, ze słabszym 27-konnym silnikiem (ZAZ-968R, B, B2, AB, AB2). Pod koniec 1974 roku wprowadzono drobne zmiany zewnętrzne, nowe siedzenia, dwuobwodowy układ hamulcowy. Wprowadzono także model z mocniejszym 45-konnym silnikiem (MeMz968A). W roku 1978 wprowadzono model ZAZ-968M. Usunięto w nim wspomniane m.in. wystające wloty powietrza, zastępując je kratkami, wprowadzono zespolone lampy tylne, przednie lampy pozycyjne przeniesiono do kloszy reflektorów, zmieniono przednie kierunkowskazy. W ramach ujednolicania wprowadzono wiele elementów z samochodów WAZ (Łada/Żiguli) – m.in. lusterko wewnętrzne, przełączniki świateł, kierunkowskazów i wycieraczek, lampkę wewnętrzną, pompę paliwa, pompę hamulcową). Auto sprzedawano w dwóch wersjach silnikowych: 45 KM i 50 KM (zmieniono gaźnik oraz wprowadzono suchy filtr powietrza). Produkcję zakończono 1 lipca 1994 roku.
Następcą Zaporożca jest produkowany od 1988 roku samochód Tavria, z napędem na przednie koła i silnikiem chłodzonym cieczą.
Dane techniczne modelu ZAZ-968M.
Stosowane modele silników:
Rodzaj silnika: gaźnikowy, czterosuwowy, górnozaworowy, chłodzony powietrzem

</doc>
<doc id="440190" url="https://pl.wikipedia.org/wiki?curid=440190" title="Bert van Marwijk">
Bert van Marwijk

Lambertus „Bert” van Marwijk (ur. 19 maja 1952 w Deventer) – holenderski trener piłkarski i były piłkarz, grał na pozycjach ofensywnego pomocnika (skrzydłowego) lub napastnika.
Był zawodnikiem m.in. Go Ahead Eagles, MVV Maastricht i AZ Alkmaar. Z tym ostatnim zdobył Puchar Holandii. W 1975 zagrał jeden mecz w reprezentacji Holandii.
Pracę szkoleniową rozpoczął na początku lat 80. Przez dwie kolejne dekady był trenerem młodzieży lub seniorów w klubach z niższych lig Holandii i Belgii. Pierwszy sukces odniósł w 1999, kiedy z Fortuną Sittard awansował do finału Pucharu Holandii. Następnie łącznie przez pięć lat z sukcesami pracował w Feyenoordzie: zdobył z nim wicemistrzostwo i Puchar kraju oraz Puchar UEFA, pierwsze od dwudziestu ośmiu lat trofeum międzynarodowe dla tego klubu. Był też trenerem dwu klubów w Bundeslidze: Borussii Dortmund i Hamburger SV.
W latach 2008–2012 był selekcjonerem reprezentacji Holandii. Jako trzeci szkoleniowiec w historii – po Rinusie Michelsie i Ernscie Happelu – zagrał z nią w finale mistrzostw świata (Mundial 2010). Podobnie jak poprzednikom, jemu także nie udało się wygrać ostatniego meczu turnieju (0:1 z Hiszpanią). Za jego kadencji drużyna narodowa zajęła pierwsze miejsce w rankingu FIFA (sierpień 2011); nigdy wcześniej nie była tak wysoko. Awansował z nią również do Euro 2012, jednak tam jego podopieczni zaliczyli jedną z największych porażek w historii holenderskiego piłkarstwa: po raz pierwszy od 1980 nie wyszli z grupy w czasie mistrzostw Europy.
Jako selekcjoner pracował także z reprezentacją Arabii Saudyjskiej, z którą wywalczył – pierwszy od dwunastu lat – awans na mistrzostwa świata (Mundial 2018), a także z reprezentacją Australii, którą prowadził na tymże turnieju.
Jego zięciem jest Mark van Bommel, piłkarz, były reprezentant Holandii (2000–2012) i jej kapitan w latach 2008–2012.
Kariera piłkarska.
Urodził się w Deventer w środkowo-wschodniej Holandii, niedaleko granicy z Niemcami. Jest wychowankiem klubu Go Ahead Eagles ze swojego rodzinnego miasta. Jako członek zespołu seniorskiego Go Ahead zadebiutował w Eredivisie, a wcześniej występował w jego drużynach juniorskiej i młodzieżowej. Później wspominał, że gra w tym klubie była jego marzeniem od wczesnych lat dziecięcych, a odległość kilkunastu kilometrów, dzielącą jego dom od stadionu, pokonywał na rowerze. W tym okresie sprowadzeniem van Marwijka interesował się Feyenoord, jednak jego działaczy zniechęciła podatność piłkarza na kontuzje.
W kwietniu 1975 podpisał trzyletni kontrakt z AZ Alkmaar, gdzie w wieku dwudziestu trzech lat grał w jednym zespole z kilkoma reprezentantami Holandii, m.in. Willemem van Hanegenem, Ronaldem Spelbosem, Johnem Metgodem i Eddym Treytelem. Największe osiągnięcia z tego okresu to Puchar Holandii 1978 oraz dwukrotnie – w sezonach 1976–1977 i 1977–1978 – III miejsce w lidze. Klub zadebiutował także w europejskich pucharach: w rozgrywkach Pucharu UEFA 1977–1978 dotarł do drugiej rundy, w której po rzutach karnych (1:1, 1:1, k. 4:5) przegrał z FC Barceloną.
Van Marwijk karierę kontynuował – z mniejszymi sukcesami – w MVV Maastricht, dokąd odszedł po konflikcie z trenerem AZ Hansem Kraayem, odmówiwszy przedłużenia umowy z AZ o rok. W barwach MVV grał przez dziesięć lat; w tym czasie klub nie należał do najsilniejszych zespołów w lidze holenderskiej: dwukrotnie – w sezonach 1981–1982 i 1985–1986 – zajmował jedno z ostatnich miejsc w tabeli i nowe rozgrywki rozpoczynał w drugiej lidze. Van Marwijk w MVV występował m.in. z Januszem Kowalikiem, Barrym Hulshoffem, Sørenem Buskiem i Erikiem Geretsem, a najlepszymi wynikami klubu z tego okresu były awans do Eredivisie 1983–1984 oraz ćwierćfinał Pucharu Holandii 1984–1985. Po spadku MVV w sezonie 1985/1986, van Marwijk odszedł z klubu i podpisał roczny kontrakt z Fortuną Sittard z możliwością przedłużenia o dwa lata. Piłkarską karierę van Marwijk kończył w zespole z drugiej ligi Belgii, FC Assent.
W drużynie narodowej Holandii zagrał tylko raz: 31 maja 1975, w towarzyskim spotkaniu z Jugosławią (0:3). W 46 minucie zmienił Nica Jansena. Wcześniej rozegrał wiele gier dla reprezentacji młodzieżowej. Jak sam przyznawał, miał szansę pojechać na Mundial 1978, jednak na przeszkodzie stanęła duża konkurencja oraz – przede wszystkim – podatność na kontuzje:
Kariera szkoleniowa.
1982–2000: od juniorów i amatorów do Eredivisie.
Pracę szkoleniową rozpoczął jeszcze jako piłkarz: w 1982 został włączony do sztabu opiekującego się juniorami w klubie, w którym wówczas grał, czyli MVV Maastricht. Wtedy także skończył kursy trenerskie, a także dorabiał jako sprzedawca w sklepie sportowym. W latach 80. i 90. pracował jako trener juniorów i szkoleniowiec zespołów amatorskich w Belgii (FC Herderen) oraz Holandii (RKVCL Limmel i SV Meerssen). Szczególnie w tym ostatnim dał się poznać jako – jak wspominali jego współpracownicy i byli podopieczni – „skromny entuzjasta o wyjątkowych kwalifikacjach i zaangażowaniu w pracę”. O okresie spędzonym w klubach amatorskich mówił tak:
W 1997, już po trzech kolejkach nowego sezonu, 46–letni van Marwijk zastąpił Pima Verbeeka na stanowisku trenera Fortuny Sittard, grającej w Eredivisie. Na jego angażu miały zaważyć staż, który odbył wcześniej w tym klubie, oraz rekomendacja Verbeeka, który został przeniesiony na stanowisko dyrektora technicznego. Wcześniej van Marwijk był rozważany jako kandydat na trenera AZ Alkmaar.
Holender dokończył z Fortuną rozgrywki 1997–1998, po których klub był siódmy w tabeli, co umożliwiło mu start w Pucharze Intertoto. Podopiecznym van Marwijka udało się wyeliminować Worskłą Połtawę (3:0 i 2:2), ale w półfinale ulegli Austrii Wiedeń (2:1 i 1:3). W dwu kolejnych sezonach Fortuna zajmowała odpowiednio dziesiąte (1998–1999) i dwunaste (1999–2000) miejsce w lidze, ale największym osiągnięciem z tego okresu jest finał Pucharu Holandii 1999, w którym zagrała po raz pierwszy od 1984. Klub z Sittard po drodze pokonał m.in. PSV Eindhoven (3:1), FC Emmen (3:1) i FC Twente (5:2). W fazie pucharowej rozgrywek piłkarze w pięciu meczach strzelili aż szesnaście bramek. W finale przegrali 0:2 z Ajaksem Amsterdam.
Wśród podopiecznych van Marwijka w Fortunie byli zaczynający kariery przyszli reprezentanci Holandii: Mark van Bommel, Wilfred Bouma, Kevin Hofland i Patrick Paauwe oraz Ghanijczyk Matthew Amoah.
2000–2004: Feyenoord Rotterdam.
Dobre rezultaty osiągnięte w Fortunie Sittard sprawiły, że w lipcu 2000 48–letni szkoleniowiec trzymał propozycję prowadzenia znacznie bardziej utytułowanego Feyenoordu, z którego – po słabym wyniku w lidze na koniec sezonu 1999–2000 – odszedł Leo Beenhakker. Początkowo trudno mu było się odnaleźć w zespole czternastokrotnego mistrza Holandii; różnicę w oczekiwaniach kibiców obu klubów określił jako „nie do opisania”. Van Marwijk spędził w Rotterdamie cztery lata, czyli prowadził Feyenoord najdłużej od czasów Ernsta Happela (1969–1973).
Najbardziej owocny był sezon 2001–2002, przed którym władze klubu podwyższyły jego budżet z sześćdziesięciu do stu milionów guldenów. Działacze zażądali mistrzostwa Holandii i awansu do drugiej rundy Ligi Mistrzów, ale w tych ostatnich rozgrywkach podopiecznym van Marwijka nie udało się wyjść z grupy; zajęli trzecie miejsce za Bayernem Monachium i Spartą Praga. Jednak dzięki temu zagrali w Pucharze UEFA. Najpierw wyeliminowali SC Freiburg (1:0 i 2:2) i Rangers F.C. (1:1 i 3:2), a następnie w ćwierćfinale PSV Eindhoven po rzutach karnych (1:1, 1:1, k. 5:4). W półfinale zmierzyli się z Interem Mediolan, w którego składzie występowali wówczas m.in. Ronaldo, Christiano Vieri, Javier Zanetti, a drużynę prowadził Argentyńczyk Héctor Cúper. Według prasowych komentarzy zdecydowanym faworytem dwumeczu był Inter, o którym pisano, że „przypomina rasowego psa gończego – gdy złapie trop, nie puści”. Van Marwijk zdawał sobie sprawę z większego potencjału ofensywnego rywali, dlatego w obu spotkaniach przyjął taktykę defensywną z nastawieniem na grę z kontrataku; przyniosło to pozytywne skutki, bo Feyenoord wygrał w dwumeczu 3:2 (1:0 na San Siro i 2:2 u siebie), dzięki czemu po raz pierwszy od 1972 awansował do finału europejskich pucharów. W ostatnim spotkaniu, które zostało rozegrane w Rotterdamie na De Kuip, podopieczni van Marwijka ograli 3:2 Borussię Dortmund. Szkoleniowiec wspominał:
Wśród przyczyn dobrego rezultatu Feyenoordu wymieniano dyscyplinę taktyczną i ostrożną, defensywną taktykę, rozsądną politykę kadrową, polegającą na łączeniu doświadczenia starszych zawodników z młodością graczy dopiero zaczynających kariery, oraz dobrą dyspozycję duetu napastników, Pierre’a van Hooijdonka i Jona Dahla Tomassona, a szczególnie tego pierwszego, który w Pucharze UEFA strzelił osiem goli i został królem strzelców rozgrywek. W klubie z Rotterdamu grali wówczas także byli reprezentanci Holandii, doświadczeni Kees van Wonderen i Paul Bosvelt, skuteczny bramkarz Edwin Zoetebier, jak również dwudziestoparolatkowie Patrick Paauwe (stoper), Shinji Ono (rozgrywający) i Bonaventure Kalou (skrzydłowy) oraz nastolatkowie Euzebiusz Smolarek i Robin van Persie. Ten ostatni, z którym przez cały okres pracy w Feyenoordzie van Marwijk był poważnie skonfliktowany, wystąpił w finale w wieku niespełna osiemnastu lat. W kolejnym sezonie do pierwszego zespołu dołączył niewiele starszy Dirk Kuijt. Sam van Marwijk zdawał sobie sprawę z tego, że największą siłą jego drużyny jest ciężka praca i zespołowość. Powiedział:
Dobrym wynikom w europejskich pucharach nie towarzyszyły podobne rezultaty w Eredivisie. Najlepiej w rozgrywkach ligowych podopieczni van Marwijka zaprezentowali się w pierwszym sezonie jego pracy, 2000–2001, kiedy zajęli drugą lokatę za PSV Eindhoven. W kolejnych latach kończyli ligę dopiero na trzecim miejscu (2001–2002, 2002–2003 i 2003–2004). Równie nieskuteczni byli w rozgrywkach o Puchar Holandii, gdzie ich najlepszym osiągnięciem był finał w 2003, przegrany 1:4 z FC Utrecht. W Europie nigdy nie zbliżyli się do sukcesu z 2002: w międzynarodowych pucharach w kolejnych dwu latach odpadali już po rundzie grupowej Ligi Mistrzów (ostatnie miejsce w grupie, 2002–2003) oraz II rundzie Pucharu UEFA (porażka z FK Teplicami, 2003–2004). Po czterech latach pracy w Rotterdamie w lipcu 2004 van Marwijk złożył dymisję i przyjął propozycję z Borussii Dortmund.
2004–2008: Borussia Dortmund i powrót do Feyenoordu.
W Borussii Dortmund van Marwijk zastąpił Matthiasa Sammera, który odszedł do VfB Stuttgart. Po latach wspominał:
Od początku pracy w Dortmundzie musiał mierzyć się z wieloma problemami natury pozasportowej: ten do niedawna najbogatszy klub Bundesligi miał przed sezonem 2004–2005 kłopoty z uzyskaniem licencji na grę, ponadto ograniczono pieniądze na transfery, a pensję trenera zmniejszono z 4 milionów euro na sumę czterokrotnie niższą. Przyczyną problemów było ujawnione jesienią 2004 ogromne zadłużenie, sięgające 120 milionów euro. Mimo iż wśród podopiecznych van Marwijka byli wówczas m.in. reprezentanci Niemiec (Christoph Metzelder, Christian Wörns, Torsten Frings), Czech (Jan Koller, Tomáš Rosický) i Brazylii (Márcio Amoroso, Flávio Conceição), klub od początku notował złe wyniki sportowe. Borussia odpadła w III rundzie Pucharu Intertoto po porażce w dwumeczu z KRC Genk, a w lidze długo walczyła o uniknięcie spadku do 2. Bundesligi (w rundzie jesiennej wygrała tylko cztery mecze, przegrała m.in. 0:5 z Bayernem Monachium).
Na początku 2005 z inicjatywy van Marwijka do klubu sprowadzono Euzebiusza Smolarka i Matthew Amoah, jego podopiecznych z czasów pracy w Feyenoordzie i Fortunie, którzy wzmocnili linię ataku. Później do Dortmundu przyszli także Paragwajczyk Nelson Valdez i król strzelców ligi francuskiej, Szwajcar Alexander Frei. Zmiany kadrowe sprawiły, że w drugim sezonie pracy Holendra w Borussii klub do końca liczył się w walce o miejsce w europejskich pucharach, jednak – jak podkreślali dziennikarze – nie miał w tym czasie ambicji mistrzowskich. Zadaniem van Marwijka była odbudowa stabilizacji sportowej i z tego się wywiązał. W ciągu ponad dwu lat pracy w Borussii Holender dwukrotnie zajął z nią siódme miejsce w Bundeslidze. Słabsze wyniki zanotował w rozgrywkach Pucharu Niemiec, które drużyna kończyła odpowiednio na III rundzie (porażka z Hannover 96, 2004–2005) i I rundzie (porażka z Eintracht Braunschweig, 2005–2006). W czerwcu 2006 van Marwijk przedłużył kontrakt z Borussią o rok, ale na początku grudnia tego roku niespodziewanie ogłosił, że odejdzie po sezonie 2006–2007. Nie dotrwał jednak do końca rozgrywek; został zwolniony już kilka tygodni później. Najbardziej prawdopodobną przyczyną dymisji był jego konflikt z niektórymi członkami zarządu Borussii. Jego dymisji domagali się również kibice, którym nie podobał się mało widowiskowy styl gry, eksperymenty kadrowe i forsowane przez trenera ustawienie 4-3-3, do którego brakowało odpowiednich wykonawców. Holendra zastąpił Jürgen Röber.
W czerwcu 2007 van Marwijk po raz drugi podpisał umowę z Feyenoordem. W tym okresie klub – podobnie jak Borussia – zmagał się z problemami finansowymi, ponadto na jego reputacji ciążyły brutalne zachowania kibiców, które doprowadziły do wyeliminowania drużyny w Rotterdamu z rozgrywek europejskich w sezonie 2006–2007. Mimo to w kadrze Feyenoordu znajdowało się wielu byłych i aktualnych reprezentantów krajów: Holendrzy Henk Timmer, Tim de Cler, Denny Landzaat, Roy Makaay i sprowadzony przez nowego trenera Giovanni van Bronckhorst; Turek Nuri Şahin oraz Koreańczyk Lee Chun-soo. W lidze Feyenoordowi wiodło się znacznie gorzej niż w czasie pierwszej pracy van Marwijka w tym klubie, bo na koniec sezonu 2007–2008 zajął dopiero siódme miejsce, gwarantujące grę w Pucharze UEFA. Lepiej poradził sobie w meczach o Puchar Holandii. Po zwycięstwach m.in. nad NAC Breda i Rodą JC Kerkrade zespół z Rotterdamu zdobył to trofeum, po raz pierwszy od 1995.
2008–2012: reprezentacja Holandii.
56–letni van Marwijk został selekcjonerem reprezentacji Holandii po zakończeniu Euro 2008, na którym Holendrzy – mimo wysokich zwycięstw w meczach grupowych z Francją i Włochami – doszli tylko do ćwierćfinału. Trener przygotowywał się do objęcia tej funkcji już od stycznia 2008, kiedy Marco van Basten publicznie oświadczył, że po zakończeniu turnieju nie przedłuży kontraktu i zajmie się pracą w Ajaksie Amsterdam. Po czterech latach działalności van Bastena doceniano ofensywny i efektowny sposób gry reprezentacji, ale w prasowych komentarzach coraz bardziej przeważał ton wzajemnego znudzenia i zmęczenia. Jednak nominację van Marwijka przyjęto bez entuzjazmu: zarzucano mu brak sukcesów i charyzmy oraz przywiązanie do defensywnego stylu gry. On sam także miał wątpliwości:
Nowy selekcjoner zaczął swoją kadencję od remisu i porażki w meczach towarzyskich (odpowiednio z Rosją i Australią), ale w kolejnych grach do rozpoczęcia Mundialu 2010 nie przegrał żadnego spotkania, a wygrał aż dwanaście.
Mundial 2010: wicemistrzostwo świata.
Van Marwijk oparł reprezentację głównie na młodych piłkarzach grających w kadrze za czasów swojego poprzednika, Marca van Bastena; na Mundial 2010 pojechało czternastu uczestników Euro 2008. Do pierwszego składu wprowadził graczy, którzy dotychczas byli rezerwowi (Maarten Stekelenburg, Gregory van der Wiel) lub skonfliktowani z van Bastenem (Mark van Bommel). Selekcjoner ufał przede wszystkim zawodnikom urodzonym w połowie lat 80., którzy w trakcie mistrzostw świata mieli po 23–28 lat. Formację defensywą tworzyli: bramkarz Stekelenburg (27 lat), młodzi obrońcy van der Wiel (22) i John Heitinga (26) oraz bardziej doświadczeni Joris Mathijsen (30) i kapitan Giovanni van Bronckhorst (35). W pomocy występowali Nigel de Jong (25), van Bommel (33), Wesley Sneijder (26), Arjen Robben (26), Rafael van der Vaart (27) i Dirk Kuijt (30). W ataku zaś Robin van Persie (26) lub Klaas-Jan Huntelaar (26). Większość z tych piłkarzy grało w tym czasie – z sukcesami – w najlepszych klubach Europy.
Do pierwszego meczu Mundialu 2010 podopieczni van Marwijka przegrali tylko jedno spotkanie; towarzyskie (1:2) z Australią jesienią 2008. W eliminacjach odnieśli komplet ośmiu zwycięstw (wyprzedzili m.in. Norwegię i Szkocję), a do mistrzostw awansowali jako pierwsza drużyna z Europy. Wysoką formę utrzymali także na turnieju. W rundzie grupowej wygrali wszystkie trzy mecze: z Danią (2:0), Japonią (1:0) i Kamerunem (2:1). Później ograli Słowaków (2:1), a w ćwierćfinale ich rywalem była Brazylia. Mimo iż pierwszą połowę przegrywali 0:1, w drugiej najpierw doprowadzili do wyrównania, a następnie objęli prowadzenie po tym, jak samobójczego gola strzelił Felipe Melo, który kilka minut później otrzymał także czerwoną kartkę. Holendrzy wygrali 2:1 i po raz pierwszy od 1998 awansowali do półfinału, gdzie ich rywalem był Urugwaj. Po wyrównanym spotkaniu podopieczni van Marwijka zwyciężyli 3:2. W finale mistrzostw, w którym wystąpili po raz trzeci w historii, przegrali po dogrywce z ówczesnymi mistrzami Europy Hiszpanami (0:1). Jedynego gola strzelił na dwie minuty przed końcem meczu Andrés Iniesta, a sędzia Howard Webb pokazał w tym meczu aż trzynaście żółtych kartek i jedną czerwoną dla Johna Heitingi. Z RPA Holendrzy przywieźli nie tylko srebrne medale, ale także koronę króla strzelców, którą – wraz z trzema innymi graczami – zdobył Wesley Sneijder.
Według prasowych komentarzy istniały trzy przyczyny sukcesu Holendrów na mistrzostwach. Podkreślano, że chociaż podopieczni van Marwijka byli skuteczni (strzelili łącznie dwanaście goli), to tym razem położyli większy nacisk na obronę. Dzięki temu uniknęli sytuacji z Euro 2008, kiedy grając widowiskowo w meczach grupowych, zaniedbali grę defensywną i w rezultacie odpadli z turnieju już w ćwierćfinale. Efektownie zaprezentowali się tylko raz, w drugiej połowie spotkania z Urugwajem, kiedy van Marwijk wprowadził dodatkowego gracza ofensywnego kosztem jednego z defensywnym pomocników; wówczas – jak napisano – „toporny zespół rzemieślników zmienił się w grupę twórców o ambicjach artystycznych”. Z kolei kwintesencją ostrożnego stylu miał być finał turnieju, w którym Holendrzy skupili się głównie na przerywaniu ataków przeciwnika (z nastawieniem na faule. Za przesadne przywiązanie do obrony van Marwijka krytykowało wielu byłych reprezentantów, m.in. Johan Cruyff i Marco van Basten, jednak trenera broniły media. Jedna z holenderskich gazet przed finałem napisała, że Holendrzy „z kunktatorstwa uczynili dzieło sztuki nowoczesnej”. Sam van Marwijk mówił o tym tak:
Po drugie, podkreślano, że po raz pierwszy od wielu lat w reprezentacji nie było konfliktów między najważniejszymi graczami. Wspominano wprawdzie o sporze między van Persiem a Sneijderem, ale nie doprowadził on do podziałów w drużynie. Van Marwijkowi udało się zbudować silny zespół z grona wielu indywidualności, w czym pomóc miała osobowość selekcjonera, którego jeden z dziennikarzy porównał do „belfra, próbującego przekonać rozkapryszone holenderskie gwiazdy, że warto poświęcić się dla wspólnego dobra”. Wreszcie, przypominano, że Holendrzy w tych mistrzostwach zawdzięczali dużo szczęściu: spotkania z Danią i Brazylią wygrywali po golach samobójczych przeciwników, a w meczu z Urugwajem zdobyli bramki po błędach bramkarza rywali.
Mimo porażki w finale, praca van Marwijka – pierwszego trenera reprezentacji Holandii od 1978, który doprowadził ją do finału mistrzostw świata – została doceniona: w rankingu IFFHS na najlepszego selekcjonera roku 2010 na świecie zajął trzecie miejsce (za Vicente del Bosque i Joachimem Löwem), otrzymał również Order Oranje-Nassau i nagrodę dla najlepszego trenera w Holandii. Jak zauważył jeden z dziennikarzy: „[van Marwijk] w kraju był witany jak zwycięzca. Od ministra zdrowia, opieki społecznej i sportu dostał tytuł szlachecki, a podczas triumfalnego przejazdu przez centrum Amsterdamu dziękowały mu tysiące kibiców”.
Euro 2012: runda grupowa.
Wicemistrzowie świata nie tylko jako jedni z pierwszych zapewnili sobie awans na Euro 2012, ale także spośród wszystkich drużyn, startujących w kwalifikacjach, strzelili najwięcej goli (37). Wygrali dziewięć z dziesięciu spotkań eliminacyjnych, przegrali tylko w ostatnim, ze Szwecją (2:3), kiedy mieli już pewność, że zagrają na mistrzostwach Europy. Dodatkowo od Mundialu 2010 na dwadzieścia jeden meczów zwyciężyli w czternastu, zanotowali tylko trzy porażki. Aż do kwietnia 2012 nie schodzili z podium w rankingu FIFA, a nawet raz – po raz pierwszy w historii – zajęli w tej klasyfikacji pierwsze miejsce (sierpień 2011). Dobre wyniki z lat 2010–2012 sprawiły, że Holendrzy jechali na turniej do Polski i Ukrainy jako jedni z głównych faworytów do zwycięstwa.
Selekcjoner zabrał na Euro 2012 większość graczy, którzy dwa lata wcześniej wystąpili w finałach mistrzostw świata; w kadrze na mistrzostwa Europy znalazło się aż szesnastu uczestników ostatniego mundialu. Podstawowa jedenastka zmieniła się nieznacznie. Po zakończeniu piłkarskiej kariery przez Giovanniego van Bronckhorsta jego miejsce na lewej stronie obrony zajął 24–letni Erik Pieters, którego jednak z udziału w turnieju wyeliminowała kontuzja (zastąpił go 18–letni debiutant Jetro Willems). Zamiast znajdującego się w słabszej formie Dirka Kuijta trener w pomocy wybrał innego srebrnego medalistę mundialu Ibrahima Afellaya. Reszta zawodników pozostała niezmieniona. Van Marwijk – tak jak w 2010 – stawiał na defensywę w składzie: Maarten Stekelenburg (bramkarz) oraz Gregory van der Wiel, John Heitinga i Joris Mathijsen, który w czasie Euro zmagał się z dolegliwościami zdrowotnymi. W roli defensywnych pomocników występowali 35–letni kapitan Mark van Bommel i mistrz Anglii z Manchesterem City, Nigel de Jong. O obliczu formacji ofensywnej decydowali: Arjen Robben (finalista Ligi Mistrzów z Bayernem Monachium), król strzelców mundialu Wesley Sneijder, Afellay z FC Barcelony oraz wysunięty napastnik Robin van Persie, najlepszy strzelec Premier League.
Holendrzy na mistrzostwach zagrali w grupie B, która przez wielu obserwatorów była uważana za najsilniejszą. Oprócz podopiecznych van Marwijka znaleźli się w niej reprezentacje Niemiec, Portugalii i Danii. Niespodziewanie wicemistrzowie świata nie tylko nie zdołali awansować do ćwierćfinału, ale w ogóle przegrali wszystkie trzy mecze. Ulegali kolejno Duńczykom (0:1), Niemcom (1:2) i Portugalczykom (1:2). Zdobyli tylko dwa gole, chociaż w ich składzie wystąpili królowie strzelców ligi angielskiej (van Persie) i niemieckiej (Huntelaar). Na pocieszenie pozostało im, że Jetro Willems został najmłodszym w historii uczestnikiem finałów mistrzostw Europy. W dniu meczu z Danią miał 18 lat i 71 dni. Dla Holendrów występ na Euro 2012 był najgorszym od 1980, kiedy także nie wyszli z grupy.
Zarzuty wobec reprezentacji Holandii koncentrowały się na trzech kwestiach. Po pierwsze, piłkarze byli oskarżani o przedkładanie prywatnych ambicji ponad dobro drużyny. W czasie mistrzostw Klaas-Jan Huntelaar i Rafael van der Vaart, czyli dwaj gracze wyznaczeni do roli rezerwowych, publicznie wyrażali swoje niezadowolenie z decyzji selekcjonera. Dodatkowo skonfliktowani ze sobą byli Robin van Persie i Wesley Sneijder, kluczowi zawodnicy linii ofensywnej. Po drugie, van Marwijk był krytykowany za przesadne przywiązanie do niektórych nazwisk. Od czasu Mundialu 2010 kilku zawodników – jak choćby Arjen Robben i Ibrahim Afellay – straciło wysoką formę. Nie najlepiej prezentowali się także obrońcy, Gregory van der Wiel i John Heitinga. Po trzecie, trenerowi zarzucano dobór złej taktyki, szczególnie marnowanie potencjału ofensywnego przez grę z dwoma defensywnymi pomocnikami. Media sugerowały, że jeden z nich – doświadczony Mark van Bommel – wciąż cieszy się zaufaniem van Marwijka, bo jest jego zięciem.
Pomimo zaskakującej porażki van Marwijk nie został zwolniony, chociaż media wysuwały nazwiska kandydatów na jego ewentualnego następcę (np. Ronald Koeman, Frank Rijkaard). Przeszkodą okazał się kontrakt trenera, który kilka miesięcy przed turniejem został przedłużony aż do połowy 2016. Jednak po kilku dniach namysłu selekcjoner sam podał się do dymisji; według relacji prasowych nie doszedł do porozumienia z działaczami związku, od których bezskutecznie domagał się dożywotniego zawieszenia w obowiązkach reprezentacyjnych kilku piłkarzy (Huntelaara, van der Vaarta, Heitingi, Khalida Boulahrouza i Wilfreda Boumy). O konieczności zdyscyplinowania zawodników zamiast zmiany szkoleniowca mówiło także wielu komentatorów, m.in. Frank de Boer, który decyzję van Marwijka o odejściu nazwał „nieszczęśliwą dla Holandii”. Tymczasem trener do końca bronił swojej koncepcji gry. Podczas jednej z konferencji prasowych wdał się w dyskusję z holenderskim dziennikarzem, w czasie której interweniował oficer prasowy UEFA. Powiedział wówczas:
2013–2014: Hamburger SV.
Chociaż przed Euro 2012 van Marwijk mówił o tym, że kiedyś chciałby pracować w klubie z Hiszpanii lub Anglii, po rozstaniu z reprezentacją Holandii zapowiedział, że nie będzie się spieszył z poszukiwaniem nowego zajęcia. Nie wykluczył także przejścia na sportową emeryturę. Generalnie Holender wycofał się z życia publicznego i tylko od czasu do czasu udzielał komentarzy dla mediów (np. przy okazji finału Ligi Mistrzów 2013, w którym zagrała prowadzona niegdyś przez niego Borussia Dortmund). Niekiedy jego nazwisko pojawiało się w kontekście objęcia nowej posady – w Fenerbahçe SK, Sportingu CP, VfL Wolfsburg, FC Twente, a nawet reprezentacji Polski w połowie eliminacji do Mundialu 2014 – jednak ostatecznie żadna z tych informacji się nie potwierdziła. Pierwsze sukcesy szkoleniowe zaczęli za to odnosić najbliżsi współpracownicy van Marwijka z okresu pracy z reprezentacją: jego dawni asystenci, Frank de Boer i Phillip Cocu, zdobyli najważniejsze trofea Eredivisie: mistrzostwo (de Boer z Ajaksem Amsterdam trzykrotnie w latach 2010–2013) oraz Puchar kraju (Cocu z PSV Eindhoven w 2012).
Van Marwijk na powrót do pracy szkoleniowej dał się namówić ponad rok po rozstaniu z reprezentacją Holandii: we wrześniu 2013 został trenerem Hamburger SV, który w tamtym czasie zajmował przedostatnie miejsce w Bundeslidze. W kadrze klubu grali wówczas m.in. reprezentanci Niemiec (René Adler, Heiko Westermann, Marcell Jansen, Dennis Aogo), Szwajcarii (Johan Djourou), a także były podopieczny van Marwijka z kadry holenderskiej, kapitan HSV Rafael van der Vaart. Mimo uznanych piłkarzy, gigantycznego budżetu, udanego początku (w debiucie Holendra HSV zremisowało 2:2 z Eintrachtem Frankfurt, a potem wygrało 5:0 z 1. FC Nürnberg) i obietnic, że klub zakończy sezon w pierwszej szóstce, szkoleniowcowi nie udało się wyciągnąć HSV z kryzysu: drużyna pod jego wodzą przegrała aż dziewięć ligowych meczów, wygrała jedynie trzy (z piętnastu). Szczególnie nieudana była końcówka pracy Holendra, kiedy zespół z Hamburga zaliczył siedem porażek z rzędu, w których stracił łącznie dwadzieścia goli. Równie złe były rozgrywki Pucharu Niemiec, z których klub odpadł w ćwierćfinale po porażce 0:5 z Bayernem Monachium.
Trener zapewniał, że atmosfera w drużynie jest dobra, a on sam potrzebuje więcej czasu. Jednak te tłumaczenia nie przekonały kierownictwa Hamburger SV, które 15 lutego 2014 rozwiązało kontrakt z Holendrem , za co ten ostatni miał – według niemieckich dziennikarzy – zainkasować około 3 miliony euro. Wraz z van Marwijkiem pracę stracił jego asystent, Roel Coumans. Niespełna pięciomiesięczna przygoda szkoleniowca w HSV była najkrótszą w jego karierze trenera zespołów seniorskich.
Swoje wątpliwości, związane z niechęcią do powrotu do pracy szkoleniowej, potwierdził kilka miesięcy później, kiedy po zakończeniu Mundialu 2014 prowadził zaawansowane rozmowy nad przejęciem reprezentacji Korei Południowej; gdyby tak się stało byłby piątym – po Guusie Hiddinku, Dicku Advocaacie, Jo Bonfrère i Pimie Verbeeku – holenderskim selekcjonerem koreańskiej kadry. Jednak ostatecznie odrzucił propozycję, a zatrudnienie otrzymał Niemiec Uli Stielike.
W kolejnych miesiącach media ponownie informowały o zainteresowaniu Van Marwijkiem, ale on konsekwentnie odrzucał wszystkie propozycje. Do futbolu powrócił tylko raz, pod koniec marca 2015, kiedy został zatrudniony jako doradca Dennisa Demmersa, nowego trenera Go Ahead Eagles, czyli klubu, w którym zaczynał piłkarską karierę. Zespół walczył wtedy o pozostanie w Eredivisie. Mimo wzmocnienia sztabu szkoleniowego, Orły na koniec sezonu 2014–2015 zajęły przedostatnie miejsce w tabeli i spadły z ekstraklasy.
2015–2017: reprezentacja Arabii Saudyjskiej.
Po spadku Go Ahead Eagles z Eredivisie van Marwijk odszedł z klubu, ale inaczej niż po rozstaniu z reprezentacją Holandii czy Hamburger SV od razu przyjął nową posadę – pod koniec sierpnia 2015 został selekcjonerem reprezentacji Arabii Saudyjskiej, kontrakt początkowo obowiązywał tylko jeden rok. Krótki okres umowy był jednym z czterech powodów, dla których van Marwijk zdecydował się na jej podpisanie; pozostałe trzy to: ambicje sportowe Saudyjczyków, wysoka gaża oraz niezależność w budowaniu sztabu szkoleniowego. Jeśli chodzi o ten ostatni aspekt, Holender zabrał do Arabii swoich rodaków: Marka van Bommela, Adrie Kostera i Roela Coumansa, którzy pomagali mu jako asystenci, dziennikarza Taco van den Velde w roli kierownika zespołu, a także belgijskiego trenera Jana Van Winckela jako dyrektora technicznego w saudyjskiej federacji. Van Marwijk był czwartym trenerem z Holandii na tym stanowisku.
Saudyjczycy znajdowali się wtedy w poważnym kryzysie: do mistrzostw świata ostatni raz awansowali w 2006, zawodzili też w finałach Pucharu Azji. W rankingu FIFA zajmowali dopiero 93. miejsce. Do tego dochodziła duża rotacja selekcjonerów, którzy zmieniali się co kilka miesięcy. Zadaniem Holendra był awans do Mundialu 2018. Kiedy obejmował posadę jego zespół po jednym, zwycięskim meczu z Palestyną, zajmował drugie miejsce w tabeli pierwszej rundy eliminacji. Debiut miał udany: prowadzeni przez niego Saudyjczycy wygrali 7:0 z Timorem Wschodnim. W kolejnych grach pokonali m.in. Tajlandię, Zjednoczone Emiraty Arabskie, zremisowali z Australią, a w spotkaniu decydującym o awansie ograli 1:0 Japonię. Pod wodzą van Marwijka zdobyli 19 punktów w swojej grupie (z bilansem 6-1-3), tylko jeden mniej od liderów, Japończyków. Awansowali na mundial po raz piąty w historii, pierwszy raz od ponad dekady.
Po ostatnim spotkaniu eliminacyjnym van Marwijk został zaproszony na rozmowy w sprawie przedłużenia kontraktu. Władze związku zarządały, aby przeniósł się na stałe do Arabii Saudyjskiej, a także domagały się zmian w sztabie szkoleniowym. Trener odmówił. Jego następcą jeszcze tego samego dnia został Argentyńczyk Edgardo Bauza, który w czasie tych eliminacji pracował – bez sukcesów – z Argentyną i Zjednoczonymi Emiratami Arabskimi. Van Marwijk przyznał, że nie rozumie decyzji federacji oraz że otrzymał telefony od piłkarzy, którzy mówili mu, że nie wyobrażają sobie mundialu bez niego. Pracował przez dwa lata i trzy dni, to znaczy, że był selekcjonerem o najdłuższym stażu od czasów Khalila Al Zayaniego, który w latach 1984–1986 pełnił tę funkcję o trzynaście dni dłużej. Zostawił reprezentację na 53. miejscu w rankingu FIFA. Jego bilans to: 13-4-3 (65% zwycięstw).
Bauza został zwolniony już po 68 dniach – i wówczas szefowie federacji ponownie zwrócili się do van Marwijka. Odmówił.
Życie prywatne.
Van Marwijk interesuje się nie tylko piłką nożną, ale także sportowymi samochodami. Swoją żonę Marian poznał w szkole średniej. Mają jedną córkę, Andrę, która jest żoną Marka van Bommela, piłkarza, byłego reprezentanta Holandii (2000–2012) i jej kapitana w czasie, kiedy teść był selekcjonerem (2008–2012). Andra i Mark poznali się, kiedy zawodnik grał w prowadzonym przez van Marwijka klubie Fortuna Sittard. Na pierwszą randkę – jak wspominał van Bommel – poszli do kina (na "Truman Show") i do McDonald’s. Małżonkowie mają troje dzieci. Van Marwijk mówił:
Sukcesy.
Kariera piłkarska
Kariera szkoleniowa

</doc>
<doc id="440191" url="https://pl.wikipedia.org/wiki?curid=440191" title="Pistolet Browning 125">
Pistolet Browning 125

Browning 125 – belgijski pistolet samopowtarzalny. Zmodernizowana wersja pistoletu Browning M1910/22.
Historia.
W 1950 roku zakłady FN wznowiły produkcję pistoletu Browning M1910/22. Pod koniec lat 50. podjęto decyzję o jego modernizacji. Zmiany miały charakter kosmetyczny. Poza skróceniem pierścienia oporowego lufy budowa wewnętrzna pistoletu nie zmieniła się. Większe były zmiany zewnętrzne. Pistolety M1910/22 były bronią przeznaczona do samoobrony, ale postęp techniczny sprawił, że z tego segmentu rynku został prawie całkowicie wyparty przez nowsze konstrukcje, a coraz ostrzejsze prawo zmniejszało liczbę osób mogących na co dzień nosić przy sobie broń. Dlatego postanowiono przekształcić M1910/22 w broń przeznaczoną do obrony domu i amatorskiego strzelania sportowego. Zmodernizowany pistolet wyposażono w wyższą muszkę i regulowany celownik. Zastosowano także wygodniejsze okładziny chwytu wykonane z drewna.
Produkcję nowego pistoletu rozpoczęto w 1959 roku. Pomimo że nowa broń była właściwie niewielką modernizacją pistoletu M1910/22 ze względów marketingowych otrzymała nowa nazwę "Browning 125".
Produkcję pistoletu Browning 125 zakończono w 1980 roku.
Opis.
Browning 125 był bronią samopowtarzalną. Zasada działania oparta na odrzucie zamka swobodnego. Mechanizm spustowy bezkurkowy.
Bezpiecznik nastawny. Skrzydełko bezpiecznika po lewej stronie zamka. Dodatkowo Browning 125 posiadał automatyczny bezpiecznik chwytowy.
Browning 125 był zasilany z wymiennego, jednorzędowego magazynka pudełkowego o pojemności 9 lub 8 naboi (zależnie od kalibru), umieszczonego w chwycie. Przycisk zwalniania magazynka znajdował się u dołu chwytu.
Lufa gwintowana.
Przyrządy celownicze mechaniczne składały się z muszki i regulowanej szczerbiny.

</doc>
<doc id="440197" url="https://pl.wikipedia.org/wiki?curid=440197" title="WIG-media">
WIG-media

WIG-MEDIA – indeks giełdowy spółek sektora medialnego Giełdy Papierów Wartościowych w Warszawie. Ten subindeks giełdowy indeksu WIG obliczany jest od 31 grudnia 2004 roku.

</doc>
<doc id="440199" url="https://pl.wikipedia.org/wiki?curid=440199" title="Tumult toruński">
Tumult toruński

Tumult toruński (, dosł. "krwawy sąd toruński") – wydarzenia z 16 lipca 1724 w Toruniu, kiedy to doszło do zamieszek między miejscowymi protestantami a katolikami, zakończone zdemolowaniem kolegium jezuickiego przez protestantów. W odpowiedzi na to wydarzenie powołany przez króla Augusta II sąd asesorski skazał na śmierć 9 protestanckich uczestników zajść oraz 2 protestanckich burmistrzów miasta, co wywołało silne wzburzenie poza granicami kraju i poważny kryzys dyplomatyczny.
Przyczyny.
Ogólnym tłem konfliktu była rosnąca na terenach Rzeczypospolitej nietolerancja religijna, nakładająca się na specyficzną strukturę społeczną Torunia, który w katolicko-szlacheckiej Rzeczypospolitej stanowił ośrodek zamożnego, protestanckiego mieszczaństwa pochodzenia niemieckiego. Dominująca pozycja katolicyzmu jako religii państwowej, pogarszająca się sytuacja gospodarcza miasta, jak i bezpośrednie prowokacyjne gesty obu stron znalazły tu swoje gwałtowne ujście.
Przebieg.
Zdarzenie początkujące tumult toruński, to procesja wokół kościoła św. Jakuba, a także na terenie przyległego cmentarza w niedzielne popołudnie dnia 16 lipca 1724. Była bardzo uroczysta, gdyż tego właśnie dnia przypadało święto Matki Boskiej Szkaplerznej. Procesji wokoło kościoła św. Jakuba przypatrywała się grupa ewangelickich uczniów toruńskiego gimnazjum akademickiego. Mieli oni na głowach czapki, a także nie przyklęknęli na kolana. Oburzony taką postawą podszedł do nich Stanisław Lisiecki – uczeń kolegium jezuickiego i stanowczo zażądał zdjęcia czapek przed Najświętszym Sakramentem, a także zmuszał do przyklęknięcia. Doszło do sporu i wymiany ciosów.
Późnym popołudniem, tego samego dnia, Lisiecki wychodząc z kościoła św. Jakuba, znów natknął się na tych samych ludzi. Znowu doszło do bójki. Interweniować próbował mieszczanin luterański – Dawid Heyder. Doszło do większej bijatyki, ponieważ pomocy katolikowi udzielili jego koledzy. Przerwało ją przybycie milicji miejskiej i aresztowanie Lisieckiego na rozkaz burmistrza Johanna Gottfrieda Rösnera, jako sprawcy awantury, aż do wyjaśnienia sprawy.
Już następnego dnia nastąpiła ostra reakcja, uczniowie jezuiccy zaczęli się stanowczo domagać zwolnienia kolegi z aresztu. Interweniowali u burgrabiego i prezydenta, jednak nic nie wskórali. Natknęli się na Heydera i porwali się do szabel. Milicja miejska powstrzymała rozlew krwi i aresztowała jednego z uczniów, co doprowadziło do wściekłości resztę. Ponieważ interwencja u władz i proszenie o uwolnienie więzionych nic nie dały, postanowili wziąć zakładnika.
Wieczorem porwali przypadkowo przechodzącego Jana (Jakuba) Nagórnego – ucznia Gimnazjum Akademickiego i zawlekli go do swego kolegium. Tym zdarzeniem zmienili decyzję prezydenta, który już miał wypuścić ich kolegę. Wiadomość o tym rozeszła się pocztą pantoflową i wieczorem pod kolegium jezuickim zgromadził się tłum żądający uwolnienia zakładnika. Studenci natomiast razem z rektorem, Kazimierzem Czyżewskim, domagali się z kolei wypuszczenia swoich kolegów.
Przed gmachem doszło do starć pomiędzy ewangelikami i studentami-katolikami, poleciały kamienie. Prezydent widząc, co się dzieje wprowadził do akcji milicję miejską, a także straż obywatelską z kwartału starotoruńskiego. Na jego polecenie zamknięto również bramy miejskie znajdujące się w pobliżu budynku. Miało to zapobiec przyjściu na pomoc jezuitom katolików z przedmieść. Próbowano otoczyć kolegium, jednak z racji ciągłego zagrożenia straż obywatelska zgromadziła się naprzeciw budynku na ul. Łaziennej. Dopiero przybyła milicja miejska stanęła w pewnej odległości od kolegium, na ul. Rabiańskiej i oddała podwójną salwę w powietrze. Odniosło to czasowy skutek.
Do jezuitów wszedł sekretarz Rady – Jan Wedemeyer i zażądał wypuszczenia Nagórnego. Zakonnik gotów był wypuścić więźnia w zamian za wypuszczenie ucznia z aresztu. Sekretarz udał się do ratusza, gdzie wraz z prezydentem w obliczu napiętej sytuacji podjęli decyzję o wypuszczeniu studenta. Wrócił on z tą wiadomością do kolegium jezuickiego (wciąż otoczonego przez tłum), gdy tylko zakonnicy dowiedzieli się o decyzji uwolnili zakładnika i wypuścili go z budynku razem z sekretarzem.
Wobec takiego obrotu sprawy myślano, że incydent toruński skończy się na tym etapie i wycofano wojska milicji miejskiej. Jednak w chwilę po odejściu wojsk tłum obiegła plotka o podobno przetrzymywanym jeszcze kolejnym uczniu ewangelickim. Rozjuszony tłum rzucił się na budynek. Wyłamał drzwi, wdarł się do środka i zaczął niszczyć ławki, stoły, okna, drzwi i kaflowe piece, a nawet ołtarz w kaplicy NMP. Zniszczono wówczas bibliotekę kolegium, sprofanowano obrazy święte i kaplicę, a także pobito kilku jezuitów. To wszystko wyrzucono na zewnątrz i podpalono, według jezuitów wśród podpalonych rzeczy znalazł się także obraz Marii Panny.
Wedle ówczesnych przepisów stosowanych w Polsce w tym czasie, takie czyny uznawane były za zbrodnię przeciwko religii. W tym momencie do akcji wkroczył garnizon Gwardii Koronnej dowodzony przez kpt. Wattera. Wkroczył on na teren kolegium i zaczął usuwać luteranów z budynku. Jednak jego żołnierze nie opanowali sytuacji. Ludzie nadal byli zgromadzeni przy kolegium i gotowi wkroczyć ponownie. W tej sytuacji przybył sam prezydent i obejrzał wnętrza budynku zaręczając wszystkim, że żaden uczeń ewangelicki nie jest w nim przetrzymywany. To dopiero usatysfakcjonowało zebranych: mieszczanie rozeszli się, a napięcie zostało po części rozładowane.
Postawa władz wobec od dawna zaczepiających i zarozumiałych studentów jezuickich, a także całego incydentu była taka, jaką w tamtych czasach stosowano – ostrożna i niezbyt zdecydowana. Księża jezuici posądzali nawet prezydenta o celowe rozniesienie plotki wśród tłumu, że w kolegium przetrzymywany jest uczeń ewangelicki. 17 lipca środki, jakie podjęto w celu załagodzenia wydarzeń były spóźnione i zbyt małe, aby cokolwiek powstrzymać. Prezydent albo postąpił tak, jak uważał to za słuszne albo nie zainterweniował z innych powodów. Były podejrzenia nawet, że miał nadzieję, że incydent skłoni księży do ostrożności, a także ograniczania pretensji wyznaniowych.
Jakub Rubinkowski, poczmistrz toruński, doradzał takie rozwiązanie: Rada przeprowadzi szybkie i energiczne śledztwo, surowo ukarze sprawców, a także ustali wysokość odszkodowania dla kolegium. Mimo tego prezydent i inni nie byli skłonni do takiego rozwiązania. Myśleli, że wydarzenie zostanie potraktowane analogicznie, jak setki innych podobnych spraw. Podjęto przesłuchania świadków, jednak bez żadnych rezultatów. Członkowie Rady postanowili jak najbardziej odwlekać rozpatrzenie sprawy, nie wiedzieli jednak, jaka jest powaga całej sytuacji. Wpływowi jezuici rozpoczęli w kraju akcję informacyjną zakrojoną na szeroką skalę. Wiadomości o zbezczeszczeniu kaplicy przez luteranów, napaści, a także spaleniu przedmiotów kultu silnie oddziałały na masy szlacheckie. Poza tym rozpoczęta już została kampania sejmikowa przed sejmem i w większości sejmików postanowieniem było żądanie ukarania sprawców oraz inspiratorów tumultu.
August II oraz dwór, mając na uwadze możliwość pozyskania sobie wielu głosów szlachty, postanowili wykorzystać to zdarzenie. Król liczył na to, że toruńskie rozruchy staną się głównym tematem sejmu i pozwoli skupić posłów wokół dworu, więc zdecydował postępować ze sprawcami tumultu z całą surowością prawa. Wysłano do Torunia dwie kompanie Gwardii Koronnej dowodzone przez majora Jakuba d'Argelles, który równocześnie stał się komendantem garnizonu toruńskiego. Natomiast dotychczasowy komendant – kapitan Watter został zatrzymany aż do wyjaśnienia jego postępowania w czasie incydentu.
11 sierpnia 1724 przed sądem asesorskim w Warszawie odbyła się pierwsza rozprawa. Po stronie Torunia występował nowy, młody sekretarz Rady, Christian Klosmann. Jednak z powodu rozbieżności opisu obu stron wydarzeń z dnia 16-17 lipca sąd powołał komisję, która na miejscu przeprowadziłaby śledztwo i przedstawiła jego wyniki asesorii. W skład komisji weszli kandydaci proponowani przez Radę Torunia jak i jezuitów: wojewoda chełmiński Jakub Rybiński, podkomorzy malborski Jerzy Kczewski, sędzia ziemski malborski Michał Stoliński, biskup kujawski Krzysztof Szembek, wojewoda mazowiecki Stanisław Chomentowski, podkomorzy koronny Jerzy Lubomirski, kasztelan chełmiński Piotr Jan Czapski, kasztelan gnieźnieński Adam Poniński, kasztelan brzeski kujawski Andrzej Dąbski, regent koronny Jakub Dunin i oficjał gdański Dominik Sienieński.
Ogółem komisja liczyła 20 osób, wyłącznie katolików; swoją działalność zaczęła 16 września 1724. Prezesem został biskup kujawski Krzysztof Szembek. Lubomirski przyprowadził kilkuset dragonów ze swego regimentu. Do Torunia wkroczyły także 4 kompanie z innych regimentów, jednak na skutek skargi Rady na kosztowność utrzymania tak wielkiego wojska zostały one wycofane.
Śledztwo trwało do 13 października, ponieważ polegało na przesłuchaniu świadków. Na podstawie ich zeznań postawiono zarzuty zniszczenia mienia i napadu na kolegium aż 67 osobom, które w różnym stopniu były w to zamieszane. Nakazano przetrzymywać skazanych w areszcie aż do chwili wydania wyroku przez sąd asesorski. Do niego właśnie rada złożyła natychmiast apelację od postanowień komisji. Powodem apelacji miało być nieprzesłuchanie przez komisję świadków proponowanych przez nią. Przemilczano jednak fakt, że zostali oni zgłoszeni po terminie. Oprócz tego rada złożyła w sądzie protest, w którym sugerowano, ze jezuici wywierają presję na świadków, a także preparują ich zeznania. Jednak największym był zarzut o stronniczość komisji. Nie znalazł się on w księgach ławniczych z Warszawy, dopiero odnalazł się w księgach z Gdańska, ostrzeżono jednak torunian, że protest ten raczej nie pomoże w rozwiązaniu sprawy.
W Warszawie zaczął się 2 października 1724 sejm, na którym sprawa tumultu toruńskiego zdominowała inne i stała się jednym z głównych tematów. Posłowie sformułowali postulaty przykładnego ukarania winnych, równouprawnienia w Toruniu mieszczan katolickich z ewangelickimi, a także przekazania bernardynom kościoła NMP używanego dotąd przez ewangelików. Wyrażono także zgodę na odbycie się sprawy w asesorii. Sejm zamykając obrady 13 listopada podjął uchwałę zobowiązującą hetmanów do wysłania do Torunia wojsk koronnych w celu wykonania dekretu sądu.
Sąd w składzie poszerzonym o nadzwyczajnych asesorów mianowanych spośród posłów miał rozpocząć rozpatrywanie sprawy 26 października 1724. Rada pomimo ostrzeżeń o coraz bardziej niepomyślnej sytuacji w Warszawie wyraźnie lekceważyła sobie sprawę. Z Torunia wysłano specjalną deputację, która miała w stolicy bronić interesów miasta. W skład jej wchodzili ławnik Karol Augustin oraz wywodzący się z Trzeciego Ordynku Andrzej Kircheisen i Jakub Gemeier. Reprezentanci, przeczuwając tragiczny finał sprawy, oskarżyli Radę także o to, że żaden z jej członków nie wszedł w skład tej oto deputacji. Wtedy wysłano dodatkowo rajcę Jana Hauensteina. Jednak żaden z nich nie miał dostatecznego obycia w dworze i nie dysponowali oni szerokimi znajomościami pozwalającymi na ułagodzenie całej sytuacji.
Rozprawa w sądzie asesorskim ciągnęła się od 26 października do 16 listopada 1724. Obradom przewodniczył kanclerz wielki koronny Jan Szembek. Oskarżyciele ze strony jezuickiej żądali kary śmierci dla wszystkich winnych uczestników tumultu, a także członków Rady (miało to być ukaranie za niepodjęcie stosownych działań w obliczu tumultu). Majątek ich miał zostać skonfiskowany. Żądali oni również odebrania Gimnazjum, drukarni i kościołów ewangelikom, a także, aby wszystkie urzędy były sprawowane tylko i wyłącznie przez katolików. 16 listopada 1724 zapadł wyrok w sądzie asesorskim skazywał na śmierć prezydenta Roesnera, burmistrza Jakuba Henryka Zernekego oraz 12 innych osób uznanych za bezpośrednich uczestników zajść. Wszyscy z nich byli protestantami. Ponad 40 torunian skazano na karę więzienia, z których najdłuższa wynosiła półtora roku, natomiast kilku mieszczan na grzywny w wysokości po kilkaset złotych polskich. Wtrąceni do więzienia utracili także swoje funkcje. Dwóch pastorów toruńskich, posądzanych przez jezuitów o podsycanie napięć, skazano na banicję. Zobowiązano także toruńskich luteran do wypłacenia odszkodowania księżom (wynosiło ono ponad 69 tys. złotych polskich) oraz do wzniesienia posągu NMP w pobliżu kolegium Jezuickiego. Polecono również przenieść protestanckie Gimnazjum Akademickie poza obręb murów miasta. Sąd także postanowił, aby odtąd połowa członków władz miejskich była katolikami. Zwrócił również bernardynom kościół NMP i były klasztor Franciszkanów w Toruniu.
Żaden z delegatów toruńskich nie był przy ogłoszeniu wyroku, gdyż zostali oni wcześniej poinformowani o surowości wyroku. Informacja dotarła do miasta wieczorem 18 listopada. Następnego dnia wiceprezydent Jakub Zerneke odczytał na ratuszu tekst wyroku, to spowodowało niezwykłą panikę i przerażenie w mieście. W końcu Toruń był jednym z większych miast pruskich i dotychczas rządził się w swoich sprawach wewnętrznych samodzielnie. Tymczasem dwór, który wcześniej tolerował takie wydarzenia, nagle spróbował wyeliminować niezależność i autonomiczność Prus Królewskich od państwa. Do wszystkich w końcu dotarło, jak wielkie będą skutki bierności Rady. Po odczytaniu decyzji sądu asesorskiego tak naprawdę nie wiedziano, co zrobić. Przeliczono się z nadziejami, ale wysłano apelację do stolicy, a jej suplikę do króla. Spodziewano się, że władca skorzysta z prawa łaski, albo też pomogą miastu państwa protestanckie. W Prusach powstał nawet plan zbrojnej interwencji, która miała przyjść na pomoc prześladowanym ewangelikom i zająć Toruń.
Ani łaska króla ani interwencja państw protestanckich nie doszły do skutku. August II powołał się na uchwałę nakazująca natychmiastową egzekucję wyroku, jednak tak naprawdę chciał wykazać, że pomimo słabości Rzeczpospolita potrafi wyegzekwować prawo ustanowione. W Toruniu już 19 listopada zatrzymano w areszcie domowym prezydenta i wiceprezydenta, pomimo tego, że zostali oni uprzedzeni wcześniej. Pomimo możliwości ucieczki obaj zdecydowali się zostać licząc na ułaskawienie. 5 grudnia publicznie odczytano dekret sądu, a 7 bm., zaraz po zaprzysiężeniu jezuitów nastąpiło wykonanie wyroku. O 5 rano tego dnia na dziedzińcu ratusza ścięto prezydenta Jana Gotfryda Roesnera, a trzy godziny później jeszcze dziewięcioro skazanych. Dwie osoby uratowały się od rzezi – jednej nie udało się znaleźć, natomiast druga uciekła. Zawieszono wykonanie wyroku w przypadku wiceprezydenta Zernekego, prawdopodobnie dlatego że był znany, szanowany i wielu szlachciców wstawiało się za nim u władz. (Jakub Henryk Zerneke był wybitną toruńską postacią, autorem kroniki Torunia, szanowaną tak, że zamykano ulicę Żeglarską i moszczono ją słomą, by hałas nie przeszkadzał mu w pracy, więc nic w tym dziwnego, że uniknął kary, zwłaszcza, że wstawili się za nim jezuici toruńscy). Wojewoda chełmiński Jakub Rybiński wysłał do Warszawy prośbę o ułaskawienie, która została wysłuchana. Po wykonaniu dekretu przystąpiono do czynności mających na celu wcielenie w życie pozostałych postanowień. 7 grudnia przejęto z rąk ewangelików kościół Najświętszej Marii Panny, którą w następnym dniu poświęcił biskup, a bernardyni odprawili pierwszą mszę. Następnie 13 grudnia odbyły się wybory uzupełniające do Rady i Ławy na miejsca mające przypaść katolikom. Księża jezuiccy zrezygnowali z części przyznanego im odszkodowania, a komisja skończyła swoją pracę 18 grudnia. 
Na podstawie opisanych wydarzeń, powstała pieśń, zamieszczona w wyborze Polskiej Pieśni Ludowej. Na samym początku i końcu są zamieszczone apostrofy do Boga i Maryi, aby potłumili heretyków, a katolikom dali zwycięstwo.
Konsekwencje.
Konsekwencjami tumultu toruńskiego były: próba wyrównania praw katolików i protestantów; zyskanie przez wydarzenia toruńskie rangi międzynarodowej; wykorzystanie sytuacji przez Augusta II Mocnego jako pretekst do reform, a także przy polityce wewnętrznej i zewnętrznej; ostra reakcja Prus i Anglii oraz Rosji, a także niezrealizowane plany inwazji w celu pomocy protestantom. Pośrednią konsekwencją tumultu było powstanie Rady Ewangelickiej skupiającej wszystkich protestantów o ważniejszym statusie. Początkowo miała ona zajmować się jedynie sprawami wyznaniowymi i szkolnictwa ludności protestanckiej. Jednak stosunkowo szybko rozszerzała swoje uprawnienia tak, że stała się rzeczywistą władzą administracyjną w mieście.
Znaczenie.
Jednostronny i okrutny wyrok sprawił, że sprawa odbiła się szerokim echem poza granicami kraju, protest w sprawie toruńskiej złożyło wiele państw wśród nich Dania, Holandia, Prusy, Rosja, Szwecja i Wielka Brytania. Wykorzystały go one do antypolskiej kampanii, oskarżając Rzeczpospolitą o nietolerancję. Warto zauważyć, że w rzeczonych państwach nietolerancja religijna była podstawą ustroju, a sam Piotr I osobiście mordował odstępców od prawosławia. Wydarzenie stanowiło jednak kolejny sygnał zmierzchu epoki tolerancji religijnej na terenie Rzeczypospolitej. Wiele znanych osobistości było zbulwersowanych surową karą w procesie, sprzeczną z ideałami rodzącego się Oświecenia.
Tumult toruński rozgniewał protestanckich władców Prus i Anglii. August II Mocny nie bronił oskarżonych protestantów przed karą, by przypodobać się szlachcie katolickiej, lecz za granicą zostało to bardzo źle odebrane. Królestwo Prus i Wielka Brytania zastanawiały się nad wysłaniem wojsk do Polski by bronić sprawy protestanckiej. Z dokumentem o zmianę surowości wyroku sądu królewskiego (remonstracją) przybył w 1724 do Augusta II poseł brytyjski Edward Finch.
Tragedia z 1724 trwale zapisała się w pamięci zbiorowej niemieckich protestantów. Otto von Bismarck nawiązywał do tego symbolicznego wydarzenia, uzasadniając swoją niechęć wobec Kościoła katolickiego (realizowaną w ramach Kulturkampfu).

</doc>
<doc id="440202" url="https://pl.wikipedia.org/wiki?curid=440202" title="WIG-banki">
WIG-banki

WIG-banki – indeks giełdowy spółek sektora bankowego Giełdy Papierów Wartościowych w Warszawie.
Charakterystyka subindeksu WIG-banki.
WIG-banki – subindeks sektorowy indeksu WIG obliczany przez Giełdę od 31 grudnia 1998 roku.
W dniu bazowym wartość indeksu była równa wartości indeksu WIG i wynosiła dla indeksu WIG-banki 12 795,60 pkt (1 279,56 pkt. po denominacji), kapitalizacja bazowa 9 799 574 250,00 zł.
Wartość tego subindeksu pozwala ocenić efektywność inwestowania w spółki z sektora bankowego.
W portfelu tego indeksu znajdują się spółki uwzględniane w WIG, należące do sektora bankowego.
Subindeks ten opiera się na metodologii indeksu WIG i uwzględnia również dochody z tytułu dywidend i praw poboru (dochody z tytułu dywidend i praw poboru są odejmowane od kapitalizacji spółki, wpływając na zmianę tzw. współczynnika korygującego).
Inne subindeksy:
Zasady obliczania.
Wartość indeksu oblicza się według wzoru:
formula_1
gdzie:
S(i) – pakiet uczestnika indeksu ‘i’ na danej sesji
P(i) – kurs uczestnika indeksu ‘i’ na danej sesji
S(0) – pakiet uczestnika indeksu ‘i’ na sesji w dniu bazowym
P(0) – kurs uczestnika indeksu ‘i’ na sesji w dniu bazowym
K(t) – współczynnik korygujący indeksu na danej sesji
B(0) – wartość indeksu w dniu bazowym
Zasady publikacji.
Wartość otwarcia ogłaszana jest o 11:30 – o ile transakcje na sesji pozwolą wycenić co najmniej 65% kapitalizacji portfela. Wartość bieżąca po drugim fixingu podawana jest o 15:20. Wartość zamknięcia publikowana jest, po zakończeniu sesji o godzinie 16:35. W przypadku, gdyby anulowanie transakcji giełdowych wpłynęło na wartość subindeksu, to po sesji giełdowej powtórnie oblicza się i podaje do publicznej wiadomości wartość indeksu otwarcia, zamknięcia oraz dziennego maksimum oraz minimum tego subindeksu giełdowych. W trakcie sesji giełdowej Giełda nie ma możliwości ich powtórnego obliczania.
Zmiany okresowe i nadzwyczajne.
Zmiany okresowe dokonywane są po zakończeniu każdego kwartału w oparciu o aktualną listę sektora oraz okresowe zmiany portfela indeksu WIG (tzw. Rewizja kwartalna). Pakiety subindeksu muszą być równe pakietowi akcji, które wchodzą w skład subindeksu w indeksie WIG.
Ewentualne zmiany nadzwyczajne dokonywane są wraz ze zmianami portfela indeksu WIG.

</doc>
<doc id="440204" url="https://pl.wikipedia.org/wiki?curid=440204" title="Daniel Casper von Lohenstein">
Daniel Casper von Lohenstein

Daniel Casper von Lohenstein, właśc. Daniel Caspar (ur. 25 stycznia 1635 w Niemczy, zm. 28 kwietnia 1683 we Wrocławiu) – niemiecki pisarz i poeta.
Lohenstein zaliczany jest do przedstawicieli grupy poetyckiej zwanej drugą szkołą śląską ("Zweite Schlesische Schule"), razem z takimi pisarzami jak Hans Aßmann Freiherr von Abschatz, Andreas Gryphius, oraz Christian Hoffmann von Hoffmannswaldau.

</doc>
<doc id="440206" url="https://pl.wikipedia.org/wiki?curid=440206" title="Anna Olofsson">
Anna Olofsson



</doc>
<doc id="440208" url="https://pl.wikipedia.org/wiki?curid=440208" title="Osip Igelström">
Osip Igelström

Osip Andriejewicz Igelström, Otto Heinrich Igelström, ros. Осип Андреевич Игельстрём (ur. 7 maja 1737, zm. 18 lutego 1817) – baron, potem hrabia, rosyjski dyplomata pochodzenia szwedzkiego, generał "en chef" wojsk rosyjskich w Koronie w czasie powstania kościuszkowskiego 1794 roku.
Życiorys.
Początkowo służył w armii saskiej, a następnie w rosyjskiej. Był agitatorem nakłaniającym polską magnaterię do przystąpienia do konfederacji radomskiej w 1767 roku. W czasie trwania Sejmu Repninowskiego aresztował polskich senatorów opozycyjnych. Za sprawne przeprowadzenie akcji sejm delegacyjny nadał mu polski indygenat. 
Brał udział w wojnie rosyjsko-tureckiej (1768–1774) oraz rosyjsko-szwedzkiej (1788–1790). W latach (1785–1790) był gubernatorem Orenburga, gdzie z powodzeniem prowadził inspirowaną wtedy przez Katarzynę II politykę umacniania rosyjskich wpływów pośród Kazachów z Małej Ordy za pomocą metod pokojowych, takich jak sponsorowanie lojalnych mułłów, popieranie starszyzny przeciw chanowi czy rozwiązywanie sporów w sądach pogranicznych. W imieniu Rosji zawarł pokój ze Szwecją w 1790 w Värälä. W 1792 mianowano go namiestnikiem w Pskowie, a w roku następnym generał-gubernatorem kijowskim, czernihowskim i nowogrodzko-siewierskim. 
Pod koniec 1792 został wodzem naczelnym armii rosyjskiej, stacjonującej w Polsce. Po dymisji Jakoba Sieversa 28 grudnia 1793 Katarzyna II mianowała go posłem nadzwyczajnym i ministrem pełnomocnym w Rzeczypospolitej, łącząc w jego rękach faktyczną władzę cywilną i wojskową w Polsce.
Igelström, który w styczniu 1794 przejął od Sieversa obowiązki posła, zaledwie zdążył rozpocząć swą działalność, gdy wybuch powstania kościuszkowskiego w nocy 17 kwietnia zmusił go do zniszczenia szyfrów i ucieczki z Warszawy.
Jego decyzja o zmniejszeniu liczebności polskiego wojska o połowę (z 15 tysięcy do 7,5 tys.) była bezpośrednią przyczyną wybuchu insurekcji kościuszkowskiej. Po zajęciu Warszawy przez powstańców uciekł do Rygi. W 1797 r. Paweł I ponownie mianował go gubernatorem wojskowym Orenburga.
Odznaczony Orderem Świętego Stanisława w 1768 roku.
Jego żoną była Polka, Honorata ze Stempowskich (1740-1819), wcześniej żona Jerzego Marcina Lubomirskiego (1738-1811), z którym się rozwiodła, a następnie Teofila Wojciecha Załuskiego (1760-1831), którym się również rozwiodła. Ich małżeństwo było bezpotomne.

</doc>
<doc id="440210" url="https://pl.wikipedia.org/wiki?curid=440210" title="WIG-budownictwo">
WIG-budownictwo

WIG-BUDOW (lub WIG-Budownictwo) – subindeks giełdowy spółek sektora budowlanych Giełdy Papierów Wartościowych w Warszawie notowany od 31 grudnia 1998.
Najwyższa wartość WIG-Budownictwo: 84 609,76 pkt, 15 stycznia 2007.

</doc>
<doc id="440213" url="https://pl.wikipedia.org/wiki?curid=440213" title="Osip Andrejewicz Igelstrom">
Osip Andrejewicz Igelstrom



</doc>
<doc id="440218" url="https://pl.wikipedia.org/wiki?curid=440218" title="Jörg Wickram">
Jörg Wickram

Jörg Wickram (ur. ok. 1505 w Colmarze, zm. przed 1562 w Burkheim (Vogtsburg im Kaiserstuhl)) – niemiecki pisarz tworzący we wczesnej odmianie języka nowo-wysoko-niemieckiego.

</doc>
<doc id="440219" url="https://pl.wikipedia.org/wiki?curid=440219" title="Klaryski">
Klaryski



</doc>
<doc id="440220" url="https://pl.wikipedia.org/wiki?curid=440220" title="Joerg Wickram">
Joerg Wickram



</doc>
<doc id="440229" url="https://pl.wikipedia.org/wiki?curid=440229" title="WIG-spożywczy">
WIG-spożywczy

WIG-SPOŻYW (lub WIG-Spożywczy) – indeks giełdowy spółek sektora spożywczego Giełdy Papierów Wartościowych w Warszawie. Ten subindeks giełdowy indeksu WIG obliczany jest od 31 grudnia 1998 roku.

</doc>
<doc id="440234" url="https://pl.wikipedia.org/wiki?curid=440234" title="NSU Prinz">
NSU Prinz

NSU Prinz – samochód osobowy produkowany w RFN przez NSU Motorenwerke AG w latach 1957-1973. W tym czasie był dwa razy modernizowany.
Prinz 4 zaprojektowany był jako dwudrzwiowy sedan, wzorowany na samochodzie Chevrolet Corvair produkowanym od 1959 roku, jednak mniejszy, czteromiejscowy. Dwucylindrowy silnik umieszczony został z tyłu, zaś napęd był na tylne koła.
NSU Prinz 4L zastąpił pierwotny model w 1962 roku. Był krótszy niż NSU 1000, napędzany silnikiem dwucylindrowym, chłodzonym powietrzem. Po przejęciu NSU przez Volkswagena, nazwę producenta zmieniono na Audi-NSU AG, zaś produkty NSU szybko wycofano z produkcji, jako że znajdowały się w tym samym segmencie rynku co VW Garbus firmy-matki.
Łudząco podobne do Prinz 4 wzornictwo miał powstały w tym samym czasie radziecki samochód ZAZ-966 Zaporożec, również skonstruowany na wzór Corvaira (stąd ironicznie nazywany w Polsce np. „"Sasza Prinz"”). Jednakże był on większy i silnik zastosowany w produkcie z ZSRR (4-cylindrowy, chłodzony powietrzem, o pojemności 0,9 l i mocy 26-50 KM) był zupełnie inny.
NSU Prinz był eksportowany m.in. do USA, gdzie w 1960 roku kosztował 1398 dolarów, będąc najtańszym z szerzej dostępnych samochodów importowanych oraz amerykańskich.

</doc>
<doc id="440235" url="https://pl.wikipedia.org/wiki?curid=440235" title="WIG-telekomunikacja">
WIG-telekomunikacja

WIG-TELKOM (lub WIG-Telekomunikacja) – indeks giełdowy spółek sektora telekomunikacyjnego Giełdy Papierów Wartościowych w Warszawie. Ten subindeks giełdowy indeksu WIG obliczany jest od 31 grudnia 1998 roku.

</doc>
<doc id="440243" url="https://pl.wikipedia.org/wiki?curid=440243" title="WIG-PL">
WIG-PL

WIG-Poland – indeks giełdowy największych i średnich spółek krajowych notowanych na Giełdzie Papierów Wartościowych w Warszawie.
Najwyższa wartość WIG-PL: 49 584,08 pkt, 7 listopada 2006.

</doc>
<doc id="440246" url="https://pl.wikipedia.org/wiki?curid=440246" title="Terrestrial Trunked Radio">
Terrestrial Trunked Radio

TETRA (ang. TErrestrial Trunked Radio (dawniej TransEuropean Trunked Radio)) – stworzony przez Europejski Instytut Norm Telekomunikacyjnych (ETSI) otwarty standard cyfrowej radiotelefonicznej łączności dyspozytorskiej (trankingowej), powstały z przeznaczeniem zwłaszcza dla służb bezpieczeństwa publicznego i ratownictwa.
Głównym powodem wykorzystywania tego systemu jest możliwość korzystania z narzędzia komunikacyjnego, zapewniającego koordynację funkcjonowania i niezakłóconą współpracę takich służb jak policja, straż pożarna, pogotowie ratunkowe, a także innych służb bezpieczeństwa publicznego.
Zasada działania.
TETRA wykorzystuje wielodostęp z podziałem czasowym TDMA (Time Division Multiple Access), który pozwala udostępnić w jednym kanale radiowym o szerokości 25 kHz 4 niezależne szczeliny czasowe umożliwiające korzystanie z 4 niezależnych kanałów komunikacyjnych. Pozwala to prowadzić 4 niezależne rozmowy telekomunikacyjne, bądź przesyłać w tym samym czasie dane. Gdy użytkownik sieci chce skorzystać z systemu – na przykład przeprowadzić rozmowę telefoniczną – wysyła prośbę o połączenie, które jest mu udostępniane w nie dłużej niż pół sekundy. Gdy przy dużej liczbie użytkowników zajęte są wszystkie kanały, a konieczne jest przeprowadzenie bardzo ważnej rozmowy telefonicznej (na przykład połączenia alarmowego w sytuacji zagrożenia zdrowia lub życia ludzi) zajęcie wszystkich kanałów eliminuje się za pomocą sprawnego operowania priorytetami połączeń. Połączenia alarmowe są w takiej sieci traktowane nadrzędnie i w razie potrzeby kanał zajęty innym połączeniem jest zwalniany, co jest bardzo ważne do wspominanego już skoordynowanego działania wielu służb bezpieczeństwa publicznego.
Najnowsze osiągnięcia systemu TETRA przynoszą poza możliwością komunikacji głosowej (także szyfrowanej), integrację usług z lokalizacją za pomocą systemu GPS, dostęp do baz danych (Internet, instytucjonalne intranety z prędkością do 28,8 kbps), przesyłanie komunikatów statusowych (odpowiednik SMS), czy ostatnio także implementację WAP.
Główne cechy systemu TETRA.
Podsumowując standard TETRA zapewnia:
Standardy TETRA.
Standard V+D tworzy własny system trankingowy drugiej generacji a standard PDO określa radiowy system transmisji pakietów.
Warstwa fizyczna systemu TETRA.
System TETRA posiada następujące parametry warstwy fizycznej
System TETRA działa na zasadzie TDMA z czterema kanałami fizycznymi. Odstęp pomiędzy nośnymi wynosi 25 kHz, ramka trwa 56,67 ms i jest podzielona na cztery szczeliny czasowe (po 14,1675 ms).
Zastosowanie.
Do tej pory działa już kilkaset rozbudowanych sieci TETRA w ponad 125 krajach na całym świecie.
Najważniejsze wdrożenia systemu TETRA na świecie.
i w wielu innych krajach i dla wielu różnych służb.
Lokalne systemy dla potrzeb Policji w Warszawie, Krakowie, Szczecinie, Łodzi. We Wrocławiu w system TETRA została wyposażona komunikacja miejska MPK jak i również Straż Miejska w radiotelefony zostały wyposażone także pojazdy straży pożarnej i pogotowia ratunkowego. Jednak w przeciągu paru lat z tych dwóch służb system TETRA został wycofany praktycznie w stu procentach ze względu na powtarzające się problemy z zasięgiem (nadal wykorzystywana jest tylko jedna stacja bazowa przy ul. Łowieckiej, choć planowane było wybudowanie większej liczby stacji). System uruchomiono w drugiej połowie 2002 r, udział brały poznańskie firmy: Emax i Tele-Com. Podobnie w Gdańsku, pojazdy ZKM wyposażone są w TETRĘ. W system zaopatrzone są również pojedyncze pojazdy pogotowia. System TETRA wydaje się być optymalnym rozwiązaniem dla służb porządku publicznego i ratownictwa. Najważniejszym ograniczeniem w uruchomieniu tego systemu w Polsce jest jego koszt, który dla kompleksowego wdrożenia na obszarze całego kraju może wynieść kilka miliardów złotych.
Usługi oferowane przez system TETRA.
System tetra oferuje wiele usług w trybie komutacji pakietów jak i kanałów. Podobnie jak w systemie GSM. W systemie TETRA usługi są podzielone na dwie kategorie usługi przenoszenia i teleusługi.
Teleusługi oferują pięć różnych połączeń głosowych:
Usługi przenoszenia oferują:
Dodatkowe usługi systemu TETRA:

</doc>
<doc id="440253" url="https://pl.wikipedia.org/wiki?curid=440253" title="Śródmieście (Wrocław)">
Śródmieście (Wrocław)

Śródmieście – była dzielnica samorządowo-administracyjna Wrocławia, ustanowiona 12 lutego 1952 roku, jej funkcje 8 marca 1990 roku przejął w szerokim zakresie Urząd Miejski nowo powstałej Gminy Wrocław. Nazwa Śródmieście przywoływana jest dla celów statystycznych, oraz funkcjonuje w organach administracji rządowej i specjalnej np. ZOZ, urząd skarbowy, prokuratura, policja itp. Obszar byłej dzielnicy Śródmieście liczy 16 km² i według danych GUS z 31 grudnia 2019 r. zamieszkiwało go 105 967 osób. Obecnie dzielnica ta ulega procesowi dezurbanizacji, czyli wyludniania. Na przestrzeni 3 spisów powszechnych liczba mieszkańców spadała ze 131 tys. w 1988 roku, 118 tys. w 2011 r. do mniej niż 100 tys. w 2021 r.
Śródmieście położone jest naprzeciw Starego Miasta Wrocławia, na prawym brzegu Odry. Zachodnia część dzielnicy leży między Odrą i Starą Odrą, obejmując najstarszą część miasta – Ostrów Tumski, a także osiedle Ołbin (oraz wydzielone zeń Nadodrze i Plac Grunwaldzki). Wschodnią część Śródmieścia stanowi Wielka Wyspa z osiedlami: Zacisze, Sępolno, Zalesie, Biskupin.

</doc>
<doc id="440259" url="https://pl.wikipedia.org/wiki?curid=440259" title="Metro w Paryżu">
Metro w Paryżu

Metro w Paryżu () – system podziemnej kolei obsługującej Paryż i jego aglomerację zarządzany przez Régie autonome des transports parisiens (RATP). Przebiega po wydzielonych, w większości podziemnych trasach o łącznej długości 218,2 km z 302 stacjami, w tym 58 przesiadkowych między liniami. Posiada 16 linii oznaczonych kolorami i numerami od 1 do 14 oraz 3 bis i 7 bis. Charakterystyczna dla paryskiego metra, które stało się jednym z symboli miasta, jest gęstość jego sieci (245 stacji w granicach Paryża – na obszarze 86,9 km²), jak również jednolity styl stacji z wpływami secesji.
Jest drugim pod względem obciążenia systemem metra w Europie, po moskiewskim – w 2013 r. metro w Paryżu przewiozło 1 527 mln pasażerów, a w 2012 r. przyjmowało ich ponad 4,7 mln dziennie. Kompleks stacji Châtelet – Les Halles z dworcem podmiejskim Gare de Châtelet – Les Halles, gdzie zbiega się 5 linii metra i 3 linie RER jest najbardziej ruchliwą podziemną stacją kolejową na świecie pod względem liczby pasażerów i pociągów.
Pierwsza linia metra w Paryżu została otwarta podczas wystawy światowej w 1900 r. Aż do II wojny światowej sieć była sukcesywnie rozwijana, w latach 30. powstają pierwsze stacje poza granicami miasta. Po wojnie, w latach rosnącej popularności samochodów osobowych (lata 50. i 60.), nastąpiła przerwa w rozbudowie. Od kryzysu naftowego w latach 70. metro ponownie jest przedłużane w kierunku bliskich przedmieść ("petite couronne"). Początkowe założenia konstrukcyjne, takie jak niewielkie odległości między stacjami czy umiarkowana pojemność składów, ograniczają dziś możliwości rozbudowy systemu. Mimo to pod koniec XX wieku metro w Paryżu wzbogaciło się o nową, całkowicie zautomatyzowaną linię 14, a w ramach projektu Grand Paris Express przewidziane są przedłużenia istniejących i budowa czterech zupełnie nowych linii do 2030 roku.
Obsługę komunikacyjną Paryża i jego aglomeracji zapewniają również inne środki komunikacji miejskiej: kolejka podmiejska RER i sieć kolei regionalnej Transilien (1 198 mln pasażerów w 2013 r.), 9 linii tramwaju na wydzielonych torowiskach (190 mln pasażerów w 2013 r.), sieć linii autobusowych (1 283 mln pasażerów w 2013 r., w tym 315 mln w Paryżu, 959 mln na przedmieściach i 9,5 mln na liniach nocnych), jak również trzy linie całkowicie zautomatyzowanego lekkiego metra zapewniające obsługę lotnisk.
Historia.
Początki.
Około 1845 roku miasto Paryż i spółki kolejowe planują stworzyć wewnątrz miasta sieć kolejową, która miałaby służyć do transportu towarów. Po pierwszych wyborach samorządowych w Paryżu w 1871 r. temat zostaje włączony do porządku obrad pierwszego posiedzenia rady departamentu Seine – przedstawiony projekt dotyczy budowy lokalnej kolei mającej obsługiwać całe terytorium departamentu (dziś podzielonego na Paryż, Hauts-de-Seine, Sekwana-Saint-Denis i Dolina Marny) i stanowić środek transportu pośredni między omnibusem i tramwajem konnym a koleją dalekobieżną. W tym okresie kolej wewnątrz Paryża ogranicza się do dziewięciu dworców czołowych (Gare du Nord, Gare de l’Est, Gare de la Bastille, Gare de Lyon, Gare d’Orléans, Gare d’Enfer, Gare Montparnasse, Gare des Invalides i Gare Saint-Lazare) i sześciu przelotowych (Gare de Reuilly, gare de Bel-Air, Gare d’Orléans-Ceinture, Gare du Champ de Mars, Gare du Boulevard Victor et Gare des Batignolles), połączonych ze sobą linią okrężną Petite Ceinture otwartą dla ruchu pasażerskiego i liczącą 21 stacji.
W następnym okresie powstają dwie konkurencyjne koncepcje – paryski magistrat chce linii przeznaczonej w szczególności dla potrzeb ruchu pasażerskiego, obsługującej wyłącznie miasto i pozostającej pod zwierzchnictwem władz lokalnych, podczas gdy kompanie kolejowe i organy państwowe (Prefektura, Rada Stanu, Administracja Dróg i Mostów) optują za przedłużeniem istniejących linii kolejowych kończących się dworcami czołowymi, w którym to rozwiązaniu nowe linie zostałyby włączone w istniejące trasy podmiejskie i regionalne. Konflikt pogłębiają różnice polityczne między lewicowym magistratem Paryża a rządem pozostającym od lat w rękach konserwatystów, jak również brak autonomii władz miejskich, które podlegają prefekturze (Paryż utracił autonomię w 1871, a odzyskał ją dopiero w 1976 r.).
Między 1856 a 1890 r. powstaje kilka projektów, z których żaden nie zostaje wprowadzony w życie. Od strony technicznej rywalizują ze sobą koncepcje linii nadziemnych poprowadzonych na wiaduktach, na wzór pierwszych sieci metra w Stanach Zjednoczonych, i linii podziemnych. Przeciwnicy kolei nadziemnej niepokoją się o krajobraz miasta, zaś kolej podziemna wzbudza obawy o bezpieczeństwo i zdrowie podróżnych.
Martin Nadaud, wolnomularz i polityk, przeciwnik Napoleona III (przebywający z tego względu przez długi czas na wygnaniu w Londynie), a od 1871 r. reprezentant dzielnicy Père Lachaise w radzie miejskiej, proponuje budowę sieci metra w Paryżu. W "Mémoires de Léonard, ancien garçon maçon" pisze: "Rada miejska zdecydowała się w 1872 r. wysłać do Londynu komisję, która zbada tamtejsze metro […] Jechaliśmy największą linią metra, każdy z członków komisji miał gazetę w ręce i mógł ją czytać, powietrza było wystarczająco, a dym nikomu nie przeszkadzał. Wówczas pan Alphand powiedział mi: „ma pan rację mówiąc o użyteczności metra, to dobrze pomyślany obiekt, z łatwością można by zrobić taki i w Paryżu”. […] Wierzyłem, że nic nie stanie na przeszkodzie w budowie naszego metra, ale nie wziąłem pod uwagę paryskiej rutyny".
Londyn i Nowy Jork, stanąwszy przed podobnym dylematem, budują początkowo sieci będące przedłużeniem istniejących linii kolejowych wewnątrz miasta, a dopiero potem tworzą specjalne systemy (o innej niż kolejowa skrajni). Londyn w 1863 uruchamia linię międzydworcową obsługiwaną pociągami parowymi. W 1867 w Nowym Jorku zostaje otwarta sieć miejskiej kolei parowej na metalowych wiaduktach (pierwsze prawdziwe metro, należące do Interborough Rapid Transit Company, o mniejszej skrajni, zostaje uruchomione w 1904). W 1890 rusza pierwsza prawdziwa linia metra londyńskiego ("the Tube"), podziemna i elektryczna, o obniżonej skrajni. Wreszcie w 1896 Budapeszt uruchamia linię całkowicie podziemnego tramwaju, "Földalatti".
Połączenie kilku czynników doprowadza do odblokowania projektu paryskiego: presja opinii publicznej wywołana wcześniejszymi niepowodzeniami, wzrost populacji miasta, przykład innych stolic (już około dziesięć z nich wybudowało metro), zmiany na głównych stanowiskach w administracji miejskiej (w szczególności pojawienie się André Berthelota), służbach technicznych państwa i w rządzie, zmiana układu politycznego, pojawienie się lobby przemysłowych (spółki elektrotechniczne) sprzyjających metru oraz zbliżająca się wystawa światowa i igrzyska olimpijskie w 1900 r. Wszystkie te czynniki skłaniają władze do rozpoczęcia długo oczekiwanej budowy metra. Zwycięża rozwiązanie proponowane przez magistrat, któremu to państwo powierza projekt i realizację przedsięwzięcia.
Po przyjęciu projektu sieci opracowanego przez Fulgence’a Bienvenüe i Edmonda Hueta 20 kwietnia 1896 r. „kolej metropolitalna” (fr. "chemin de fer métropolitain") zostaje zadeklarowana jako projekt pożytku publicznego ustawą z 30 marca 1898 r. Ustawa przewiduje budowę 6 linii w pierwszej kolejności i 3 kolejnych w przyszłości. Prace zostają rozpoczęte 4 października 1898 r., w ramach umowy zawartej między Miastem Paryżem a "Kompanią Paryskiej Kolei Metropolitalnej" (fr. "Compagnie du chemin de fer métropolitain de Paris", CMP) należącą do Belga, barona Empain, która dostarcza kapitał 100 000 akcji i 250 franków podpisanych w Belgii. Koncesja ta zostaje wzięta pod sekwestr 1 stycznia 1945 r. i znacjonalizowana ustawą z 21 marca 1948, pociągając za sobą rekompensatę za zerwanie koncesji 1 stycznia 1945, jak również zniszczenie archiwów, co oznaczało zatarcie wszelkich śladów wskazujących na założenie i eksploatację metra w Paryżu przez sektor prywatny.
Specyfikacja metra od początku zakłada, że będzie ono podziemne, elektryczne, normalnotorowe, o skrajni 2,4 m wykluczającej ruch normalnych pociągów. Taka skrajnia zostaje ustalona po to, by metro nie mogło opuścić w przyszłości obszaru miasta, a także by uniemożliwić wjazd jakiegokolwiek składu z zewnątrz do podziemi Paryża. Ma to znaczenie strategiczne dla obronności, a polityczne dla władz miejskich – gwarantuje niezależność sieci pozostającej całkowicie w gestii magistratu. Specyfikacja wymusza maksymalny spadek toru 40 mm/m i minimalny promień łuku 75 m. Długość stacji zostaje ustalona na 75 m (później zostanie ona zwiększona do 90 m na liniach 1 i 4, a następnie do 105 m na niektórych stacjach).
Narodziny metra.
Początkowy projekt obejmuje linię okrężną Étoile – Nation – Étoile i dwie linie poprzeczne, północ-południe (Porte de Clignancourt – Porte d’Orléans) i wschód-zachód (Avenue Gambetta – Porte Maillot).
Pierwsza linia (Porte de Vincennes – Porte Maillot) zostaje otwarta 19 lipca 1900 r. i ma za zadanie obsługiwać teren igrzysk olimpijskich w Lasku Vinceńskim. Wejścia powstają według projektu Hectora Guimarda, architekta tworzącego w stylu art nouveau.
Przy budowie stosuje się trzy techniki: metodę odkrywkową (z ang. "cut-and-cover") w płytkich częściach tunelu, co wymaga rozkopania ulicy znajdującej się powyżej, metodę tarczową, która początkowo spotyka się z uznaniem budowniczych, lecz później jest rzadko używana ze względu na niespoistość i różnorodność paryskiego gruntu, oraz starą metodę szalowania znaną z kopalni, która ostatecznie jest stosowana najczęściej.
Linia 1 zostaje zrealizowana w rekordowym tempie od 30 marca 1898 r. do 19 lipca 1900 r.
Inauguracja linii odbywa się bez rozgłosu, gdyż CMP chce stopniować obciążenie linii. Paryżanie natychmiast przekonują się do nowego środka transportu, który oferuje istotne skrócenie czasu podróży i większy komfort niż komunikacja naziemna. Szybko trzeba zwiększyć częstotliwość kursowania i wydłużyć składy, które w ciągu dwóch lat z 2 wagonów przedłużono do 8 na najbardziej obleganych odcinkach. W 1900 r. w wagonach funkcjonują dwie klasy: koszt podróży w pierwszej wynosi 25 centymów, zaś w drugiej – 15 centymów, niezależnie od dystansu.
Wagony na osiach o niskiej mocy szybko okazują się nieadekwatne do skali ruchu na linii. Pożar jednego ze składów na stacji Couronnes (84 zabitych), wywołany przez wadliwe obwody i nieadekwatną technologię, pociąga za sobą rychłe zastąpienie wagonów na osiach dłuższymi wagonami na wózkach, a następnie, od 1908 r., składami z metalowym pudłem, wyposażonymi w system umożliwiający zdalne sterowanie wagonami silnikowymi.
31 stycznia 1904 r. zostaje podpisana kolejna umowa, w której miasto powierza "Spółce Podziemnej Kolei Elektrycznej Północ-Południe" (fr. "Société du chemin de fer électrique souterrain Nord-Sud de Paris", Nord-Sud) budowę linii pomiędzy Montmartre (właściwie Notre-Dame-de-Lorette) i Porte de Versailles. Inauguracja linii ma miejsce 4 listopada 1910, z opóźnieniem wywołanym wylewem Sekwany w styczniu 1910 r.
Obie spółki, CMP i Nord-Sud, będą współistnieć aż do 1929, kiedy to zostaną połączone pod szyldem CMP. Stosują one kompatybilne technologie, jednak charakteryzują się odmiennym wystrojem stacji i pociągów. Na obu sieciach istnieją dublujące się nazwy stacji (na przykład dwie stacje "Grenelle"). W 1913 roku metro liczy już 10 linii: osiem należących do CMP i dwie w gestii Nord-Sud (obecne linie 12 i 13 na północ od stacji Saint-Lazare). Liczba pasażerów rocznie wzrasta z 55 milionów w 1901 do 467 milionów w 1913. Rozwój sieci postępuje podczas I wojny światowej, a w okresie międzywojennym otwarte zostają linie 9, 10 i 11. W 1929 r. CMP wchłania obie linie należące do znajdującej się w kłopotach finansowych spółki Nord-Sud, za obopólnym porozumieniem przedsiębiorstw.
Pierwsze przedłużenia w kierunku przedmieść.
W 1929 r. władze departamentu Seine podejmują decyzję o wydłużeniu 15 odcinków metra na bliskie przedmieścia ("petite couronne"), gdzie populacja sięga już 2,5 mln, niemal dorównując liczbie mieszkańców wewnętrznego ("intra-muros") Paryża (3 mln). Oprócz tego mają zostać zbudowane także trzy zupełnie nowe linie.
W 1939 r. oszczędności motywowane wybuchem II wojny światowej wymuszają zamknięcie części stacji, co nie przeszkadza metru przewieźć półtora miliona pasażerów w 1941 r., kiedy komunikacja autobusowa nie funkcjonuje z powodu braku paliwa i opon.
W 1949 r. gotowych jest dziewięć przedłużeń linii na przedmieścia, zrealizowanych w ramach projektu z 1929: linia 1 dociera do Neuilly na zachodzie i do Vincennes na wschodzie, linia 3 do Levallois-Perret, linia 5 do Pantin, linia 7 do Ivry-sur-Seine, linia 9 do Boulogne-Billancourt, linia 11 do Lilas, a linia 12 do Issy-les-Moulineaux.
1 stycznia 1942 r. CMP barona Empain łączy się ze "Spółką Transportu Publicznego w Regionie Paryskim" (fr. "Société des transports en commun de la région parisienne", STCRP), która zarządza komunikacją naziemną. Jej sieć z kolei zostaje przejęta w 1949 roku przez "Autonomiczny Zarząd Transportu Paryskiego" (fr. "Régie autonome des transports parisiens", RATP), utworzony ustawą z 21 marca 1948 r. Metro paryskie jest do dziś zarządzane przez ten organizm, który nie stanowi już zakładu komunalnego (fr. "régie"), jak wskazuje jego nazwa, a "przedsiębiorstwo publiczne o charakterze przemysłowym i handlowym" (fr. "établissement public à caractère industriel et commercial", EPIC). W gestii RATP znajduje się także kolej linowo-terenowa na Montmartre, linie autobusowe i tramwajowe oraz część linii A i B kolei podmiejskiej RER.
Modernizacja sieci.
Dwa dziesięciolecia między 1952 a 1972 r. są trudnym okresem w historii metra w Paryżu – komunikacja indywidualna przeżywa rozkwit, a z braku funduszy i woli polityków nie następuje rozbudowa sieci. Większe inwestycje ograniczają się do wprowadzenia pociągów podzielnych i oryginalnej koncepcji pociągów ogumionych (MP 55, a następnie MP 59) na niektórych liniach, jak również do częściowego remontu wystroju stacji. W 1962 r. rozpoczynają się prace nad linią A kolei podmiejskiej Réseau Express Régional (RER), nowym środkiem transportu stanowiącym uzupełnienie metra.
Od 1967 r. składy Sprague-Thomson zastępowane są nowym taborem serii MF 67. Linia 3 jest pierwszą, którą kursują składy o wszystkich wagonach wyposażonych w silniki, co pozwala na lepsze przyspieszenie. W dalszej perspektywie to rozwiązanie zostanie jednak zarzucone. Pociągi typu Sprague-Thomson ostatecznie przestają kursować w 1983 r.
Pierwszy kryzys naftowy powoduje wznowienie rozbudowy metra od 1972 r.
Między 1969 a 1973 r. kontrolerzy biletów są sukcesywnie zastępowani bramkami wejściowymi (turnikietami).
W 1978 r. rozpoczyna się eksploatacja nowych składów MF 77. Dzięki swojej ergonomii mają zapewnić obsługę linii sięgających daleko na przedmieścia, co wymaga osiągania wysokich prędkości maksymalnych.
Współczesne przedłużenia i otwarcia linii.
Liczba linii metra zwiększa się odtąd wyłącznie z powodu odłączenia najmniej uczęszczanych odcinków linii 7 i 3, które stają się niezależnymi liniami 7 bis (w 1967 r.) i 3 bis (w 1971 r.). Następnie liczba linii zmniejsza się z 16 do 15 w wyniku połączenia w latach 70. ówczesnych linii 13 (północna część aktualnej linii 13) i 14 (dawna linia łącząca Invalides z Porte de Vanves) po ukończeniu połączenia między Saint-Lazare i Invalides.
Od lat 70. uruchamiane są odcinki mające zapewnić lepszą obsługę bliskich przedmieść ("petite couronne") Paryża:
"Realizacja linii 14".
15 października 1998 r. ma miejsce otwarcie pierwszej zupełnie nowej linii od lat 30. Początkowo, z braku środków (STIF jednocześnie finansował projekt EOLE, czyli linii E kolejki RER), linia 14 zostaje uruchomiona tylko między stacjami "Bibliothèque François-Mitterrand" i "Madeleine". W dalszej kolejności przedłużono ją kolejno do "Saint-Lazare" i "Olympiades".
Linia numer 14 jest pierwszą w Paryżu w pełni zautomatyzowaną linią, sterowaną bez udziału maszynistów, dzięki "systemowi automatyzacji eksploatacji pociągów" (fr. "système d’automatisation de l’exploitation des trains", SAET) dostarczonemu przez Siemens Transportation Systems. Układ automatycznie rozsuwanych drzwi peronowych zapewnia bezpieczeństwo na stacjach. Linia charakteryzuje się większymi niż zazwyczaj odległościami między stacjami, zbliżonymi do tych znanych z RER, co owocuje szczególnie wysoką prędkością handlową. Linia 14, jej pociągi, jak również rozmiary i dekoracja jej stacji stanowią sztandarowy projekt zarówno dla RATP, jak i dla spółek Alstom i Siemens Transportation Systems. Na stacjach mogą zmieścić się 8-wagonowe pociągi, jednak aktualnie na linii kursują składy o 6 wagonach.
Automatyzacja linii 1.
Po uruchomieniu pierwszej całkowicie automatycznej linii kolejnym kamieniem milowym w najnowszej historii metra była pierwsza pełna automatyzacja linii już istniejącej, ale sterowanej przez maszynistów. W 2005 roku RATP zdecydowała się na taki krok wobec najbardziej obciążonej linii 1 w celu zwiększenia jej przepustowości. Prace przeprowadzono bez większych przerw w kursowaniu, co było dużym osiągnięciem, zważywszy na skalę ruchu na linii.
Prace nad automatyzacją rozpoczęły się w 2006 r., między innymi remontem okablowania, sygnalizacji bocznej i przekształceniem dawnej pętli przy stacji końcowej Porte Maillot w zakład utrzymania pociągów. Na stacjach przeprowadzono szeroko zakrojone prace remontowe, obejmujące odnowienie ścian i oświetlenia, podniesienie poziomu peronów i instalację systemu automatycznie rozsuwanych drzwi peronowych, które zapobiegają wtargnięciom na tory. Wykonano modernizację centralnej dyspozytorni linii 1 i zainstalowano "system automatyzacji eksploatacji pociągów" (fr. "système d’automatisation de l’exploitation des trains", SAET) dostarczony przez firmę Siemens Transportation Systems.
RATP zdecydowała wyposażyć linię w automatyczne składy serii MP 05 wyprodukowane przez firmę Alstom. Pierwsze pociągi bez maszynisty wyjechały na trasę 3 listopada 2011 r., rozpoczynając okres przejściowy, w którym linia 1 obsługiwana była składami automatycznymi i tradycyjnymi jednocześnie. Zakończył się on 22 grudnia 2012 r., gdy po linii zaczęły kursować wyłącznie pociągi całkowicie zautomatyzowane.
Sieć.
Od 31 maja 2022 r. długość sieci paryskiego metra wynosi 226,9 km. Składa się na nią 16 linii, poprowadzonych bezkolizyjnie i głównie pod ziemią, oraz 308 stacji (lub 391, jeśli stacje przesiadkowe liczone są dla każdej linii oddzielnie).
Długość i pokrycie terenu miasta.
Sieć metra w Paryżu, długa na 226,9 km, została zaprojektowana tak, by zapewnić możliwie dokładną obsługę miasta – stacje są położone bardzo blisko siebie (średnia odległość na całej sieci 548 m, przy czym na linii 4 wynosi ona 465 m, zaś na linii 14 ponad 1 km), tworząc gęstą siatkę wewnątrz Paryża. Bliskie przedmieścia ("petite couronne") są natomiast obsługiwane wyłącznie przez przedłużenia linii, przez co aby dostać się z jednego przedmieścia na drugie, trzeba przejechać przez Paryż. Niska prędkość handlowa praktycznie wyklucza obsługę odległych przedmieść.
Metro paryskie jest w większości podziemne. Odcinki nadziemne przebiegają na wiaduktach w wewnętrznym ("intra-muros") Paryżu (linie 1, 2, 5 i 6) i na poziomie gruntu na przedmieściach (linie 1, 5, 8 i 13). Tunele położone są płytko, gdyż różnorodność paryskich gleb nie pozwala na drążenie na dużych głębokościach; ukształtowanie terenu wymusiło kilka wyjątków (wzgórze Montmartre, Ménilmontant). Z powodu niewielkiej głębokości, tunele muszą przebiegać w osi ulic, co skutkuje niekiedy bardzo krętymi trasami – minimalna średnica łuku 75 m, i tak stosunkowo niewielka jak na kolej, została w niektórych miejscach przekroczona (Bastille, Notre-Dame-de-Lorette).
Pociągi poruszają się po liniach wyposażonych tylko w dwa tory, co nie pozwala na ruch pociągów ekspresowych (jak to ma miejsce w Nowym Jorku), gdyż składy obsługują wszystkie napotkane stacje. Linie 7 i 13 są jedynymi, które rozgałęziają się na końcowych odcinkach. Tory, gdy są pod ziemią, niemal zawsze znajdują się we wspólnym tunelu. Ruch jest prawostronny, tak jak w większości systemów metra i tramwaju we Francji, w odróżnieniu od sieci kolejowej SNCF. Rozstaw szyn wynosi 1 435 mm. Zasilanie odbywa się za pośrednictwem bocznej trzeciej szyny, prądem stałym o napięciu 750 V.
Linie w eksploatacji.
Sieć paryskiego metra składa się z 16 linii, w tym dwie krótkie linie „bis”.
Stacje.
Metro w Paryżu od 31 maja 2022 r. liczy 308 stacji (lub 391, jeśli stacje przesiadkowe liczone są dla każdej linii oddzielnie). Kilka pokoleń architektów pracowało nad tym, by każda z nich zapewniała jak najlepsze warunki obsługi pasażerów.
Stacje czynne.
Typowa stacja paryskiego metra znajduje się pod ziemią i posiada dwa tory z dwoma peronami bocznymi o szerokości 4 metrów (niekiedy węższe z powodu małej szerokości ulicy biegnącej nad linią metra). Około pięćdziesięciu stacji posiada inny układ – dawne stacje końcowe posiadają albo dwa tory z peronem wyspowym (stacja Porte Dauphine), albo trzy tory i dwa perony (Carrefour Pleyel), a czasami nawet cztery tory (Château de Vincennes). Istnieją także stacje jednotorowe w miejscach, gdzie z powodu trudnego gruntu stacja została przedzielona ścianą nośną (Saint-Georges) oraz na jednokierunkowych pętlach (Église d’Auteuil). Nietypowy układ stacji, które nie spełniają powyższych reguł, dodaje im oryginalności (Cluny – la Sorbonne).
Długość stacji ustalona w 1900 r. na 75 metrów została następnie zwiększona do 90 metrów na obciążonych liniach (linia 1, 3, 7, 8, 9), a nawet do 105 metrów na niektórych stacjach. Zasadniczo stacje posiadają sklepienie łukowe, a w miejscach, gdzie jest zbyt płytko – płaski sufit na metalowych belkach (stacja Concorde na linii 1). Stacje należące do dawnej sieci Nord-Sud charakteryzują się podwyższonym sklepieniem, wymuszonym przez przewody trakcyjne (zdemontowane po włączeniu kolei Nord-Sud do sieci metra).
Stacje położone na wiaduktach, które zostały zbudowane w pierwszych latach funkcjonowania metra, posiadają perony zadaszone wiatą (linia 2) lub szklanym dachem (linia 6). Najnowsza linia 14 wyróżnia się wśród pozostałych stacjami długimi na 120 metrów, wysokimi sufitami i dwukrotnie większą szerokością peronów.
Wystrój stacji wynika ze stylu wybranego przy planowaniu metra w 1900 r. i stosowanego także przy kolejnych inwestycjach i remontach. Charakteryzuje się on przede wszystkim białymi kafelkami pokrywającymi ściany i sklepienia. Niektóre tzw. „kulturalne” stacje otrzymały oryginalną dekorację tematyczną – pierwszą z nich była Louvre – Rivoli na linii 1, gdzie w podświetlonych niszach umieszczono kopie arcydzieł znajdujących się w pobliskim Luwrze. Wiele innych stacji otrzymało tego typu szczególny wystrój, najważniejsze z nich to Bastille, Hôtel de Ville i Tuileries (linia 1), Parmentier (linia 3), Pont Neuf (linia 7), Cluny – La Sorbonne (linia 10) czy Arts et Métiers (linia 11).
Na oznaczenie każdej linii składa się jej numer i stacje końcowe. Pasażer od wejścia na stację (która może być wspólna dla kilku linii) jest prowadzony na pożądany peron przez tablice wskazujące drogę. Na peronie nazwa stacji jest umieszczona na ścianach w regularnych odstępach, podczas gdy numer linii i kierunek są podane na tablicy umieszczonej w połowie długości peronu.
Tablice kierujące do wyjść z peronu mają niebieskie tło, podczas gdy te wskazujące przesiadki są białe (z pomarańczowym akcentem w przypadku starszych tablic). Każda stacja jest wyposażona w system SIEL wskazujący czas do przyjazdu następnych dwóch pociągów.
Od 1996 r. na wszystkich planach i tablicach RATP używa fontu Parisine stworzonego specjalnie dla komunikacji miejskiej w Paryżu. Jest to krój bardziej zwarty i jednolity pod względem szerokości, a jednocześnie bardziej czytelny dla turystów nieprzyzwyczajonych do alfabetu łacińskiego niż standardowe fonty.
Stacje nieczynne.
Z powodu mobilizacji pracowników metra paryskiego na fronty II wojny światowej, wiele stacji zostało zamkniętych. Po wojnie większość z nich została ponownie włączona do użytku, jednakże zdecydowano, że niektóre ("Arsenal", "Champ-de-Mars", "Croix-Rouge" oraz "St-Martin") pozostaną zamknięte z tego powodu, iż znajdują się w niewielkiej odległości od innych (np. stacja "St-Martin", znajdująca się pomiędzy stacjami "République" i "Strasbourg – Saint-Denis" umiejscowiona jest w odległości mniejszej niż 100 m od stacji "Strasbourg – Saint-Denis"). W całym systemie paryskiego metra istnieją także stacje nigdy nieotwarte ("Porte Molitor / Murat" oraz "Haxo"). Wszystkie te stacje nazywane są „Stations fantômes” i są obiektem zainteresowania poszukiwaczy przygód z powodu ich oryginalności.
Tabor.
Aktualną flotę metra w Paryżu stanowi niejednolity tabor, klasyczny (MF) i ogumiony (MP), sterowany ręcznie (CC) i automatycznie (CA). Najstarsze pociągi są w eksploatacji od 1963 r.
Tabor klasyczny
Tabor ogumiony
Skrajnia w składach paryskiego metra jest stosunkowo niewielka (2,4 m szerokości), w porównaniu do innych tego typu systemów (np. metra w Lyonie ze skrajnią 2,9 m). Pojemność składów wynosi ok. 600–700 pasażerów na liniach 1, 4 i 14, podczas gdy pociągi linii A RER typu MI 2N Altéo mieszczą do 2 600 pasażerów. W przeciwieństwie do metra w Nowym Jorku czy Londynie, w Paryżu wszystkie linie mają taką samą skrajnię. Charakterystyczne dla paryskiego metra jest jego pięć linii w trakcji ogumionej. Ta technologia została opracowana przez RATP i powielona później na innych sieciach (Montreal, Meksyk, Santiago de Chile). W zależności od linii składy mogą liczyć 3, 4, 5 (na większości linii) lub 6 (linie 1, 4 i 14) wagonów. Linia 14 ma w przyszłości być obsługiwana pociągami 8-wagonowymi, do których dostosowano długość stacji przy ich projektowaniu.
Garażowanie i utrzymanie.
Każda linia metra dysponuje kilkoma podziemnymi torami odstawczymi i stacją techniczno-postojową na ogół znajdującą się na końcu każdej linii, gdzie ma miejsce postój i utrzymanie składów. Stacje techniczno-postojowe zapewniają bieżące kontrole taboru, a w niektórych przypadkach są im przypisane całe serie pociągów – na przykład stacja postojowa Fontenay w miejscowości Fontenay-sous-Bois na przedmieściach zajmuje się utrzymaniem taboru ogumionego (MP 59, MP 73 i MP 89). Podobnie zakład w Saint-Ouen specjalizuje się w składach MF 77, a stacja w Choisy – MF 67 i MF 88.
Eksploatacja.
Eksploatacją metra zajmuje się "Autonomiczny Zarząd Transportu Paryskiego" (fr. "Régie autonome des transports parisiens", RATP), na zlecenie "Syndykatu Transportu w Île-de-France" (fr. "Syndicat des transports d’Île-de-France", STIF), w ramach umowy wieloletniej.
RATP jest przedsiębiorstwem publicznym, które zarządza również częścią kolejki podmiejskiej RER (linie A i B), liniami autobusowymi w Paryżu i na bliskich przedmieściach ("petite couronne"), jak również ośmioma z dziewięciu linii tramwaju w Île-de-France (T1, T2, T3a, T3b, T5, T6, T7 i T8). RATP jest właścicielem sieci paryskiego metra (stacje i infrastruktura), podczas gdy do STIF należy jego tabor.
Godziny i częstotliwość kursowania.
Wszystkie linie zaczynają kursowanie od stacji końcowych około godz. 5:30 – najwcześniejszy pociąg o 5:27 (linia 3 bis, odjazd z "Porte des Lilas"), najpóźniejszy zaś o 5:31 (linia 7 bis, odjazd z "Pré-Saint-Gervais"). Kończy się ono następnego dnia o godz. 1:15, w momencie gdy ostatni pociąg przyjeżdża na stację końcową.
Te godziny kursowania nie były zmieniane przez 50 lat aż do 23 grudnia 2006 r., kiedy wydłużono je do godz. 2:15 w noce z soboty na niedzielę oraz w dni poprzedzające święta (od 30 grudnia 2006 r.). Od 7 grudnia 2007 r. kursowanie jest wydłużone również w noce z piątku na sobotę.
Ostatni pociąg wyrusza w kurs ze stacji końcowej około godz. 0:40 w dni powszednie, a około 1:40 w noce z piątku na sobotę, z soboty na niedzielę i poprzedzające święta.
Składy kursują w odstępie średnio 2 minut w godzinach szczytu (1 min 30 sek na obciążonych liniach 1 i 4). Poza szczytem częstotliwość kursowania wynosi 4 minuty, a wieczorami 8 minut. Przy okazji niektórych imprez kulturalnych i świąt (Nowy Rok, Święto Muzyki itp.) metro kursuje całą noc na liniach 1, 2, 4, 6, 9 i 14, zatrzymując się tylko na niektórych stacjach.
Taryfa i finansowanie.
Taryfa.
Koszt przejazdu w aglomeracji paryskiej zależy od strefy (wyznaczono 5 koncentrycznych stref; do 2007 r. było ich 8). Całość sieci metra jest dostępna z biletem na strefy 1 i 2, w tym także 19 stacji znajdujących się w rzeczywistości w strefie 3
Bilet t+ sprzedawany pojedynczo lub w bloku 10 sztuk pozwala na jeden przejazd na sieci metra i RER w czasie maksymalnie 2 godzin od skasowania. Nie jest on ważny poza Paryżem w pociągach RER i SNCF Transilien. Liczba przesiadek na jednym bilecie jest nieograniczona, ale bilet skasowany w metrze lub RER nie umożliwia przesiadki do autobusu lub tramwaju i vice versa. Bilet t+ może być także użyty w kolejce linowo-terenowej na Montmartre, ale w sposób odrębny – bilet skasowany w metrze nie może zostać ponownie użyty w kolejce linowo-terenowej.
Bilety okresowe umożliwiające nieograniczoną liczbę przejazdów na całej sieci metra, autobusów i kolejki RER (ta ostatnia tylko w granicach Paryża) to bilet Mobilis ważny przez jeden dzień (istnieje kilka rodzajów biletów Mobilis w zależności od stref, w których są ważne, od stref 1–2 aż do 1–5), karta Navigo ważna przez tydzień lub przez miesiąc, abonament roczny Intégrale, karta Imagine R dla uczniów szkół średnich i studentów oraz bilet Jeunes, oferujący osobom poniżej 26. roku życia nieograniczoną liczbę przejazdów przez jeden dzień wolny (w sobotę, niedzielę lub dzień świąteczny) w wybranych strefach.
Istnieje kilka ofert skierowanych do turystów, takich jak „Paris Visite” czy „Open Tour”, które łączą przejazdy komunikacją miejską z wejściami do muzeów itp.
Osoby starsze, rodziny wielodzietne i pewne kategorie osób są uprawnione do ulg na przejazdy. Osoby korzystające z określonych zasiłków podróżują po Île-de-France za darmo.
Bilety można kupić w kasach i automatach RATP lub w zatwierdzonych przez RATP punktach handlowo-usługowych.
Metro paryskie jest jedynym, które na swojej sieci oferowało przejazdy w dwóch klasach. Wagony pierwszej klasy znajdowały się na środku składu (co zwiększało bezpieczeństwo na wypadek kolizji) i posiadały wyściełane siedzenia (po wojnie pojawiły się one także w drugiej klasie). Poza krótkim okresem, w którym pierwsza klasa uległa likwidacji (od 2 lutego 1947 do 30 listopada 1948 r.), bezwzględny podział na klasy funkcjonował do 1982 r. Od tego momentu podróż w pierwszej klasie z biletem drugiej klasy była dozwolona przed godz. 9 i po 17, a także przez cały dzień dla niepełnosprawnych i kobiet w ciąży. 1 sierpnia 1991 r. ze względów ekonomicznych całkowicie zlikwidowano podział na klasy i odtąd istnieje tylko jedna klasa. W 1990 r. bilety pierwszej klasy stanowiły tylko 1% wszystkich sprzedanych biletów, a dzięki ich wycofaniu zaoszczędzono na garażowaniu wagonów i uproszczono taryfę.
Finansowanie.
Finansowanie funkcjonowania sieci (utrzymanie, tabor i personel) jest zapewniane przez RATP. Wpływy z biletów, których ceny zależą od decyzji politycznej, nie pokrywają całkowicie wydatków na transport. Brakująca kwota jest uzupełniana przez jednostkę organizacyjną komunikacji w regionie Île-de-France – STIF, na czele którego stoi przewodniczący Rady Regionu Île-de-France, zasiadają w nim zaś lokalni deputowani. STIF określa ogólne warunki eksploatacji, jak również długość i częstotliwość kursowania. Równowagę finansową w transporcie zapewnia roczna dotacja przekazywana organizatorom transportu przez region, pochodząca z podatku transportowego płaconego przez przedsiębiorstwa.
RATP nie posiada oddzielnej księgowości dla metra, RER, tramwajów i autobusów. Podane liczby finansowe dotyczą więc wszystkich tych usług razem. W 2011 r. bezpośrednie przychody RATP ze świadczonych usług w regionie Île-de-France wynosiły 2,14 mld €, STIF dofinansował RATP kwotą 1,90 mld €, a pozostałe przychody wyniosły 320 mln €. Łączny przychód RATP w 2011 r. wyniósł 4,35 mld €, zaś wydatki na funkcjonowanie transportu w Île-de-France wyniosły 3,29 mld €. Metro w 2011 r. wyświadczyło 246,2 mln wozokilometrów usług.
Duże inwestycje (rozwój sieci) są finansowane w ramach umów na planie państwo-region (fr. "contrat de plan État-région", CPER) zawieranych na 6 lat między państwem a regionem Île-de-France: 30% wartości inwestycji w komunikację miejską pokrywa państwo, a pozostałe 70% – region. CPER na lata 2015–2020 jako jedyną inwestycję w metro przewiduje finansowanie przedłużenia linii 11 do "Rosny-Bois Perrier": łącznie 900 mln €, w tym 348 mln € z kasy regionu, 149 mln € z kasy państwa, 240 mln € ze środków Société du Grand Paris (państwowego przedsiębiorstwa finansującego realizację projektu rozbudowy metra pod nazwą Grand Paris Express) i 163 mln € z innych źródeł (finansowanie lokalne i operatorzy).
Wymiana taboru jest finansowana w 50% przez STIF i w 50% przez RATP.
Frekwencja.
W 2013 r. metro przewiozło 1 527 mln pasażerów, o 0,9% mniej niż w roku poprzednim, a w 2012 r. dziennie przyjmowało ponad 4,7 mln pasażerów. Popularność metra wzrasta – w latach 2000–2013 liczba pasażerów rocznie wzrosła z 1 229 mln do 1 527 mln, czyli o 24%.
W 2014 r. najbardziej uczęszczanymi stacjami były (w milionach zarejestrowanych wejść): Gare du Nord (51,32), Saint-Lazare (44,94), Gare de Lyon (35,16), Montparnasse – Bienvenüe (31,55), Gare de l’Est (20,28), République (18,22), Les Halles (17,99), Bibliothèque François-Mitterrand (15,84), La Défense (14,37), Bastille (13,59). Najmniej używaną stacją była Église d’Auteuil z 179 058 wejść.
Informacja pasażerska.
SIEL (fr. "Système d’information en ligne", system informacji liniowej) stanowi zespół urządzeń zapewniających informację pasażerską. Wskazuje wizualnie i dźwiękowo czas oczekiwania na dwa najbliższe pociągi w każdym kierunku (lub jeden w przypadku stacji początkowych wszystkich linii i na wszystkich stacjach linii 3 bis i 7 bis). Na liniach 7 i 13, które posiadają rozgałęzienia, wewnątrz pociągu jest wyświetlana stacja docelowa pociągu.
System ten działa na wszystkich liniach. Na linii 14 (pierwszej wyposażonej w SIEL) składa się on z ekranów CRT rozmieszczonych na całej długości peronu. Na pozostałych liniach czasy oczekiwania są wyświetlane bezpośrednio na tablicy wskazującej numer i kierunek linii w połowie długości peronu.
Uzupełnieniem tego systemu jest ASVA (fr. "Annonces sonores et visuelles automatiques", automatyczne zapowiedzi dźwiękowe i wizualne) na pokładzie wyremontowanych i nowych pociągów, który ma za zadanie wizualnie i dźwiękowo podawać następnej stację obsługiwaną przez skład.
Personel.
Istnieją dwie kategorie personelu paryskiego metra – pracownicy stacji i maszyniści. Zadaniem pracowników stacji jest obsługiwanie kas, kontrola podróżnych, utrzymanie porządku, kontrola instalacji i inne obowiązki w zależności od potrzeb. Praca odbywa się w systemie 3-zmianowym (ranek, popołudnie, wieczór).
Utrzymanie torów.
Utrzymanie torów może się odbywać wyłącznie podczas nocnej przerwy technicznej. Przeprowadzane są bieżące prace takie jak szlifowanie szyn, by wyrównać ich profil, wymiana zniszczonych odcinków szyn, czyszczenie toru specjalnym pociągiem, jak również większe roboty, tak jak remonty torów, stacji i tuneli. Różnego rodzaju pociągi techniczne wyruszają z zajezdni la Villette i przemierzają sieć w nocy, zmieniając linie przy pomocy ok. 40 łączników w celu realizacji różnych prac związanych z utrzymaniem, niezbędnych na tak intensywnie użytkowanej sieci. Pociągi te są prowadzone przez przebudowane wagony silnikowe Sprague-Thomson, lokomotywy elektryczne zasilane akumulatorami lub lokomotywy diesela. Na tory wyjeżdżają także szlifierki torowe i pociągi czyszczące.
Utrzymanie sieci paryskiego metra jest trudne, ze względu na wiekowość infrastruktury (tunele na dużej części sieci liczą około lub ponad 100 lat) i zagrożenie zalaniem, bowiem trasy przebiegają często poniżej zwierciadła wód gruntowych i setki pomp stale usuwają wodę.
Sygnalizacja.
Linie klasyczne.
Każda linia jest podzielona na stosunkowo krótkie odstępy zabezpieczone sygnalizacją świetlną. Przy normalnej jeździe nie można mijać sygnalizatora, gdy świeci się czerwone światło. W przypadku ograniczonej widoczności, która nie pozwalałaby maszyniście zareagować na czas, stosowany jest sygnał powtarzający (żółty, jeśli następny sygnalizator jest czerwony).
Normalnie między dwoma jadącymi po sobie składami są co najmniej dwa czerwone sygnały (co oznacza, że zawsze jest jeden wolny odstęp między składami). W celu zwiększenia przepustowości zezwala się jednak na wjazd pociągu na stację na sygnale żółtym z literą E gdy poprzedni skład opuści kilkadziesiąt metrów toru za peronem, a nie cały następny odstęp. Wjazdowi na żółtym świetle towarzyszy ograniczenie prędkości wskazane na tablicy świetlnej obok sygnału.
Istnieją również sygnały na wyjeździe ze stacji oraz sygnały pośrednie, zwane odstępowymi, oznaczone literą I z numerem, w zależności od ich liczby. Sygnały odstępowe mają okrągły kształt i są rozmieszczone pionowo, z zielonym światłem dla wolnego toru, żółtym dla ostrzeżenia i czerwonym dla zatrzymania. Niektóre tunele szlakowe nie posiadają sygnałów I, tylko same sygnały wjazdowy i wyjazdowy.
Prosty przebieg linii (większość z nich nie ma odgałęzień) i niewielka ogólna prędkość pozwoliły na częściową automatyzację sterowania składami i zwiększenie częstotliwości do 90 sekund na najbardziej obciążonych liniach. Od lat 70. ruch pociągów w normalnym trybie jest automatyczny na wszystkich liniach oprócz najmniej uczęszczanych (3 bis, 7 bis i 10). Komputer umieszczony na pokładzie pociągu wyznacza jego bieg dzięki informacjom przekazywanym przez kabel ("tapis de pilotage automatique", pot. "grecque") biegnący środkiem toru, zwiększając lub zmniejszając szybkość pociągu w zależności od dozwolonej prędkości (zatrzymanie pociągu na stacji odbywa się automatycznie z marginesem błędu poniżej 50 cm).
Na stacji maszynista dostaje wysłany przez komputer centralny sygnał zezwalający na odjazd w zależności od położenia innych składów na linii i przewidzianej częstotliwości w danym momencie. Po zamknięciu drzwi i otrzymaniu sygnału maszynista uruchamia bieg składu, który dalej odbywa się automatycznie. W każdej chwili możliwy jest także powrót do trybu sterowania ręcznego, w szczególności w przypadku nieprzewidzianych zdarzeń na linii. Od wypadku na stacji Notre-Dame-de-Lorette 30 sierpnia 2000 r. obowiązkowo wykonuje się jeden kurs na sterowaniu ręcznym, zazwyczaj w międzyszczycie wczesnym popołudniem. Ma to na celu podtrzymywanie umiejętności prowadzenia ręcznego u maszynistów.
Linie całkowicie zautomatyzowane.
Na liniach całkowicie zautomatyzowanych, takich jak linia 14 widoczna sygnalizacja jest specyficzna i zredukowana, ponieważ nie jest używana na co dzień. Wyjątkiem są sygnały fioletowe, które oznaczają, że przejazd w trybie ręcznym jest zabroniony bez zezwolenia z centralnej dyspozytorni. Wybór koloru fioletowego zamiast czerwonego, stosowanego na klasycznych liniach, ma na celu uniknięcie lęku wśród pasażerów widzących przez przednią szybę składu, że pociąg przekracza sygnalizator na czerwonym świetle.
Linia posiada dwa równoległe systemy odstępów na szlaku – odstępy klasyczne, wyznaczone przez fizycznie istniejącą sygnalizację i krótsze odstępy „wirtualne” widoczne dla systemu SAET (system automatyzacji eksploatacji pociągów). Dzięki temu możliwe jest zmniejszenie interwału do 85 sekund. Pociągi automatyczne nie przestrzegają sygnalizacji bocznej.
Dla pociągów sterowanych ręcznie wszystkie odstępy wirtualne zawierające się w jednym odstępie klasycznym są zajęte. Dla pociągów automatycznych zajęty jest tylko pierwszy odstęp wirtualny, a reszta klasycznego odstępu jest wolna. Klasyczne odstępy na liniach zautomatyzowanych są stosunkowo długie, gdyż ulepszenia w postaci krótkich odstępów i sygnałów powtarzających są niepotrzebne przy sterowaniu automatycznym, przez co sterowanie ręczne, używane tylko w przypadku awarii, jest na tych liniach mniej efektywne.
Pod koniec 2012 r. nastąpiła całkowita automatyzacja linii 1 po okresie przejściowym rozpoczętym w listopadzie 2011 r. Ze zmianą systemu sterowania na linii wiązała się także, obok instalacji drzwi peronowych i wymiany taboru, przebudowa sygnalizacji.
Jakość usług.
Punktualność.
STIF ocenia punktualność metra na podstawie dwóch wskaźników: liczby pociągów i czasu oczekiwania na pociąg. Oba liczone są w szczycie i podawane w formie procentowego poziomu realizacji przez RATP usług zamówionych przez STIF. Jeśli liczba pociągów w szczycie jest mniejsza niż 95% liczby określonej w umowie, na usługodawcę są nakładane kary, zaś powyżej tego progu przyznaje się gratyfikację. Jej kwota rośnie progresywnie w zależności od osiągniętego wyniku, a po przekroczeniu 96,5% RATP otrzymuje maksymalną przewidzianą sumę. W 2014 r. liczba pociągów w szczycie przekroczyła 100% wymagań nałożonych przez STIF na liniach 1 (100,8%) i 14 (100,5%). Na większości linii przekroczony został próg 96,5%, trzy linie osiągnęły wyniki pomiędzy 95% a 96,5% – 7 i 7 bis (łącznie 96,4%) oraz 5 (96,3%) – a dwie poniżej 95%: 6 (94,5%) i 13 (92,5%). W kategorii czasu oczekiwania próg minimalny wynosi 96,5%, zaś maksymalna gratyfikacja jest przyznawana powyżej 98%. Pod tym względem najlepiej wypadły linie 14 (99,9%) i 1 (99,7%), 5 linii osiągnęło wyniki poniżej 98% – 6, 7, 7 bis, 8 i 9 – a żadna nie spadła poniżej 96,5%.
Satysfakcja pasażerów.
Metro osiąga wyższe wyniki od pozostałych środków komunikacji miejskiej w badaniach poziomu zadowolenia pasażerów przeprowadzanych przez STIF. W 2012 r. poziom ten wynosił dla metra 82,9% (spadek w stosunku w 2004 r., kiedy wynosił 87,2%), wyprzedzając transport naziemny RATP (81,6%), linię tramwajową T4 SNCF (79,6%), sieć kolejową SNCF (78,8%), sieć RER SNCF (76,5%) i sieć RER RATP (75%). Spośród wszystkich mierzonych kategorii (przyjazność otoczenia, dostępność, czystość otoczenia, informacja, punktualność, zarządzanie w sytuacjach kryzysowych, sprzedaż) metro otrzymało najwyższe oceny za informację (94,2%) i przyjazność otoczenia (90,9%). W kategorii informacji (94,2%), punktualności (89%) i zarządzania sytuacjami kryzysowymi (71,4%) wyprzedziło wszystkie pozostałe środki transportu. RATP różnymi sposobami próbuje polepszyć warunki użytkowania metra, zdobywając certyfikaty jakości dla swoich linii i starając się jak najszybciej usuwać zniszczenia taboru i stacji, aby zniechęcić grafficiarzy (codzienne zmywanie graffiti i stosowanie powłok ochronnych). STIF odgrywa w tej kwestii ważną rolę mobilizującą, wyznaczając co roku cele jakościowe wyrażone liczbowo (określone wyniki w kategorii punktualności, czystości, informacji pasażerskiej itd.), przekładające się następnie na nagrody lub kary finansowe.
Czystość.
Czystość w metrze jest dla RATP priorytetem. Codziennie 1 800 pracowników spółki dba o czystość na sieci, a budżet przewidziany na oczyszczanie metra w 2014 r. wynosił 70 mln €.
Higiena.
W czerwcu 2007 r., po emisji filmu dokumentalnego w telewizji Canal+, pojawiły się kontrowersje wokół wysokiego stopnia zanieczyszczenia pyłem w paryskim metrze. Dziennikarki tej stacji dotarły do poufnego raportu RATP wskazującego wysokie stężenie szkodliwego pyłu pochodzącego ze szlifowania szyn w celu zmniejszenia hałasu kół na zakrętach i przy hamowaniu składów. Wyemitowany film, jak również liczne pytania, które następnie się pojawiły, skłoniły RATP do przedstawienia zbieranych danych o jakości powietrza na sieci podziemnej podczas konferencji prasowej 22 czerwca 2007 r.
Poziom stężenia pyłu dopuszczony przez Unię Europejską "Dyrektywą Parlamentu Europejskiego i Rady 2008/50/WE z dnia 21 maja 2008 r. w sprawie jakości powietrza i czystszego powietrza dla Europy" wynosi 50 µg/m³ na dobę nie więcej niż 35 razy w roku kalendarzowym i jest w paryskim metrze stale przekraczany przy wartościach oscylujących między 100 a 150 µg/m³. Jest on wyższy niż w metrze praskim (103 µg/m³), ale niższy niż w berlińskim (147 µg/m³), budapeszteńskim (180 µg/m³), rzymskim (407 µg/m³) czy londyńskim (795 µg/m³). Upowszechnianie się szlifowania elektrycznego pozwala obniżać te wartości.
Jazda bez biletu i przestępczość.
Liczba podróżnych bez biletu spadła z 7,1% w 1991 do 3,9% w 2005 r. W 2012 r. wynosiła jednak ok. 5%, czyli 150 000 przejazdów, co kosztowało RATP blisko 100 mln €. Liczba gapowiczów na sieci naziemnej (autobusy, tramwaje) w dzień powszedni jest około dwukrotnie wyższa niż w metrze.
Kradzieże dokonywane przez kieszonkowców stanowią ponad połowę wszystkich wykroczeń dokonywanych na sieci kolejowej Paryża, zwłaszcza na liniach popularnych wśród turystów (1, 2, 4) i są w 80% popełniane przez obcokrajowców. Pasażerowie ostrzegani są przez głośniki o możliwości kradzieży.
Narodowe Obserwatorium Przestępczości i Ścigania Przestępstw (fr. "Observatoire national de la délinquance et des réponses pénales", ONDRP) opracowało bilans przestępczości w komunikacji szynowej w Île-de-France na podstawie około 20 000 skarg, z których 18 500 dotyczyło kradzieży (13 863 zwykłych kradzieży i 4 653 kradzieży z użyciem siły). Zwykłe kradzieże mają miejsce w 68% przypadków w wewnętrznym Paryżu ("intra-muros"), szczególnie z powodu licznych kradzieży dokonywanych przez kieszonkowców (zwłaszcza telefonów komórkowych, które stanowią 40% kradzieży), podczas gdy odsetek ten wynosi 22,1% na bliskich przedmieściach ("petite couronne"), a 30% na dalszych przedmieściach ("grande couronne"). 17,5% skarg z całej sieci metra dotyczy linii 4 (13,3% kradzieży z użyciem siły, 12,6% zwykłych kradzieży). Linia 1 posiada wysoki odsetek zwykłych kradzieży (11,8%), linia 5 – kradzieży z użyciem siły (10,3%), a linia 13 napaści i gróźb (10,7%). Jedna trzecia skarg dotyczy czynów popełnionych w godzinach 17–21. Agresje mają miejsce przede wszystkich między godz. 21 a 6 (19,2% kradzieży z użyciem siły i 19,1% bezpodstawnych ataków).
Na podstawie próby 6 500 osób ONDRP ustaliła, że 53,6% wnoszących skargi stanowią mężczyźni (58,9% w przypadku kradzieży z użyciem siły i 73,4% w przypadku ataków i gróźb bez kradzieży). Niemal połowa (46,4%) wnoszących skargi to osoby młode poniżej 30 roku życia, z czego 7,1% to niepełnoletni. Średni wiek ofiar wynosi 31 lat.
Strajki.
Zważywszy na ważną rolę metra w transporcie osób w Paryżu, przerwanie pracy przez maszynistów istotnie wpływa na warunki poruszania się po Paryżu, i tak trudne w godzinach szczytu. Strajki w 1995 r., które zrodziły modę na poruszanie się na rolkach, pozostają jednymi z największych w ostatnich dziesięcioleciach. Strajki generalne są rzadsze niż strajki spontaniczne lub częściowe – w następstwie ataku na kontrolera lub maszynistę. W 2007 r. na jednego pracownika przypadało 0,4 dnia strajku, zaś w 2008 r. – 0,18 dnia.
Zapobieganie zalaniom.
Aby zapobiec powodzi takiej jak wielka powódź w Paryżu w 1910 r., w 2001 r. RATP przyjęła Plan Przewidywania Ryzyka Powodzi (fr. "Plan Prévisionnel des Risques d’Inondation", PPRI), umożliwiający mobilizację 1 200 osób do tamowania 475 możliwych miejsc dostawania się wody do sieci podziemnej (wejścia na stacje RATP i RER, wjazdy do tuneli, otwory wentylacyjne, windy itp.) w celu zabezpieczenia 140 km sieci zagrożonych zalaniem. Stan pogotowia ogłasza się w momencie, gdy poziom wody przy moście Austerlitz osiągnie 5,60 m, zaś akcja uszczelniania rozpoczyna się od 6,60 m. Wówczas przewiduje się zamknięcie linii 1 od "Château de Vincennes" do "Charles de Gaulle – Étoile", a 24 h później – linii 8 i kolejnych według z góry ustalonego planu. Umowa z przedsiębiorstwami z Val-de-Marne przewiduje do dyspozycji RATP 70 000 pustaków, 20 000 worków zaprawy, 9 000 legarów i 250 betoniarek, jak również aluminiowe grodze i inne regulowane zabezpieczenia.
Wypadki i incydenty.
Mimo dużej liczby przewożonych pasażerów, od 1930 r. nie było w paryskim metrze wypadku, w którym zginąłby podróżny.
Wypadki.
W historii metra w Paryżu było niewiele wypadków. Najpoważniejszy z nich miał miejsce w początkach istnienia sieci:
Samobójstwa.
Samobójstwa i zgony osób, które spadły na tory, nazywane przez RATP eufemistycznie „poważnymi wypadkami podróżnych” (fr. "accident grave de voyageur"), wywołują liczne przerwy w ruchu, które obniżają regularność usług i często wywołują niezadowolenie pasażerów, a także mogą pociągnąć za sobą traumę u świadków wydarzenia. W 2011 r. w paryskim metrze zginęły 23 osoby, a 7738 zostało rannych. Łącznie miało miejsce 71 prób samobójczych, co oznacza spadek w porównaniu do 2008 r., kiedy zanotowano 195 samobójstw i prób samobójczych. Aby zapobiec wypadkom związanym z obecnością osób na torach, RATP instaluje systemy automatycznie rozsuwanych drzwi peronowych, zapobiegających wtargnięciom lub upadkom na tory. Na torowisku linii 4 wykonano zagłębienie mające zmniejszać ryzyko śmierci w wyniku rzucenia się pod pociąg.
Plany rozwoju.
Sieć metra w wewnętrznym Paryżu ("intra-muros") jest gęsta. Jej rozwój objawia się w modernizacji taboru, wydłużeniach linii (w 2015 r. trwa budowa nowych odcinków linii 4 i 12) czy automatyzacji linii 1, zakończonej pod koniec 2012 r. Głównym przedsięwzięciem na najbliższe lata jest rozbudowa zautomatyzowanych linii w ramach projektu Grand Paris Express – na początku wydłużenie linii 14 na północ, budowa linii obwodowej łączącej departamenty tzw. "małej korony" (Hauts-de-Seine, Sekwana-Saint-Denis i Val-de-Marne), a następnie pozostałych linii projektu.
Podnoszenie częstotliwości.
Aby stawić czoła rosnącemu ruchowi pasażerskiemu w szczycie, wdrażany jest nowy system sterowania pociągami i kontroli ich ruchu. Taki system, nazwany "OCTYS" (wcześniej "OURAGAN") ma umożliwić automatyczne kierowanie pociągiem i tym samym zmniejszenie minimalnego interwału ze 105 do 90 sekund na stacji (czyli 2 minuty w tunelu).
Wprowadzenie tego nowego systemu stałej kontroli prędkości jest dodatkowym środkiem zapewniającym bezpieczeństwo pasażerów i personelu metra. Jest on już stosowany na sieci RER pod nazwą SACEM ("Système d’aide à la conduite, à l’exploitation et à la maintenance", system wspomagania jazdy, eksploatacji i utrzymania) i na większości sieci metra na świecie. Umożliwia on kontrolę prędkości pociągu w czasie rzeczywistym w zależności od typologii linii i pozycji poprzedzającego pociągu.
System ten istnieje w dwóch wersjach:
Na linii 13 wprowadzenie systemu umożliwi podniesienie przepustowości z 38 do 40 pociągów w szczycie, jednak instalacja "OCTYS", początkowo przewidziana na 2007 r., została odroczona do 2011, a następnie do 2013 r. Równolegle rozpoczęła się instalacja systemu automatycznie rozsuwanych drzwi peronowych na północnym odcinku linii w celu lepszej regulacji ruchu pociągów i zwiększenia ich częstotliwości po wdrożeniu "OCTYS".
Przedłużenia istniejących linii.
Przedłużenia planowane i w realizacji.
Sfinansowanie następujących przedłużeń zostało zatwierdzone przez STIF:
Inne przedłużenia zaproponowane przez SDRIF.
Strategia rozwoju regionu Île-de-France (fr. "Schéma directeur de la région Île-de-France", SDRIF) do 2030 r. uchwalona 25 października 2012 r. przewiduje realizację kolejnych przedłużeń:
SDRIF zaproponowany w lutym 2006 r. przewidywał realizację innych przedłużeń do 2030 r., które nie pojawiły się w strategii uchwalonej w 2012 r., czyli najprawdopodobniej zostały przełożone na okres po 2030 r. lub zarzucone:
Grand Paris Express.
Grand Paris Express to projekt przewidujący między innymi przedłużenie linii 14 na północ od Mairie de Saint-Ouen do Saint-Denis Pleyel jako kontynuacja zaplanowanego już przedłużenia od Saint-Lazare oraz na południe od Olympiades do portu lotniczego Paryż-Orly. Ponadto planowana jest budowa linii obwodowej wokół Paryża – linii 15 – jak również trzech dodatkowych linii o numerach 16, 17 i 18. Prace mają być prowadzone wspólnie przez Société du Grand Paris (SGP) i Syndicat des transports d’Île-de-France (STIF).
Wykaz nowych linii w planach:
Wymiana taboru.
Od 2008 r. RATP na dużą skalę wymienia tabor metra w miarę dostaw składów MF 01 na linie 2, 5, a od 2013 r. także 9, gdzie zastąpiły MF 67, jak również dostaw MP 05 na linię 1, co pozwoliło przenieść MP 89 CC z tej linii na linię 4, gdzie zastąpiły MP 59.
16 maja 2013 r. STIF potwierdziła zakup 35 ogumionych składów oznaczonych jako MP 14 na potrzeby przedłużenia linii 14 do "Mairie de Saint-Ouen", jak również opcjonalne rozszerzenie zamówienia do 72 pociągów w kontekście realizacji Grand Paris Express i wydłużenia linii 14 do "Saint-Denis Pleyel" na północy i do portu lotniczego Orly na południu.
30 stycznia 2015 r. RATP, STIF i SGP ogłosiły wybór firmy Alstom jako dostawcy maksymalnie 217 pociągów typu MP 14 na linie 1, 4, 6, 11 i 14. Pierwsze 35 ośmiowagonowych składów, które obsłużą linię 14 na przedłużonej trasie do Saint-Ouen, zostanie dostarczone w 2021 r. Pozostałe przedłużenia będą wyposażane w tabor dostarczony w następnych, opcjonalnych transzach zamówienia.
Rola w kulturze.
W kulturze pojawiają się liczne odniesienia do metra; ono samo również stymuluje rozwój kultury (przestrzeń dla wykonawców muzycznych, inspiracja dla poezji itd.).
Literatura.
Paryskie metro pojawia się w wielu działach literackich, takich jak "Le tout sur le tout" Henriego Caleta, "Les faux frères" Paula Guimarda czy "Dzienniki" Franza Kafki, w których wyjaśnia, że metro jest dla obcokrajowca okazją, by nabrał przeświadczenia, że przeniknął istotę Paryża. Wielu innych autorów wspomina o metrze: Louis Aragon, Jean Cocteau, Jacques Prévert, Claude Roy, Robert Desnos, Léon-Paul Fargue czy Marcel Allain w serii Fantomas, gdzie bohater tytułowy ukrywa skład metra nr 126 między stacjami "Anvers" i "Barbès – Rochechouart" (w powieści "Fantômas vole des blondes").
Metro jest również motywem przewodnim pierwszej książki francuskiego autora Lorànta Deutscha pod tytułem "Métronome, l’histoire de France au rythme du métro parisien" poświęconej historii Francji i Paryża. W lutym 2011 r. ukazała się zaś książka "Métro parisien, petits plaisirs du soir et du matin" Juliena Lootensa, w której pojawia się wiele szczegółów z historii paryskiego metra: liczba pasażerów, historie linii, ceny biletów od początku istnienia sieci, anegdoty na temat budowy. Rodolphe Macia, maszynista metra na linii 2 opisuje swoje doświadczenia w książce "Je vous emmène au bout de la ligne, tribulations et secrets d’un conducteur de métro".
Jacques Jouet, członek grupy literackiej OuLiPo, odwołuje się do paryskiego metra w swojej twórczości, zwłaszcza w "poèmes de métro" (wierszach z metra). Jest to gatunek poezji polegający na pisaniu wiersza podczas przejazdu metrem z punktu A do punktu B – w trakcie jazdy pociągu poeta układa jeden wers, który następnie, podczas postoju pociągu na stacji, zapisuje. Nie można układać wersów w trakcie postoju, ani zapisywać ich w czasie jazdy, a w momencie przesiadki na inną linię należy rozpocząć nową strofę. Ostatni wers jest zapisywany na peronie stacji docelowej. W ten sposób wiersz liczy tyle linijek, ile stacji liczyła podróż (minus stacja początkowa), i tyle strof, ile liczyła linii. 18 kwietnia 1996 r., na podstawie trasy obliczonej przez matematyka Pierre’a Rosenstiehla, Jacques Jouet w ciągu jednego dnia od 5:30 do 21:00 przemierzył całą sieć metra w Paryżu, zatrzymując się na wszystkich stacjach z minimalną liczbą przesiadek i przejazdów przez to samo miejsce. Jednocześnie układał "poème de métro" – rezultatem jest składający się z 48 strof i blisko 500 wersów wiersz "Frise du métro parisien", wydany przez OuLiPo w 1998 r.
Pochodząca z wiersza "Couleurs d’usine" Pierre’a Béarna fraza "métro, boulot, dodo" ("metro, robota, lulu"), opisująca monotonię codziennego rytmu życia paryżan, od lat 50. weszła na stałe do języka francuskiego.
Również RATP wspiera poezję, umieszczając teksty wielkich autorów na stacjach metra. Spółka organizuje także konkursy poetyckie, a zwycięskie wiersze są eksponowane na peronach i w pociągach metra oraz na stronie internetowej RATP. Stacja "Saint-Germain-des-Prés" na linii 4 co roku przekształcana jest w wystawę tomików poezji, a same wiersze są wyświetlane na ścianach stacji za pomocą projektorów.
Muzyka.
Muzycy w metrze.
Obecność wykonawców muzycznych w metrze paryskim jest długą tradycją, jednak dopiero od 1997 r. granie w korytarzach jest regulowane przez RATP w ramach struktury Espace Métro Accords (EMA) i nie jest dostępne dla wszystkich.
W celu uniknięcia niedogodności dla pasażerów, artyści chcący zdobyć publiczność lub zarabiać graniem w metrze, muszą stawić się na przesłuchanie przed jury Espace Métro Accords. Jeśli przejdą je pomyślnie, dostają kartę muzyka EMA, którą muszą mieć przy sobie podczas działalności artystycznej w metrze. Wykonawcy mają zakaz grania na peronach i w pociągach, muszą także przestrzegać zasad korzystania z przestrzeni.
Ten mechanizm ogranicza pole do popisu amatorom, ponieważ celem RATP jest zaprezentowanie pasażerom jak najlepszych wykonawców. Tradycja grania w metrze od zawsze (także dziś) pozwalała licznym wykonawcom zadebiutować przed publicznością. Od momentu powstania do EMA wpłynęło ponad 10 tys. kandydatur, zorganizowano ponad 4 tys. przesłuchań i akredytowano ponad 3 tys. muzyków. Przesłuchania odbywają się dwa razy w roku (w marcu/kwietniu i wrześniu/październiku), a liczba akredytacji rocznie wynosi ok. 350.
Dzięki partnerom RATP w ramach systemu EMA najbardziej utalentowani wykonawcy z metra mają możliwość trafienia na sceny popularnych festiwali w Île-de-France, takich jak "Jeunes talents" czy "Solidays", oraz "Art Rock" w Saint-Brieuc.
Metro w piosence.
Metro jest tematem licznych piosenek, takich jak "Le Poinçonneur des Lilas" Serge’a Gainsbourga, "Le métro" Léo Ferrégo, "Métro" Yves’a Montanda, "Y’a d’la joie" de Charles’a Treneta, "Le Métro de Paris" Édith Piaf, "Bercy Madeleine" Pierre’a Perreta, "Métro c’est trop" zespołu Téléphone, "Mon Métro" piosenkarza Anisa czy "Métro" zespołu Java. Ponadto teledysk do piosenki "Un autre monde" (1986 r.) zespołu Téléphone został nakręcony na linii 6. W 2000 r. wydany został album "Châtelet les Halles" Florenta Pagny, a tytułowy utwór doczekał się coveru w wykonaniu zespołu Les Stentors. W teledysku "Ma direction" grupy hip-hopowej Sexion d'Assaut z 2012 r. pojawiają się sceny nakręcone w pociągu linii 6.
W lipcu i sierpniu 2009 r. teksty artystów występujących na festiwalu Rock en Seine 28 i 30 sierpnia 2009 w Parku Saint-Cloud były pokazywane wewnątrz pociągów metra i RER. W latach 2009–2014 przy okazji wspomnianego festiwalu nazwa stacji "Duroc" na linii 10 była zmieniana na tydzień na "Du rock" (jest to gra słów wykorzystująca homofonię między nazwiskiem generała Duroka, do którego odwołuje się nazwa stacji, i sformułowaniem "du rock", które znaczy „trochę rocka” lub po prostu „rock”).
Kino.
Paryskie metro jest istotnym elementem filmów "Wrota nocy" (fr. "Les Portes de la nuit", Marcel Carné, 1946), "Metro" (fr. "Subway", Luc Besson, 1985), "Strach nad miastem" (fr. "Peur sur la ville", Henri Verneuil, 1975) czy "La Grosse Caisse" (Alex Joffé, 1965). Metro pojawia się również w filmach "Samuraj" (fr. "Le Samouraï", Jean-Pierre Melville, 1967), "Zła krew" (fr. "Mauvais sang", Leos Carax, 1986), "Amerykański przyjaciel" (fr. "L’Ami américain", Wim Wenders, 1977) czy "À bout portant" (Fred Cavayé, 2010).
Nieczynna stacja metra "Porte des Lilas – Cinéma" na łączniku między liniami 3 bis i 7 bis została zaadaptowana przez RATP na studio filmowe. Jest ona używana przy kręceniu filmów i reklam, co jest trudne przy normalnym ruchu na czynnych stacjach, ponieważ nocna przerwa techniczna jest za krótka, by przygotować plan zdjęciowy. Wystrój stacji, a w szczególności tablice z nazwą, są dostosowane do potrzeb realizowanego filmu. Wśród filmów, które kręcono na stacji "Porte des Lilas – Cinéma", są m.in. "Amelia" (filmowa stacja "Abbesses"), "Une époque formidable...", "Les Rois mages" czy "Zakochany Paryż".
"Zazie w metrze" (ekranizacja powieści Raymonda Queneau "Zazi w metrze", reż. Louis Malle, 1960) i "Ostatnie metro" (François Truffaut, 1980) odwołują się do paryskiego metra w tytułach, ale pojawia się ono w tych filmach jedynie symbolicznie.
Numizmatyka.
Numizmatyka uczciła metro w Paryżu emisją medali, jak np.:
Gry komputerowe.
Stacje metra w Paryżu pojawiają się w grach komputerowych "Battlefield 3" i "Battlefield 4".
Fenomen królika RATP.
Królik Serge, zwany również królikiem RATP (fr. "lapin RATP") lub królikiem z paryskiego metra ("lapin du métro parisien"), to fikcyjna postać pojawiająca się na naklejkach na drzwiach pociągów od końca lat 70. Ma za zadanie ostrzegać podróżnych, a w szczególności dzieci, przed ryzykiem przycięcia rąk przez drzwi podczas otwierania.
Rysunek postaci ewoluował z czasem, od 2000 r. królik jest ubrany w żółty komplet. Od momentu jego powstania został zaadaptowany także na innych sieciach metra we Francji, na przykład w Lille.
Królik RATP stał się obiektem różnych przeróbek, zwałaszcza „antyreklam”, ale doczekał się również wersji humorystycznych, niekiedy niecenzuralnych. Z biegiem lat zagościł w kulturze popularnej i podobnie jak slogan "Mind the gap" z metra w Londynie, znalazł się na licznych produktach codziennego użytku, takich jak magnesy czy t-shirty.

</doc>
<doc id="440262" url="https://pl.wikipedia.org/wiki?curid=440262" title="Samuel Maciejowski">
Samuel Maciejowski

Samuel Maciejowski herbu Ciołek (ur. 15 stycznia 1499(?), zm. 26 października 1550) – biskup chełmski od 1539, płocki od 1541, biskup krakowski od 19 kwietnia 1546, mimo objęcia biskupstwa krakowskiego nie oddał urzędu kanclerza wielkiego koronnego. Powodowało to ostrą krytykę ze strony szlachty, oburzonej łączeniem poważnych urzędów w jednym ręku. Kanonik sandomierski, kanonik krakowski w 1530, kanonik gnieźnieński w 1532, kanonik kielecki, proboszcz w Gołębiu, sekretarz wielki koronny od 1537, sekretarz królewski. Zygmunta I Starego od 1532.
Życiorys.
Syn kasztelana czechowskiego i lubelskiego Bernarda i Jadwigi z Podlodowskich. Brat Stanisława (marszałka koronnego), Bernarda (kasztelana lubelskiego i radomskiego) i Urszuli za Janem Leżeńskim. Brat stryjeczny Mikołaja Maciejowskiego.
Karierę rozpoczynał w 1518 jako notariusz w kancelarii króla Zygmunta I Starego. W 1522 został przez biskupa Piotra Tomickiego wysłany na studia do Padwy. W latach 1522–1524 studiował filozofię i retorykę. W latach 1524–1530 dalsze studia kontynuował w Bolonii. Po przyjęciu święceń kapłańskich w 1530 został kanonikiem krakowskim. Był posłem Zygmunta I Starego na sejmik województwa krakowskiego w Proszowicach w latach: 1534 i 1538.
W 1539 został podkanclerzym koronnym.
Stronnik króla Zygmunta Augusta. Kiedy na sejmie ważyły się losy potajemnie zawartego ślubu króla z Barbarą Radziwiłłówną, biskup Maciejowski opowiedział się za sakramentalną ważnością tego małżeństwa. Jako biskup krakowski dbał o poziom wykształcenia kleru, był zwolennikiem łagodnego postępowania wobec innowierców. W 1546 nakazał przeprowadzić wizytację diecezji, która w zamyśle przynajmniej, miała ograniczyć wpływy reformacji, ale z racji na łagodność biskupa cel ten nie został osiągnięty. Zwołał synod diecezjalny w 1547 do Wiślicy. Niestety, uchwały tego synodu nie zachowały się w dokumentach.
Z jego inicjatywy wybudowano w 1547 rezydencję na Białym Prądniku, gdzie gromadził wokół siebie uczonych i poetów. Atmosferę tych naukowych i literackich dysput oddał w "Dworzaninie polskim" Łukasz Górnicki, zatrudniony jako pisarz w kancelarii biskupa. Sam Maciejowski był doskonałym znawcą łaciny i greki. Przebudował na swoje mauzoleum grobowe kaplicę Matki Boskiej Śnieżnej w katedrze wawelskiej, spoczywa w niej wraz ze swoim bratankiem, również biskupem krakowskim, Bernardem Maciejowskim.

</doc>
<doc id="440268" url="https://pl.wikipedia.org/wiki?curid=440268" title="Pointa">
Pointa



</doc>
<doc id="440273" url="https://pl.wikipedia.org/wiki?curid=440273" title="Mount Vernon (Wirginia)">
Mount Vernon (Wirginia)

Mount Vernon – jednostka osadnicza (ang.: "census-designated place") w hrabstwie Fairfax w stanie Wirginia w USA. Położenie geograficzne - 38°43'31"N, 77°6'26"W, powierzchnia 21,8km², z których 19,7km² przypada na grunty, a 2,1km² (9.51%) na wody śródlądowe. Według amerykańskich statystyk z roku 2000 zamieszkana była przez 28.582 osób: znajdowało się tam wówczas 10.575 gospodarstw domowych ("households") i 7.487 rodzin ("families").
W pobliżu Mount Vernon znajduje się rodzinny dom George'a Washingtona, zachowany do dziś w formie muzeum.

</doc>
<doc id="440282" url="https://pl.wikipedia.org/wiki?curid=440282" title="Żeń-szeń prawdziwy">
Żeń-szeń prawdziwy



</doc>
<doc id="440284" url="https://pl.wikipedia.org/wiki?curid=440284" title="Seroxat">
Seroxat



</doc>
<doc id="440285" url="https://pl.wikipedia.org/wiki?curid=440285" title="Paroxetyna">
Paroxetyna



</doc>
<doc id="440286" url="https://pl.wikipedia.org/wiki?curid=440286" title="Paxil">
Paxil



</doc>
<doc id="440287" url="https://pl.wikipedia.org/wiki?curid=440287" title="Paxtin">
Paxtin



</doc>
<doc id="440288" url="https://pl.wikipedia.org/wiki?curid=440288" title="Spojler (motoryzacja)">
Spojler (motoryzacja)

Spojler, Spoiler (z ang. "spoil – psuć") – wszelkie dodatkowe owiewki, odchylacze opływu, skrzydła nadwozia pojazdu drogowego, mające polepszyć jego własności aerodynamiczne, zmniejszające opór, ustateczniające lub zwiększające nacisk kół na jezdnię. Spojlery służą także wyłącznie jako elementy stylizacji nadwozia.
Z punktu widzenia semantyki poprawne jest jednak używanie określenia spojler tylko w odniesieniu do elementów powodujących oderwanie opływu na tylnej krawędzi dachu lub w pobliżu, co "psuje" opływ, stabilizuje miejsce jego oderwania. Oderwanie zwiększa różnicę ciśnień i opór, jest on jednak mniejszy niż opór wywołany przez turbulencje, które powstałyby bez spojlera. Natomiast odsunięte od nadwozia profilowane płaty, ustawione pod odpowiednim kątem natarcia i wytwarzające siłę nośną skierowaną w dół (typowy przykład to bolidy F1) nie powinny być nazywane „spojlerami”, ale „skrzydłami”. Skrzydła powodują wzrost oporu, lecz zwiększają przyczepność samochodu, co umożliwia wchodzenie w zakręty z większą prędkością. Po raz pierwszy został użyty przez F1 w roku 1968 w modelach Lotus 49 w wersji „B”, Brabham BT26 i Ferrari 312/68 F1.
Wśród tak nazywanych "spojlerów" wyróżniamy, dla samochodów osobowych:
W samochodach ciężarowych owiewki (oprofilowania) dachowe służą do zmniejszania oporów wywołanych wysokim ładunkiem znajdującym się za kabiną.
Elementy takie są najczęściej zbudowane z trwałych i lekkich materiałów, m.in. z włókna węglowego, duraluminium.

</doc>
<doc id="440290" url="https://pl.wikipedia.org/wiki?curid=440290" title="Rexetin">
Rexetin



</doc>
<doc id="440292" url="https://pl.wikipedia.org/wiki?curid=440292" title="Rafael Scharf">
Rafael Scharf

Rafael Felix Scharf (ur. 18 czerwca 1914 w Krakowie, zm. 16 września 2003 w Londynie) – dziennikarz, działacz na rzecz dialogu polsko-żydowskiego, drukarz.
Życiorys.
Uczęszczał do hebrajskiej szkoły podstawowej. W 1936 ukończył studia prawnicze na Uniwersytecie Jagiellońskim. Po studiach pracował jako dziennikarz, publikując w prasie syjonistycznej artykuły na tematy społeczne i polityczne. W 1938 wyjechał do Anglii, gdzie uzyskał obywatelstwo brytyjskie. Pracował jako londyński korespondent krakowskiego „Nowego Dziennika” i studiował ekonomię w London School of Economics. W czasie II wojny światowej był żołnierzem Armii Brytyjskiej (służył w piechocie, potem w brytyjskim wywiadzie). Po wojnie pracował w jednostce przygotowującej procesy zbrodniarzy wojennych. Był współzałożycielem „The Jewish Quarterly” oraz jednym z założycieli Instytutu Spraw Polsko-Żydowskich w Oxfordzie, a także wieloletnim wiceprezesem Międzynarodowego Stowarzyszenia im. Janusza Korczaka. Napisał książkę "Co mnie i Tobie Polsko? Eseje bez uprzedzeń", która opublikowana została w 1997 przez Valentine Mitchell w Wielkiej Brytanii oraz przez Fundację Judaica w Polsce.

</doc>
<doc id="440299" url="https://pl.wikipedia.org/wiki?curid=440299" title="A8 (Unia Europejska)">
A8 (Unia Europejska)

A8 (ang. "the A8 countries") – grupa ośmiu krajów Europy kontynentalnej (są to kraje Europy Środkowej i Wschodniej), które są członkami UE od 1 maja 2004 roku (poza Cyprem i Maltą). Nazwa pochodzi grupy od określenia angielskiego "Accession countries". Kraje te nie były pełnymi członkami porozumień w sprawie swobodnego przepływu pracowników. Dla krajów tych przewidziane zostały okresy przejściowe w dostępie do rynku pracy zgodnie z modelem "2+3+2".
Są to: 

</doc>
<doc id="440306" url="https://pl.wikipedia.org/wiki?curid=440306" title="Skald">
Skald

Skald – poeta dworski, którego działalność była związana z dworami skandynawskich lub islandzkich władców w czasach wikingów, który to tworzył oraz wykonywał ustne wersje tego, co obecnie znamy jako poezję staronordycką. Wykonywanie utworów obejmowało także grę aktorską i skaldowie wcielali się w trakcie śpiewów we władców czy wojowników. Poeci z tej grupy podróżowali od dworu do dworu witani jako honorowi goście, gdzie w zamian za śpiew dostawali podarunki takie jak pierścienie lub klejnoty, czasami też zapłata była pieniężna. Do końca XII wieku chrześcijaństwo oraz rosnące rozpowszechnienie pisma sprawiły, że ta oralna forma sztuki zaginęła.
W XII wieku Snorri Sturluson spisał "Eddę młodszą", dzięki której zachowane zostały elementy sztuki skaldów, będącej w momencie tworzenia "Eddy" u progu zaginięcia w niepamięci. Wiele pieśni zachowało się także w "Heimskringli" Sturlussona. 
Techniczne wymagania poematów skaldycznych były porównywalne do wymagań skomplikowanych form wierszowych uprawianych przez walijskich bardów i irlandzkich filidów. Także tematyka była podobna i obejmowała panegiryki na cześć władców i arystokratów lub opisy ich czynów bitewnych. Z kolei królowie i szlachetnie urodzeni byli nie tylko inteligentnymi i chętnymi odbiorcami tej sztuki, ale także sami jej autorami.
W Szwecji oraz Islandii tradycyjnie nawet współcześnie mianem skalda określa się każdego poetę.
Poezja skaldów.
Większość wierszy nordyckich z czasów wikingów można zaliczyć do dwóch form: eddycznej i skaldycznej. Wiersz eddyczny był zwykle prosty tak jeśli chodzi o treść, styl, jak i o metrum. Opisywał przeważnie historie mityczne i bohaterskie. Wiersz skaldyczny z kolei miał skomplikowaną strukturę i tworzony był jako hołd dla konkretnego jarla lub króla.
Autorstwo.
Większość utworów skaldów, co rzadkie w przypadku utworów pochodzących z tych czasów, można przypisać konkretnym autorom i to z dużym prawdopodobieństwem. Wielu skaldów było osobami bardzo wpływowymi i posiadającymi władzę, więc ich życiorysy uznawano za warte spisania. O randze skaldów świadczy też, że za pierwszego skalda uznawany był Odyn, najważniejszy z nordyckich bogów.
Metrum.
Skaldowie tworzyli swoje utwory w różnych wariantach i dialektach języka staronordyjskiego. Głównym środkiem formalnym była aliteracja, prawie zawsze w postaci strofy "dróttkvætt" (nazywanej też "dworskim" lub "pańskim metrum"). Strofa ta w uproszczeniu składała się z ośmiu wersów ze średniówką po szóstej sylabie i rządziła się dosyć skomplikowanymi dodatkowymi zasadami rytmicznymi.
Kenningi.
Utwory skaldów zawierały dużą ilość "kenningów", stałych metafor używanych w większości utworów poetyckich w północnej Europie tych czasów. Kenningi stanowiły środek stylistyczny, który wywoływał określone wyobrażenie, a jednocześnie wpasowywał się dobrze w aliteracyjną połowę wersu wymaganą przez dróttkvætt. Istotnie wyższe techniczne wymagania formy skaldycznej sprawiały, że tego rodzaju środki musiały być nagromadzone w dużej ilości, aby utwór świadczył o umiejętnościach autora i był bogaty w gry słowne. Wyobrażenia te jednak stawały się niezrozumiałe, przynajmniej dla tych, którzy nie chwytali aluzji, które były z nimi związane.
Ważniejsi skaldowie.
Do ważniejszych skaldów należą:

</doc>
<doc id="440307" url="https://pl.wikipedia.org/wiki?curid=440307" title="Ariowist">
Ariowist

Ariowist, Ariovistus (zm. 54 p.n.e.) – wódz germański, określany w źródłach jako "rex Germanorum" (łac. król Germanów). Prawdopodobnie przewodził związkowi plemion Swebów.
Około 71 p.n.e. przekroczył Ren wezwany przez celtyckich Sekwanów do pomocy przeciwko Eduom, których pokonał w 61 p.n.e., osiedlając się następnie w Galii i okupując część kraju Sekwanów. Pokonał buntujących się Eduów i Sekwanów w bitwie pod Magetobrigą (celt. "duża twierdza"). Rzymianie nakazali królowi Germanów wycofanie się z kraju Eduów, co też Ariowist uczynił, prosząc, aby go uznano za przyjaciela Rzymu. W 59 p.n.e. na wniosek Cezara uznany przez Senat Rzymu za "rex et amicus" (króla i przyjaciela [ludu rzymskiego]). Związek Ariowista został wzmocniony wojownikami Harudów, Markomanów i Triboków. W 58 p.n.e. Juliusz Cezar zdecydował się jednak na konfrontację z Ariowistem, który został pokonany w bitwie koło dzisiejszej Miluzy, a następnie uszedł za Ren. O dalszych losach Ariowista nie ma wiadomości.

</doc>
<doc id="440308" url="https://pl.wikipedia.org/wiki?curid=440308" title="Mount Vernon (posiadłość)">
Mount Vernon (posiadłość)

Mount Vernon – rezydencja, posiadłość i plantacja pierwszego prezydenta USA, George’a Washingtona, położona nad rzeką Potomak w pobliżu Mount Vernon w hrabstwie Fairfax w stanie Wirginia.
Znajduje się tu także grób Washingtona, jego żony i najbliższej jego rodziny.
W holu jest prezentowany klucz do francuskiej Bastylii.
Od 1960 roku posiadłość jest jednym z narodowych pomników historycznych Stanów Zjednoczonych ("National Historic Landmark").

</doc>
<doc id="440309" url="https://pl.wikipedia.org/wiki?curid=440309" title="Siła pływowa">
Siła pływowa

Siła pływowa – siła działająca na ciało rozciągłe znajdujące się w polu sił o różnej wartości lub kierunku w różnych punktach ciała. Najczęściej kojarzona z polem grawitacyjnym.
Siła pływowa pojawia się wtedy, gdy siła grawitacji zmienia się znacznie na długości ciała. Część ciała, znajdująca się bliżej źródła siły (najczęściej jakiegoś ciała niebieskiego – gwiazdy, planety, księżyca, czarnej dziury itp.), jest przyciągana silniej, niż średnio całe ciało, a część ciała bardziej odległa od źródła siły najsłabiej. Jednocześnie ciało jako całość doznaje przyspieszenia grawitacyjnego odpowiadającemu średniemu przyciąganiu grawitacyjnemu. Odchylenie siły grawitacyjnej od średniej siły grawitacyjnej określane jest jako siła pływowa.
Odpowiada za różnorodne zjawiska, w tym pływy morskie i atmosferyczne, obrót synchroniczny ciał niebieskich, tworzenie systemów pierścieni planetarnych, rozciąganie ciał, w skrajnych przypadkach przechwytywanie atmosfery i rozpad ciał niebieskich gdy znajdą się blisko innych ciał.
Opis matematyczny.
Siłę pływową wzdłuż prostej łączącej oba ciała można w przybliżeniu formula_1 opisać wzorem:
Największą wartość siła pływowa osiąga gdy ciała maksymalnie zbliżą się. Przy powyższych założeniach formula_3 odpowiadających zbliżeniu niewielkiego ciała do dużego, odległość ciał jest niewiele większa od promienia dużego ciała, przyjmuje postać:
gdzie:
Siła pływowa zmienia się bardzo szybko (sześciennie) wraz z odległością, najsilniej działa przy względnie niewielkich odległościach od ciał o dużej gęstości. Siła wzrasta liniowo wraz z odległością od środka ciała ("r" w liczniku), co np. sprawia, że siły pływowe działają silnie na atmosfery ciał, co przy zbliżeniu się ciał (Granica Roche’a) prowadzi do porwania atmosfery ciała o mniejszej gęstości przez ciało o większej masie lub gęstości np. w układach kataklizmicznych.
Przykłady działania sił pływowych.
Miejscem największego działania sił pływowych jest najbliższe otoczenie czarnej dziury. Każde ciało znajdujące się w jej pobliżu prędzej czy później powinno zostać rozerwane na drobne części, teoretycznie nawet cząstki. Podobny efekt może wystąpić w pobliżu gwiazd neutronowych, które także mają bardzo dużą gęstość.
Kometa Shoemaker-Levy 9 zbliżając się do Jowisza została rozerwana przez siły pływowe. Fragmenty znajdujące się bliżej planety spadły z większym przyspieszeniem niż te bardziej od niej odległe.
Mniej ekstremalnym przykładem są pierścienie Saturna. Siły pływowe powstrzymują materiał w nich zawarty przed uformowaniem się w księżyce pod wpływem wzajemnego przyciągania grawitacyjnego cząstek.
Najbardziej nam znanym efektem działania sił pływowych są pływy morskie. Są one spowodowane przyciąganiem Księżyca (w mniejszym stopniu także Słońca) i ruchem obrotowym Ziemi. Wody oceanów będące wzdłuż osi Ziemia-Księżyc, doznają największej siły skierowanej w górę, która wywołuje "wybrzuszenie" powierzchni wody w skali całego oceanu. W wyniku ruchu obrotowego Ziemi wybrzuszenie to nie jest na linii Ziemia-Księżyc, a opóźnia się.
Wewnątrz ciała podlegającego sile pływowej, w którym w wyniku tej siły następuje przemieszczanie się części płynnych ciała niebieskiego, powstaje tarcie pływowe. Powoduje ono utratę energii kinetycznej układu ciał, generując ciepło. Dzięki niemu, na księżycu Jowisza Io występuje olbrzymia aktywność wulkaniczna; na dużo mniejszym lodowym księżycu Saturna, Enceladusie, współcześnie czynne są gejzery. 
Przenoszenie momentu pędu i energii kinetycznej z powodu tarcia pływowego oraz odkształcenie pływowe Księżyca są przyczynami obrotu synchronicznego, co oznacza, że jest on zawsze obrócony tą samą stroną do Ziemi. Moment pędu obrotu Ziemi i obiegu Księżyca wokół niej pozostaje stały, a skutkiem sił pływowych moment pędu z ruchu obrotowego Ziemi jest przenoszony na ruch obiegowy Księżyca.

</doc>
<doc id="440311" url="https://pl.wikipedia.org/wiki?curid=440311" title="Hotel Westin">
Hotel Westin



</doc>
<doc id="440313" url="https://pl.wikipedia.org/wiki?curid=440313" title="Fim Tower">
Fim Tower



</doc>
<doc id="440318" url="https://pl.wikipedia.org/wiki?curid=440318" title="Stanisław Kaczkowski">
Stanisław Kaczkowski

Stanisław Kaczkowski (ur. 11 listopada 1783, zm. 19 kwietnia 1855 w Bełchatowie) – polski ziemianin, prawnik, działacz polityczny, pisarz i historyk amator, członek opozycji kaliskiej w Sejmie Królestwa Polskiego, wolnomularz. Właściciel dóbr chojeńskich oraz bełchatowskich w XIX wieku.
Życiorys.
Ród Kaczkowskich herbu Świnka wywodził się z Kaczek (pomiędzy Dobrą a Turkiem) w dawnej ziemi sieradzkiej. Stanisław urodził się w Ochlach k. Widawy z Józefa i Bogumiły z Chrzanowskich. Nauki pobierał w konwikcie pijarów na Żoliborzu oraz w szkole Francuza Rougeta. W latach 1801-1802 odbył studia prawnicze we Frankfurcie nad Odrą.
W 1808, w czasach Księstwa Warszawskiego minister Feliks Franciszek Łubieński powołał go na zastępcę prokuratora przy Trybunale Kaliskim, później został prezesem Rady Powiatowej w Sieradzu i członkiem Rady Wojewódzkiej w Kaliszu. Po ożenku ze spadkobierczynią dóbr Chojne, Izabellą Babską h. Radwan osiadł w tym majątku.
Był deputowanym z okręgu sieradzkiego na Sejm Królestwa Polskiego w 1820, 1825 i 1830. Jego ojciec, Józef, był również aktywny politycznie. Stanisław Kaczkowski należał do opozycji kaliskiej braci Wincentego i Bonawentury Niemojowskich. Ich polityczne koncepcje wzbogacił ideami ekonomicznymi o konieczności rozwoju handlu i zakładania fabryk.
W Kaliszu wydał "Rzut oka na Żydów" (1816) i "Myśli o handlu naszym" (1818). Postulował równouprawnienie Żydów i ich uaktywnienie zawodowe. W 1820 r. podpisał petycję by dobra rządowe sprzedawać wyłącznie chłopom i drugą w sprawie zakazu sprowadzania materiałów angielskich i wzięcia pod ochronę rodzimego przemysłu włókienniczego. W Chojnem 10–11 kwietnia 1825 grupa posłów opozycji kaliskiej odbyła naradę w sprawie przeciwdziałania decyzji króla Aleksandra I Romanowa o zniesieniu jawności obrad Sejmu. Działania Kaczkowskiego sprawiły, że 23 lutego 1826 w Chojnem aresztowali go carscy żandarmi i przewieźli do byłego klasztoru karmelitów w Warszawie.
Po 23 dniach zwolniono go. Kaczkowski przeniósł się do Bełchatowa i zajął urządzaniem majątku przejętego po bracie. W okresie powstania listopadowego przeciwstawiał się dyktaturze gen. Józefa Chłopickiego, krytycznie oceniał działania rządu powstańczego i armii. W proteście złożył mandat poselski i wrócił do Chojnego, skąd nadzorował także majątek w Bełchatowie. Kilka lat po upadku powstania przekazał Bełchatów synowi Ludwikowi, sam zaś pozostał w Chojnem, gdzie oddał się pasji pisarskiej. Po śmierci żony w 1846 roku, przeniósł się do dóbr bełchatowskich, gdzie rezydował do końca życia. Pozostawił po sobie 45 pozycji bibliograficznych: skończonych utworów i traktatów, notatek, pamiętników itp. Wśród nich naczelne miejsce zajmuje sprawa sejmu Królestwa.
Był członkiem loży wolnomularskiej Hesperus w 1818/1819 roku.
Większość rękopiśmiennej spuścizny Kaczkowskiego jest w posiadaniu Uniwersytetu Jagiellońskiego w Krakowie. Część prac ukazała się drukiem, np. "Krzyżacy a Polska. Wspomnienia historyczne" (Poznań 1845), "Rozprawy tyczące się pierwszych dziejów Polski" (Poznań 1847). W Krakowie (nakładem córki) w 1883 r. ukazały się trzytomowe "Dzieła". W latach 1918-1939 wydano 3 tomy klasycystycznych poezji Kaczkowskiego: "Ballady", "Obóz Wallensteina", "Na nutę Horacego". 
Zmarł w Bełchatowie 19 kwietnia 1855 roku. Pozostawił dwóch synów i dwie córki.

</doc>
<doc id="440319" url="https://pl.wikipedia.org/wiki?curid=440319" title="Ruchy izostatyczne">
Ruchy izostatyczne

Ruchy izostatyczne dotyczą pionowego ruchu płyt litosfery lub ich części. Powstają w wyniku zaburzenia równowagi izostatycznej spowodowanej przez zmiany obciążenia skorupy ziemskiej, np. przez lądolód. Skorupa, dążąc do równowagi, wykonuje pionowe ruchy względem leżących obok siebie mas. Teoria izostazji została wprowadzona pod koniec XIX wieku przez amerykańskiego geofizyka C.E. Duttona.
Z rozmieszczeniem, a głównie rozpłaszczeniem kontynentów związane były również wyższe geologicznie poziomy mórz i oceanów. Im bardziej lądy są wypiętrzone, tym niższy jest poziom oceanu. Kontynenty co najmniej dwa razy zebrały się razem i podzieliły .
Ruchy izostatyczne są powodowane przyczynami zewnętrznymi, które doprowadzają do zaburzenia równowagi izostatycznej, w jakiej znajduje się sztywna litosfera unosząc się na plastycznej astenosferze. Do takich przyczyn możemy zaliczyć rozwój i zanik lądolodów, akumulację osadów w zbiornikach oceanicznych.
Podnoszeniu ulegają:
Obniżeniu:
Są dwa mechanizmy ruchu płyt:
Zakres ruchów izostatycznych zbadany dla okolic Wielkich Jezior Ameryki Północnej wynosi więcej niż 200 m. Przy czym obszar tych jezior znajdował się prawie na linii pomiędzy podnoszącym się a opadającym terenem, więc na krańcach płyty zasięg zmian powinien być większy.

</doc>
<doc id="440334" url="https://pl.wikipedia.org/wiki?curid=440334" title="Kościół Il Gesù">
Kościół Il Gesù



</doc>
<doc id="440335" url="https://pl.wikipedia.org/wiki?curid=440335" title="Il Gesù">
Il Gesù



</doc>
<doc id="440338" url="https://pl.wikipedia.org/wiki?curid=440338" title="Sōseki Natsume">
Sōseki Natsume

 – pisarz japoński okresu Meiji, twórca nowoczesnej powieści japońskiej, autor utworów obyczajowych i psychologicznych, poezji, esejów oraz krytyki literackiej. Jeden z najwybitniejszych pisarzy japońskich XX wieku. Tworzył również w języku chińskim.
Natsume urodził się w Babashicie, w dzielnicy Ushigome, w Edo. Był najmłodszym synem naczelnika Babashity. Po nastaniu okresu Meiji stanowisko naczelnika dzielnicy zostało zlikwidowane i rodzice Kinnosukego popadli w kłopoty finansowe, w wyniku czego oddali syna rodzinie o nazwisku Shiobara. W wieku ośmiu lat został on odesłany do domu rodzinnego, ale boleśnie przeżywał samotność niechcianego dziecka.
Edukację rozpoczął w szkole podstawowej, gdzie pobierał nauki w tradycji klasyków chińskich. Opanował także japoński martwy język literacki. Po skończeniu szkoły podstawowej uczęszczał do prywatnej szkoły, która również specjalizowała się w nauczaniu klasyków chińskich. Świadomy anachroniczności tego kierunku zainteresował się językiem angielskim. Naukę tego języka rozpoczął w wieku szesnastu lat.
Studiował literaturę angielską na Uniwersytecie Cesarskim w Tokio. Po ukończeniu studiów otrzymał posadę nauczyciela w tokijskim liceum (1883 r.). W 1895 r. opuścił Tokio i rozpoczął pracę w szkole średniej w Matsuyama na Sikoku. W 1896 r. przeniósł się do Kumamoto na Kiusiu, gdzie poślubił najstarszą córkę sekretarza Izby Parów – Kyōko. Następnie od 1900 r. kontynuował naukę w Anglii jako stypendysta Ministerstwa Edukacji, po czym w 1903 r. został wykładowcą literatury na macierzystym uniwersytecie (stanowisko to objął po popularnym wówczas Lafcadio Hearnie) oraz nauczycielem w I Liceum Państwowym w Tokio.
Pierwszą powieść, "Jestem kotem", napisał za namową Kyoshiego Takahamy (1874–1959), poety i redaktora czasopisma „Hototogisu” (jap. kukułka, nazwa magazynu i grupy poetów). Pierwsze opowiadanie z cyklu "Jestem kotem" powstało w 1904 r., ale nie spodobało się ono Takahamie. Po gruntownych zmianach zostało opublikowane na łamach „Hototogisu” w styczniu 1905 r. Natsume nie zamierzał pisać dalszego ciągu, ale Takahama i czytelnicy nakłonili go do kontynuacji.
Od 1907 r., po objęciu stanowiska kierownika działu literackiego gazety Asahi Shimbun, poświęcił się wyłącznie twórczości literackiej jako powieściopisarz i eseista, zyskując sławę jednego z najwybitniejszych pisarzy Japonii nowożytnej. Głównym motywem jego dzieł jest samotność człowieka we współczesnym świecie, niemożność znalezienia pełnego zrozumienia nawet u ludzi najbliższych.

</doc>
<doc id="440346" url="https://pl.wikipedia.org/wiki?curid=440346" title="Walenty Dymek">
Walenty Dymek

Walenty Dymek (ur. 31 grudnia 1888 w Połajewie, zm. 22 października 1956 w Poznaniu) – polski biskup rzymskokatolicki, biskup pomocniczy poznański w latach 1929–1946, arcybiskup metropolita poznański w latach 1946–1956.
Życiorys.
Jego rodzicami byli rolnik Jan Dymek oraz Michalina z Mielcarków. W okresie nauki w gimnazjum należał do takich organizacji jak Towarzystwo Tomasza Zana czy Związek Młodzieży Polskiej „Zet”. Po ukończeniu gimnazjum w Rogoźnie rozpoczął studia filozoficzno-teologiczne w Poznaniu i Gnieźnie. Był członkiem Ligi Narodowej. W 1912 otrzymał święcenia kapłańskie, po których został skierowany jako wikariusz do Ostrzeszowa. W 1916 przeniesiono go do Poznania na stanowisko sekretarza generalnego Związku Katolickich Robotników Polskich i jednocześnie redaktora czasopisma tegoż związku „Robotnik”. W tym okresie brał też aktywny udział w działalności Związku Spółek Zarobkowych.
Podczas powstania wielkopolskiego był członkiem Wydziału Wykonawczego Rady Ludowej miasta Poznania. W tym też okresie współorganizował Narodowe Stronnictwo Ludowe. W 1920 został kanonikiem przy kolegiacie św. Marii Magdaleny. W latach 1922–1927 należał do zarządu Towarzystwa Obrony Społecznej, które walczyło z ubóstwem. W 1924 został sekretarzem generalnym Caritas. Rozwinął wówczas szeroką działalność dobroczynną, szczególnie na rzecz biedoty miasta Poznania. Razem z ks. Narcyzem Putzem w latach 1925–1929 zasiadał w Radzie Miasta Poznania. W okresie międzywojennym wykładał również socjologię w poznańskim seminarium.
W 1929 otrzymał sakrę biskupią z rąk kardynała Augusta Hlonda, zostając biskupem pomocniczym archidiecezji poznańskiej oraz jej wikariuszem generalnym. W 1930 przeszedł do kapituły metropolitalnej, gdzie doszedł do urzędu prepozyta.
27 listopada 1929 został odznaczony Krzyżem Komandorskim Orderu Odrodzenia Polski.
Podczas II wojny światowej został internowany w obrębie Ostrowa Tumskiego, a w styczniu 1943 przeniesiono go do plebanii kościoła Matki Boskiej Bolesnej na Łazarzu. Zastępując nieobecnego w kraju prymasa Augusta Hlonda, wysyłał do Watykanu raporty dotyczące prześladowań Kościoła i Polaków. Potwierdzeniem jego statusu zastępcy prymasa było mianowanie go w 1942 administratorem apostolskim dla polskich katolików w Reichsgau Wartheland, jednak tytułu tego nigdy nie używał ze względu na niewydanie przez władze niemieckie statutu dla Kościoła polskiego. Współpracował również z Delegaturą Rządu na Kraj. W okresie wojennym był inwigilowany przez gestapo – na terenie plebanii parafii Matki Boskiej Bolesnej odkryto po wojnie niemieckie podsłuchy.
W 1945 został arcybiskupem tytularnym, a 4 marca 1946 – na prośbę prymasa Augusta Hlonda – papież Pius XII wyniósł biskupa Dymka do godności arcybiskupiej, doceniając jego niezłomność w czasie okupacji. Po rozwiązaniu istniejącej od 1821 unii personalnej pomiędzy metropoliami poznańską i gnieźnieńską został arcybiskupem metropolitą poznańskim. Od maja 1946 do września 1946 był pełniącym obowiązki sekretarza generalnego Episkopatu Polski. W 1953 przewodniczył obradom episkopatu, jednak nie przyjął stanowiska przewodniczącego, pozostając członkiem komisji głównej oraz przewodniczącym komisji duszpasterskiej. W okresie powojennym był rozpracowywany przez aparat bezpieczeństwa PRL, jednak nie został jego współpracownikiem.
Zmarł 22 października 1956. Został pochowany w poznańskiej katedrze.
Arcybiskupa upamiętnia płyta epitafijna w kaplicy św. Marcina w poznańskiej bazylice archikatedralnej, wystawiona z inicjatywy jego następcy arcybiskupa Antoniego Baraniaka, a także popiersie obok kościoła pw. św. Jana Vianneya na poznańskim Sołaczu. Od 2004 arcybiskup Walenty Dymek patronuje też 4-kilometrowej arterii w Poznaniu, będącej przedłużeniem ulicy abp. Antoniego Baraniaka i ciągnącej się od Chartowa do Kobylepola.

</doc>
<doc id="440347" url="https://pl.wikipedia.org/wiki?curid=440347" title="Reichsgau Wartheland">
Reichsgau Wartheland



</doc>
<doc id="440349" url="https://pl.wikipedia.org/wiki?curid=440349" title="Bert Van Marwijk">
Bert Van Marwijk



</doc>
<doc id="440350" url="https://pl.wikipedia.org/wiki?curid=440350" title="Markus Mosse">
Markus Mosse

Mojżesz Markus Mosse (ur. 3 sierpnia 1808 w Märkisch Friedland, zm. 10 listopada 1865 w Grodzisku Wielkopolskim) – lekarz pochodzenia żydowskiego.
Od lat 30. XIX wieku był lekarzem w Grodzisku Wielkopolskim. 
W czasie Wiosny Ludów stał na czele oddziału powstańczego, który stoczył walkę z oddziałami pruskimi chcącymi przejąć kontrolę nad Grodziskiem Wielkopolskim.
Miał synów: Rudolfa i Alberta.

</doc>
<doc id="440352" url="https://pl.wikipedia.org/wiki?curid=440352" title="Jerzy Albrecht Denhoff">
Jerzy Albrecht Denhoff

Jerzy Albrecht Denhoff (lub równoważnie Doenhoff) herbu Dzik (ur. 7 kwietnia 1640, zm. 16 marca 1702) – kanclerz wielki koronny, biskup kamieniecki w latach 1685–1687, przemyski w latach 1689–1701 i krakowski w latach 1701–1702, prepozyt płockiej kapituły katedralnej w latach 1693–1701, kanonik krakowski, kustosz poznańskiej kapituły katedralnej w latach 1671–1676, kanonik poznańskiej kapituły katedralnej w 1671 roku, kanonik kapituły katedralnej chełmińskiej, administrator opactwa witowskiego.
Życiorys.
Był synem Zygmunta i Teresy Anny Ossolińskiej. Odbył studia teologiczne w kolegium jezuickim w Rzymie. Deputat kapituły katedralnej poznańskiej na Trybunał Główny Koronny w 1671 roku. W 1686 roku został biskupem kamienieckim, w 1687 osobistym kanclerzem królowej Marii Kazimiery. W 1690 został biskupem przemyskim. W 1688 mianowany kanclerzem wielkim koronnym.
Po ujawnieniu ateizmu Kazimierza Łyszczyńskiego domagał się dla niego kary śmierci. Był początkowo stronnikiem Marysieńki, później skłaniał się w stronę stronnictwa profrancuskiego. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. W czasie elekcji po śmierci Jana III Sobieskiego, w 1697 popierał kandydaturę księcia Contiego. Jako kanclerz wysłał do Ludwika XIV pismo zawiadamiające o wyborze księcia na króla Polski. 5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. Był elektorem Augusta II Mocnego z ziemi lwowskiej i przemyskiej w 1697 roku i z jego rąk otrzymał w 1701 biskupstwo krakowskie. Biskupem krakowskim był zaledwie pół roku. Pochowany został w rodzinnej kaplicy na Jasnej Górze w Częstochowie (był ostatnim pochowanym tam członkiem rodu).

</doc>
<doc id="440354" url="https://pl.wikipedia.org/wiki?curid=440354" title="Trapezunt">
Trapezunt



</doc>
<doc id="440366" url="https://pl.wikipedia.org/wiki?curid=440366" title="Blaszkoskrzelne właściwe">
Blaszkoskrzelne właściwe

Blaszkoskrzelne właściwe (Eulamellibranchiata), blaszkoskrzelne (Eulamellibranchia) – podgromada morskich i słodkowodnych małży o parzystych skrzelach, których nici są połączone mostkami. Obejmuje większość współcześnie występujących gatunków, ok. 18 000, w tym wszystkie, poza omułkiem jadalnym, małże występujące w Polsce. 
Eulamellibranchiata mają silnie rozbudowane, parzyste, blaszkowate skrzela. W budowie filamentów (nitek skrzelowych) wyróżniana jest skierowana ku dołowi gałąź zstępująca oraz biegnąca ku górze gałąź wstępująca. Zarówno filamenty, jak i gałęzie łączą się ze sobą poprzecznymi mostkami tworząc blaszki skrzelowe. Zamek muszli jest różnie wykształcony, o prostej budowie – zwykle tworzą go zęby główne i boczne, czasem zęby są zredukowane lub zamka brak. Mięśnie zwieracze dwa lub ich brak.
W tylnej części ciała występują syfony lub otwory syfonalne. 
Blaszkoskrzelne zamieszkują wody słone i słodkie na całej kuli ziemskiej. W Polsce odnotowano występowanie 33 gatunków.
Systematyka.
W zależności od wykształcenia zamka i muszli podgromadę dzieli się na 4 grupy o randze taksonomicznej zależnej od autora podziału:
W alternatywnych klasyfikacjach Eulamellibranchia jest pomijany.

</doc>
<doc id="440368" url="https://pl.wikipedia.org/wiki?curid=440368" title="Wojciech Żurek">
Wojciech Żurek

Wojciech Hubert Żurek (ur. 1951 w Bielsku-Białej) – polski fizyk specjalizujący się w fizyce kwantowej, pracownik naukowy Los Alamos National Laboratory.
Życiorys.
Absolwent I Liceum Ogólnokształcącego im. Mikołaja Kopernika w Bielsku-Białej. W 1974 ukończył studia Międzyresortowym Instytucie Fizyki i Techniki Jądrowej na Akademii Górniczo-Hutniczej im. Stanisława Staszica w Krakowie, a następnie wyjechał do Stanów Zjednoczonych, gdzie kontynuował pracę badawczą i naukową. Doktoryzował się w 1979 na University of Texas at Austin. Dwa lata pracował w Kalifornijskim Instytucie Technologicznym, później zaczął pracę w Los Alamos National Laboratory. Od 1991 do 1996 prowadził grupę astrofizyki teoretycznej, współpracował także z Instytutem Santa Fe oraz Instytutem Fizyki Teoretycznej Uniwersytetem Kalifornijskim w Santa Barbara. Na tej uczelni współorganizował programy naukowe ("Kwantowa koherencja i dekoherencja" oraz "Komputery kwantowe i chaos").
Wojciech Żurek specjalizuje się w dziedzinie fizyki kwantowej, fizyki statystycznej i astrofizyce. W 1982 Wojciech Żurek, William Wootters i Denis Dieks udowodnili twierdzenie o zakazie klonowania, wskazując, że nie można wykonać idealnej kopii nieznanego stanu kwantowego (no-cloning theorem).
Odznaczenia i wyróżnienia.
W 2012, "za wybitne osiągnięcia w pracy naukowo-badawczej na rzecz rozwoju fizyki, za wspieranie międzynarodowej współpracy naukowej", odznaczony Krzyżem Komandorskim Orderu Odrodzenia Polski. W 2005 wyróżniony Nagrodą Humboldta, a w 2009 został laureatem głównego odznaczenia Polskiego Towarzystwa Fizycznego – Medalu Mariana Smoluchowskiego.

</doc>
<doc id="440371" url="https://pl.wikipedia.org/wiki?curid=440371" title="Leki cytostatyczne">
Leki cytostatyczne

Leki cytostatyczne, cytostatyki, leki przeciwnowotworowe, leki cytotoksyczne – grupa substancji naturalnych i syntetycznych używanych w chemioterapii nowotworów, działająca toksycznie na komórki nowotworowe charakteryzujące się szybkimi podziałami. Leki te uszkadzają jednak także inne szybko dzielące się, zdrowe komórki (szpik kostny, błony śluzowe, komórki włosów), stąd częste są działania niepożądane takie jak: anemia, nudności i wymioty, łysienie. Cytostatyki mają wąski indeks terapeutyczny. 
Leki cytostatyczne w ramach chemioterapii są stosowane jako samodzielna metoda leczenia lub w sposób skojarzony, szczególnie z metodami chirurgicznymi, radioterapią i hormonoterapią. Mogą poprzedzać zasadniczą metodę leczenia jako leczenie neoadiuwantowe lub uzupełniać je w ramach leczenia adiuwantowego.
Ogólna zasada działania cytostatyków polega na zaburzaniu cyklu komórkowego i powodowaniu śmierci komórki lub zahamowaniu jej rozwoju i podziałów. Skuteczność leczenia zależy od stopnia w jakim populacja komórek nowotworowych zostanie zniszczona. Zwykle podczas jednej chemioterapii stosuje się kilka leków z różnych grup cytostatyków. Powoduje to zwiększenie skuteczności leczenia. Leki dobiera się tak, aby miały różny mechanizm działania (zabijały komórkę różnymi sposobami) i jednocześnie inne działania niepożądane, dzięki czemu unika się nasilenia tych samych efektów toksycznych.
Ciągle trwają badania kliniczne nad nowszymi cytostatykami, które działają bardziej swoiście (wybiórczo) i są mniej toksyczne od leków starszej generacji. Dużą rolę odgrywają skuteczne leki przeciwwymiotne (np. ondansetron, aprepitant) i poprawiające czynność szpiku G-CSF.
Działania niepożądane (wspólne dla wszystkich grup).
Wszystkie grupy leków cytotoksycznych wykazują działanie toksyczne na zdrowe, szybko dzielące się komórki organizmu. Występują zatem:
Grupy cytostatyków.
Działanie cytostatyków może polegać na:
Podstawieniu atomu wodoru w DNA rodnikiem alkilowym, co powoduje alkilowanie DNA hamujące podział komórek oraz przyłączeniu rodnika alkilowego do atomu azotu w cząsteczce guaniny. Działanie niektórych leków alkilujących polega także dodatkowo na blokowaniu enzymów odpowiedzialnych za naprawę DNA (pochodne nitrozomocznika, np. karmustyna, lomustyna, fotemustyna), dakarbazyna działa dodatkowo jako antymetabolit purynowy. Leki alkilujące nie są swoiste dla fazy cyklu komórkowego, ale najsilniej działają w fazie S. Do najgroźniejszych powikłań odległych w terapii tymi lekami należy możliwość wystąpienia wtórnych nowotworów. Często powodują także bezpłodność.
Dochodzi do rozpadu mikrotubul (tak działają alkaloidy Vinca: winblastyna, winkrystyna i winorelbina) lub ich stabilizacji, jak w przypadku taksanów (paklitaksel, docetaksel). Inhibitory mitozy są fazowo specyficzne, działają w fazie M, taksany dodatkowo w fazie G2. Groźnym objawem ubocznym tej grupy leków jest ich neurotoksyczność, szczególnie w przypadku winkrystyny, a także toksyczne działanie na układ pokarmowy i oddechowy.
Dochodzi do hamowania aktywności enzymów potrzebnych do dalszej replikacji DNA. Do tej grupy zalicza się: pochodne kamptotecyny (irynotekan i topotekan), jako blokery I topoizomerazy oraz lignany (etopozyd i tenipozyd), jako blokery II topoizomerazy. Do najgroźniejszych powikłań należą wtórne białaczki, szczególnie w przypadku etopozydu i tenipozydu.
Dochodzi bądź do stabilizacji DNA poprzez utworzenie niemożliwej do rozplecenia spirali (antracykliny), bądź do przecięcia nici DNA (bleomycyna), bądź również do efektu alkilującego (mitomycyna). Jest to więc grupa cytostatyków najmniej jednolita pod względem działania na komórki nowotworu. Antybiotyki mają szerokie działanie przeciwnowotworowe. Do groźnych działań ubocznych należą: uszkodzenie mięśnia sercowego (antracykliny), uszkodzenie płuc (bleomycyna). 
Dochodzi bądź do zahamowania reakcji enzymatycznych, które umożliwiają podział komórek nowotworowych (inhibitory tetrahydrogenazy folianowej; metotreksat, ralitreksed, pemetreksed), bądź wbudowania do struktury DNA jako fałszywy budulec, poprzez łudzące podobieństwo w budowie chemicznej do prawdziwego; tak działają antymetabolity pirymidynowe (cytarabina, gemcytabina) oraz purynowe (fludarabina, chlorodeoksyadenozyna). Antymetabolity mogą także działać poprzez zablokowanie wbudowania cząsteczki, niezbędnej do syntezy DNA, jak np. fluorouracyl. Najgroźniejszym objawem niepożądanym w przypadku antymetabolitów jest uszkodzenie szpiku (szczególnie nasilone w przypadku analogów purynowych). Wszystkie antymetabolity są swoiste dla fazy S cyklu komórkowego. Do zalet leczenia antymetabolitami należy to, że (z wyjątkiem cytarabiny) względnie rzadko wywołują silne dolegliwości ze strony przewodu pokarmowego.
Zagrożenia dla personelu medycznego.
Stosowanie leków cytostatycznych, będących zwykle związkami toksycznymi i rakotwórczymi, stanowi zagrożenie dla personelu medycznego. M.in. stwierdzono skażenie tymi substancjami środków ochrony osobistej pielęgniarek. W 2013 roku Pan American Health Organization i Światowa Organizacja Zdrowia opublikowały rekomendacje dotyczące bezpieczeństwa pracy z cytostatykami.

</doc>
<doc id="440377" url="https://pl.wikipedia.org/wiki?curid=440377" title="Mendele Mojcher Sforim">
Mendele Mojcher Sforim

Mendele Mojcher Sforim (, właśc. Szolem Jakow Abramowicz; ur. 2 stycznia 1836 w Kopylu, zm. 8 grudnia 1917 w Odessie) – najstarszy z klasyków nowoczesnej literatury jidysz, jeden z pionierów nowożytnej literatury hebrajskiej.
Życiorys.
Urodził się 2 stycznia 1836 w Kopylu. Jego pierwszym nauczycielem był ojciec, od którego otrzymał tradycyjną edukację, kształcił się również w jesziwach w okolicach Kopyla. W 1854 przeniósł się do Kamieńca Podolskiego, gdzie uczył się rosyjskiego, niemieckiego oraz matematyki. Został popularyzatorem haskali. Tamże zadebiutował w piśmie „Ha-Mag(g)id” (hebr. Kaznodzieja) artykułem "List o wychowaniu" (1856). W 1858 przeprowadził się do Berdyczowa, a w 1869 do Żytomierza – po krytyce skorumpowanych żydowskich elit Berdyczowa przedstawionej w "Miszpat Szalom" (hebr. "Sąd pokoju"). W Żytomierzu pracował jako rabin w szkole rabinackiej.
W 1881 przeprowadził się do Odessy, gdzie kierował żydowską szkołą religijną (Talmud Torą) i związał się z ruchem odrodzenia narodowego. Był członkiem "Chibat Syjon" propagując syjonizm. W 1905 wyjechał na dwa lata do Genewy, uciekając przed pogromami żydowskimi. Zmarł w Odessie 8 grudnia 1917.
Twórczość.
Początkowo pisał po hebrajsku, a w latach 70. XIX w. w jidysz (mając na uwadze szerokie dotarcie do czytelników posługujących się tym językiem), po czym powrócił do hebrajskiego, tłumacząc na ten język te swoje dzieła, które powstały w jidysz. W swych utworach posługiwał się satyrą i groteską, krytykując małomiasteczkową żydowską mentalność oraz ukazując realia życia na prowincji. Poddawał również krytyce elity żydowskie. Bohaterami czynił ludzi biednych i z kłopotami, których ukazywał w sposób tragiczno-komiczny.
Jest uważany za „dziadka” nowoczesnej literatury jidysz, gdyż jako pierwszy pisarz doszedł do ujednolicenia języka jidysz ponad dialektami.
Wybrane dzieła.
Ponadto w latach 1899–1912 pracował nad "Szlojme reb Chaims" ("Szlojme, syn pana Chaima") oraz nad nieukończonymi wspomnieniami " Ba-jamim ha-hem" ("W owe dni").

</doc>
<doc id="440380" url="https://pl.wikipedia.org/wiki?curid=440380" title="Machiny miotające">
Machiny miotające



</doc>
<doc id="440381" url="https://pl.wikipedia.org/wiki?curid=440381" title="Portale/systemy nowej generacji">
Portale/systemy nowej generacji



</doc>
<doc id="440385" url="https://pl.wikipedia.org/wiki?curid=440385" title="Radio Łódź">
Radio Łódź

Radio Łódź – regionalna rozgłośnia Polskiego Radia w Łodzi, z siedzibą przy ul. Narutowicza 130.
Dysponuje czterema studiami emisyjnymi (A1, A2, A3, A4) oraz trzema studiami nagrań (studio S1 im. Henryka Debicha, S2 i S3). Posiada studio w Sieradzu oraz kilkoro korespondentów regionalnych (w województwie łódzkim).
Nadajniki w Sieradzu, Wieluniu i Wieruszowie emitują inną wersję programu niż nadajnik łódzki, zwaną Radiem Łódź nad Wartą.
1 stycznia 2021 Radio Łódź uruchomiło kulturalno-muzyczny kanał Radio Łódź Extra, który był dostępny na multipleksie radia cyfrowego (DAB+) oraz w internecie i zawiesił on swoją działalność w nocy z 3 na 4 kwietnia 2022 roku w związku z oszczędnościami spowodowanymi niewystarczającą ilością środków przekazanych stacji przez KRRiT.
Słuchalność.
Według badania Radio Track (wykonane przez Millward Brown SMG/KRC) za okres grudzień-maj 2021/2022, wskaźnik udziału w rynku słuchalności Polskiego Radia Łódź wyniósł 2,3 proc., co dało tej stacji 15. pozycję w łódzkim rynku radiowym.
Odbiór analogowy.
Całodobowo na falach UKF:
Odbiór cyfrowy.
Od 1 października 2014 roku podstawowej wersji rozgłośni można słuchać na radioodbiornikach naziemnej radiofonii cyfrowej DAB+.
Historia.
2 lutego 1930 przy ul. Inżynierskiej 14 rozpoczęła regularną pracę, jako siódma w kraju, Radiowa Stacja Przekaźnikowa o mocy 1,65 kW, transmitująca program ogólnopolski, na falach średnich w paśmie 233,8 m.
1 maja 1931 zespół pracowników Radiowej Stacji Przekaźnikowej w Łodzi podjął decyzję o nadawaniu w przerwach pomiędzy programami ogólnokrajowymi własnych lokalnych audycji informacyjnych.
2 lutego 1933 Dyrekcja Naczelna Polskiego Radia w Warszawie przyznała Łodzi oficjalne prawo nadawania programów lokalnych. Od tej pory łódzkie Radio mogło emitować w ciągu roku „72 audycje”, na które złożą się „felietony, odczyty i inne formy audycyjne”.
15 kwietnia 1937 odbyła się uroczystość wmurowania aktu erekcyjnego pod „najnowocześniejszy w Polsce i w Europie” gmach radiowy, wzniesiony przy ul. Gabriela Narutowicza 130.
W 1993 Rozgłośnia Polskiego Radia w Łodzi została przekształcona w spółkę skarbu państwa.
17 maja 2013 nastąpiło uroczyste odsłonięcie nowego logo Radia Łodź. Poprzednie logo obowiązywało od 1992 roku.
Od 22 grudnia 2016 odcinek ulicy Ludwika Krzywickiego biegnący obok siedziby Radia Łódź nosi nazwę Henryka Debicha, wieloletniego dyrygenta i dyrektora Orkiestry Rozrywkowej Polskiego Radia i Telewizji w Łodzi. 18 stycznia 2017 odsłonięto tablicę pamiątkową na budynku radia upamiętniającą dyrygenta. Na uroczystości byli m.in. prezydent Łodzi Hanna Zdanowska oraz rodzina i znajomi dyrygenta.
Radio Łódź miało wkład w rozwój sceny klubowej (za sprawą audycji „Nocny Trans” Adama Kołacińskiego) i rockowej (w studiu Radia nagrywało wiele znanych polskich zespołów). W studiu im. Debicha w latach 90. odbywały się koncerty z serii "Bez prądu".
Orkiestry Radia Łódź.
Pierwszą łódzką etatową orkiestrą radiową była Orkiestra Mandolinistów pod dyrekcją Edwarda Ciukszy (1945-1971).
Drugą etatową orkiestrą łódzkiej rozgłośni Polskiego Radia była Orkiestra Rozrywkowa Polskiego Radia i Telewizji w Łodzi (1950-1991) kierowana przez większość czasu przez Henryka Debicha.
W 2009 roku powstała Radiowa Filharmonia New Art, z którą Polskie Radio Łódź współpracowało w latach 2009–2010. Umowa o współpracy i wzajemnym bezgotówkowym świadczeniu usług została zawarta między Radiem Łódź i reprezentującą orkiestrę Polską Fundacją Promocji Kultury Muzycznej. Podstawę Radiowej Filharmonii New Art stanowiła orkiestra smyczkowa z akordeonem i fortepianem. Koncert inauguracyjny odbył się 15 listopada 2009 w studiu koncertowym Polskiego Radia Łódź S1 im. Henryka Debicha. Z dniem 28 stycznia 2011 współpracę zakończono.

</doc>
<doc id="440389" url="https://pl.wikipedia.org/wiki?curid=440389" title="Szolem Alejchem">
Szolem Alejchem

Szolem Alejchem (), właśc. Salomon Rabinowicz (ur. 2 marca 1859 w Perejasławiu, zm. 13 maja 1916 w Nowym Jorku) – żydowski pisarz, jeden z klasyków literatury pięknej w języku jidysz.
Pozostawił po sobie spuściznę składającą się z czterdziestu tomów. Wiele utworów przetłumaczonych zostało na wszystkie główne języki świata. Jego twórczość obejmuje powieści, zbiory opowiadań, dramaty, komedie, nowele, humoreski, felietony, książki dla dzieci. Utwór najbardziej znany to "Dzieje Tewji Mleczarza" ("Tewje der Milchiker"), na podstawie którego powstał głośny musical "Skrzypek na dachu". Charakterystyczne dla utworów Szolema Alejchema są liczne wątki autobiograficzne, a także scenki z życia mieszkańców Kasrylewki – wymyślonego przez niego typowego żydowskiego miasteczka. Humor, ironia, sarkazm, ale także zrozumienie natury ludzkiej i znajomość ludzkich losów – oto cechy stylu, które przysporzyły pisarzowi popularności. Swą karierę literacką rozpoczynał (podobnie jak wielu innych pisarzy jidysz) od twórczości w języku hebrajskim.
Życiorys.
Urodził się jako syn Nachuma (syna Wewika i Mindy Rabinowiczów) oraz Chai Ester (córki Mojsze Jose Hamarnika i Gitł). Szolem Nochem Wewiks spędził dzieciństwo w małym miasteczku Woronka. Mając 13 lat wrócił z rodzicami do Perejasławia, gdzie posłano go do rosyjskiej szkoły państwowej. Naukę w gimnazjum ukończył mając 17 lat. W roku 1877 został w Zofiówce prywatnym nauczycielem Gołdy, córki Elimelecha Łojewa (żydowskiego właściciela ziemskiego). Był związany z rosyjskim ruchem asymilatorskim, później z syjonistami, pełnił także powierzoną mu przez władze carskie funkcję rabina w Łubnie. Przez pewien czas pracował jako zarządca posiadłości fabrykanta cukru. Tego typu posada była warunkiem, pod jakim Łojew wyraził zgodę na małżeństwo córki z byłym korepetytorem. Ślub odbył się 12 maja 1883 roku (z małżeństwa tego urodziło się sześcioro dzieci: m.in. malarz Norman Raeben i pisarka Lili Kaufman).
Po śmierci teścia Szolem Alejchem w 1887 roku wyprowadził się z rodziną do Kijowa, gdzie za pieniądze uzyskane ze sprzedaży ziemi uruchomił kantor handlu płodami rolnymi i papierami wartościowymi. 
Pozycja i posiadany majątek umożliwiły mu, oprócz działalności handlowej i pisarskiej, prowadzenie również działalności wydawniczej. Od 1888 roku przez krótki czas wydawał rocznik literacki "Di Jidisze Folksbibliotek" ("Żydowska Biblioteka Ludowa"), na którego łamach debiutował m.in. Icchok Lejb Perec. 
Rok 1888 uważa się za symboliczną datę narodzin nowoczesnej literatury jidysz, choć wcześniej od wielu wieków, a od początku XIX wieku dość intensywnie, rozwijało się piśmiennictwo w tym języku.
W październiku 1890 roku w wyniku niewłaściwych inwestycji Szolem Alejchem stracił cały posiadany majątek i, w obawie przed wierzycielami, wyjechał poza granice Rosji. Przez dłuższy czas podróżował po Europie, przebywając m.in. w Paryżu i Wiedniu. Powrócił do Rosji po spłacie długów przez rodzinę i zajął się wyłącznie działalnością pisarską.
W 1903 roku przeżył pogrom Żydów w Kiszyniowie.
W roku 1908, w trakcie podróży (cykl spotkań autorskich), doznał zapaści w Baranowiczach i dwa miesiące przebywał w tamtejszym szpitalu. Stwierdzono nawrót gruźlicy, Szolem Alejchem wyjechał więc na kurację do Włoch, na Riwierę. Sześć kolejnych lat spędził w różnych miejscowościach uzdrowiskowych.
Po wybuchu I wojny światowej wraz z częścią rodziny wyemigrował do Stanów Zjednoczonych. Mieszkał w Nowym Jorku, na Lower East Side na Manhattanie. Zmarł 13 maja 1916 roku, pochowany został na cmentarzu Mount Carmel w Queens.
Pseudonim "Szolem Alejchem" oznacza mniej więcej "Dzień dobry" – jest to tradycyjne pozdrowienie w jidysz (dosł. ‘pokój na was!’). W początkowym okresie rozwoju nowoczesnej literatury jidysz wielu pisarzy decydowało się na pisanie pod pseudonimem. Jidysz – język, którym mówiło wiele milionów Żydów w Europie Środkowo-Wschodniej – był uznawany przez wykształconych pisarzy, szczególnie zwolenników Haskali, żydowskiego oświecenia, za język niepełny, żargon, język kobiet i ludzi niewykształconych, mimo że piśmiennictwo w jidysz liczyło sobie już wiele wieków. Również Szolem Jankew Abramowicz, nazywany dziadkiem nowoczesnej literatury jidysz, znany jest pod pseudonimem Mendele Mojcher Sforim. Dopiero rewolucja zapoczątkowana przez tych pisarzy zmieniła postrzeganie języka jidysz i dała początek wielobarwnej, niezwykle zróżnicowanej nowoczesnej literaturze jidysz.
Szolem Rabinowicz, zwany wnukiem literatury jidysz (za ojca uznano Icchoka Lejba Pereca), to mitotwórca literatury jidysz – on sam stworzył legendę o dziadku Mendelem i wnuku Szolemie Alejchemie – tworząc tym samym narrację założycielską literatury jidysz. Problematykę tę oraz zagadnienia kulturowej roli pseudonimu w literaturze jidysz porusza Dan Miron w swoich pracach o Abramowiczu i Rabinowiczu.
Uwaga techniczna: W zapisach bibliograficznych i innych należy stosować zapis "Szolem Alejchem" lub "Szolem-Alejchem". Wszelkie "Sz. Alejchem" lub samo "Alejchem" to zapisy błędne.

</doc>
<doc id="440393" url="https://pl.wikipedia.org/wiki?curid=440393" title="Wielki Dział (Roztocze)">
Wielki Dział (Roztocze)

Wielki Dział (390,4 m n.p.m.) – do niedawna był uznawany za najwyższy szczyt polskiego Roztocza. Obecnie drugi pod względem wysokości po Długim Goraju.
Przez Wielki Dział przebiega zielony szlak turystyczny Szlak im. św. Brata Alberta z Narola do Horyńca-Zdroju, związany z działalnością i życiem św. Brata Alberta Chmielowskiego i bł. Bernardyny Marii Jabłońskiej, urodzonej w Pizunach koło Narola.

</doc>
<doc id="440398" url="https://pl.wikipedia.org/wiki?curid=440398" title="Stosunki antagonistyczne">
Stosunki antagonistyczne



</doc>
<doc id="440399" url="https://pl.wikipedia.org/wiki?curid=440399" title="Mann gegen Mann">
Mann gegen Mann

Mann gegen Mann – utwór niemieckiej grupy Rammstein, pochodzący z piątego albumu zespołu, wydanego w 2005 roku "Rosenrot". Singiel został wydany 3 marca 2006 roku. Piosenkę promował teledysk w reżyserii Jonasa Akerlunda. Członkowie zespołu występują w nim nadzy, ich narządy płciowe zasłaniają jedynie ich instrumenty muzyczne. Wokalista Till Lindemann ubrany jest w długie skórzane buty oraz skórzany pas. W teledysku pojawia się kilkudziesięciu nagich kulturystów.

</doc>
<doc id="440400" url="https://pl.wikipedia.org/wiki?curid=440400" title="Onoterapia">
Onoterapia

Onoterapia – odmiana hipoterapii lub samodzielna dyscyplina z dziedziny zooterapii. Zwierzęciem, które wykorzystuje się w onoterapii jest osioł ("Equus asinus asinus"), jedno z najwcześniej udomowionych zwierząt jucznych, używanych czasami jako zwierzę pociągowe lub wierzchowe. W onoterapii sporadycznie wykorzystuje się też muły i ośliki.
Cechy osłów przydatne w terapii.
Pomimo naturalnych podobieństw do konia, osioł ma cechy, które szczególnie predestynują go do pracy z dziećmi. Są to:
Zastosowanie onoterapii.
Onoterapia zalecana jest dla osób z wielorakimi zaburzeniami i uszkodzeniami. W terapii mogą brać udział dzieci z:

</doc>
<doc id="440404" url="https://pl.wikipedia.org/wiki?curid=440404" title="Icchok Lejb Perec">
Icchok Lejb Perec

Icchok Lejb Perec lub Icchok Lejbusz Perec (; ur. 20 maja 1851 albo 18 maja 1852 w Zamościu, zm. 3 kwietnia 1915 w Warszawie) – polski i żydowski pisarz, jeden z głównych twórców literatury jidysz, adwokat i działacz społeczny. Zajmował się również krytyką literacką i teatralną.
Życiorys.
Urodził się w Zamościu w rodzinie żydowskiej, jako syn Jehudy Pereca (1825–1898) i Rywki z domu Lewin (1828–1914). Bogata twórczość literacka Pereca obejmuje poezję, prozę (głównie nowele), dramaturgię i publicystykę. Pisał w języku jidysz, hebrajskim i polskim. Już za życia uznano go za klasyka literatury żydowskiej, przede wszystkim z powodu świetnych nowel.
Perecowie pochodzili z odłamu sefardyjskich Żydów (wyodrębnionego w Hiszpanii). Pod koniec XVI wieku osiedlili się w Zamościu. Icchok Lejb Perec ukończył cheder i jeszibot, a w domu uzupełniał wykształcenie o świecką literaturę (w języku jidysz, francuskim, hebrajskim, niemieckim, polskim i rosyjskim), historię, filozofię i socjologię.
Niespełna 20-letni próbował sił w biznesie (zakładał szkołę, piwiarnię, młyn), ale bez powodzenia. W 1876 (po kursach w Warszawie) zdał egzamin i zdobył koncesję na prowadzenie kancelarii adwokackiej. Prowadził ją w Zamościu przez 11 lat. Koncesję władze rosyjskie odebrały mu z powodu zarzutów (formułowanych głównie przez żydowskich religijnych ortodoksów) o używanie i propagowanie języka polskiego i bronienie polskich "buntowników".
Po wyjeździe do Warszawy (1888) od 1890 przez następne 25 lat pracował jako urzędnik w gminie żydowskiej. Mieszkał przy ul. Ceglanej 1 obecnie noszącej jego imię. W 1899 został aresztowany i spędził kilka miesięcy w cytadeli warszawskiej. Po wybuchu I wojny światowej organizował pomoc dla ofiar wojny. Współpracował z prasą związaną z Bundem i Żydowską Organizacją PPS.
Jest pochowany w Mauzoleum Trzech Pisarzy w alei głównej cmentarza żydowskiego przy ulicy Okopowej w Warszawie (kwatera 44). Na jego pogrzeb przyszło ponad 100 tys. ludzi. Oddelegowany urzędnik gminy, nieświadomy wielkości swego współpracownika jako pisarza, chwalił zmarłego słowami: „To był wspaniały człowiek. Przez dwadzieścia pięć lat ani razu nie spóźnił się do pracy”.
Rodzina:
Wybrane dzieła.
Pozostawił nieukończone:

</doc>
<doc id="440407" url="https://pl.wikipedia.org/wiki?curid=440407" title="Zakon Świętej Klary">
Zakon Świętej Klary



</doc>
<doc id="440413" url="https://pl.wikipedia.org/wiki?curid=440413" title="Sofia Arvidsson">
Sofia Arvidsson

Sofia Arvidsson (ur. 16 lutego 1984 w Halmstad) – szwedzka tenisistka. Swój pierwszy turniej WTA Tour wygrała pod koniec lutego 2006 roku w Memphis, gdzie pokonała Polkę, Martę Domachowską. Kolejny triumf odniosła sześć lat później na tym samym turnieju. Tym razem w finale wygrała z reprezentantką Nowej Zelandii, Mariną Erakovic. Najwyżej sklasyfikowana w rankingu singlowym była 1 maja 2006 – na 29. miejscu. W 2001 roku jako juniorka grała w finale Australian Open.

</doc>
<doc id="440417" url="https://pl.wikipedia.org/wiki?curid=440417" title="Ośrodek kamieniarski w Bruśnie">
Ośrodek kamieniarski w Bruśnie

Ośrodek kamieniarski w Bruśnie obejmował zespół wsi Stare Brusno, Polanka Horyniecka i Nowe Brusno. Do XVII w. Brusno było jedną wsią. W 1785 r. pośrodku Brusna władze austriackie założyły w ramach kolonizacji józefińskiej niemiecką wieś DeutschBach, rozdzielając Brusno na Stare i Nowe. Po wojnie Stare Brusno zostało całkowicie wysiedlone i zniszczone (na miejscu wsi pozostało zarastające lasem cerkwisko - murowana cerkiew z 1906 r. była zniszczona w roku 1956 roku - i cmentarz), a nazwę wsi DeutschBach zmieniono na Polanka Horyniecka.
Historia ośrodka.
Lustracja dawnego zamku lubaczowskiego (spłonął w roku 1700), przeprowadzana w latach 1564-1565 mówi o kamieniarzach pracujących dla zamku. Można przypuszczać, iż byli to właśnie kamieniarze z Brusna. Najstarsza wzmianka pisana o ""trzech mistrzach, którzy w Bruśnie łamią kamienie" pochodzi z lat 1654-1655 i dotyczy najprawdopodobniej kamieniarzy miejscowych. Według tradycji ustnej w tym samym czasie we wsi pojawili się zagraniczni mistrzowie rzemiosła. Nie ma zgodności co do ich narodowości, jedna z wersji mówi o "dwóch Italianach", inna, że to byli "jacyś Turcy".
Początkowo wyrabiano w Bruśnie głównie kamienie młyńskie i żarnowe, kamień budowlany oraz inne przedmioty użytkowe. Wyroby artystyczne (krzyże i figury przydrożne, nagrobki) pojawiły się – sądząc po datowanych obiektach – na początku XIX w. Na okolicznych cmentarzach zachowały się setki wytwarzanych tu nagrobków, zwanych bruśnieńskimi. Stoją również dziesiątki przydrożnych krzyży bruśnieńskich. O popularności ośrodka świadczyć mogą liczne nagrobki bruśnieńskie w odległych miejscowościach, m.in. w Kolbuszowej, Dłużniowie, Zamościu, Józefowie, Lwowie, Jarosławiu i Przeworsku. Najbardziej oddalone od Brusna pojedyncze rzeźby istnieją do dziś w Roźwienicy, Świebodnej, Pruchniku, Lipiu i Kostarowcach. 
W bruśnieńskim ośrodku kamieniarskim nie były wyrabiane kamienie do ostrzenia narzędzi ("toczydła", "brusy"), gdyż nie było tu odpowiedniego surowca. "Toczydła" produkowano w pobliskiej Hucie Różanieckiej, stosując materiał z tamtejszego kamieniołomu.
Kamieniołom.
Miejscem pozyskiwania surowca były zbocza góry Brusno (364,8 m), położonej ok. 1 km na południe od Starego Brusna. Właścicielami działek pod Górą byli wyłącznie mieszkańcy Starego Brusna, nawet po powstaniu Nowego Brusna i Deutschbach. Najcenniejszym surowcem był miękki kamień, zwany tu "wapniakiem"", przeznaczony do obróbki rzeźbiarskiej. Zalegał na głębokości 15-20 m poniżej poziomu zbocza.
Po II wojnie światowej kamieniołom eksploatowany był przez Spółdzielnię Usługowo-Wytwórczą Kółek Rolniczych w Horyńcu. W latach 60. XX w. próbowano odstrzału skał materiałami wybuchowymi, ale uzyskiwany w ten sposób surowiec nie nadawał się do użytku. Materiały wybuchowe przechowywane były w jednym ze schronów bojowych Linii Mołotowa, położonym w pobliżu kamieniołomu. Później kamieniołom był własnością Przedsiębiorstwa Usług Terenowych i Rejonu Eksploatacji Kamienia w Rzeszowie. Pracowało tu kilkadziesiąt osób. Wydobycie kamienia trwało przez całą dobę. Był on na miejscu kruszony i sortowany. Po zakładzie pozostały resztki budynków i maszyn, linia energetyczna wysokiego napięcia oraz stare słupy oświetleniowe.
Obecnie (2006 r.) teren kamieniołomu jest własnością Nadleśnictwa w Lubaczowie. Jedno z wyrobisk jest dzierżawione prywatnemu przedsiębiorcy, który sezonowo wydobywa tu kamień, głównie do celów budowy dróg. W nieczynnej części kamieniołomu widać w wielu miejscach świeże ślady dzikiej eksploatacji.
W przysiółku Starego Brusna "Szałasy" istniał najstarszy kamieniołom, w którym wydobywano kamień twardy, używany do wyrobu kamieni młyńskich i żarnowych (""żarniaków") oraz na surowiec budowlany.
Wydobywanie i obróbka surowca.
Pokłady kamienia zalegają tu poziomymi warstwami, poprzecinanymi naturalnymi, pionowymi szczelinami. Ułatwia to oddzielanie prostopadłościennych bloków od złoża. Eksploatację zaczynano od podnóża zbocza, zdejmując najpierw warstwę próchnicy i zwietrzałe warstwy kamienia. Łamanie bloku rozpoczynał górnik (nazwa "kamieniarz" nie była tu znana) od wykucia "dziaganem" rowków i włożenie weń klina lub klinów żeliwnych. Kliny, pobijane dużym młotem odrywały blok od masywu skalnego. Gdy szczeliny zrobiły się dostatecznie szerokie, przy pomocy łomu blok odsuwano na bok i umieszczano na wozie lub saniach. XIX w. stosowano zimą metodę "mokrych klinów" – bukowe, świerkowe lub sosnowe kliny wbijane były w szczeliny i polewane wodą lub moczem. Zamarzająca woda rozsadzała w nocy skałę, a przychodzący rano górnicy oddzielali łomami. Urobek transportowano do swojego gospodarstwa, gdzie był obrabiany. Tutejsi kamieniarze sami wydobywali surowiec, który był dla nich materiałem rzeźbiarskim.
Bruśnieńscy kamieniarze.
Wielu dawnych rzeźbiarzy bruśnieńskich pozostaje anonimowa. Znane są głównie rodziny, które zajmowały się z pokolenia na pokolenie rzeźbiarstwem i obróbką kamienia. Są to między innymi rody: Chmielów, Kuźniewiczów, Lubyckich, Bumbarów, Hałaburdów, a także Stefan Danys, Piotr Hrabec, Aleksy Duś, Dymitr Podgórecki. Kamieniarze byli zazwyczaj samoukami a znajomość rzemiosła przechodziła z ojca na syna. Wyjątkiem był Grzegorz Kuźniewicz, który pobierał naukę we Lwowie. Wśród kamieniarzy nie było podziału na tych, co kopali i tych, co rzeźbili. Czasami w kopaniu nie brał udziału najstarszy z rodu, gdy był w podeszłym wieku. Do rzadkości natomiast należało, by kamieniarze sami trudnili się zbytem wyrobów. Wyodrębnił się specjalny zawód "furmanów"", którzy wyroby rozwozili po okolicy. Jednym ze stałych miejsc sprzedaży był jarmark w Jarosławiu. Po wojnie kamieniarstwem zajmował się też Adam Birnbach i Mieczysław Zaborniak, którzy mieszkali w Polance Horynieckiej. 
Przegląd zachowanych wyrobów bruśnieńskich.
Oprócz nagrobków, najczęściej spotykanymi wyrobami były:

</doc>
<doc id="440421" url="https://pl.wikipedia.org/wiki?curid=440421" title="Hala Mistrzów">
Hala Mistrzów

Hala Mistrzów – hala sportowo-widowiskowa we Włocławku. Hala została oddana do użytku we wrześniu 2001. Uroczystość otwarcia połączono z meczem drużyn SKK „Spójnia” Stargard Szczeciński i Anwil Włocławek.
Obiekt jest uważany za jeden z ładniejszych i najbardziej funkcjonalnych obiektów, w których rozgrywane są mecze Ekstraklasy koszykówki mężczyzn w Polsce. Spełnia wszelkie wymogi stawiane przez FIBA oraz inne światowe i europejskie organizacje sportowe. Jest to budynek jednokondygnacyjny, wolnostojący.
Hala odznacza się unikatową, dwukierunkowo sprężaną konstrukcją cięgnową dachu. Jej charakterystyczny, nowoczesny wygląd doceniają nie tylko mieszkańcy i goście Włocławka, ale również gremia licznych konkursów architektonicznych. W swojej krótkiej historii obiekt gościł już reprezentacje siatkarskie i koszykarskie.
Dojazd.
Hala usytuowana jest przy przebiegającej przez Włocławek drodze krajowej nr 91. Dojazd z dworca PKP/PKS autobusami linii 3 i 15. Inne autobusy kursujące w pobliżu hali to 12 i 23.

</doc>
<doc id="440422" url="https://pl.wikipedia.org/wiki?curid=440422" title="Reichsmark">
Reichsmark

Reichsmark (pl. marka Rzeszy lub rzeszowa) – niemiecka waluta, wprowadzona w wyniku wymiany walutowej w 1924 roku. Emitowana przez "Reichsbank" (Bank Rzeszy). Dzieliła się na 100 reichspfennigów (pl. fenigów Rzeszy). Symbol stosowany do oznaczenia waluty to ℛℳ.
Początkowo nazwą nowej waluty była rentenmarka (pl. „marka rentowa”; kurs wymiany: 1 bilion [1012] marek inflacyjnych = 1 RM), jednakże mocą Ustawy Bankowej z 1924 r., rentenmarka została przemianowana na reichsmarkę.
W 1938, w następstwie Anschlussu Austrii, reichsmarka stała się walutą stosowaną na terenie Austrii. Szyling został zastąpiony po kursie 1,5 szylinga = 1 reichsmarka. Po zakończeniu II wojny światowej w 1945 r., reichsmarka została wycofana, a szylingi ponownie wprowadzone do obiegu.
W 1948 marka Rzeszy została zastąpiona w zachodnich strefach okupacyjnych przez markę niemiecką ("Deutsche Mark"), a w strefie radzieckiej marką NRD ("Mark der Deutschen Demokratischen Republik").
Monety.
Wydawano następujące nominały monet obiegowych:
Emisje monet jednomarkowych i trzymarkowych z lat 1924–1925 nie posiadały waluty określonej jako "Reichsmark", lecz jako "Mark".
W 1933 nastąpiły pewne zmiany w kwestii emitowanych monet. Wielkość srebrnych dwu- i pięciomarkówek została zmniejszona. Próba srebra została jednocześnie podwyższona, w związku z czym monety Trzeciej Rzeszy zawierały tyle samo kruszcu, co te wydawane za czasów Republiki Weimarskiej. Przestano emitować monety trzymarkowe. Wznowiono emisję monet jednomarkowych, od tego roku bitych w niklu. Następnie stopniowo zmieniano wizerunki przedstawiane na monetach. Początkowo (1934-1935), obiegowe emisje srebrnych monet przedstawiały kościół garnizonowy w Poczdamie, od 1935 do końca ich emisji znajdował się na nich portret Paula von Hindenburga.
Aluminiowe monety pięćdziesięciofenigowe z datą 1935 zostały wybite w ramach przygotowań wojennych. Zostały wprowadzone do obiegu dopiero w latach 1939/40.
Emitowano także monety okolicznościowe, początkowo trzy- i pięciomarkowe, następnie dwu- i pięciomarkowe:
W przeciwieństwie do większości monet tego okresu bitych jednocześnie w wielu mennicach Rzeszy, niektóre z wyżej wymienionych monet okolicznościowych były produkowane tylko w jednej z mennic Rzeszy.
Banknoty.
Banknoty emitowane przez Reichsbank posiadały napis „Reichsbanknote” i wydawane były w następujących nominałach:

</doc>
<doc id="440425" url="https://pl.wikipedia.org/wiki?curid=440425" title="Yorkshire terier">
Yorkshire terier



</doc>
<doc id="440428" url="https://pl.wikipedia.org/wiki?curid=440428" title="Waldemar Witkowski">
Waldemar Witkowski

Waldemar Włodzimierz Witkowski (ur. 29 października 1953 w Poznaniu) – polski polityk i działacz spółdzielczy. W latach 2001–2005 wicewojewoda wielkopolski, od 2006 przewodniczący Unii Pracy. Kandydat na urząd prezydenta RP w drugich wyborach w 2020.
Życiorys.
Edukacja, działalność zawodowa i społeczna.
Ukończył w 1978 studia na Wydziale Elektrycznym Politechniki Poznańskiej, a następnie podyplomowe studia pedagogiczne. Był działaczem SZSP, przewodniczącym Wojewódzkiej Rady Młodych Pracowników Nauki, a także członkiem władz naczelnych ZSP, od którego otrzymał dwie odznaki (złotą i honorową). Od 1992 do 2001 pełnił funkcję prezesa zarządu Spółdzielni Mieszkaniowej im. Hipolita Cegielskiego w Poznaniu, ponownie objął ją w 2005. Ponadto w latach 1985–2001 był prezesem zarządu Spółdzielni Pracy „Akademik”.
Wspierał prywatnymi pożyczkami ratowanie Klubu Sportowego Posnania, a w 2007 objął funkcję prezesa tego klubu.
Działalność polityczna.
W latach 1976–1990 był członkiem Polskiej Zjednoczonej Partii Robotniczej.
Od 1992 członek kolejnych rad wojewódzkich Unii Pracy: w województwie poznańskim, a następnie w województwie wielkopolskim. Od 2002 kierował regionalnymi strukturami tej partii, był także skarbnikiem UP. W latach 2001–2003 był drugim wicewojewodą, a później do 2005 pierwszym wicewojewodą wielkopolskim. Bez powodzenia kandydował do Sejmu z listy SLD-UP w wyborach parlamentarnych w 2001 i do Senatu z ramienia SDPL w wyborach w 2005.
25 lutego 2006 objął stanowisko przewodniczącego Unii Pracy. W tym samym roku z listy koalicji Lewica i Demokraci uzyskał mandat radnego sejmiku wielkopolskiego. W przedterminowych wyborach parlamentarnych w 2007 bezskutecznie kandydował do Sejmu, również z listy LiD. W 2010, startując z listy SLD, ponownie został radnym sejmiku, obejmując przewodnictwo w klubie radnych SLD. Mandat utrzymał również w 2014, startując z listy SLD Lewica Razem. Podczas kadencji zasiadał w klubie SLD-UP i pełnił funkcję wiceprzewodniczącego sejmiku. W wyborach w 2018 nie uzyskał reelekcji.
W wyborach w 2011 z listy SLD kolejny raz bez powodzenia ubiegał się o mandat poselski. W 2015 ponownie kandydował do Sejmu, jako lider poznańskiej listy wyborczej Zjednoczonej Lewicy. W wyborach w 2019 bezskutecznie ubiegał się o mandat posła do Parlamentu Europejskiego z pierwszego miejsca na okręgowej liście komitetu Lewica Razem.
W 2020 zarejestrował swój komitet wyborczy w wyborach prezydenckich, kandydując z poparciem Unii Pracy, Polskiej Lewicy, Krajowej Partii Emerytów i Rencistów oraz stowarzyszeń Ruch Odrodzenia Gospodarczego im. Edwarda Gierka i Ruch Ludzi Pracy (przed wyborami poparła go również Komunistyczna Partia Polski). Państwowa Komisja Wyborcza, z uwagi na zakwestionowanie części podpisów i w konsekwencji brak wymaganej liczby ważnych podpisów, odmówiła rejestracji jego kandydatury. Po drugim rozpisaniu wyborów prezydenckich na czerwiec 2020 polityk ponownie zgłosił swoją kandydaturę, dostarczając dodatkowe podpisy. PKW odmówiła jego rejestracji, jednak skarga polityka została uwzględniona przez Izbę Kontroli Nadzwyczajnej i Spraw Publicznych Sądu Najwyższego, co umożliwiło mu wystartowanie w tych wyborach. W pierwszej turze z 28 czerwca 2020 otrzymał 27 290 głosów (0,14%), zajmując przedostatnie, 10. miejsce. W II turze nie udzielił oficjalnego poparcia żadnemu z kandydatów.
Życie prywatne.
Syn Ryszarda i Aleksandry. Ma czworo dzieci: Monikę, Macieja, Wiktorię i Wojciecha. W 2011 zawarł związek małżeński z Karoliną (ślubu udzielił prezydent Poznania Ryszard Grobelny).

</doc>
<doc id="440429" url="https://pl.wikipedia.org/wiki?curid=440429" title="Szereg promieniotwórczy">
Szereg promieniotwórczy

Szereg promieniotwórczy – łańcuch radionuklidów powstających w wyniku kolejnych rozpadów promieniotwórczych; szereg tego typu kończy się nuklidem trwałym lub rozszczepiającym się samorzutnie. Przemiany jądrowe zachodzące w szeregach to głównie rozpady typu alfa (α) i beta minus (β−). Niektóre jądra promieniują na obydwa sposoby, przez co szeregi promieniotwórcze bywają rozgałęzione.
W 1913 roku Frederick Soddy i Kazimierz Fajans niezależnie opisali prawo przesunięć – w rozpadzie alfa (α) powstający nuklid ma zmniejszoną liczbę atomową (Z) o 2 i liczbę masową (A) o 4, a w rozpadzie beta minus (β−) liczba atomowa wzrasta o 1.
W przyrodzie istnieją cztery główne szeregi promieniotwórcze: uranowo-radowy, torowy, uranowo-aktynowy i neptunowy, zbiorczo nazywane rodziną promieniotwórczą.
Nuklidy szeregu neptunowego mają krótki okres rozpadu, przez co w przyrodzie występują jedynie w znikomych ilościach, powstając w wyniku przemian jądrowych wywołanych promieniowaniem zewnętrznym. Występujące w naturze szeregi rozpoczynają się izotopem promieniotwórczym o długim okresie półtrwania.
Przynależność nuklidów do szeregów promieniotwórczych.
O tym, do którego szeregu należy dany nuklid decyduje jego liczba masowa "A". W rozpadzie promieniotwórczym liczba masowa zmienia się o 4 poprzez emisję cząstki α; można to przedstawić wzorem:
gdzie:
W ten sposób otrzymuje się 4 szeregi promieniotwórcze:
Poszczególne szeregi.
Uranowo-radowy.
Szereg rozpoczyna się izotopem uranu 238U o okresie półtrwania wynoszącym 4,5 miliarda lat, a kończy na stabilnym ołowiu 206Pb. Szereg opisuje wzór 4n + 2 i należy do niego 16 nuklidów, między innymi: 238U, 234U, 226Ra, 222Rn, 210Po, 206Pb.
Uranowo-aktynowy.
Szereg rozpoczyna się izotopem uranu 235U o okresie półtrwania wynoszącym 700 milionów lat a kończy na stabilnym ołowiu 207Pb. Szereg opisuje wzór 4n + 3 i należy do niego 14 nuklidów, między innymi: 235U, 231Pa, 223Ra.
Torowy.
Szereg rozpoczyna się izotopem toru 232Th o okresie półtrwania wynoszącym 14 miliardów lat, a kończy stabilnym ołowiem 208Pb. Szereg jest opisanym wzorem 4n + 0, należy do niego 12 nuklidów, między innymi: 232Th, 228Th, 228Ra, 220Rn.
Neptunowy.
Szereg rozpoczyna się izotopem neptunu 237Np o okresie półtrwania 2,1 miliona lat, a kończy na stabilnym bizmucie 209Bi. Szereg opisany jest wzorem 4n + 1 i należy do niego 13 nuklidów, między innymi: 237Np, 233U, 229Th.
Szereg neptunowy występuje jedynie w wyniku sztucznego otrzymywania (naświetlanie uranu strumieniem neutronów). Okres półtrwania neptunu jest około 2000 razy krótszy od wieku Ziemi przez co zostały jedynie niewykrywalne jego ilości. Obecnie w rudach uranowych występuje go ok. 1,8%, tj. ok. 2 atomy neptunu na bilion (1012) atomów uranu.

</doc>
<doc id="440430" url="https://pl.wikipedia.org/wiki?curid=440430" title="Kronikarz">
Kronikarz



</doc>
<doc id="440433" url="https://pl.wikipedia.org/wiki?curid=440433" title="Isabell Herlovsen">
Isabell Herlovsen

Isabell Herlovsen (ur. 23 czerwca 1988 w Mönchengladbach), norweska futbolistka klubu Kolbotn I.L. i reprezentacji Norwegii, w której zadebiutowała w wieku 16 lat. Uczestniczka Mistrzostw Europy w piłce nożnej kobiet (2005) (wicemistrzostwo) oraz Mistrzostw Świata w piłce nożnej kobiet (2007) w Chinach. Uczestniczyła też w turnieju olimpijskim w Pekinie (2008).
Jej ojcem jest norweski piłkarz Kai Erik Herlovsen.

</doc>
<doc id="440437" url="https://pl.wikipedia.org/wiki?curid=440437" title="Arwad">
Arwad

Arwad (gr. Άραδος) – miasto znajdujące się na wyspie nad Morzem Śródziemnym w Syrii, około 3 km od Tartus. Obecnie jest to małe rybackie miasteczko, lecz początki istnienia miasta sięgają starożytności. Było ono jednym z macierzystych osiedli i portów fenickich. Wspominają je listy z Tell el-Amarna. Wyspa była znana także jako Ruad.
Historia.
Miasto zostało założone w drugim tysiącleciu p.n.e. przez Fenicjan. Z czasem zostało niezależnym królestwem znanym w starożytności pod nazwą "Arwad" lub "Jazirat".
Od zdobycia Akki oraz innych miast Franków w 1291 roku przez Mameluków aż po swój upadek w roku 1302, twierdza templariuszy na Arwad pozostawała ostatnią posiadłością krzyżowców w Ziemi Świętej.

</doc>
<doc id="440441" url="https://pl.wikipedia.org/wiki?curid=440441" title="Synonimy">
Synonimy



</doc>
<doc id="440443" url="https://pl.wikipedia.org/wiki?curid=440443" title="Antonimy">
Antonimy



</doc>
<doc id="440447" url="https://pl.wikipedia.org/wiki?curid=440447" title="Eliasz (imię)">
Eliasz (imię)

Eliasz – imię męskie pochodzenia biblijnego. Wywodzi się od hebrajskiego "Eliyahu", oznaczającego "„Moim Bogiem jest Jahwe”". Nosił je biblijny prorok Eliasz oraz liczni święci katoliccy.
Eliasz imieniny obchodzi: 16 lutego, 17 kwietnia, 5 lipca, 20 lipca, 20 sierpnia i 19 września.

</doc>
<doc id="440448" url="https://pl.wikipedia.org/wiki?curid=440448" title="Widłaki właściwe">
Widłaki właściwe



</doc>
<doc id="440449" url="https://pl.wikipedia.org/wiki?curid=440449" title="Kijowski Narodowy Uniwersytet Budownictwa i Architektury">
Kijowski Narodowy Uniwersytet Budownictwa i Architektury

Kijowski Narodowy Uniwersytet Budownictwa i Architektury (ukr.: "Київський національний університет будівництва і архітектури" (КНУБА)) – ukraińska techniczna uczelnia wyższa.
Za datę powstania uczelni przyjmuje się rok 1930, kiedy to na bazie wydziałów budownictwa przemysłowego i budownictwa komunalnego Kijowskiego Instytutu Politechnicznego oraz Wydziału Architektury KIjowskiego Instytutu Sztuki powstał Kijowski Instytut Budownictwa. W 1939 roku przemianowano go na Kijowski Instytut Inżynierii Lądowej. W 1993 zyskał rangę uniwersytetu oraz nazwę Kijowska Państwowa Uniwersytet Techniczny Budownictwa i Architektury.
W 1976 roku uczelni nadano Order Czerwonego Sztandaru Pracy .
W skład uczelni wchodzą następujące jednostki organizacyjne:

</doc>
<doc id="440450" url="https://pl.wikipedia.org/wiki?curid=440450" title="Widłakowe właściwe">
Widłakowe właściwe



</doc>
<doc id="440452" url="https://pl.wikipedia.org/wiki?curid=440452" title="KNUCA">
KNUCA



</doc>
<doc id="440455" url="https://pl.wikipedia.org/wiki?curid=440455" title="Porfiriusz">
Porfiriusz

 
Osoby o imieniu Porfiriusz:

</doc>
<doc id="440457" url="https://pl.wikipedia.org/wiki?curid=440457" title="High Voltage">
High Voltage

High Voltage – pierwszy wydany na całym świecie album studyjny australijskiego zespołu hardrockowego AC/DC. Wydany został 14 maja 1976 roku. Osiem z dziewięciu utworów jest autorstwa Angusa Younga, Malcolma Younga i Bona Scotta. Utwór „Can I Sit Next to You Girl” jest autorstwa braci Youngów.
Album został oryginalnie wydany przez wytwórnię Atlantic Records, i przysporzył jeszcze większą popularność zespołowi, sprzedając ponad 3 miliony egzemplarzy w samych Stanach Zjednoczonych.
Opis albumu.
Ogólnoświatowa wersja albumu "High Voltage" nie ma praktycznie żadnego związku z australijską wersją. Jest to kompilacja utworów z pierwszych dwóch australijskich albumów studyjnych AC/DC z jedynie dwoma utworami z oryginalnego "High Voltage" (wydanego w lutym 1975 r.) oraz z siedmioma z albumu "T.N.T." (wydanego w grudniu 1975 roku).
Tę edycję albumu wyróżnia także inna okładka od oryginalnej, którą wyróżnia osoba Angusa Younga na niej, co jest pierwszym (i nie ostatnim) razem wśród albumów AC/DC. Początkowo w Europie ten album był wydawany z jeszcze inną okładką, obecnie w Europie album jest wydawany z oryginalną okładką.

</doc>
<doc id="440459" url="https://pl.wikipedia.org/wiki?curid=440459" title="Porfiriusz (imię)">
Porfiriusz (imię)

Porfiriusz — imię męskie pochodzenia greckiego. Wywodzi się od greckiego imienia "Πορφυριος (Porfirios)", pochodzącego od słowa "πορφυρα (porfira)", co oznacza "purpura". Było to imię słynnego filozofa greckiego, a także wielu świętych. 
Forma oboczna: Porfiry
Porfiriusz imieniny obchodzi 16 lutego, 26 lutego i 1 czerwca.
Znane osoby noszące imię Porfiriusz:

</doc>
<doc id="440461" url="https://pl.wikipedia.org/wiki?curid=440461" title="Farthing">
Farthing

Farthing – moneta brytyjska o równowartości 1/4 pensa, czyli 1/960 funta szterlinga, będąca w obiegu przed wprowadzeniem systemu dziesiętnego. 
Pierwsze farthingi zostały wybite w srebrze za panowania Henryka III w pierwszej połowie XIII wieku. Zawartość srebra w monetach z czasem malała. W pierwszej połowie XVI wieku, srebrne farthingi miały 8-10 milimetrów średnicy i ważyły 0,15-0,20 grama. Ostatnie monety tego typu zostały wybite za panowania Edwarda VI w latach 1551-1553. W tym samym czasie, monety półpensowe wybite ze srebra słabej próby pełniły funkcję farthingów.
Kolejne farthingi pojawiły się dopiero w 1672. Od tego czasu aż do 1864 były bite w miedzi. Wyjątek stanowią emisje cynowe z lat 1684-1692. Dwa ostatnie roczniki miedzianych monet ćwierćpensowych, 1860 i 1864, zostały wybite w niewielkiej ilości i nie były przeznaczone do obiegu. Wszystkie miedziane farthingi wycofano z końcem 1869.
W 1860 rozpoczęto bicie farthingów w brązie - stopie bardziej odpornym na ścieranie. Stan ten trwał aż do końca emisji nominału w 1956. Brązowe farthingi zostały wycofane z obiegu z końcem 1960.
Roczniki 1672-1936 przedstawiają na rewersie personifikację Brytanii, natomiast te z lat 1937-1956 - strzyżyka.
Wydawano także monety o niższym nominale, które nie były emitowane w sposób ciągły, ich nakład był zazwyczaj niski i przeznaczone były głównie do obiegu w koloniach brytyjskich. Należą do nich:

</doc>
<doc id="440465" url="https://pl.wikipedia.org/wiki?curid=440465" title="Reakcja disulfiramowa">
Reakcja disulfiramowa

Reakcja disulfiramowa () – zatrucie aldehydem octowym, ostra nietolerancja alkoholu.
Jest to reakcja organizmu po spożyciu nawet minimalnej ilości alkoholu, która zachodzi z disulfiramem lub jako interakcja z innymi lekami np. furazolidonem (chemioterapeutyk). Zaburzenie metabolizmu alkoholu w organizmie powstaje przez zahamowanie działania enzymu – dehydrogenazy aldehydowej, która normalnie utlenia aldehyd octowy (trujący związek) do mniej szkodliwego kwasu octowego.
Kumulowanie się aldehydu octowego w organizmie może powodować:
Objawy te mogą trwać nawet kilka godzin.
Przykłady leków wywołujących reakcję disulfiramową:
Przemiana alkoholu w organizmie.
C2H5OH (etanol) → CH3CHO (aldehyd octowy) → CH3COOH (kwas octowy)

</doc>
<doc id="440468" url="https://pl.wikipedia.org/wiki?curid=440468" title="Lucylla">
Lucylla



</doc>
<doc id="440472" url="https://pl.wikipedia.org/wiki?curid=440472" title="Marut">
Marut

Marut, Marutas – imię męskie pierwotnie pochodzenia perskiego, oznaczające "boży posłaniec". Patronem tego imienia jest św. Marutas z Mezopotamii.
Marut imieniny obchodzi 16 lutego i 4 grudnia.
Żeńskim odpowiednikiem jest Maruta.

</doc>
<doc id="440474" url="https://pl.wikipedia.org/wiki?curid=440474" title="Marutas">
Marutas



</doc>
<doc id="440475" url="https://pl.wikipedia.org/wiki?curid=440475" title="Kolejka Parkowa Maltanka">
Kolejka Parkowa Maltanka

Kolejka Parkowa Maltanka (popularnie zwana Maltanką) – znajdująca się w obrębie Poznania linia kolejowa o całkowitej długości torów 3850 m. Kolejka należy do Miejskiego Przedsiębiorstwa Komunikacyjnego w Poznaniu. Kursuje pomiędzy rondem Śródka a Nowym Zoo, przewożąc rocznie około 200 tysięcy pasażerów. Rozstaw szyn toru kolejki wynosi 600 mm.
Historia.
W latach 50. XX wieku powstał Komitet Budowy Parku Kultury i Wypoczynku, który miał zadanie utworzyć wesołe miasteczko, które miało powstać w Dębinie w okolicach ul. św. Jerzego
Pierwszą wybudowaną atrakcją była kolejka o torze szerokości 600 mm. Pięć wagoników wyprodukowały zakłady Cegielskiego (ówczesne ZISPO), a spalinową lokomotywkę WLs40 zapewniło ZNTK. Oficjalne otwarcie odbyło się 22 lipca 1956 roku. Kolejkę dostali 1 października 1957 roku pod opiekę harcerze z Chorągwi Wielkopolskiej, stąd nazwa "Harcerska Kolejka Dziecięca". Jej licząca 2,5 km trasa biegła między Ogrodem Jordanowskim przy Młodzieżowym Domu Kultury nr 1 a Łęgami Dębińskimi. Kolej kursowała do drugiej połowy lat 60. W momencie, gdy postanowiono wybudować trasę Hetmańską dla II ramy komunikacyjnej miasta, okazało się, że trasa kolejki koliduje z nową drogą. W związku z tym postanowiono ją przenieść na Maltę, która właśnie była zagospodarowywana. Kolejkę, pod nazwą "„Maltanka”", otwarto ponownie 21 lipca 1972. Nie udało się zrealizować przy tym pierwotnych planów, przewidujących kursowanie kolejki po terenie nowego ZOO. Od tego momentu kolejką zarządza MPK. Na przełomie lat 70. i 80. kolejka przewoziła ponad 200 tys. pasażerów w skali roku. W 1998 nazwę zmieniono na "Maltańska Kolej Dziecięca", natomiast w 2002, w roku jubileuszu 30-lecia, kolejka otrzymała obecną nazwę "Kolejka Parkowa Maltanka". 15 stycznia 2010 grupa miłośników kolei z Poznania zawiązała klub "SPM Maltanka", który pomaga w pracach na kolejce i promuje ją. Z okazji 40-lecia kolejka otrzymała oficjalne logo, które zostało wybrane przez jury w konkursie.
Maltankę dwa razy podpalono. 26 marca 2000 r. wandale podpalili stację Zwierzyniec, która spłonęła doszczętnie. Niecałe dwa lata później - 21 marca 2002 r. został podpalony wagon odstawiony na pętli od strony stacji Maltanka.
W 2015 podano do publicznej wiadomości, że około 1/3 przychodów kolejki, tj. 13 tys. zł miesięcznie, przeznacza się na opłatę za przejazd przez teren nie stanowiący własności kolejki. W tej sytuacji miasto porozumiało się z poznańską kurią archidiecezjalną w sprawie wymiany gruntów i przejęło nieruchomości pod torowiskiem kolejki. Na przełomie 2017 i 2018 na kolejce przeprowadzono remont, w czasie którego wymieniono torowisko na większości linii z uwagi na jego zły stan. Wybudowano też dodatkowy przystanek przy Termach Maltańskich.
W 2018 roku przewiozła 138,9 tysięcy pasażerów, będąc pod tym względem na trzecim miejscu wśród wszystkich polskich kolei wąskotorowych. 
Przystanki.
Maltanka.
Stacja położona nad północno-zachodnim brzegiem Jeziora Maltańskiego w Poznaniu. Początkowo budynek stacji stanowiła metalowa wiata, pod którą znajdował się obszerny pawilon m.in. z kasami (podobny budynek miała stacja Zwierzyniec). W 1998 oddano do użytku stylowy budynek stacji z restauracją. Obiekt został zbudowany w konstrukcji szachulcowej (tzw. murem pruskim), charakterystycznej dla dawnych budynków w Wielkopolsce.
Na stacji istnieją dwa perony: jeden dla wysiadających i jeden dla wsiadających. Peron dla wysiadających położony jest na wysokości kościoła św. Jana. Peron dla wsiadających znajduje się przy budynku stacji. Na jego końcu stoi semafor wyjazdowy. Obok drugiego peronu znajduje się również parowóz Tx26-423 z 1926 (odnowiony przez wolontariuszy SPM w 2010). Na terenie stacji znajduje bocznica. Około 150 metrów na wschód od stacji znajduje się dwustanowiskowa lokomotywownia.
Ptyś.
Przystanek położony nad północnym brzegiem Jeziora Maltańskiego w Poznaniu. Pierwotną jego funkcją miała być obsługa gości z pobliskiego hotelu, później został zamknięty. W 2012 został przeniesiony bliżej wejścia do Term Maltańskich i uruchomiony ponownie. Obecnie ma za zadanie służyć klientom Term Maltańskich. Nowy przystanek zbudowały brygady torowe MPK Poznań. Nazwa wzięła się od kurczaka "Ptysia", bohatera bajki z lat 50 i 60 XX wieku. Nazwa została wybrana przez czytelników "Expressu Poznańskiego".
Balbinka.
Przystanek i mijanka znajdujące się po północnej części Jeziora Maltańskiego, przy końcu ulicy Wileńskiej. Nazwa wzięła się od gąski "Balbinki", bohaterki bajki z lat 50 i 60 XX wieku. Również i ta nazwa została wybrana przez czytelników "Expressu Poznańskiego".
Składa się z dwóch torów z peronami; każdy w przeciwnym kierunku. Na końcu każdego peronu znajduje się semafor wyjazdowy. Pociąg jadący ze stacji Zwierzyniec zatrzymuje się na sygnale S1 i oczekuje na wjazd na mijankę składu nadjeżdżającego ze stacji Maltanka. Zwrotnice na mijance są samoczynne o ustalonym położeniu roboczym, podatnym przy najeździe „z ostrza”, gdzie jazda w kierunku Zwierzyńca odbywa się tylko po torze głównym, a w kierunku Maltanki po torze dodatkowym.
Zwierzyniec.
Stacja zlokalizowana w pobliżu głównego wejścia do Nowego Zoo. Składa się z dwóch peronów i toru odstawczego. Początkowo kasa mieściła się w drewnianym kiosku, który w 1975 roku został zastąpiony przez przeszklony, obszerny pawilon m.in. z kasami (podobny budynek miała stacja Maltanka). W 2000 pawilon został podpalony i całkowicie spłonął. Obecnie pod zachowanym dachem dawnego pawilonu (pełniącym rolę wiaty) znajduje się kontener z kasą biletową i nastawnią, z obawy przed dewastacją zabierany na okres zimowy do zajezdni tramwajowej przy ulicy Fortecznej.
Ruch pociągów.
Linia jest wyposażona w czynną blokadę półsamoczynną opartą na sygnalizacji świetlnej, sterowaną z nastawni za pomocą pulpitów kostkowych na stacjach końcowych (Maltanka i Zwierzyniec). Każda nastawnia obsługuje blokadę na swojej pętli, oraz semafory głowicy wjazdowej od swojej strony na mijankę Balbinka. Bocznica do lokomotywowni jest obsługiwana zwrotnicą ręczną zamykaną na klucz, chroniona takimiż wykolejnicami, oraz odcinkiem izolowanym włączonym w blokadę stacyjną. Bocznica dodatkowa na Maltance jest obsługiwana zwrotnicą elektryczną i chroniona odcinkiem izolowanym włączonym w blokadę stacyjną. Sygnalizacja czynna jest w okresie kursowania pociągów. Na okres zimowy nastawnia Zwierzyniec, mieszcząca się w budynku kontenerowym, jest zabierana do zajezdni tramwajowej przy ulicy Fortecznej, z obawy przed dewastacją.

</doc>
<doc id="440477" url="https://pl.wikipedia.org/wiki?curid=440477" title="Maruta">
Maruta

Maruta – imię żeńskie pierwotnie pochodzenia perskiego, oznaczające "boża posłanka". Patronem tego imienia jest św. Marut z Mezopotamii.
Maruta imieniny obchodzi 16 lutego i 4 grudnia.
Męskie odpowiedniki: Marut, Marutas.

</doc>
<doc id="440479" url="https://pl.wikipedia.org/wiki?curid=440479" title="Heinrich von Morungen">
Heinrich von Morungen

Heinrich von Morungen (ok. 1200 r.) – znaczący niemiecki minnesinger.
Dzieło.
W spuściźnie Heinricha von Morungen pozostaje 35 minnelieder ze 115 zwrotkami, z czego tylko 104 zwrotki znajdują się w wielkim zbiorze Codex Manesse. 

</doc>
<doc id="440481" url="https://pl.wikipedia.org/wiki?curid=440481" title="Seria 81">
Seria 81

Seria 81 – seria wagonów metra produkowana od 1976 w ZSRR i Rosji w zakładach Mietrowagonmasz w Mytiszczach i Wagonmasz z Petersburga.
Historia.
Geneza.
W 1963 powstały wagony metra serii Je (ros. "Е"). Ich prędkość eksploatacyjna nie była zadowalająca, a z upływem czasu nie były one także w stanie zapewnić maksymalnej przepustowości na liniach o dużej liczbie pasażerów.
W 1973 rozpoczęto prace nad nowymi pojazdami kolei podziemnej, które byłyby w stanie zastąpić popularną serię sprzed dekady. W 1974 zbudowano pierwsze prototypowe wagony serii I (ros. "И"), które posiadały aluminiowe pudła. W tym samym roku opracowano także konstrukcję wagonów serii 81, których nadwozia były wykonane ze stali.
Prototypy.
W pierwszej połowie 1976 "Mytiszczinskij maszinostroitielnyj zawod" (ros. "Мытищинский машиностроительный завод") wyprodukował sześć prototypowych wagonów – trzy końcowe kabinowe serii 81-717 o numerach 5846, 5854 i 5855 oraz trzy środkowe bez kabiny serii 81-714 o numerach 5837, 5867, 5868. Pod koniec 1977 w tym samym zakładzie produkcyjnym wybudowano małą serię składającą się z dwóch wagonów kabinowych 81-717 o numerach 9050 i 9051 oraz sześciu wagonów środkowych 81-714 o numerach od 9350 do 9355.
Produkcja seryjna.
W połowie 1978 rozpoczęto produkcję seryjną wagonów 81-717/714 w "Mytiszczinskim maszinostroitielnym zawodzie".
W 1980 produkcję tych pojazdów na podstawie dokumentacji opracowanej przez zakład z Mytiszczi rozpoczął "Leningradskij wagonostroitielnyj zawod" (ros. "") z Leningradu. W styczniu 1980 powstał pierwszy wagon środkowy 81-714 o numerze 7202, a w sierpniu 1980 fabrykę opuścił pierwszy wagon kabinowy 81-717 o numerze 8400.
W 1993 zakłady "Mietrowagonmasz" zaprezentowały nowe wagony metra serii 81-720/721 "Jauza" (ros. "Яуза"). Wyprodukowano ich łącznie 78 sztuk.
W 2007 "Mietrowagonmasz" rozpoczął produkcję wagonów 81-740.4/741.4 "Rusicz" (ros. "Русич"). Wyprodukowano ich łącznie 512 sztuk.
W 2008 rozpoczęto prace nad pojazdem serii 81-760/761 "Oka" (ros. "Оka"). W maju 2010 zaprezentowano pierwszy pociąg tego typu i planowano rozpoczęcie jego seryjnej produkcji w 2011.
W 2011 "Oktiabrskij elektrowagonoriemontnyj zawod" (ros. ') wyprodukował pierwszy pojazd serii 81-780/781 "Ładoga""' (ros. "Ладога").
Modernizacje.
W latach 1996-2011 zakłady Škoda Transportation wykonały modernizację 93 składów 5-wagonowych dla metra praskiego. Pociągi otrzymały oznaczenie 81-71M.
W 2000 opracowano projekt pociągu serii 81-553.1/554.1/555.1 o nazwie "Sławutycz" dla Kijowa. Nowy skład został wykonany przez czesko-rosyjską spółkę utworzoną przez Škodę i UniKontrol z Pragi oraz Wagonmasz z Petersburga i Grupę Dedal z Moskwy.
W 2005 "Kriukiwskij wagonobudiwnij zawod" (ukr. ') wyprodukował pierwszy skład pięciowagonowy serii 81-7021/7022 dla metra kijowskiego. W latach 2010-2011 powstało kolejnych 5 pociągów, które nieco różniły się od pierwszego.
Konstrukcja.
81-717/714.
Wagony serii 81 są przystosowane do sterowania wielokrotnego i mogą być łączone w składy o długości od 3 do 8 wagonów, przy czym pierwszy i ostatni z nich muszą być wyposażone w kabiny maszynisty.
Nadwozie.
Pudła wagonów są konstrukcji stalowej spawanej. Do ramy wykonanej z ceowników przyspawane są podłoga oraz ściany boczne i czołowe, natomiast do ścian przyspawany jest dach. Po każdej stronie każdego wagonu znajdują się cztery pary rozsuwanych drzwi pasażerskich.
Wnętrze.
Przedział pasażerski.
Zastosowano wzdłużny układ siedzeń. Stojący pasażerowie mogą chwycić się zamontowanych poręczy pionowych i wzdłużnych. Oświetlenie stanowią oprawy luminescencyjne. Podłoga jest pokryta linoleum. Znajdują się w niej pokrywy umożliwiające dostęp do wózków.
Kabina maszynisty.
Kabiny występują wyłącznie na jednym z końców wagonów kabinowych. Są one oddzielone od przedziałów pasażerskich przegrodą, której ściany tworzą przedział zawierający niektóre elementy układu elektrycznego i urządzenia odbiorcze systemu zabezpieczenia ruchu pociągu.
Wózki.
Każdy wagon oparty jest na dwóch dwuosiowych wózkach.
Rama w kształcie litery H jest wykonana ze spawanych ceowników z blachy stalowej. Do belek wzdłużnych przyspawane są wsporniki do zamocowania dźwigni i cylindrów hamulcowych oraz zaprasowane tuleje służące do mocowania kolumn prowadzenia łożyska osi zestawu kołowego.
Silniki trakcyjne i reduktory zawieszone są na wspornikach przymocowanych do belek poprzecznych. W belkach tych znajdują się otwory z tulejami i specjalne okna do zamontowania centralnego zawieszenia.
Wózki są wyposażone w dwa stopnie usprężynowania. I stopień to usprężynowanie nadmaźnicze składające się z dwóch sprężyn śrubowych opierających się symetrycznie na maźnicy. II stopień to usprężynowanie centralne składające się z czterech podwójnych sprężyn śrubowych.
Układ napędowy.
Każdy wagon napędzany jest czterema silnikami prądu stałego.
81-71M.
Zakres zmian modernizacji wagonów dla praskiego metra obejmował całe składy. Z bazowych pojazdów wykorzystano jedynie pudła, wózki i silniki, które poddano regeneracji.
Wagony sterownicze otrzymały nowe ściany czołowe z szeroką szybą.
W przestrzeni pasażerskiej wzdłużny układ siedzeń zastąpiono układem mieszanym. Pojawiły się miejsca dla osób niepełnosprawnych i z większym bagażem.
Przearanżowano kabiny maszynisty, które otrzymały nowe wyposażenie oraz zostały poprawione pod względem ergonomii i estetyki.
W wózkach zamontowano nowe zestawy kołowe i ich ułożyskowanie. Zmianie uległ sposób połączenia wózków z pudłami wagonów.
Rozruch oporowy zastąpiono rozruchem impulsowym z częstotliwościowymi przekształtniki trakcyjnymi w technologii IGBT. Przyczyniło się to do poprawy parametrów ruchowych i zmniejszenia zużycia energii elektrycznej.
81-553.1/554.1/555.1 ("Sławutycz").
Skład opracowany specjalnie dla metra w Kijowie składa się z dwóch wagonów sterowniczych silnikowych (typ 553, wagony o numerach 1 i 5), dwóch wagonów środkowych silnikowych (typ 554, wagony o numerach 2 i 4) i jednego wagonu środkowego doczepnego (typ 555, wagon o numerze 3).
Zmianie uległa zewnętrzna stylistyka kabiny maszynisty oraz aranżacja części pasażerskiej. Dokonane modyfikacje są zbliżone do tych wprowadzonych w praskich składach serii 81-71M.
Pociąg został wyposażony w asynchroniczne silniki trakcyjne o mocy 170 kW każdy, co przyczyniło się do zmniejszenia energochłonności składu o 30%. Zastosowanie rozruchu impulsowego umożliwiło zamontowanie elektrodynamicznego hamulca odzyskowego.
W wagonie numer 3 zamontowano komputer pokładowy.
81-7021/7022.
Pierwszy kijowski skład serii 81-7021/7022 opierał się na wózkach z fabryki Mietrowagonmasz z Mytiszczi oraz był wyposażony w silniki prądu stałego i rozruch rezystorowy. Kolejnych pięć pociągów tej serii opiera się na wózkach opracowanych i wyprodukowanych przez KWSZ oraz posiada nieco zmieniony układ elektryczny w porównaniu z pierwszym pojazdem.
Zmianie uległa stylistyka pudeł wagonów, w tym forma okien i kabina maszynisty.
Eksploatacja.
Kijów.
W 1978 kijowskie metro rozpoczęło eksploatację wagonów serii 81-717/714. Zostały one skonfigurowane w składy 5-wagonowe i obsługują wszystkie linie.
W 1988 do eksploatacji włączono pociągi 5-wagonowe składające się z wagonów serii 81-717M/714M.
W 2002 w Kijowie rozpoczęto użytkowanie jednego prototypowego składu serii 81-553/554/555.
W 2010 rozpoczęto eksploatację 6 składów serii 81-7021/7022.
Warszawa.
W styczniu 1982 przebywający z wizytą w Warszawie przewodniczący Rady Najwyższej Związku Radzieckiego Leonid Breżniew dokonał zapisu w dokumentach o ofiarowaniu warszawskiemu metru 90 wagonów.
W marcu 1990 dotarła do Warszawy pierwsza i ostatnia partia daru od ZSRR w postaci 10 wagonów. Wyprodukowane w 1989 w zakładach Mietrowagonmasz w Mytiszczi 4 wagony kabinowe i 6 wagonów środkowych zestawiono w 2 pociągi 5-wagonowe. Nie zapewniały one żadnych możliwości organizacji przewozu pasażerów, dlatego zdecydowano o zakupie kolejnych wagonów. Koncerny zachodnie oferowały drogi tabor i proponowały prawie dwuletni cykl dostaw, a rosyjskie zakłady Wagonmasz z Petersburga zobowiązały się dostarczyć niezbędną liczbę wagonów z bieżącej produkcji w cenie pięciokrotnie niższej. W 1994 zakupiono w tych zakładach 32 wagony podobne do już posiadanych pojazdów serii 81, co pozwoliło na zestawienie 14 składów 3-wagonowych.
7 kwietnia 1995 uruchomiono pierwszy odcinek I linii warszawskiego metra. Posiadany przez Metro Warszawskie tabor zapewniał kursowanie pociągów w takcie 5-minutowym w szczycie przewozowym i 7-minutowym poza szczytem.
Pod koniec 1995, w związku z bliskim granicy przewozowej zatłoczeniem pociągów, zdecydowano się na zakup kolejnych 18 wagonów rosyjskich. Dotarły one do Warszawy w listopadzie 1997, a włączono je do eksploatacji 26 maja 1998 wraz z przedłużeniem linii do stacji A13 Centrum. Wagony pozwoliły na przedłużenie posiadanych dotychczas 14 pociągów 3-wagonowych do składów 4-wagonowych oraz utworzenie pociągu o numerze 15.
W sierpniu 2005 rozpoczęto remonty 39 z 60 eksploatowanych ówcześnie przez warszawskie metro wagonów serii 81. Zakłady PESA w Bydgoszczy w ramach remontu m.in. wymieniły podłogi i okna, zainstalowały nowe poręcze, wygłuszyły kabiny oraz pomalowały pudła pojazdów.
W październiku i grudniu 2005 ogłoszono przetargi na dostawę odpowiednio 14 i 16 wagonów pośrednich serii 81. W obydwu postępowaniach wygrały zakłady Wagonmasz, z którymi umowy podpisano odpowiednio w kwietniu i październiku 2006. Wszystkie wagony zostały dostarczone do końca 2007 i pozwoliły na wydłużenie posiadanych 15 pociągów 4-wagonowych do składów 6-wagonowych.
W listopadzie 2006 zapadła decyzja o zakupie 5 pociągów 6-wagonowych, a w grudniu 2006 ogłoszono przetarg na ich dostawę. W marcu 2007 nastąpiło otwarcie ofert i w lipcu 2007 podpisano umowę z zakładami Wagonmasz. W 2009 Metro Warszawskie zamówiło bez przetargu u tego samego producenta dwa kolejne pociągi. Do sierpnia 2009 zostało dostarczonych i włączonych do eksploatacji 7 składów serii 81-572.2/573.2.
31 grudnia 2012 Metro Warszawskie eksploatowało 132 wagony serii 81 skonfigurowane w 22 pociągi 6-wagonowe.

</doc>
<doc id="440482" url="https://pl.wikipedia.org/wiki?curid=440482" title="Maltanka">
Maltanka



</doc>
<doc id="440483" url="https://pl.wikipedia.org/wiki?curid=440483" title="Vasco Nuñez de Balboa">
Vasco Nuñez de Balboa



</doc>
<doc id="440486" url="https://pl.wikipedia.org/wiki?curid=440486" title="Pamfil (imię)">
Pamfil (imię)

Pamfil – imię męskie pochodzenia greckiego. Wywodzi się od greckiego "παν" (pan) – „wszystko, wszyscy” i "φιλος" (filos) – „przyjaciel” i oznacza „wszystko miłujący”. Inną możliwością jest pochodzenie tego imienia od gr. "Pámphylos" – „złożony z różnych szczepów”. W Polsce notowane już w średniowieczu jako łac. "Pamphilus". Patronem imienia jest św. Pamfil, męczennik z Cezarei.
Pamfil imieniny obchodzi 16 lutego, 28 kwietnia, 1 czerwca, 7 września i 21 września.
Żeński odpowiednik: Pamfilia
Pamfil w innych językach:

</doc>
<doc id="440487" url="https://pl.wikipedia.org/wiki?curid=440487" title="Pamfilia (imię)">
Pamfilia (imię)

Pamfilia — imię żeńskie pochodzenia greckiego, żeński odpowiednik imienia Pamfil, wywodzącego się od greckiego "παν (pan)" — "wszystko, wszyscy" i "φιλος (filos)" — "przyjaciel" i oznaczającego "wszystko miłujący". Inną możliwością jest pochodzenie tego imienia od gr. "Pámphylos" — "złożony z różnych szczepów". 
Pamfilia imieniny obchodzi 24 października, jako wspomnienie św. Pamfilii, wspominanej razem ze śwśw. Krescjuszem, Omnionem, Emptem i Cerboniuszem.
Zobacz też:

</doc>
<doc id="440491" url="https://pl.wikipedia.org/wiki?curid=440491" title="Izajasz (imię)">
Izajasz (imię)

Izajasz – imię męskie pochodzenia biblijnego. Wywodzi się od hebrajskiego "Yesha’yahu" oznaczającego „Jahwe jest zbawieniem”. Nosił je jeden z wielkich proroków – Izajasz, autor Księgi Izajasza, a także święci katoliccy. Występowało w Polsce już w średniowieczu, od 1243 r., jako Iza(i)jasz, Eza(i)jasz, Jeza(i)jasz (wsł. Isaj), i ze zdrobnieniami (wsł.) Saj, Sajek, Sajko, Isachno, Isan, Isanko, Sachaniec, Sachno, San, Sania, Saniec, Sań, Sańko.
Wraz z innymi starotestamentowymi, czy, szerzej, chrześcijańskimi imionami Izajasz trafił do Polski za pośrednictwem łaciny, czego skutkiem jest udźwięcznienie interwokalicznego "s" i przekształcenie wygłosowego "-as" ("Isaias") w "-asz". Na Ruś z kolei to samo imię przeniknęło z greki, w postaci "Isaija", a także w skróconej formie "Isaj", która w XV wieku popularna była na Rusi Halickiej, wówczas od stu lat przyłączonej do Polski. Funkcjonowały tamże również derywaty od tego imienia: "Isajowicz" i "Isajowski". Od formy Isaj i jego pochodnych wywodzą się nazwy miejscowości: Isaje, Isajewicze, Isajki, Isajowice, Isajska Góra, a także prawdopodobnie Sainka lub Saińce, Sajczyce, Sajków, Sajówka, Szajdówka, Szajczyce, Szajkuny, Szajec, Szajka, Szajki, Szajno, Szajny. Jeśli chodzi o nazwiska oparte na rdzeniu "Saj-", to niemal wszystkie one występują w też w obocznej formie na "Szaj-". Również Ormianie zamojscy używali imienia "Isajas" z derywatami Saja i Szaja oraz patronimikami Szajewicz, Szajewiczowa, Szajowicz.
Izajasz imieniny obchodzi 8 lutego i 16 lutego.
Znane osoby noszące imię Izajasz:
Postaci fikcyjne o tym imieniu:
Postaci anonimowe:
Odpowiedniki w innych językach:

</doc>
<doc id="440494" url="https://pl.wikipedia.org/wiki?curid=440494" title="Lucyliusz (imię)">
Lucyliusz (imię)

Lucyliusz — imię męskie pochodzenia łacińskiego, od słowa "lux", czyli "światło". 
Lucyliusz imieniny obchodzi razem z Lucylą: 29 lipca i 31 października.
Znane osoby o imieniu Lucyliusz:
Żeński odpowiednik: Lucyla

</doc>
<doc id="440499" url="https://pl.wikipedia.org/wiki?curid=440499" title="Chaturanga">
Chaturanga



</doc>
<doc id="440505" url="https://pl.wikipedia.org/wiki?curid=440505" title="Strumień indukcji elektrycznej">
Strumień indukcji elektrycznej

Strumień pola indukcji elektrycznej opisuje prawo Gaussa w materialnym ośrodku:
Jednostką strumienia indukcji elektrycznej jest kulomb (A·s). Z tego wynika, że miarą strumienia indukcji elektrycznej jest ładunek elektryczny:

</doc>
<doc id="440506" url="https://pl.wikipedia.org/wiki?curid=440506" title="Porfiry">
Porfiry

Porfiry – imię męskie pochodzenia greckiego. Wywodzi się od greckiego imienia "Πορφυριος (Porfirios)", pochodzącego od słowa "πορφυρα (porfira)", co oznacza „purpura”.
Forma oboczna: Porfiriusz
Porfiry imieniny obchodzi 16 lutego i 26 lutego.
Znane osoby noszące imię Porfiry:

</doc>
<doc id="440509" url="https://pl.wikipedia.org/wiki?curid=440509" title="Pięciobój nowoczesny na Letnich Igrzyskach Olimpijskich 1932">
Pięciobój nowoczesny na Letnich Igrzyskach Olimpijskich 1932

Pięciobój nowoczesny mężczyzn podczas Letnich Igrzyskach Olimpijskich 1932 rozegrany został w dniach 2 - 6 sierpnia.
Wystartowało 25 zawodników z 10 krajów.

</doc>
<doc id="440516" url="https://pl.wikipedia.org/wiki?curid=440516" title="Piłka wodna na Letnich Igrzyskach Olimpijskich 1932">
Piłka wodna na Letnich Igrzyskach Olimpijskich 1932

Olimpijski turniej w piłce wodnej został rozegrany w dniach 4–13 sierpnia 1932 roku. Do zawodów zgłosiło się 5 zespołów. Mecze rozgrywano systemem każdy z każdym.

</doc>
<doc id="440517" url="https://pl.wikipedia.org/wiki?curid=440517" title="Abner Records">
Abner Records

Abner Records – podwytwórnia Vee-Jay Records. Jej pierwotna nazwa to Falcon Records, jednak została zmieniona w 1958, odkąd okazało się, że nazwa Falcon Records już jest zarejestrowana. Etykiety były związane z Ewartem Abnerem, który był głównym menedżerem Vee-Jay Records.

</doc>
<doc id="440525" url="https://pl.wikipedia.org/wiki?curid=440525" title="Wide Area Network">
Wide Area Network



</doc>
<doc id="440526" url="https://pl.wikipedia.org/wiki?curid=440526" title="Yann Martel">
Yann Martel

Yann Martel (ur. 25 czerwca 1963 w Salamance) – kanadyjski pisarz i podróżnik. 
Urodzony w Hiszpanii, syn kanadyjskich dyplomatów. Dorastał na Alasce, Kolumbii Brytyjskiej, Kostaryce, Paryżu, Ontario i Meksyku. W młodości już samodzielnie podróżował po całym świecie (odwiedził między innymi Indie, Turcję i Iran). Ukończył studia filozoficzne na Trent University w Peterborough. Imał się rozmaitych zajęć: pracował w knajpach zmywając naczynia, jako ochroniarz, czy na plantacjach roślin. Już wtedy pisał, jednak prawdziwą karierę literacką rozpoczął w wieku 27 lat i od tamtej pory utrzymuje się z pisarstwa. Na co dzień ćwiczy jogę oraz pomaga jako wolontariusz w hospicjach. Na stałe mieszka w Montrealu, a od 2005 r. do listopada 2007 r. przebywał na stypendium na Uniwersytecie w Saskatoon.

</doc>
<doc id="440530" url="https://pl.wikipedia.org/wiki?curid=440530" title="Roran">
Roran



</doc>
<doc id="440532" url="https://pl.wikipedia.org/wiki?curid=440532" title="Gmina Garbatka Letnisko">
Gmina Garbatka Letnisko



</doc>
<doc id="440534" url="https://pl.wikipedia.org/wiki?curid=440534" title="Cyllene">
Cyllene

Cyllene (Jowisz XLVIII) – mały zewnętrzny księżyc Jowisza. Został odkryty 8 lutego 2003 roku przez grupę astronomów kierowanych przez Scotta Shepparda z Uniwersytetu Hawajskiego.
Nazwa.
30 marca 2005 roku Międzynarodowa Unia Astronomiczna nadała mu oficjalną nazwę Cyllene. Nazwa pochodzi z mitologii greckiej. Cyllene (gr. "Κυλλήνη") była wodną nimfą, córką Zeusa (Jowisza).
Charakterystyka fizyczna.
Cyllene jest jednym z najmniejszych księżyców Jowisza, jego średnicę ocenia się na około 2 km. Średnia gęstość tego ciała ma wartość ok. 2,6 g/cm³, a składa się przeważnie z krzemianów. Powierzchnia Cyllene jest bardzo ciemna – jego albedo wynosi zaledwie 0,04.
Księżyc należy do grupy Pazyfae, nieregularnych, poruszających się ruchem wstecznym księżyców Jowisza, krążących pomiędzy 22 800 000 a 24 100 000 km, i z inklinacją pomiędzy 144,5° a 158,3°.

</doc>
<doc id="440536" url="https://pl.wikipedia.org/wiki?curid=440536" title="Jupiter XLVIII">
Jupiter XLVIII



</doc>
<doc id="440537" url="https://pl.wikipedia.org/wiki?curid=440537" title="Garrow">
Garrow



</doc>
<doc id="440538" url="https://pl.wikipedia.org/wiki?curid=440538" title="S/2003 J 13">
S/2003 J 13



</doc>
<doc id="440540" url="https://pl.wikipedia.org/wiki?curid=440540" title="Busko">
Busko



</doc>
<doc id="440543" url="https://pl.wikipedia.org/wiki?curid=440543" title="Diecezja warszawsko-praska">
Diecezja warszawsko-praska

Diecezja warszawsko-praska (łac. "Dioecesis Varsaviensis-Pragensis") – jedna z 3 diecezji obrządku łacińskiego w metropolii warszawskiej wydzielona z terenu archidiecezji warszawskiej i diecezji płockiej (obejmuje prawobrzeżną Warszawę, tereny w dorzeczach Wisły i Narwi, ograniczone od wschodu Kałuszynem, Kamieńczykiem, Latowiczem, Pniewnikiem, Urlami, a od południa Karczewem, Kołbielą), ustanowiona 25 marca 1992 przez papieża Jana Pawła II bullą "Totus Tuus Poloniae populus (z łac. „Cały Twój lud w Polsce”)".
Biskupi.
"zobacz też: biskupi warszawsko-prascy"

</doc>
<doc id="440544" url="https://pl.wikipedia.org/wiki?curid=440544" title="Hymn Saint Vincent i Grenadyn">
Hymn Saint Vincent i Grenadyn

St. Vincent! Land So Beautiful – hymn państwowy Saint Vincent i Grenadyny. Przyjęty został w 1979 roku. Muzykę skomponował
Joel Bertram Miguel, a słowa napisała Phyllis Punnett.
Słowa hymnu.
Słowa hymnu w języku angielskim:
Saint Vincent, land so beautiful,
With joyful hearts we pledge to thee.
Our loyalty and love and vow to keep you ever free.
Whate'er the future brings.
Our faith will keep us true.
May peace reign from shore to shore,
And God bless and keep us too.
Our little sister islands are,
The gems, the lovely Grenadines.
Upon their seas of golden sand,
The sunshine ever beams.
Słowa hymnu w języku polskim:
Saint Vincent, nasz piękny lądzie
My radosne serca ofiarowujemy tobie
Naszą lojalność i miłość, i przysięgę zachowania twej wolności,
Bez względu na przyszłe losy.
Zachowamy prawdę dzięki wierze.
Niech pokój rządzi od brzegu do brzegu.
A Bóg błogosławi i zachowa od złego.
Nasze małe siostrzane wyspy,
Nasze klejnoty, ukochane Grenadyny,
Gdzie słońce zawsze promieniami dotyka
Złocistego piasku waszych plaż.

</doc>
<doc id="440547" url="https://pl.wikipedia.org/wiki?curid=440547" title="Mikrovan">
Mikrovan

Mikrovan - typ nadwozia samochodu osobowego. Zazwyczaj dwubryłowe, pięciodrzwiowe. Prekursorami w tej dziedzinie byli Japończycy, którzy lansowali wiele takich modeli na rodzimym rynku. W Europie pomysł się nie przyjął, a najpopularniejszym autem tego typu był produkowany w Polsce w latach 2000-2007 Opel Agila (którego zastąpił Opel Agila B), budowany razem z bliźniaczym Suzuki Wagon R + (którego zastąpił Suzuki Splash). Większość posiada pięciodrzwiowe nadwozie i 4 lub 5 miejsc w dwóch rzędach.

</doc>
<doc id="440548" url="https://pl.wikipedia.org/wiki?curid=440548" title="Twierdzenie Eulera (okręgi)">
Twierdzenie Eulera (okręgi)

Twierdzenie Eulera – twierdzenie matematyczne, opisujące relację między okręgami opisanym i wpisanym w trójkąt.
Teza.
Jeżeli w danym trójkącie formula_1 jest odległością pomiędzy środkiem okręgu wpisanego i środkiem okręgu opisanego, to zachodzi
gdzie formula_3 i formula_4 oznaczają odpowiednio promień okręgu opisanego i wpisanego.
Dowód.
Niech:
Dwusieczna formula_10 kąta formula_11 przecina okrąg opisany w pewnym punkcie formula_12 który połowi łuk formula_13
Niech prosta formula_14 przecina okrąg opisany w punkcie formula_15
Niech formula_16 będzie rzutem prostokątnym formula_8 na formula_18 formula_19
Trójkąty formula_20 i formula_21 są podobne (cecha: równość kątów), a zatem formula_22 czyli formula_23 tzn. formula_24 Rozważmy trójkąt formula_25
Ponieważ
(formula_27 jest dwusieczną kąta formula_28),
więc formula_30 i formula_31 skąd formula_32 Niech prosta formula_33 przecina okrąg opisany w punktach formula_34 i formula_35 Wtedy formula_36 czyli formula_37 tzn. formula_38
Uwagi.
Z twierdzenia tego wynika nierówność Eulera:

</doc>
<doc id="440549" url="https://pl.wikipedia.org/wiki?curid=440549" title="Strzelectwo na Letnich Igrzyskach Olimpijskich 1932">
Strzelectwo na Letnich Igrzyskach Olimpijskich 1932

Strzelectwo na Letnich Igrzyskach Olimpijskich 1932 było jedną z dyscyplin rozgrywanych w ramach zawodów olimpijskich w Los Angeles. Rywalizowano wyłącznie w dwóch konkurencjach indywidualnych.

</doc>
<doc id="440558" url="https://pl.wikipedia.org/wiki?curid=440558" title="Schronisko pod Siodełkiem">
Schronisko pod Siodełkiem



</doc>
<doc id="440561" url="https://pl.wikipedia.org/wiki?curid=440561" title="Rabinizm">
Rabinizm



</doc>
<doc id="440562" url="https://pl.wikipedia.org/wiki?curid=440562" title="Amerykańskie monety obiegowe">
Amerykańskie monety obiegowe

Amerykańskie monety obiegowe – monety obiegowe wybijane przez U.S. Mint i emitowane przez Departament Skarbu od 1792 roku, kiedy na mocy ustanowiono pierwsze nominały monet oraz metale, z których miały zostać wykonane.
Nominały obiegowych monet amerykańskich to: ½ centa; 1 cent; 2 centy; 3 centy ("trime"); 5 centów ("half dime", "nickel"); 10 centów ("dime"); 25 centów ("quarter"); 50 centów ("half dollar"); 1 dolar; 2½ dolara ("Quarter Eagle"); 3 dolary; 5 dolarów ("Half Eagle"); 10 dolarów ("Eagle"); 20 dolarów ("Double Eagle").
Obecnie (2022) w obiegu występują następujące nominały: 1 cent, 5, 10, 50 centów, 1 dolar.
½ centa.
Wprowadzenie monet półcentowych na mocy "Coinage Act of 1792" było podyktowane potrzebą wydawania reszty z płatności dokonywanych przy użyciu będących wówczas w obiegu w Stanach Zjednoczonych hiszpańskich reali, których kurs ustalono na 12,5 centa.
Lista wszystkich monet o nominale ½ centa:
1 cent.
Monety o nominale jednego centa zaczęto wybijać i emitować już w 1793 roku. Ówczesne prawo stanowiło, że waga centa powinna być dwukrotnością wagi monety o nominale ½ centa. Jednocentówki zwane "large cents" były emitowane co roku do 1857 roku, prócz roku 1815, kiedy braki miedzi na rynku uniemożliwiły emisję tej monety. W latach 50. XIX wieku koszty produkcji i dystrybucji monet miedzianych zaczęły rosnąć. Ponadto monety te cieszyły się popularnością wyłącznie w dużych ośrodkach miejskich. W 1857 roku wraz ze zniesieniem monety o nominale ½ centa wprowadzono tzw. małego centa, którego waga miała wynosić od teraz 72 grany (4,66 g), a stop miał składać się w 88% z miedzi i 12% z niklu. Nowe prawo pozwoliło także amerykańskiej mennicy i Departamentowi Skarbu wykupować stare monety centowe i półcentowe, a także monety hiszpańskie za nowe centy.
W trakcie wojny secesyjnej monety srebrne i złote zniknęły z obiegu. Również miedzioniklowe monety stanowiły rzadkość. W 1864 roku amerykański rząd ogłosił emisję centów wykonanych z brązu.
W 1943 roku, w związku z niedoborem miedzi na rynku spowodowanym wojną, Departament Skarbu rozpoczął emisję monet wykonanych ze stali pokrytych cynkiem. W 1944 roku powrócono do bicia monet z brązu aż do 1958 roku. W latach 1959–1982 powrócono do stopu miedzi przy wybijaniu jednocentówek. Od 1982 roku monety jednocentowe wybijane są na krążkach z cyny pokrytych miedzią.
Miedziane.
Lista wszystkich miedzianych monet o nominale 1 centa:
Miedzioniklowe.
Lista wszystkich miedzioniklowych monet o nominale 1 centa:
Brązowe.
Lista wszystkich monet o nominale 1 centa wybitych w brązie:
Stal pokryta cynkiem.
Lista wszystkich monet o nominale 1 centa wybitych w stali pokrytej cynkiem:
Cynk pokryty miedzią.
Lista wszystkich monet o nominale 1 centa wybitych w cynku pokrytym miedzią:
2 centy.
Wprowadzenie dwucentówek na mocy miało na celu przeciwdziałanie niedoborowi gotówki w obiegu, który pojawił się wskutek tezauryzacji pieniądza podczas wojny secesyjnej.
Lista wszystkich monet o nominale 2 centów:
3 centy.
Srebrne.
Kalifornijska gorączka złota doprowadziła do pojawienia się na rynku dużych ilości złota. Doprowadziło to do obniżenia wartości tego kruszcu w stosunku do srebra, które okazało się znaczniej bardziej wartościowe jako kruszec niż jako monety. W związku z tym wiele monet było ściąganych z obiegu i przetapianych. Politycy nie chcieli wprowadzać na rynek pieniądza fiducjarnego. Dlatego postanowiono wprowadzić do obiegu monetę, która zawierałaby wystarczającą ilość srebra, aby uznać ją za kruszcową, natomiast domieszka miedzi miała zniechęcić do przetopu. W ten sposób Kongres wprowadził w 1851 roku srebrną trzycentówkę.
Lista wszystkich monet o nominale 3 centów wybitych w srebrze:
Miedzioniklowe.
W związku z gromadzeniem monet z metali szlachetnych przez ludność w okresie wojny secesyjnej i koniecznością wymiany bonów zdawkowych (ang. "fractional currency"), wprowadzono miedzioniklowe trzycentówki. Początkowo były one bite równocześnie ze srebrnymi monetami o tym nominale. Jednakże z czasem monety srebrne zaczęły ponownie pojawiać się w obiegu, liczba wymienianych bonów zdawkowych malała, a w 1883 roku stawka podstawowej opłaty pocztowej została obniżona do 2 centów. Czynniki te, wraz z dużymi zapasami monet jedno- i pięciocentowych doprowadziły do zakończenia bicia monet o tym nominale. Miedzioniklowe trzycentówki popularnie zwane są niklowymi jedynie ze względu na swój kolor.
Lista wszystkich monet o nominale 3 centów wybitych w miedzioniklu:
5 centów.
Pomimo że monety 5-centowe zostały ustanowione na mocy "Coinage Act of 1792", to ich bicie i emisję rozpoczęto w 1795 roku (niektóre z monet wówczas wybitych miały wsteczną datę 1794). Do 1837 roku monety o tym nominale ważyły 20,8 granów (1,347 g) i były wybijane na krążkach ze srebra próby 892. W 1837 roku zmieniono wagę monet na 20⅝ grana (1,336 g), a próbę srebra zwiększono do 900. W 1853 roku wagę monety zmniejszono do 19,2 granów (1,24 g). W trakcie wojny secesyjnej monety srebrne i złote były gromadzone przez Amerykanów w ramach zabezpieczenia. Władze federalne zmuszone były do uzupełnienia braków monety na rynku poprzez emisję miedzioniklowych (zwanych niklowymi ze względu na kolor) monet zastępczych. Skłoniło to dyrektora U.S. Mint Jamesa Pollocka do zmiany metalu, z którego wybijano monety. Pięciocentówka "Shield" była pierwszą wybitą w miedzioniklu.
Monety pięciocentowe z 1883 roku, które nie miały nominału na rewersie, tzw. "racketeer nickels" (pięciocentówki oszustów), miały być pokrywane złotem. Ze względu na podobny projekt awersu i rozmiar miano je rzekomo wypuszczać do obiegu jako pięciodolarówki. Historia ta nie została jednak potwierdzona.
W trakcie wojny nikiel był szeroko wykorzystywany w przemyśle zbrojeniowym. W 1942 roku Kongres zakazał używania tego metalu w mennictwie. W zamian za to postanowiono użyć stopu srebra, miedzi i manganu. Uważano, że zaraz po wojnie zostaną wycofane z obiegu. Moneta ta jednak cieszyła się dużą popularnością, a w latach 60. XX wieku zaczęły znikać z obiegu ze względu na rosnące ceny srebra.
Srebrne.
Lista wszystkich srebrnych monet o nominale 5 centów:
Miedzioniklowe.
Lista wszystkich miedzioniklowych monet o nominale 5 centów:
Stop srebra, miedzi i manganu.
Moneta o nominale 5 centów wybitych w stopie srebra, miedzi i manganu:
10 centów.
Moneta dziesięciocentowa stanowiła istotną część systemu monetarnego Stanów Zjednoczonych. Spośród wszystkich nominałów wprowadzonych na mocy "Coinage Act of 1792", nominał ten został najpóźniej wyemitowany, ponieważ dopiero w 1796 roku. Monety dziesięciocentowe były wybijane w srebrze aż do 1965 roku. Wtedy też rozpoczęto emisję monet miedzioniklowych ze względu na wycofanie srebra z mennictwa obiegowego przez Kongres w 1964 roku.
Srebrne.
Lista wszystkich monet o nominale 10 centów wybitych w srebrze:
Miedzioniklowe.
Lista wszystkich monet o nominale 10 centów wybitych w miedzioniklu:
20 centów.
Celem ochrony interesów właścicieli kopalni srebra, którzy skarżyli się na spadek popytu na wydobywany przez siebie kruszec w następstwie zakończenia emisji srebrnych trzycentówek, pięciocentówek oraz dolarów, podjęto decyzję o rozpoczęciu bicia monet dwudziestocentowych w srebrze. Była to decyzja o charakterze politycznym, która miała być odpowiedzią na niedobór drobnej monety, występujący wówczas głównie na zachodzie Stanów Zjednoczonych. Monety tego nominału nie cieszyły się popularnością wśród ludności ze względu na fakt, że łatwo było pomylić je z ćwierćdolarówkami, jako że miały podobną wielkość i stylistykę.
Lista wszystkich monet o nominale 20 centów:
25 centów.
Mimo ustanowienia monet o nominale 25 centów ("quarter dollar") w 1792 roku, pierwsza ćwierćdolarówka zostało wyemitowana w 1796 roku. W 1804 roku na rewersie wprowadzono nominał zapisany jako „25c”. Do 1837 roku jedna moneta o tym nominale miała wagę równą 104 granów (6,73 g). Od 1837 roku waga monety została zredukowana do 103⅛ grana (6,68 g). W 1873 roku zwiększono masę monety.
W 1964 roku Kongres wycofał srebro z obiegowego mennictwa w Stanach Zjednoczonych. Od tej pory ćwierćdolarówki wybijane są w miedzioniklu.
Srebrne.
Lista wszystkich srebrnych monet o nominale 25 centów:
Miedź pokryta miedzioniklem.
Lista wszystkich miedzioniklowych monet o nominale 25 centów:
50 centów.
Monety o nominale 50 centów ustanowiono na mocy "Coinage Act of 1792". Pierwszą pięćdziesięciocentówkę wyemitowano w 1794 roku. Do 1837 roku monety te miały wagę 208 granów (13,47 g), a srebro próbę 892. W 1837 roku wagę zredukowano do 206¼ grana, a próbę srebra podniesiono do 900, którą utrzymano aż do 1965 roku. W 1853 roku ze względu na to, iż monety o nominale 50 centów były warte mniej niż kruszec, z którego je wybijano, to postanowiono zredukować wagę monet do 192 granów (12,44 g). W 1873 roku, na mocy "Coinage Act of 1873", wstrzymano bicie monet jednodolarowych jako monety obiegowej na terenie Stanów Zjednoczonych, a także zniesiono bimetalizm. 50 centów stało się najwyższym nominałem, a masę zwiększono do 192,9 granów (12,49 g). W 1964 roku Kongres wycofał srebro z mennictwa obiegowego. Jednak w przypadku monet o nominale 50 centów z wizerunkiem prezydenta Johna F. Kennedy’ego osiągnięto porozumienie i do 1970 roku wybijano monety o miedzianym wnętrzu otoczonym srebrem.
Srebrne.
Lista wszystkich srebrnych monet o nominale 50 centów:
Miedzioniklowe.
Lista wszystkich miedzioniklowych monet o nominale 50 centów:
1 dolar.
Złote dolary.
Bicie złotych dolarów ustanowiono na mocy "Coinage Act of 1792". Od 1935 roku do 31 grudnia 1974 roku posiadanie złota przez obywateli amerykańskich było zabronione.
Lista wszystkich złotych dolarów:
Srebrne dolary.
Bicie srebrnych dolarów ustanowiono na mocy "Coinage Act of 1792". W 1964 roku Kongres zadecydował o tym, że wypłata srebrnych dolarów zostaje wstrzymana. Rok później uchwalony "Coinage Act of 1965" zawierał zapis o tym, iż obiegowe monety nie będą już wybijane w srebrze. W 1970 roku Kongres uchwalił prawo, które nakazywało wybicie 150 mln posrebrzanych monet, ale już wyłącznie dla kolekcjonerów.
Lista wszystkich srebrnych dolarów:
Dolary miedzioniklowe.
Od 1965 roku w Stanach Zjednoczonych nie wybijało się już srebrnych obiegowych monet jednodolarowych. W 1970 roku uchwalono ustawę, która ustanowiła monetę jednodolarową, która miałaby jednocześnie upamiętnić wojskowego i prezydenta Stanów Zjednoczonych Dwighta Eisenhowera oraz misję Apollo 11. W 1975 roku rozpoczęto emisję dolarów Eisenhowera z okazji 200. rocznicy niepodległości Stanów Zjednoczonych.
W 1978 roku Kongres uchwalił ustawę, która nakazywałaby emisje monety jednodolarowej różniącej się od wszystkich poprzednich emisji. Decyzja ta poparta była raportem Departamentu Skarbu, który informował, że Amerykanie niechętnie używają monety jednodolarowej ze względu na zbyt duży rozmiar i wagę. Ponadto nowa moneta miała wyprzeć z obiegu banknot o tym samym nominale.
Lista wszystkich miedzioniklowych dolarów:
Tzw. "golden dollars".
Wprowadzenie do obiegu dolara "Susan B. Anthony" okazało się niepowodzeniem. Władze federalne chciały zastąpić w obiegu banknoty jednodolarowe monetami o tym samym nominale. Jednak podobieństwo monet do ćwierćdolarówek sprawiło, że Amerykanie woleli dalej używać banknotów. W 1997 roku uchwalono prawo nakazujące wybór dla monety jednodolarowej charakterystycznego i wyróżniającego wizerunku. W tym celu na awersie monety postanowiono upamiętnić Indiankę z plemienia Szoszonów, która miała pomagać Meriwetherowi Lewisowi i Williamowi Clarkowi podczas ich wyprawy w latach 1804–1806. Od 2009 roku co rok zmieniany jest wizerunek awersu, aby upamiętnić ważne dla amerykańskich Indian wydarzenia lub podkreślić ich wkład w rozwój Stanów Zjednoczonych.
W 2005 roku prezydent George W. Bush podpisał "Presidential $1 Coin Act of 2005", który miał na celu wprowadzenie do obiegu monet jednodolarowych upamiętniających prezydentów Stanów Zjednoczonych. Założono, że co roku emitowana będzie jedna moneta.
2½ dolara.
Monety o nominale 2½ dolara amerykańskiego (tzw. "Quarter Eagle") zostały ustanowione na mocy "Coinage Act of 1792". Początkowo były bite ze złota próby 916, od 1834 roku próbę zmieniono na 899, a od 1837 próbę tą zwiększono do 900.
Lista wszystkich monet "Quarter Eagle":
Ponadto istnieją dwie okolicznościowe monety o tym nominale, z lat 1915 ("Panama Pacific Expo") i 1926 (600-lecie Filadelfii).
3 dolary.
Złote monety trzydolarowe zostały wprowadzone do użytku na mocy . Powody ustanowienia tego nominału nie są znane. Według różnych teorii miały w być używane do dokonywania zakupów arkuszy stu znaczków pocztowych (po cenie 3 centów za jeden) lub miały ułatwić zakup większych ilości wprowadzonych trzy lata wcześniej monet trzycentowych.
Lista wszystkich monet o nominale 3 dolarów:
5 dolarów.
2 kwietnia 1792 roku Kongres uchwalił "Coinage Act of 1792", który zezwolił na bicie monet kilku denominacji, w tym właśnie monet złotych o nominale pięciu dolarów amerykańskich zwanych "Half" "Eagle". Była to wówczas druga moneta co do wartości w Stanach Zjednoczonych, większy nominał miały tylko monety "Eagle".
Lista wszystkich monet o nominale 5 dolarów:
10 dolarów.
Złote monety zwane "Eagle" zostały ustanowione przez Kongres na mocy "Coinage Act of 1792". Od roku 1804 do 1838 emisja złotych monet dziesięciodolarowych była wstrzymana ze względu na to, że na przełomie XVIII i XIX wieku złote monety były wyprowadzane poza granice Stanów Zjednoczonych lub przetapiane w kraju poza wiedzą mennicy. Złote mennictwo w Stanach Zjednoczonych zostało wstrzymane przez prezydenta Franklina D. Roosevelta 5 kwietnia 1933 roku, kiedy nakazał zwrot złotych monet do Rezerwy Federalnej. Wyjątkiem było posiadanie walorów o wartości kolekcjonerskiej. 30 stycznia 1934 roku wszedł w życie "Gold Reserve Act", który ostatecznie wycofał złoto z obiegu, wstrzymał pokrycie dla pieniądza papierowego w tym kruszcu i nakazał przetopienie go w sztaby.
Lista wszystkich monet o nominale 10 dolarów:
20 dolarów.
Istotny wpływ na złote mennictwo w Stanach Zjednoczonych miała kalifornijska gorączka złota. Doprowadziło to do sytuacji, w której srebro sprzedawano na rynku z dużym zyskiem. Napływ złota na rynek sprawił, że srebro, którego ceny były liczone w złocie, stało się niedowartościowane. Srebrne jednodolarówki okazały się być bardziej wartościowe niż ich wartość nominalna. 20 lutego przedstawiono projekt ustawy będącej połączeniem wcześniejszych propozycji reformy systemu monetarnego Jamesa McKaya i Charlesa G. Athertona. Została ona zaakceptowana przez Izbę Reprezentantów. Senat przyjął ustawę pod nazwą 3 marca 1849 roku, ustanawiając monetę o nominale 20 dolarów. Głównym zamysłem, który stanowił podwaliny pod wprowadzenie monety "Double Eagle", była chęć przekształcenia dużych ilości złota na rynku w monety przy jak najmniejszym wysiłku mennic.
Lista wszystkich monet o nominale 20 dolarów:

</doc>
<doc id="440563" url="https://pl.wikipedia.org/wiki?curid=440563" title="Wawrzyniec Samp">
Wawrzyniec Samp

Wawrzyniec Samp (ur. 25 czerwca 1939 w Gdańsku) – polski rzeźbiarz i grafik.
Życiorys.
Absolwent (1964) Wydziału Rzeźby PWSSP w Gdańsku, znany ze spektakularnych realizacji pomnikowych i prac sakralnych. Dla katedr w Olsztynie, Gnieźnie, Łomży, Gdańsku, Gorzowie wykonał liczne płyty, popiersia, figury. Projektant wystroju wnętrz licznych kościołów. Znany szczególnie ze swoich realizacji pomnikowych takich jak: „Tym co za polskość Gdańska” w Gdańsku, Wybickiego w Kościerzynie, Izydora i Teodory Gulgowskich we Wdzydzach oraz licznych tablic pamiątkowych, zwłaszcza na terenie Pomorza i Warmii, medalionów (m.in. cykl 27 medalionów z popiersiami książąt pomorskich) i medali. Autor herbu województwa pomorskiego i nowego pomnika Świętopełka II Wielkiego w Gdańsku. Autor rzeźby Prymasa Tysiąclecia z katedry gnieźnieńskiej.
Jest starszym bratem Jerzego Sampa.

</doc>
<doc id="440567" url="https://pl.wikipedia.org/wiki?curid=440567" title="Kusakowate (owady)">
Kusakowate (owady)

Kusakowate (Staphylinidae) – rodzina chrząszczy z podrzędu wielożernych i infrarzędu Staphyliniformia. Stanowią najliczniejszą w gatunki rodzinę zwierząt.
Opis.
Typowy kusakowaty ma wydłużone i spłaszczone ciało ze skróconymi twardymi pokrywami nie przykrywającymi wszystkich segmentów odwłoka, co jest przystosowaniem do środowiska, w którym żyją. Te wyraźnie skrócone pokrywy nakrywają tylko dwa pierwsze segmenty odwłoka. 
Zazwyczaj są ciemno ubarwione z metalicznym połyskiem. Pokrywy zależnie od gatunku mogą być czerwone, brunatne, zielonkawe lub niebieskawe. Pod pokrywami będącymi przekształconą pierwszą parą skrzydeł znajdują się złożone błoniaste skrzydła. Istnieją gatunki, u których pokrywy nakrywają cały odwłok. Są bardzo ruchliwymi owadami posiadającymi silne nogi, dzięki którym bardzo szybko biegają. Przedplecze jest masywne przyjmujące kształt płaskiej lub wypukłej tarczy.
Charakterystyczną cechą kusakowatych jest to, że w czasie szybkiego poruszania trzyma ruchliwy odwłok zagięty do góry i skierowany na zewnątrz. Pozycja taka może ułatwiać ruch i być pozycją obronną naśladującą skorki i skorpiony. Niektóre zresztą zaatakowane mogą wytryskiwać drażniącą ciecz, a jeszcze inne mogą w ciele zawierać trującą substancję.
Osiągają rozmiary w przedziale od ok. 1 mm do 40 mm. Wszystkie larwy i większość dorosłych są higrofilami czyli organizmami wymagającymi do życia dużej wilgotności środowiska.
Ze względu na ich ukryty tryb życia i z reguły niewielkie rozmiary wiele gatunków czeka jeszcze na odkrycie. Oznaczanie poszczególnych gatunków stanowi jeden z najtrudniejszych elementów systematyki entomologicznej.
Ekologia.
Przedstawiciele tej najliczniejszej gatunkowo rodziny występują we wszystkich środowiskach na całej kuli ziemskiej zarówno w tropikach jak i w rejonach polarnych. Zajmują rozmaite środowiska. Żyją w próchnicy, w glebie, leśnej ściółce, pod pniami, pod korą drzew i na drzewach, w odchodach, w gniazdach ptaków i ssaków, w zbiorowiskach owadów społecznych jak mrowiska, w hubach drzewnych, w padlinie i innych ukrytych miejscach.
Większość jest drapieżnikami, ale wśród nich są też fitofagi, saprofagi i pasożyty. Są bardzo aktywne i stanowią ważny element w obiegu materii i energii leśnych ekosystemów. Spełniają też pożyteczną rolę w zwalczaniu wielu szkodników lasu, w tym larw korników, ponieważ przeważnie odżywiają się larwami owadów oraz innymi małymi bezkręgowcami.
Rozprzestrzenienie i różnorodność.
Kusakowate są najliczniejszą w gatunki rodziną owadów i jedną z najliczniejszych rodzin zwierząt. Według źródła z 2018 roku do rodziny tej należy ponad 63 657 opisanych gatunków. 
Przedstawiciele rodziny występują na wszystkich kontynentach z wyjątkiem Antarktydy. Zasiedlają prawie wszystkie ekosystemy lądowe; od Arktyki po wilgotne lasy równikowe i od nabrzeży morskich po wiecznie ośnieżone piętro wysoko-alpejskie. 15 podrodzin rozsiedlonych jest kosmopolitycznie, a 10 prawie kosmopolitycznie. 9 podrodzin występuje tylko na półkuli północnej, a 5 jest endemicznych dla strefy umiarkowanej półkuli południowej. Do endemitów półkuli południowej należy w sumie 12 plemion i 460 rodzajów. 10 podrodzin jest liczniejszych gatunkowo w strefach tropikalnych, a Protopselaphinae występują tylko w nich. 5 podrodzin jest liczniejszych w strefach umiarkowanych. W Europie Środkowej odnotowano ponad 2250 gatunków, z czego z Polski wykazano występowanie 1 406 z 22 podrodzin.
Systematyka.
Współcześnie kusakowate podzielone są na 33 podrodziny:

</doc>
<doc id="440572" url="https://pl.wikipedia.org/wiki?curid=440572" title="Grupa Pazyfae">
Grupa Pazyfae

Grupa Pazyfae – duża grupa zewnętrznych, nieregularnych księżyców Jowisza, poruszających się ruchem wstecznym, po orbitach o inklinacji w zakresie w przybliżeniu 147°-158°.
Charakterystyka.
Grupa ta jest znacznie rozproszona, a także zróżnicowana pod względem barwy powierzchni. W szczególności Pazyfae cechuje neutralna, szara barwa powierzchni, podczas gdy Megaclite i Callirhoe są lekko czerwonawe. To sugeruje, że księżyce z tej grupy mogą nie mieć wspólnego pochodzenia, chociaż mogą pochodzić np. z rozpadu dwóch ciał, których największymi pozostałymi fragmentami są Pazyfae i Sinope.
Satelity z grupy Pazyfae mają:
W zestawieniu nie uwzględniono wstępnych parametrów orbit dla księżyców, które mogą należeć do tej grupy. Ich precyzyjne wyznaczenie jest niezbędne, żeby określić przynależność.
Księżyce.
Do grupy tej należą (w kolejności od Jowisza):
Oraz najprawdopodobniej: S/2003 J 23 i S/2003 J 4. Aby to potwierdzić, potrzebne jest jednak dokładniejsze wyznaczenie parametrów ich orbit.
Międzynarodowa Unia Astronomiczna (IAU) rezerwuje nazwy pochodzące z mitologii greckiej, kończące się na "-e" dla księżyców Jowisza krążących po orbitach wstecznych.

</doc>
<doc id="440574" url="https://pl.wikipedia.org/wiki?curid=440574" title="Niesamowity dwór">
Niesamowity dwór

Niesamowity dwór (w późniejszych wydaniach Pan Samochodzik i niesamowity dwór) – powieść dla młodzieży autorstwa Zbigniewa Nienackiego, wydana po raz pierwszy w roku 1969. Powieść wchodzi w skład cyklu "Pan Samochodzik", opisującego przygody historyka sztuki – detektywa noszącego to przezwisko.
Opis fabuły.
Akcja powieści rozgrywa się w Janówce, Łodzi i Piotrkowie Trybunalskim. Pan Samochodzik zostaje kustoszem dworu pana Czerskiego w Janówce. Jego podwładnymi są panna Barbara Wierzchoń i Jan Bigos. W nocy, a także podczas nieobecności kustosza i jego pomocników, we dworze ktoś grasuje. Wkrótce okazuje się, że dwór był kiedyś siedzibą loży masońskiej. Pan Samochodzik stara się rozwikłać zagadkę: kto i czego szuka w starym dworze.
Bohaterowie.
Pan Samochodzik – właściwie Tomasz. Główny bohater serii powieści. Pracuje na etacie referenta w Ministerstwie Kultury i Sztuki. Zajmuje się zagadkami historycznymi.
Barbara Wierzchoń – staranna i sumienna. Ma jasne, krótkie włosy. Jest wyjątkowo pracowita i ambitna. Szczerze mówi to co myśli. Boi się myszy. Ma około 22 lat.
Jan Bigos – około 22 lat. Niechlujny i nonszalancki. Naśmiewa się z sumienności Barbary Wierzchoń. Nie rozstaje się ze swoją gitarą, na której często gra. Nie przejmuje się obowiązkami. Lubi sytuacje jasne i klarowne.
Panna Marysia – młoda blondynka o niebieskich oczach. Bardzo chciała spotkać duchy we dworze i szybko zdobyła zaufanie kustosza i jego pomocników. Jedynie panna Wierzchoń nie potrafiła jej zaufać. Współpracowała z Baturą szukając skarbu.
Waldemar Batura – kolega ze studiów Pana Samochodzika. Zajmuje się nielegalnym handlem dziełami sztuki i antykami.
Antek Wasiak – mieszka w Janówce. W przyszłości chce zostać lekarzem. Jest poważny. Nie wierzy w duchy i stara się to jakoś rozsądnie wytłumaczyć. Syn kierownika ośrodka wczasowego. Należy do kółka dramatycznego.
Zosia – mieszka w Janówce. Przyjaźni się z Antkiem. Wierzy w duchy i interesuje się sprawą dworu. Chce zostać aktorką. Jej matka prowadzi stołówkę w ośrodku wczasowym. Należy do kółka dramatycznego.
Janiak – brodaty, zgarbiony z wielką szopą siwych włosów na głowie. Mieszka w oficynie obok dworu. Kiedyś zajmował się ogrodnictwem, gdy właścicielem dworu był pan Czerski.
Ekranizacja.
Powieść została zekranizowana w 1986 przez Janusza Kidawę pod tytułem "Pan Samochodzik i niesamowity dwór".

</doc>
<doc id="440581" url="https://pl.wikipedia.org/wiki?curid=440581" title="Kanada na Zimowych Igrzyskach Olimpijskich 2006">
Kanada na Zimowych Igrzyskach Olimpijskich 2006

Kanadę na Zimowych Igrzyskach Olimpijskich 2006 reprezentowało 196 sportowców i 220 członków personelu pomocniczego. 
Gwiazdą reprezentacji była łyżwiarka szybka Cindy Klassen, która zdobyła 5 medali - rekord kanadyjski podczas jednych igrzysk. Ogółem reprezentacja zdobyła 24 medale, siedem złotych, dziesięć srebrnych i siedem brązowych. Więcej medali zdobyły tylko reprezentacje Niemiec (29) i Stanów Zjednoczonych (25).
Wyniki reprezentantów Kanady.
Biathlon.
Mężczyźni
Kobiety
Biegi narciarskie.
Mężczyźni
Kobiety
Bobsleje.
Mężczyźni
Kobiety
Curling.
Mężczyźni
Kobiety
Hokej na lodzie.
Mężczyźni
Kobiety
Kombinacja norweska.
Mężczyźni
Łyżwiarstwo szybkie.
Mężczyźni
Kobiety
Łyżwiarstwo figurowe.
Mężczyźni
Kobiety
Pary
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Saneczkarstwo.
Mężczyźni
Kobiety
Short track.
Mężczyźni
Kobiety
Skeleton.
Mężczyźni
Kobiety
Skoki narciarskie.
Mężczyźni
Snowboard.
Mężczyźni
Kobiety

</doc>
<doc id="440586" url="https://pl.wikipedia.org/wiki?curid=440586" title="Magdalena Samozwaniec">
Magdalena Samozwaniec

Magdalena Anna Samozwaniec, "de domo" Kossak, "primo voto" Starzewska, "secundo voto" Niewidowska (ur. 26 lipca 1894 w Krakowie, zm. 20 października 1972 w Warszawie) – polska pisarka satyryczna. Nazywana „pierwszą damą polskiej satyry”.
Życiorys.
Była wnuczką Juliusza Kossaka, córką Wojciecha Kossaka i Marii Kisielnickiej, siostrą Jerzego Kossaka oraz Marii Pawlikowskiej-Jasnorzewskiej, o której napisała książkę "Zalotnica niebieska", i z którą tworzyła przez całe życie intelektualno-emocjonalny duet. Była stryjeczną siostrą Zofii Kossak-Szczuckiej. W latach 1921–1928 jej mężem był Jan Starzewski, z którym miała jedyną córkę Teresę (ur. w 1922 r., 1o voto hrabina Plater-Zyberk, 2o voto Burignat). W listopadzie 1945 r. wyszła za mąż za Zygmunta Niewidowskiego.
Uczyła się wyłącznie w domu, biegle władała językami obcymi – niemieckim, angielskim i francuskim. Jej debiutem literackim była humoreska "Wyjazd mamy do miasta", opublikowana w 1912 r. w „Nowinach Krakowskich”. W latach 1917–1919 uczęszczała do Szkoły Sztuk Pięknych Marii Niedzielskiej w Krakowie. Od 1919 do 1921 r. prowadziła pracownię batikarstwa.
Jej pierwszym sukcesem literackim była wydana w 1922 r. w Krakowie purnonsensowa, satyryczna parodia "Trędowatej" pod tytułem "Na ustach grzechu", napisana wspólnie z siostrą i jej mężem Janem Gwalbertem Henrykiem Pawlikowskim.
Od 1926 r. publikowała liczne utwory satyryczne w takich czasopismach jak: „Cyrulik Warszawski”, „Bluszcz”, „Tygodnik Ilustrowany”, „Naokoło Świata” i „Tęcza”. Stała się prekursorką wyjazdowych spotkań z czytelnikami (wieczorów autorskich), jeździła na takie spotkania po całej Polsce aż do śmierci, preferując ten rodzaj kontaktu z czytelnikami.
W 1933 r. wydała kolejny swój bestseller "Wielki Szlem", zyskując miano „jedynej satyryczki w Polsce”. W latach 1934–1936 występowała w kabaretach poznańskich. II wojna światowa przyniosła pisarce rozłąkę z ukochaną siostrą oraz śmierć obojga rodziców. W 1944 r. opublikowała konspiracyjnie "Fraszki Magdaleny Samozwaniec".
Po wojnie zamieszczała liczne utwory satyryczne w czasopismach: „Przekrój”, „Szpilki”, „Dziennik Polski”, Trybuna Robotnicza i „Kocynder”. Od 1946 r. zamieszkała na stałe w Warszawie. W 1956 r. wydano jej trzeci bestseller, wspomnienia o siostrze, barwnie opisujące rzeczywistość dwudziestolecia międzywojennego pt. "Maria i Magdalena". W 1970 r. odwiedziła w Londynie męża zmarłej siostry Stefana Jasnorzewskiego podczas zbierania materiałów do kolejnej książki "Zalotnica niebieska" (opublikowanej pośmiertnie w 1973 r.).
Została pochowana na Cmentarzu Wojskowym na Powązkach w Warszawie (kwatera A33-1-3).

</doc>
<doc id="440589" url="https://pl.wikipedia.org/wiki?curid=440589" title="Analiza utworu literackiego">
Analiza utworu literackiego

Analiza utworu literackiego to inaczej jego rozbiór. Polega na badaniu pewnej całości, poprzez wyodrębnienie jej cech, części bądź składników. Analiza utworu literackiego zmierza zatem do ustalenia z jakich elementów i w jaki sposób jest zbudowany utwór. Należy także określić związki między tymi elementami, zbadać czemu służy konstrukcja tekstu, dobór danych środków stylistycznych, a w konsekwencji ukazać role poszczególnych elementów i ich znaczenie w całym utworze.
Analiza i interpretacja utworu poetyckiego są traktowane łącznie w procesie pracy z tekstem, nie oddziela się ich pod względem formalnym. Z tego względu kompozycja wypowiedzi analizującej ten tekst nie może być dychotomiczna. Podczas analizowania dzieła poetyckiego bardzo ważne są konteksty interpretacyjne, czyli kierunki badań, które pomagają zrozumieć tekst oraz kąty interpretacji.
Najważniejsze konteksty interpretacyjne:

</doc>
<doc id="440592" url="https://pl.wikipedia.org/wiki?curid=440592" title="Bożenna">
Bożenna



</doc>
<doc id="440598" url="https://pl.wikipedia.org/wiki?curid=440598" title="Pascha (Wielkanoc)">
Pascha (Wielkanoc)



</doc>
<doc id="440600" url="https://pl.wikipedia.org/wiki?curid=440600" title="Obłok Prandtla-Glauerta">
Obłok Prandtla-Glauerta

Obłok Prandtla-Glauerta – obłok skroplonej pary wodnej, powstający podczas lotu statku powietrznego z prędkością bliską prędkości dźwięku.
W wielu miejscach powietrze opływa samolot z większą prędkością względną od prędkości nieruchomego powietrza. Gdy samolot zwiększa prędkość i osiąga ona wartość krytyczną liczby Macha (M = 1), w niektórych miejscach prędkość opływu przekracza lokalnie prędkość dźwięku. Zwiększanie prędkości opływu i zmniejszanie ciśnienia odbywa się płynnie i bez strat, natomiast zmniejszenie tej prędkości jest możliwe tylko skokowo, na powierzchni fali uderzeniowej, gdzie występuje nieciągłość (gwałtowny spadek) prędkości, któremu towarzyszy równie gwałtowny wzrost ciśnienia i temperatury.
Na szkicu pokazano sytuację, gdy prędkość przed profilem jest poddźwiękowa (M &lt; 1), następnie na profilu następuje przyśpieszenie do prędkości naddźwiękowej (M &gt; 1), czemu towarzyszy zmniejszenie ciśnienia i – zgodnie z regułami termodynamiki – spadek temperatury.
Po przekroczeniu pewnego punktu ma miejsce fizyczna realizacja tzw. osobliwości (w znaczeniu matematycznym) transformacji Prandtla-Glauerta, objawiająca się dość gwałtownym spadkiem temperatury, rozpoczynającym się od linii izotermy, zaznaczonej na ilustracji. Za tą linią następuje skroplenie pary wodnej i powstaje widoczny obłok, który raptownie kończy się na powierzchni fali uderzeniowej, za którą skokowo rośnie ciśnienie i temperatura, a prędkość maleje do poddźwiękowej (M &lt; 1) – w ten właśnie sposób powstaje obłok Prandtla-Glauerta.
Galeria.
Widoczna na pierwszym zdjęciu efektowna stożkowa powierzchnia początku obłoku nie wizualizuje fali uderzeniowej, lecz początek obszaru, w którym spełnione są warunki kondensacji. Koniec tego obłoku wskazuje położenie prostopadłej fali uderzeniowej. Mały obłok Prandtla-Glauerta widoczny jest też tuż za kabiną.

</doc>
<doc id="440603" url="https://pl.wikipedia.org/wiki?curid=440603" title="Schwerin">
Schwerin

Schwerin – miasto na prawach powiatu w Niemczech, na Pojezierzu Meklemburskim, nad jeziorem Schweriner See, stolica kraju związkowego Meklemburgia-Pomorze Przednie. Liczy 95 818 mieszkańców.
Położenie.
W zachodniej części Meklemburgii wśród jezior: Schweriner See, Heidensee, Ziegelsee, Medeweger See, Lankower See, Ostorfer See, Fauler See, Neumühler See, Burgsee, Grimkesee, Große Karausche, Pfaffenteich.
Miasto leży na wysokości od 38 do 86,1 m n.p.m.
Toponimia.
Nazwa miasta, zapisana po raz pierwszy w 1018 roku w formie "Zuarin", ma pochodzenie słowiańskie. Prawdopodobnie wywodzi się z połabskiego "zvérina" „zwierzyniec”, choć możliwy jest także jej związek z imieniem boga Swaroga. W języku polskim oddawana jest jako "Zwierzyn", "Skwierzyn", "Swarzyn".
Historia.
Schwerin założyli Słowianie połabscy z konfederacji plemion Obodrzyców. W 1160 książę saski Henryk Lew zdobył tu jeden z głównych grodów słowiańskich Obodrzyców wzmiankowany już w X wieku. Od ok. 1170 siedziba biskupstwa i stolica samodzielnego księstwa. W 1358 włączony do księstwa Meklemburgii. Od 1524 ośrodek Reformacji. 1621–1934 stolica Wielkiego Księstwa Meklemburgii-Schwerin.
Liczba mieszkańców: 1991 – 127 tys.; 2002 – 98 tys.; 2010 – 95,2 tys.; 2018 – 95,8 tys.
Gospodarka.
Browar. W mieście rozwinął się przemysł maszynowy, elektrotechniczny, drzewny, chemiczny, spożywczy, materiałów budowlanych oraz poligraficzny.
Transport.
Transport kolejowy.
W mieście znajdują się stacje kolejowe Schwerin Hauptbahnhof i Schwerin-Lankow.
Tramwaje.
W mieście funkcjonują 4 linie tramwajowe.
Współpraca międzynarodowa.
Schwerin posiada następujące umowy partnerskie:

</doc>
<doc id="440605" url="https://pl.wikipedia.org/wiki?curid=440605" title="Biaks">
Biaks

Biaks ( – dwuosiowy) – rdzeń z ferrytu o prostokątnej pętli histerezy w postaci prostopadłościanu o dwóch prostopadłych, nieprzecinających się otworach. Sporadycznie stosowany w niewielkich, szybkich pamięciach ferrytowych o organizacji 2D i magnetycznych elementach logicznych. 
Zapamiętaną informacją jest kierunek namagnesowania mostka między otworami. Odczyt polega na chwilowym, odwracalnym obrocie pola w mostku przez prąd w linii słowa (przewodzie sterującym) i odczycie kierunku napięcia w liniach bitów (przewodach sygnałowych).
Przykładowe dane (pamięć programu komputera BESM typu 5E26).
Element ma dzisiaj znaczenie historyczne. 

</doc>
<doc id="440606" url="https://pl.wikipedia.org/wiki?curid=440606" title="John R. Bolton">
John R. Bolton

John Robert Bolton (ur. 20 listopada 1948 w Baltimore) – amerykański dyplomata i prawnik, w marcu 2018 roku powołany na stanowisko doradcy ds. bezpieczeństwa narodowego jako następca generała broni H.R. McMastera.
Życiorys.
Ukończył prawo na Uniwersytecie Yale. Karierę w administracji rządowej rozpoczął od pracy w Amerykańskiej Agencji Rozwoju Międzynarodowego za prezydentury Ronalda Reagana.
W administracji George’a W. Busha służył jako podsekretarz stanu, kiedy sekretarzem był Colin Powell. Gdy miejsce Powella zajęła Condoleezza Rice, Bush nominował Boltona na stanowisko ambasadora Stanów Zjednoczonych przy ONZ. Jako że Senat był przeciwny tej nominacji, Bush w sierpniu 2005, wykorzystując zezwalające na to przepisy, mianował Boltona ambasadorem podczas przerwy między sesjami Kongresu (był on 106. osobą, którą Bush umieścił na stanowisku zgodnie z tą procedurą).
W lutym 2017 Bolton był jednym z czterech – obok McMastera, Keitha Kellogga i generała broni Roberta Caslena – kandydatów na następcę generała broni Michaela T. Flynna, dotychczasowego doradcy ds. bezpieczeństwa narodowego. Wówczas nominację otrzymał McMaster, ale Donald Trump zdymisjonował go w marcu 2018, zapowiadając przy tym powołanie na jego miejsce właśnie Boltona.
12 czerwca 2018 w Singapurze towarzyszył prezydentowi Trumpowi podczas pierwszego spotkania z Kim Dzong Unem.
Poglądy i polityka.
J.R.Bolton jest ekstremistą, "neoconservative hawk" i podżegaczem wojennym. Doprowadził do wojny z Irakiem. Przeciwnik Iranu i Syrii. Doprowadził do zerwania porozumienia USA z Iranem, dotyczącego umiarkowanego ograniczenia irańskiego programu jądrowego. Parł do wojny z teokracją szyicką. Dążył do ataku na KRL-D.
Skrajny stronnik polityki Izraela i rozbioru terytorium Palestyny. Przeciwnik Międzynarodowego Trybunału Karnego.
Odnosi się sceptycznie do organizacji międzynarodowych, zwłaszcza ONZ.

</doc>
<doc id="440607" url="https://pl.wikipedia.org/wiki?curid=440607" title="Pamięć na biaksach">
Pamięć na biaksach



</doc>
<doc id="440612" url="https://pl.wikipedia.org/wiki?curid=440612" title="Disulfiram">
Disulfiram

Disulfiram – organiczny związek chemiczny, lek stosowany w leczeniu alkoholizmu, którego działanie polega na wpływie na metabolizm alkoholu etylowego.
Działanie i wskazania.
Związek ten zaburza metabolizm alkoholu w organizmie. Hamuje działanie dehydrogenazy aldehydowej, przez co utrudnia utlenianie aldehydu octowego do mniej szkodliwego kwasu octowego. Kumulujący się w organizmie aldehyd octowy powoduje objawy zatrucia (tzw. reakcja disulfiramowa).
Stosowanie środków zawierających disulfiram ("Anticol", "Antabus") jest jedną z metod leczenia alkoholizmu, który można zaliczyć do terapii awersyjnej. W wyniku podania leku (czasem jest on chirurgicznie umieszczany podskórnie w postaci stale uwalnianej do organizmu), spożycie alkoholu powoduje bardzo nieprzyjemną reakcję organizmu. Obawa przed tą reakcją może powstrzymać pacjenta od konsumpcji napojów alkoholowych. W Polsce leczenie wymaga zgody pacjenta i odbywa się pod kontrolą lekarza. Część terapeutów uzależnień jest przeciwna stosowaniu disulfiramu z powodu małej skuteczności oraz potencjalnie niebezpiecznych skutków ubocznych i w wielu krajach został on wycofany z lecznictwa.
Przeciwwskazania.
W czasie trwania i w przeciągu 14 dni od zakończenia leczenia disulfiramem nie należy spożywać alkoholu. Zachować ostrożność w przypadku stosowania u chorych z chorobami układu oddechowego, cukrzycą, padaczką, chorobami nerek i wątroby, niedoczynnością tarczycy, psychozami. Wystąpienie reakcji disulfiramowej może pogłębić stopień zaawansowania tych chorób.
Interakcje.
Disulfiram wzmacnia działanie:
Może zmniejszać stężenie perfenazyny. Równoczesne stosowanie z metronidazolem może prowadzić do napadów białej gorączki i amencji. Stosowanie z izoniazydem może powodować zaburzenia koordynacji, zachowania i ruchu, bezsenność, drażliwość. Disulfiram nasila działanie i hamuje metabolizm oksydacyjny pochodnych benzodiazepin. Kontakt z rozpuszczalnikami organicznymi zawierającymi alkohol, aldehyd octowy lub paraldehyd może wywołać reakcję disulfiramową, którą mogą nasilać trójpierścieniowe leki przeciwdepresyjne i cyklosporyna. Amitryptylina i chloropromazyna mogą nasilać reakcję disulfiramową. Disulfiram hamuje utlenianie i wydalanie ryfampicyny. Disulfiram może przedłużać działanie alfentanylu.
Działania niepożądane.
Rzadko:
Pod wpływem etanolu:
Ciąża i laktacja.
Nie stosować w ciąży i w okresie karmienia piersią.
Dawkowanie.
Początkowo 500 mg dziennie (jest to dawka maksymalna) przez tydzień lub dwa tygodnie, następnie dawkę zmniejsza się do 250 mg dziennie (125–500 mg dziennie).
8–10 tabletek rozmieszczonych gwiaździście podpowięziowo. Powtórne wszczepienie możliwe po 8 miesiącach.
Preparaty w Polsce.
Dostępne w Polsce preparaty disulfiramu (2020): "Anticol" (tabletki) i "Disulfiram WZF" (tabletki do implantacji). Oba preparaty produkowane są przez Polfę Warszawa i są dostępne na receptę. Dawniej tabletki do implantacji produkowane były pod nazwą "Esperal".

</doc>
<doc id="440614" url="https://pl.wikipedia.org/wiki?curid=440614" title="Zbigniew Jabłonowski">
Zbigniew Jabłonowski

Zbigniew Jabłonowski (ur. 27 maja 1934 w Wilnie, zm. 21 grudnia 2008 w Olsztynie), polski biolog i parazytolog, profesor nauk przyrodniczych; sportowiec, działacz AZS, działacz polonijny.
Pochodził z rodziny pieczętującej się dawniej herbem Grzymała. Był żonaty (żona Czesława), miał troje dzieci (Lidia, Przemysław, Katarzyna).
Praca zawodowa.
Absolwent WSR w Olsztynie (1960). Po studiach pracował przez dwa lata w Wojewódzkim Zjednoczeniu Zbożowo-Młynarskim PZZ w Olsztynie. W roku 1962 rozpoczął pracę w WSR (potem ART) jako asystent, a po uzyskaniu stopnia doktora jako adiunkt (1968-74). W roku 1974 rozpoczął pracę na WSP Olsztynie, jako adiunkt w Zakładzie Biologii. Od 1975 organizował i kierował Pracownią Cytologii i Genetyki, przekształconą w Zakład Biologii Ogólnej, a od 1999 w Katedrę Parazytologii. Rozprawa habilitacyjna w roku 1976. Po powstaniu UMW zatrudniony na stanowisku profesora w Katedrze Fizjologii Roślin na Wydziale Biologii. W roku 1988 uzyskał tytuł profesora nauk przyrodniczych. W latach 1987-1990 był prorektorem ds. nauki i kontaktów z zagranicą oraz I zastępcą rektora WSP. Dyrektor Instytutu Biologii i Ochrony Środowiska WSP w Olsztynie (1978-84, 1997-99), dziekan Wydziału Matematyczno-Przyrodniczego WSP (1978-81, 1993-96).
Badania: patofizjologia i biochemia inwazji pasożytniczych.
Ważniejsze publikacje.
Łącznie około 110.

</doc>
<doc id="440616" url="https://pl.wikipedia.org/wiki?curid=440616" title="Zbigniew Chojnowski">
Zbigniew Chojnowski

Zbigniew Chojnowski (ur. 30 maja 1962 w Orzyszu) – polski poeta, prozaik, historyk literatury, krytyk literacki, profesor nauk humanistycznych, nauczyciel akademicki Uniwersytetu Warmińsko-Mazurskiego w Olsztynie. Zajmuje się m.in. historią poezji polskiej XX i XXI w., literaturą Warmii i Mazur XIX, XX i XXI w., nowym regionalizmem. 
Młodość i wykształcenie.
Rodzice – Marian Chojnowski (ur. 1932 w Pasichach) i Krystyna Chojnowska z domu Grądzka (ur. 1938 w Konopkach Tłustych) – byli nauczycielami na Warmii i Mazurach. Wychowywał się w Nowych Gutach nad jeziorem Śniardwy, gdzie uczęszczał do szkoły podstawowej (1968–1974), a potem do szkoły podstawowej w Orzyszu (1974–1976). Uczył się w Technikum Nukleonicznym w Otwocku. Ukończył IV Liceum Ogólnokształcące w Olsztynie, a w 1984 Wyższej Szkole Pedagogicznej w Olsztynie. W 1991 uzyskał doktorat w Wyższej Szkole Pedagogicznej w Krakowie na podstawie dysertacji "Metamorfozy poezji Anny Kamieńskiej" (promotor – Stanisław Burkot). W 2000 habilitował się na Uniwersytecie Mikołaja Kopernika w Toruniu w zakresie literaturoznawstwa, przedstawiając dzieło "Poetycka wiara Jarosława Iwaszkiewicza". 18 kwietnia 2013 otrzymał tytuł naukowy profesora nauk humanistycznych. 
Działalność naukowa i organizacyjna.
Od 1985 był zatrudniony w WSP w Olsztynie, a od 1999 na UWM w Olsztynie; w latach 1985–1991 jako asystent, 1991–2000 – adiunkt, a od 2001 jako profesor nadzwyczajny i od 2014 jako profesor zwyczajny na Wydziale Humanistycznym. Kierownik jednostek organizacyjnych: Zakładu Antropologii Literatury Regionalnej (2000–2004), Pracowni Literatury XX Wieku i Teorii Literatury (2005–2009), Zakładu Literatury Współczesnej (2010–2014), Zakładu Literatury XX i XXI Wieku (od 2015). Od 2020 dyrektor Instytutu Literaturoznawstwa UWM. Promotor doktoratu honoris causa Uniwersytetu Warmińsko-Mazurskiego w Olsztynie Erwina Kruka. Pełnił funkcję: zastępcy dyrektora Instytutu Filologii Polskiej (2000–2002), członka senackiej Komisji Nauki (2001–2002), przewodniczącego Kolegium Wydawniczego UWM (kadencje 2008–2012, 2012–2016, 2016–2020), członka Senatu UWM (2012–2016, 2016–2020), członka Rady Uczelni (2019–2020 i 2021–2024). Został również wybrany do Komitetu Nauk o Literaturze PAN na kadencje 2015–2019 i 2020–2023. Wespół ze Zbigniewem Fałtynowiczem opracował scenariusz stałej ekspozycji w Muzeum Michała Kajki w Ogródku [otwarcie 7 czerwca 2014].
Ważniejsze publikacje naukowe.
Studia
Antologie literackie
Redakcja prac zbiorowych
Twórczość poetycka i prozatorska.
Poezja Chojnowskiego osadzona jest w krajobrazie przyrodniczym, społecznym i kulturowym Warmii i Mazur. Unaocznia los, który spełnia się w miejscu ściśle określonym geograficznie i historycznie. Jest przekonany, że oryginalność zapewnia wierszowi próbująca się w nim ujawnić prawda. Zmierza do poetyckiej uniwersalizacji doświadczeń jednostkowych i społecznych.

</doc>
<doc id="440617" url="https://pl.wikipedia.org/wiki?curid=440617" title="Stanisław Zbigniew Czachorowski">
Stanisław Zbigniew Czachorowski

Stanisław Zbigniew Czachorowski (ur. 8 maja 1963 w Lidzbarku Warmińskim) – polski ekolog, hydrobiolog i entomolog.
Absolwent WSP Olsztyn (1987). Stopnie doktora (1992) i doktora habilitowanego nauk biologicznych (1999) uzyskał na (UAM w Poznaniu. Pracuje jako profesor nadzwyczajny w Katedrze Ekologii i Ochrony Środowiska UWM w Olsztynie.
Publikuje eseje i felietony w lokalnej i regionalnej prasie, m.in. w Gazecie Uniwersyteckiej (dodatek do Gazety Olsztyńskiej), Wiadomościach Uniwersyteckich, współpracuje z Radiem Olsztyn, olsztyńskim Radiem Planeta, Radiem Eska, Radiem UWM-FM. Przez kilka lat koordynował Olsztyńskie Dni Nauki. W tym okresie znacznie wzrosła liczba uczestników. W połowie lat 90. XX w., artykułami w Gazecie Olsztyńskiej oraz Przeglądzie Akademickim włączył się w dyskusję nad powołaniem uniwersytetu w Olsztynie. Jest współtwórcą i głównym animatorem olsztyńskiej kawiarni naukowej "Collegium Copernicanum" oraz organizatorem Nocy Biologów w Olsztynie w roku 2012 i 2013.
Praca zawodowa.
WSP w Olsztynie (od 1999 UWM w Olsztynie): 1985 – laborant w Katedrze Biochemii, 1987–99 – asystent, adiunkt w Zakładzie Ekologii i Ochrony Środowiska, 1993–94 – pełnomocnik rektora WSP ds. edukacji ekologicznej, 1997–99 – wicedyrektor Instytutu Biologii i Ochrony Środowiska WSP w Olsztynie, 1997–99 – koordynator Regionalnego Centrum Edukacji Ekologicznej, 1999–2000 – adiunkt w Katedrze Ekologii i Ochrony Środowiska na Wydziale Biologii, 1999–2006 – kierownik Studium Podyplomowego, 2000 – prof. nadzwyczajny w Katedrze Ekologii i Ochrony Środowiska, 2002 – opiekun Studencko-Doktoranckiego Koła Naukowego Ekologów.
Prowadzone badania.
Hydrobiologia, entomologia, ekologia, biologia i ochrona owadów wodnych (strefowe rozmieszczenie chruścików w źródłach, rzeka i jeziorach Polski, check-lista Chruścików Polski, Ukrainy i Białorusi), ekologia krajobrazów antropogenicznych (urbicenozy, agrocenozy), biomonitoring środowiska wodnego, edukacja ekologiczna, filozofia przyrody.
Ważniejsze publikacje.
Łącznie ponad 190 publikacji naukowych oraz ponad 170 popularnonaukowych i edukacyjnych. W tym:
Zainteresowania.
Genealogia rodzinna, turystyka przyrodnicza, gry strategiczne, malowanie na szkle.

</doc>
<doc id="440618" url="https://pl.wikipedia.org/wiki?curid=440618" title="Naprzód Świętochłowice">
Naprzód Świętochłowice



</doc>
<doc id="440619" url="https://pl.wikipedia.org/wiki?curid=440619" title="Apop">
Apop



</doc>
<doc id="440621" url="https://pl.wikipedia.org/wiki?curid=440621" title="Radosław Panas">
Radosław Panas

Radosław Leszek Panas (ur. 11 maja 1970 w Opolu) – polski siatkarz, trener. Grał na pozycji przyjmującego, a w ostatnim sezonie kariery (2004/2005) jako libero.
Karierę siatkarską rozpoczynał w MKS-ie Zrywie Opole, a jego pierwszym trenerem był Jerzy Tracz. Grał w finałach mistrzostw Polski juniorów, w czempionacie kraju MKS-ów zdobył z zespołem złoty medal.
Po maturze w 1989 przeszedł do AZS-u Częstochowa, dokąd ściągnęli go trenerzy Stanisław Gościniak i Ryszard Bosek. W Częstochowie grał praktycznie cały czas, z 2-sezonową przerwą kiedy grał w Mostostalu-Azoty Kędzierzyn-Koźle (1995/96–1996/97). W ostatnim sezonie swojej siatkarskiej kariery (2004/05) grał w KP Polskiej Energii Sosnowiec.
Zdobył 5 tytułów mistrza Polski (wszystkie z AZS Częstochowa), 6 razy był wicemistrzem kraju (5 z AZS-em, raz z Mostostalem-Azoty), dwukrotnie zdobył brązowy medal (oba z AZS-em). W reprezentacji Polski seniorów zagrał 52 razy w latach 1989–1995, m.in. był w kadrze Polski na Mistrzostwach Europy 1995.
Absolwent Wyższej Szkoły Pedagogicznej w Częstochowie (1995, kierunek wychowanie fizyczne). Z trenerów najwięcej zawdzięcza Jerzemu Traczowi i Stanisławowi Gościniakowi.
W sezonie 2005/06 został drugim trenerem w KP Polskiej Energii Sosnowiec. W styczniu 2006 zastąpił Mariana Kardasa na stanowisku pierwszego w sosnowieckim klubie. Zespół spadł do I ligi. Od czerwca 2006 był I trenerem we Wkręt-Mecie Domexie AZS-ie Częstochowa. Po sezonie 2008/09 włodarze AZS-u podziękowali mu za współpracę (ku wielkiemu zdziwieniu, a także niezadowoleniu kibiców). W latach 2009–2012 był pierwszym trenerem AZS Politechniki Warszawskiej. W sezonie 2012/13 I trener AZS Olsztyn, a w sezonie 2013/2014 I trener Lotosu Trefla Gdańsk. Od sezonu 2014/2015 trenuje pierwszoligowy Exact Systems Norwid Częstochowa
Asystent trenera reprezentacji Polski Daniela Castellaniego w latach 2009–2010. Współpracował także z Andreą Anastasim w reprezentacji Polski w latach 2011–2013. Był trenerem kadry B w latach 2009–2013, z którą na uniwersjadzie w Kazaniu w 2013 zdobył srebrny medal.
Obecnie Panas jest dyrektorem sportowym ekipy Norwid Częstochowa. Wcześniej Panas trenował tę drużynę. 
Jest nauczycielem WFu w IX Liceum Ogólnokształcącym Cypriana Kamila Norwida w Częstochowie.
Podczas turnieju kwalifikacyjnego do Igrzysk Olimpijskich, w Berlinie, w styczniu 2016, wspólnie z Piotrem Dębowskim zadebiutował jako ekspert siatkówki w TVP. Od tego czasu współpracuje z tą stacją.
Bez powodzenia kandydował do sejmiku województwa śląskiego w 2014 z listy Platformy Obywatelskiej i w 2018 z listy Koalicji Obywatelskiej.
Żonaty z Mariolą, ma córkę Annę.

</doc>
<doc id="440625" url="https://pl.wikipedia.org/wiki?curid=440625" title="Neoquenya">
Neoquenya



</doc>
<doc id="440626" url="https://pl.wikipedia.org/wiki?curid=440626" title="Felga">
Felga

Felga – metalowa część koła, na którą nakładana jest opona.
We współczesnych samochodach felga ma za zadanie wentylować elementy układu hamulcowego (tarczę/bęben, przewody hamulcowe, zacisk). Felgi najczęściej są wykonywane ze stopu aluminium lub stali, a felgi wyczynowe z lekkiego i wytrzymałego magnezu lub włókna węglowego.
Felgi dzieli się na kilka typów:

</doc>
<doc id="440627" url="https://pl.wikipedia.org/wiki?curid=440627" title="Intel XScale">
Intel XScale

XScale to implementacja piątej generacji architektury ARM firmy Intel, oparta na architekturze ISA v5TE.

</doc>
<doc id="440630" url="https://pl.wikipedia.org/wiki?curid=440630" title="Poezja metafizyczna">
Poezja metafizyczna

Poezja metafizyczna – nurt lirycznej poezji barokowej. Termin jest używany przede wszystkim w odniesieniu do twórczości angielskich poetów końca XVI oraz XVII wieku, którzy, łamiąc wcześniejsze reguły, wprowadzili do liryki język nauki, filozofii i teologii. Wiersze tego typu mieszały tematykę religijną, filozoficzną i erotyczną, przy czym znakomicie wyrażały atmosferę sceptycyzmu i niepewności, charakterystyczną dla czasów po gwałtownym zmierzchu renesansu. Wśród prekursorów poezji metafizycznej wymienia się przede wszystkim Roberta Southwella, jednak największy wpływ na jej powstanie miała twórczość Johna Donne'a. 
Termin „poezja metafizyczna” wprowadził do krytyki literackiej Samuel Johnson, stosując go – z pewną ironią – w odniesieniu do twórczości Abrahama Cowleya w wydanych w 1781 roku "Lives of the Most Eminent English Poets". Johnson, reprezentujący poglądy typowe dla Oświecenia, nie cenił tej „metafizyki” zbyt wysoko, co przełożyło się też na późniejszy stosunek do tej poezji; przez długi okres była lekceważona i wręcz zapomniana. Renesans zainteresowania poetami metafizycznymi i radykalna zmiana w ocenie ich twórczości datuje się od ukazania się, w 1921 roku, pierwszej antologii tej poezji, wydanej przez H.J.C. Griersona, a zwłaszcza od słynnego eseju T.S. Eliota, "Poeci metafizyczni" ("The Metaphysical Poets", 1921), będącego recenzją tego zbioru. 
Poezja metafizyczna jest nurtem niejednorodnym i różnie definiowanym. Przyjmując najwęższą jej definicję, ograniczającą się do twórczości, w której tematyka religijna odgrywała wiodącą rolę, reprezentatywni dla tego nurtu będą poeci „szkoły Donne'a”, czyli, prócz samego Johna Donne'a, przede wszystkim George Herbert, Andrew Marvell, Richard Crashaw oraz późniejsi Henry Vaughan i Thomas Traherne. Krytyk literacki F.R. Leavis w latach 30. XX wieku, kontynuując myśl T.S. Eliota, który jako wyróżnik poezji metafizycznej przyjął "wit" (rozum, inteligencję, zmyślność; dowcip w staropolskim rozumieniu tego słowa) zaproponował, by w nurt ten włączyć także poetów ze „szkoły Jonsona” (tzw. Cavalier poets), takich jak Robert Herrick, Richard Lovelace, Thomas Carew czy John Suckling. Poezja metafizyczna miałaby zatem dwa nurty: religijny i dworski. Reprezentanci obu tych nurtów są obecni w przygotowanej przez Helen Gardner antologii "The Metaphysical Poets", wydanej w 1957 roku i uważanej za klasyczne opracowanie twórczości angielskich poetów metafizycznych.
Poezja metafizyczna w Polsce.
W Polsce poezję metafizyczną pisali m.in. Mikołaj Sęp Szarzyński, Stanisław Grochowski, Kasper Twardowski i Sebastian Grabowiecki.
Poruszała problematykę przemijania człowieka, marności i nietrwałości istnienia (np."Sonet I, O krótkości i niepewności na świecie żywota człowieczego","Sonet IV, O wojnie naszej, którą wiedziemy z szatanem, światem i ciałem", "Sonet V, O nietrwałej miłości rzeczy świata tego"- Mikołaj Sęp Szarzyński, "Krótkość żywota, Marność, Do Anny"- Daniel Naborowski ), wyrażała nadzieję na zbawienie i ratunek w Bogu (Sęp Szarzyński w swoim cyklu sonetów) a także nawiązywała do pokus, słabości i namiętności doczesnego życia człowieka, w świecie materialnym; wyraża postawę człowieka rozdartego pomiędzy cielesnością a życiem wiecznym, który jest świadomy tego, że powinien żyć tak, aby dojść do zbawienia, ale jednocześnie nie może oprzeć się pokusom na jakie wystawia go szatan i świat, w którym żyje, nie potrafi pokonać swoich słabości.
Poezja metafizyczna wpłynęła na lirykę współczesną (m.in. na takich twórców jak: Czesław Miłosz, Zbigniew Herbert, Ryszard Krynicki, Adam Zagajewski, Wojciech Bąk, Anna Kamieńska, Jan Polkowski, Marek Skwarnicki, Witold Maj, Sergiusz Sterna-Wachowiak, Eugeniusz Tkaczyszyn-Dycki, księża poeci).

</doc>
<doc id="440632" url="https://pl.wikipedia.org/wiki?curid=440632" title="Heckel">
Heckel

Heckel (pełna nazwa: Wilhelm Heckel GmbH) – niemieckia firma produkująca fagoty, kontrafagoty i heckelfony oraz świadcząca usługi konserwacji tych instrumentów.
Firma została założona jako "Almenräder und Heckel" w 1831 roku przez Carla Almenrädera, muzyka na dworze księcia Nassau, i Johanna Adama Heckla. Po śmierci Almenrädera przedsiębiorstwo prowadził Heckel wraz z synem Wilhelmem Hermannem, który zmienił jego nazwę w 1887 na "Wilhelm Heckel Biebrich". Produkowało ono wówczas bardzo szeroką gamę instrumentów dętych, w tym skonstruowane przez siebie heckelfony. Firma pozostaje własnością rodzinną.
Siedziba Wilhelm Heckel GmbH znajduje się w Wiesbaden.

</doc>
<doc id="440635" url="https://pl.wikipedia.org/wiki?curid=440635" title="Kusakowate">
Kusakowate



</doc>
<doc id="440639" url="https://pl.wikipedia.org/wiki?curid=440639" title="Źródło pierwotne">
Źródło pierwotne

Źródło pierwotne (źródło wywołane) – każda publikacja, która zawiera oryginalny opis badań, obserwacji, spostrzeżeń, teorii, hipotez własnych autora.
Naukowe źródła pierwotne stanowią głównie oryginalne publikacje naukowe, które znalazły swoje miejsce w uznanych czasopismach naukowych, ale do źródeł tych można też zaliczyć prace dyplomowe, doktorskie, rozdziały w fachowych książkach, niektóre traktaty. W naukach historycznych za źródła pierwotne uważa się teksty oryginalnych dokumentów – listy znanych postaci historycznych, ich pamiętniki i autobiografie, relacje naocznych świadków zdarzeń, dokumenty urzędowe, teksty traktatów, ustaw itp.
Źródło pierwotne dostarcza bezpośrednich dowodów na temat zdarzenia, obiektu, osoby lub dzieła sztuki.
Źródła te są zapisem wydarzeń lub dowodów, ponieważ zostały po raz pierwszy opisane lub faktycznie wydarzyły się bez jakiejkolwiek interpretacji lub komentarza. Jest to informacja, która jest pokazywana po raz pierwszy lub oryginalne materiały, na których oparte są inne badania. Pierwotne źródła wyświetlają oryginalne myślenie, raportują nowe odkrycia lub udostępniają nowe informacje.
Przykłady źródeł pierwotnych.
Do źródeł pierwotnych należą dokumenty historyczne i prawne, relacje naocznych świadków, wyniki eksperymentów, dane statystyczne, dzieła twórcze, nagrania audio i wideo, przemówienia i przedmioty artystyczne. Wywiady, ankiety, praca w terenie i komunikacja internetowa za pośrednictwem poczty elektronicznej, blogów i grup dyskusyjnych również są głównymi źródłami. W naukach przyrodniczych i społecznych źródłami pierwotnymi są często badania empiryczne – badania, w których przeprowadzono eksperyment lub przeprowadzono bezpośrednią obserwację. Wyniki badań empirycznych zwykle znajdują się w artykułach naukowych lub artykułach wygłoszonych na konferencjach.
Tezy, dysertacje, artykuły z czasopism naukowych (oparte na badaniach), raporty rządowe, sympozja i materiały konferencyjne, oryginalne prace, wiersze, fotografie, przemówienia, listy, notatki, narracje osobiste, pamiętniki, wywiady, autobiografie i korespondencja.

</doc>
<doc id="440642" url="https://pl.wikipedia.org/wiki?curid=440642" title="Bungie">
Bungie

Bungie – amerykański producent gier komputerowych. Firma została założona w maju 1991 roku przez Alexa Seropiana, do którego później dołączył Jason Jones. Firma, która pierwotnie miała siedzibę w Chicago w stanie Illinois, pierwotnie koncentrowała się na produkowaniu gier na komputery Macintosh i stworzyła dwie odnoszące sukcesy serie gier wideo o nazwie "Marathon" i "Myth". 
Microsoft przejął Bungie w 2000 roku, a jego projekt "" został wykorzystany jako tytuł startowy konsoli "Xbox" Microsoftu. Halo stało się przełomową grą dla Xboksa, sprzedając miliony kopii i zapoczątkowując serię Halo. W dniu 5 października 2007 r. Bungie ogłosiło, że oddzieliło się od firmy Microsoft i stało się niezależną firmą. Prawa do serii Halo zachował jednak Microsoft. 
Bungie podpisał dziesięcioletnią umowę wydawniczą z Activision w kwietniu 2010 roku. Ich pierwszym projektem była wydana w 2014 roku gra first-person shooter, "Destiny", a następnie Destiny 2 w 2017 roku. W styczniu 2019 roku Bungie ogłosiło, że skończyło współpracę z Activision i przejęło kontrolę nad wydawaniem "Destiny 2." 31 stycznia 2022 roku Sony Interactive Entertainment ogłosiło przejęcie studia.

</doc>
<doc id="440643" url="https://pl.wikipedia.org/wiki?curid=440643" title="Sztab">
Sztab

Sztab – główny organ dowodzenia występujący w oddziałach i związkach wszystkich rodzajów sił zbrojnych oraz na szczeblu centralnym. Na czele sztabu stoi szef sztabu podlegający bezpośrednio dowódcy. W okresie pokoju głównym zadaniem sztabu jest organizowanie szkolenia wojsk i zapewnienie im warunków utrzymania wysokiego stopnia gotowości bojowej.
Potocznie słowo „sztab” funkcjonuje także jako określenie miejsca, gdzie podejmuje się decyzje, np. "Sztab WOŚP" bądź „sztab wyborczy”, mylony często z komitetem wyborczym.
Przeznaczenie i zadania.
Sztab przeznaczony jest do zapewnienia dowódcy doradztwa i pomocy oraz zapewnienia wsparcia podległym dowódcom. Sztab nie posiada władzy sam z siebie; czerpie władzę od dowódcy i sprawuje ją w jego imieniu.
Zadaniem sztabu jest przede wszystkim sprawowanie kontroli poprzez spełnianie jej dwóch głównych funkcji: koordynowania i monitorowania. Zastosowane elementy dowodzenia i koordynacji nie mogą ograniczać swobody działania podległych dowódców. Poprzez koordynowanie rozumieć należy wsparcie dowódcy przez sztab w postaci gromadzenia, przetwarzania i przedstawiania informacji w sposób, który pomaga mu wybrać właściwy wariant działania. W związku z tym sztab odpowiedzialny jest za szczegółowe przygotowanie i doprowadzenie do wykonawców elementów dowodzenia i koordynacji działań, które zwykle zawiera się w rozkazach. W ramach drugiej i pokrywającej się ("z koordynowaniem") funkcji monitorowania, sztab stwarza warunki niezbędne do terminowego podejmowania decyzji
Organizacja sztabu.
Koncepcja francuska.
Koncepcja francuska wzorowana na armii Napoleona przewidywała, że sztab jest wyłącznie organem wykonawczym, niemającym żadnych uprawnień do podejmowania decyzji i całkowicie uzależnionym od woli dowódcy.
Po przegranej w 1871 roku wojnie francusko-pruskiej francuscy teoretycy wojskowości doszli do wniosku, ze jedną z przyczyn klęski była zła organizacja sztabów. Wrócili zatem do opracowań Louisa Alexandre Berthiera, Antoine-Henri Jominia czy Paula Thiébaulta, którzy stworzyli podstawy nauki sztabowej.
W 1900 roku w armii francuskiej wprowadzono do użytku regulamin służby sztabów. W myśl jego postanowień szef sztabu odpowiadał za kierowanie wszystkimi dziedzinami pracy sztabu. Struktura wewnętrzna sztabu składała się z trzech oddziałów (biur):
Do chwili przystąpienia USA do I wojny światowej struktury organów dowodzenia w Siłach Zbrojnych USA były dalekie od doskonałości. Konieczność zorganizowania sztabów mogących sprostać wymaganiom współczesnej wojny widział dowódca Amerykańskiego Korpusu Ekspedycyjnego generał John Pershing. w swojej pracy kierował się doświadczeniami armii francuskiej i częściowo brytyjskiej. W konsekwencji wspomnianych powyżej zdarzeń sztab Amerykańskiego Korpusu Ekspedycyjnego oraz sztaby poszczególnych armii przyjęły strukturę obejmującą pięć wydziałów oznaczonych literą G. Były to:
Koncepcja niemiecka.
Koncepcja niemiecka (wzorowana na modelu sztabu pruskiego) – sztab spełnia zasadniczą rolę w dowodzeniu i jest głównym organizatorem działań wojsk, a szef sztabu jest równorzędnym partnerem dowódcy, współodpowiedzialnym za dowodzenie.
Jednostki wojskowe w strukturach NATO.
Sztab wojskowy posiada w swojej organizacji wyspecjalizowane komórki. Oznaczone są one w zależności od szczebla organizacyjnego i rodzaju sił zbrojnych literami J, G, S, N, A oraz cyframi 1 ... 9 oznaczającymi zakres kompetencji. Grupę główną sztabu tworzą komórki oznaczone literami S do szczebla brygady lub G od szczebla dywizji wzwyż. Odstępstwem od zasady jest Bundeswehra, gdzie na szczeblu brygady obok komórek oznaczonych literami S, występują komórki G. Przyporządkowanie poszczególnym komórkom odpowiednich liter uzależnione jest od wojskowego wykształcenia oficerów będących ich szefami. W przypadku, gdy komórką kieruje oficer dyplomowany komórka przybiera nazwę G. W wojskach lądowych armii Stanów Zjednoczonych oznaczenia G poszczególnych komórek funkcjonalnych używa się, gdy na czele dowództwa stoi generał, natomiast S gdy jest nim pułkownik lub oficer niższej rangi.
Do oznaczenia komórek sztabu w Dowództwach Sił Połączonych stosuje się literę J, a w przypadku Dowództw Wielonarodowych Sił Połączonych CJ. Sztab Generalny Wojska Polskiego używa litery P do określania swych części składowych.
Jednostki Wojska Polskiego II RP (rok 1927).
W skład sztabu wchodzili:
Większe sztaby zorganizowane były w oddziały. Rozdział kompetencji był na ogół następujący:
Oddział I – organizacja
Oddział II – informacje i wywiad
Oddział III – operacje i wyszkolenie
Oddział IV – zaopatrzenie i transporty
W mniejszych sztabach oficerowie nie byli zorganizowani w oddziały. Pracowali w ścisłym kontakcie ze sobą według ustaleń szefa sztabu.
W sztabie dywizji wszystkie agendy ujmowano zazwyczaj w dwie grupy:

</doc>
<doc id="440650" url="https://pl.wikipedia.org/wiki?curid=440650" title="Dowództwo">
Dowództwo

Dowództwo – w służbach mundurowych zespół ludzi, wraz z dowódcą, zajmujących się kierowaniem określoną formacją lub określonym zespołem ludzi. W niektórych służbach dowództwo terytorialne nosi nazwę komendy.
W skład dowództwa wchodzą dowódca, jego zastępca (zastępcy, pomocnicy), sztab, także ogniwa sztabowe szefostw rodzajów wojsk, komórki logistyczne, kadrowe i inne.
Dowództwa koalicyjne.
Dowództwo sojusznicze (koalicyjne) to organ dowodzenia wojskami sojuszniczymi, powołany na podstawie porozumienia wielopaństwowego w celu zapewnienia jednolitego kierowania realizacją wspólnych zadań militarnych .

</doc>
<doc id="440652" url="https://pl.wikipedia.org/wiki?curid=440652" title="Postkomunizm">
Postkomunizm

Postkomunizm – okres transformacji politycznej i gospodarczej w byłych państwach komunistycznych po upadku bloku wschodniego, w których nowe rządy dążyły do demokratyzacji, stworzenia społeczeństwa obywatelskiego i odbudowy wolnego rynku (zob. Jesień Ludów, rozpad ZSRR, transformacja systemowa w Polsce). 
Termin „postkomunizm” określa także cechy ustroju, rozumianego jako epoka: społeczeństwo, ekonomię, politykę, kulturę. Funkcjonuje także termin "postkomuna", który używany jest dla określenia postkomunistów lub politycznych ugrupowań postkomunistycznych. Nie odnosi się jednak do zmodyfikowanej formy komunizmu, którą określa się jako neokomunizm.
Postkomunizm w polityce i gospodarce.
Termin „postkomunizm” używany jako określenie systemu politycznego i gospodarczego, który łączy w sobie cechy rządów totalitarnych (m.in. sprawowanie władzy przez nomenklaturę, niszczenie opozycji, stosowanie metod sprzecznych z prawem w walce politycznej) z budowaniem społeczeństwa obywatelskiego. Postkomunizm istnieje równolegle z demokracją i wolnym rynkiem.
Mianem postkomunizmu określa się też "okres przejściowy" w historii państw „demokracji ludowej”, także w formie pejoratywnego określenia działalności polityków i partii powiązanych z upadającymi reżimami. W publicystyce funkcjonuje także określenie „partia postkomunistyczna” – jest to partia polityczna działająca w warunkach demokracji, ale powstała z przekształcenia dominującej partii komunistycznej (monopartii) lub utworzona przez działaczy takiej partii.
Określenia „postkomunista” czy „partia postkomunistyczna” stosowane bywają również wobec polityków zagranicznych z krajów byłego bloku wschodniego. Można zatem mówić o postkomunistach czeskich czy węgierskich.
Postkomunizm w Polsce.
W Polsce postkomunistami nazywa się przede wszystkim polityków istniejącego jako partia polityczna w latach 1999-2021 Sojuszu Lewicy Demokratycznej (SLD) i wywodzących się z niego polityków istniejącej od 2004 roku Socjaldemokracji Polskiej (SdPl). Wielu polityków zrzeszonych w tych ugrupowaniach należało do Socjaldemokracji Rzeczypospolitej Polskiej (SdRP) – partii politycznej utworzonej w 1990 przez działaczy rozwiązanej Polskiej Zjednoczonej Partii Robotniczej. SdRP wchodziła w latach 1991-1999 w skład koalicji wyborczej i klubu parlamentarnego SLD. W 1999 po przekształceniu Sojuszu Lewicy Demokratycznej w jednolitą partię polityczną rozwiązała się. Oprócz SdRP partiami wywodzącymi się z PZPR były także krytyczna wobec wielu aspektów PRL Polska Unia Socjaldemokratyczna (która weszła w skład postsolidarnościowej Unii Pracy) i odwołujący się wprost do komunizmu Związek Komunistów Polskich „Proletariat” (jego dawni działacze tworzą od 2002 Komunistyczną Partię Polski). Wielu działaczy dawnej PZPR znalazło się również w szeregach Samoobrony RP.
Określenia „postkomuna”, „postkomunista”, „partia postkomunistyczna” odnoszą się przede wszystkim do politycznego rodowodu danej osoby lub ugrupowania politycznego – decyduje tutaj sam fakt przynależności do partii komunistycznej lub sprawowania eksponowanej funkcji w strukturach państwa przed 1989. Nie bez znaczenia jest również aktualna przynależność partyjna – z uwagi na fakt, że terminy te wykorzystywane są w walce politycznej, mianem postkomunistów określa się często jedynie przeciwników politycznych.
Trudno o wskazanie grupy poglądów właściwych postkomunistom. Żadna z partii określanych jako postkomunistyczne nie odwołuje się do założeń postkomunizmu jako ideologii. Analizując wypowiedzi o postkomunistach wywnioskować można, że chodzi o osoby, które przed 1989:
Pod adresem postkomunistów wysuwanych jest wiele zarzutów. Partie prawicowe od 1990 dążyły do usunięcia postkomunistów z polityki i życia społecznego. Służyć temu miała lustracja i dekomunizacja, której częścią jest m.in. dezubekizacja.
Bibliografia.
[[Kategoria:Blok wschodni]

</doc>
<doc id="440659" url="https://pl.wikipedia.org/wiki?curid=440659" title="Bungie Software">
Bungie Software



</doc>
<doc id="440660" url="https://pl.wikipedia.org/wiki?curid=440660" title="Bungie Studios">
Bungie Studios



</doc>
<doc id="440663" url="https://pl.wikipedia.org/wiki?curid=440663" title="Szpon">
Szpon

Szpon – ostry i odpowiednio zakrzywiony pazur ptaków drapieżnych (szponiastych oraz sów) służący do chwytania i przenoszenia martwej zdobyczy. Poza dziobem stanowi główną broń ptaków drapieżnych, pomocną w polowaniu.

</doc>
<doc id="440668" url="https://pl.wikipedia.org/wiki?curid=440668" title="Grand Theft Auto I">
Grand Theft Auto I



</doc>
<doc id="440670" url="https://pl.wikipedia.org/wiki?curid=440670" title="Myth TFL">
Myth TFL



</doc>
<doc id="440671" url="https://pl.wikipedia.org/wiki?curid=440671" title="Mayflower compact">
Mayflower compact

Mayflower compact – umowa zawarta 11 listopada 1620 roku przez 41 męskich osadników („ojców pielgrzymów”) zdążających na pokładzie statku „Mayflower” na tereny przyznane przez króla Jakuba I Kompanii Wirgińskiej.
Wedle zawartej umowy osadnicy planowali pozostać lojalnymi poddanymi króla Jakuba, utworzyć jedną społeczność, wspólnie stanowić dla dobra kolonii prawa i tworzyć urzędy oraz prowadzić religijne życie. Dla takich zasad motywację znajdowano w chrześcijaństwie, w jego purytańskiej odmianie.
Lista sygnatariuszy umowy.
Umowa „Mayflower compact” uznawana jest za pierwowzór amerykańskiej umiejętności samoorganizacji i podstawę dla amerykańskiej konstytucji.

</doc>
<doc id="440673" url="https://pl.wikipedia.org/wiki?curid=440673" title="Myth TWA">
Myth TWA



</doc>
<doc id="440674" url="https://pl.wikipedia.org/wiki?curid=440674" title="Léopold Thadée Ramotowski">
Léopold Thadée Ramotowski

Léopold Thadée Ramotowski – generał brygady armii francuskiej, Kawaler Legii Honorowej. Postać odnotowana w spisie osób tworzących dziedzictwo narodowe Francji.
Życiorys.
Léopold Thadée Ramotowski urodził się 26 października 1841 roku w Désertines departamencie Mayenne we Francji. Rodzicami jego byli Józef Konstanty (1812) i Constance Aline Guesdon de Beauchesne (1803).
W latach 1849–1855 Léopold był uczniem Szkoły Batiniol – szkoły polskiej w Paryżu, elewem specjalnej szkoły wojskowej w Erguery (?) i absolwentem École Spéciale Militaire de Saint-Cyr.
1 października 1863 roku otrzymał stopień podporucznika i został skierowany do 8. pułku strzelców konnych.
16 lipca 1870 roku został awansowany do stopnia porucznika.
Wraz z 8.pułkiem wziął udział w wojnie francusko-pruskiej 1870 roku w ramach Armii Renu i został wzięty do niewoli dnia 2 września 1870 roku, ale już następnego dnia wydostał się na wolność".(Taka informacja znajduje się w dokumencie o przebiegu służby wojskowej majora Léopolda Ramotowskiego sporządzonym w 1886 roku w Szkole Kawalerii w Saumur. Ordre de bataille znajdujący się w opracowaniu pana Paula Willinga „L’armée de Napoléon III” umieszcza 8 pułk strzelców konnych w 12 korpusie armijnym Armii Chalon. Jest to bardziej prawdopodobne, ponieważ Armia Chalon skapitulowała właśnie 2 września 1870, co zgadza się z datą wzięcia do niewoli porucznika Léopolda Ramotowskigo)" Przedostał się w rodzinne strony do Normandii i zgłosił się do dalszej służby. Awansowany do stopnia kapitana został skierowany do 6 pułku strzelców konnych i z nim w ramach Armii Loary wziął udział w dalszych działaniach wojennych.
W ramach Armii Loary walczył również jego ojciec Józef Konstanty – podpułkownik Gwardii Narodowej Zmobilizowanej.
Po wojnie wrócił do 6 pułku strzelców konnych w którym kontynuował służbę do połowy lutego 1875 roku.
Od połowy lutego służył w 3 pułku huzarów i w ramach tej jednostki wziął udział w tłumieniu powstania El’Amari w Algierii. Jego udział w kampanii algierskiej został odnotowany między 21 stycznia 1876 roku a 28 października 1877 roku.
21 kwietnia 1882 roku został awansowany do stopnia majora i skierowany do 18 pułku strzelców konnych jako dowódca dywizjonu, a od 13 maja 1885 do 3 pułku spahisów ciągle jako dowódca dywizjonu kawalerii.
W okresie od 24 czerwca 1885 roku do 27 sierpnia 1885 roku uczestniczył wraz ze swoją jednostką w tłumieniu powstania króla Lat-Dior w Senegalu.
Wiosną 1886 roku wrócił do metropolii francuskiej z przydziałem do prestiżowej szkoły kawalerii z Saumur. Został szefem instruktorów ćwiczeń wojskowych i szefem dywizjonu w tej szkole. Sprowadził do Saumur swojego ojca Józefa Konstantego.
2 lipca 1886 za udział w trzech kampaniach wojennych został odznaczony Legią Honorową.
11 maja 1888 roku został awansowany do stopnia podpułkownika i przydzielony do 7 pułku huzarów w Tours.
12 września 1891 został pułkownikiem i dowódcą 12 pułku strzelców konnych w Sézanne.
W czerwcu 1897 roku dostał nominację na generała brygady, a od sierpnia tego roku został dowódcą 3 brygady kirasjerów składającej się z 3 i 6 pułku kirasjerów stanowiących elementy 3 dywizji kawalerii. Stacjonował w Tours i Sainte-Menehould.
W 1903 roku odszedł ze służby liniowej i dostał przydział do Komitetu Technicznego Kawalerii w Paryżu.
Zmarł 13 grudnia 1921 roku i został pochowany na cmentarzu Montparnasse w grobie, w którym spoczywali już jego rodzice i siostra.

</doc>
<doc id="440676" url="https://pl.wikipedia.org/wiki?curid=440676" title="Myth SB">
Myth SB



</doc>
<doc id="440679" url="https://pl.wikipedia.org/wiki?curid=440679" title="Street art">
Street art

Street art (sztuka ulicy) – dziedzina sztuki obejmująca dzieła tworzone w przestrzeni publicznej, zwykle mające charakter bezprawnej ingerencji.
Termin zawiera w sobie tradycyjne graffiti, lecz często jest użyty dla odróżnienia aktywności artystycznej w przestrzeni miejskiej od wandalizmu.
Określenia street art najprawdopodobniej po raz pierwszy użył Allan Schwartzman w 1985.
Street art nie posiada ściśle określonych reguł działania, struktur dzieła, ani innych wyznaczników. Każdy tworzy jak chce i gdzie chce, przy czym w opinii odbiorców niekoniecznie jest to uznawane za działalność artystyczną.

</doc>
<doc id="440680" url="https://pl.wikipedia.org/wiki?curid=440680" title="Źródło wtórne">
Źródło wtórne

Źródło wtórne (źródło zastane) – każda publikacja, która nie stanowi opisu oryginalnych badań, obserwacji, spostrzeżeń, teorii lub hipotez własnych autora, lecz gromadzi i prezentuje dane pochodzące od innych autorów.
Do źródeł wtórnych zalicza się:
Należy zastrzec, że różne nauki bazując na własnych metodologiach mogą niekiedy w różny sposób klasyfikować dany materiał jako pierwotny lub będący źródłem wtórnym. Innym czynnikiem mogącym zmienić status źródła jest upływ czasu i związana z nim zmiana perspektywy naukowej. Źródła wtórne pełnią przede wszystkim rolę dydaktyczną i popularyzatorską w nauce.
Zaletą pracy na danych wtórnych są niższe koszty ich pozyskania co wiąże się z większą dostępnością. Wśród wad tych materiałów należy wymienić częste: niedostosowane do określonych potrzeb informacyjnych lub niekompletność a także nieaktualność.

</doc>
<doc id="440688" url="https://pl.wikipedia.org/wiki?curid=440688" title="Rozkaz">
Rozkaz

Rozkaz – polecenie bezwarunkowego wykonania bądź zaniechania określonej czynności bądź innego zachowania (tj. norma indywidualna i konkretna), wydane przez osobę dysponującą władzą (dowódca, przełożony) nad osobą, której wydano polecenie (podwładny, pełniący służbę). Rozkazy (dyktaty) wydawane są ustnie bądź pisemnie lub za pomocą sygnału, przepisy nie przewidują możliwości ich zaskarżenia, co nie wyłącza możliwości odmowy wykonania rozkazu sprzecznego z prawem. Rozkaz podlega natychmiastowemu wykonaniu, chyba że wyraźnie wskazano inny termin na jego realizację.
W polskim Kodeksie karnym z 1997 roku rozkazem jest polecenie określonego działania lub zaniechania wydane służbowo żołnierzowi przez przełożonego lub uprawnionego żołnierza starszego stopniem (art. 115 § 18 kk).
Słowo „Rozkaz!” wypowiedziane przez dowódcę podkreśla bezwarunkowość wydanego polecenia. To samo słowo wypowiedziane przez podwładnego wobec dowódcy potwierdza przyjęcie do wiadomości, że właśnie otrzymał rozkaz. O ile rozkazy wydawane są dla konkretnych czynności, to rozkaz dzienny na piśmie reguluje całodzienny tok służby wojskowej.
Wyraz „rozkaz” może też określać sam fakt posiadania podwładnych (zwrot „mieć pod rozkazem grupę osób”). Oznacza także fakt pozostawania w dyspozycji przełożonego co do wykonania przyszłych rozkazów (zwrot: „stawać na rozkaz”).
Musztra.
W musztrze krótki rozkaz słowny lub podany za pomocą sygnału nazywany jest komendą. Wykonanie komendy powinno nastąpić natychmiast po jej podaniu, w sposób określony regulaminem, a wtedy, gdy dotyczy grupy żołnierzy, pododdziału lub oddziału – również jednocześnie i jednakowo. Komenda składa się z zapowiedzi i hasła lub wyłącznie z hasła. Komendami zawierającymi tylko hasła są komendy „BACZNOŚĆ” i „SPOCZNIJ”. Przykładem komendy złożonej z zapowiedzi i hasła jest komenda „Pierwszy pluton, w szeregu – ZBIÓRKA”.

</doc>
<doc id="440689" url="https://pl.wikipedia.org/wiki?curid=440689" title="Sztuka ulicy">
Sztuka ulicy



</doc>
<doc id="440690" url="https://pl.wikipedia.org/wiki?curid=440690" title="Sztuka uliczna">
Sztuka uliczna



</doc>
<doc id="440692" url="https://pl.wikipedia.org/wiki?curid=440692" title="Streetart">
Streetart



</doc>
<doc id="440694" url="https://pl.wikipedia.org/wiki?curid=440694" title="Flavia Penetta">
Flavia Penetta



</doc>
<doc id="440701" url="https://pl.wikipedia.org/wiki?curid=440701" title="Muzeum Żup Krakowskich Wieliczka">
Muzeum Żup Krakowskich Wieliczka

Muzeum Żup Krakowskich Wieliczka – muzeum założone w 1951 roku z inicjatywy profesora szkoły średniej w Wieliczce, Alfonsa Długosza; narodowa instytucja kultury. Muzeum mieści się w nieczynnej części jednej z najstarszych na świecie kopalni soli kamiennej (Żupa krakowska). Prezentuje historię górnictwa soli, rozwój techniki kopalnianej, dzieje przemysłu solnego i historię miasta Wieliczka. Zbiory muzeum liczą ok. 20 tys. eksponatów. Muzeum wraz z całą kopalnią zostało wpisane w roku 1978 przez UNESCO na pierwszą Międzynarodową Listę Dziedzictwa Kulturowego i Przyrodniczego.
Dla zwiedzających udostępnione są dwie ekspozycje:
Ideę ratowania wielickiej kopalni, pomnika przyrody i pracy polskich górników, podjął Alfons Długosz – artysta plastyk i profesor wielickiego gimnazjum. Jego inicjatywa utworzenia Muzeum Żup Krakowskich zyskała aprobatę ministerstw: Górnictwa oraz Kultury i Sztuki. Gromadzone przez wiele lat zbiory pozwoliły na przygotowanie w zabytkowych wyrobiskach na III poziomie kopalni podziemnej ekspozycji muzealnej. Kierownictwo Kopalni przekazywało Muzeum urządzenia i narzędzia górnicze, odkryte w wyniku prac penetracyjnych prowadzonych wspólnie w starych wyrobiskach. Pozwoliło to Muzeum skompletować jedyną na świecie kolekcję dawnych drewnianych machin wyciągowych, przodków maszyn parowych i elektrycznych. Poza tym przekazano do Muzeum archiwum i bibliotekę salinarną oraz cenny zbiór map górniczych. W latach 1958-1966 umieszczono w 14 komorach poeksploatacyjnych ekspozycję. Prace remontowo-adaptacyjne sfinansowało Ministerstwo Kultury i Sztuki. W 1966 roku w ramach obchodów 1000-lecia państwa polskiego – udostępniono ekspozycję zwiedzającym. Muzeum Żup Krakowskich Wieliczka jest jednym z największych muzeów górniczych Europy, jednym z 17 muzeów centralnych, podległych Ministerstwu Kultury i Dziedzictwa Narodowego. Misją muzeum jest ochrona i popularyzacja bogatych dziejów górnictwa solnego w Polsce, postrzeganego jako trwałe dziedzictwo ludzkości.
Tematyka i czasowe ramy badawcze, będące w zainteresowaniu pracowników Muzeum, są ogromne i bardzo zróżnicowane – sięgają miocenu (dla poznania genezy złoża solnego), a w badaniach archeologicznych neolitu (początki osadnictwa i warzelnictwa). W dziedzinie historii i kultury materialnej obejmuje okres od XIII – do końca XX w. i dotyczy roli i znaczenia gospodarki solnej w dziejach Polski, jej wpływu na rozwój miast Wieliczki i Bochni, dawnej i współczesnej techniki górniczej i technologii warzelniczej.
Zabytki muzealne gromadzone są w następujących zbiorach: Geologicznym, Archeologicznym, Techniki Górniczej, Kartografii (głównie mapy górnicze), Sztuki, Etnografii, Archiwum (dokumenty, rękopisy, akta salinarne) i w tzw. Zbiorze Specjalnym (dawne fotografie, widokówki, dyplomy, druki okolicznościowe). Wymienione kolekcje wraz ze specjalistyczną biblioteką, szczegółową dokumentacją naukowo – techniczną wyrobisk wykonaną w kopalniach Wieliczki i Bochni oraz zbiorem mikrofilmów tworzą kompletną bazę źródłową do prowadzonych badań. 
Muzeum prowadzi również działalność wydawniczą (publikacje naukowe, albumy, przewodniki, katalogi zbiorów i wystaw). Wyniki badań naukowych publikowane są od 1965 r. w czasopiśmie naukowym pt. Studia i Materiały do Dziejów Żup Solnych w Polsce. Zwieńczenie wieloletnich prac badawczych stanowią dwie monografie: Dzieje żup krakowskich (1988 r.) i Wieliczka dzieje miasta (1990 r.).
Szczególną wagę przywiązuje się w Muzeum do działalności edukacyjnej. Dzieciom i młodzieży szkolnej przybliża ten niezwykły zabytek i jego znaczenie poprzez pokazy, warsztaty, lekcje, prelekcje, konkursy a także imprezy plenerowe. Organizowane w miejscach niezwykłych – w Zamku Żupnym, na jego dziedzińcach, a także w ekspozycji podziemnej na głębokości 135 m pod ziemią pozostawiają niezapomniane wrażenia. Istotnie miejsce zajmuje też promocja muzeum i jego bogatej edukacyjno-kulturalnej oferty.
Niezwykłym wydarzeniem jest organizowane rokrocznie od 2003 roku Święto Soli – impreza plenerowa prezentująca dawne techniki pozyskiwania soli. Pracownicy Muzeum na jeden dzień wcielają się w role: bednarza, powroźnika, kowala, garncarza, piwowarów, rzeźbiarza solnego. Atrakcyjność zabaw polega na ich interaktywności: widzowie mogą nie tylko zobaczyć prezentację dawnych rzemiosł, ale również aktywnie uczestniczyć wykonując prace samodzielnie. Stałym punktem imprezy jest pokaz warzenia soli.
Do kolekcji muzealnej należy m.in. obraz "Święta Kinga" autorstwa Jana Matejki z 1892 roku.

</doc>
<doc id="440705" url="https://pl.wikipedia.org/wiki?curid=440705" title="Agat mszysty">
Agat mszysty

Agat mszysty – odmiana agatu i chalcedonu; ma zazwyczaj jasną, jednorodną barwę najczęściej przezroczystą. Bogato rozgałęzione wtrącenia zielonej hornblendy lub chlorytu we wnętrzu podobne są do mchu (stąd pochodzi nazwa), czasami przypominają zwoje mózgu. Wtrącenia tlenku żelaza nadają jej czasem odcień czerwonobrązowy.
Właściwości.
Ponieważ nie jest strefowany, określenie agat jest z naukowego punktu widzenia błędne.
Występowanie.
Występuje jako wypełnienie szczelin lub w złożach wtórnych jako otoczak.
Duże ilości agatu mszystego występują głównie w Indiach – najpiękniejsze, zielone (Wyż. Dekan).Także Chiny, Rosja (Ural, Zabajkale), USA (Kolorado, Michigan Oregon, Utah), Algieria – Góry Atlas, Jemen – okolice Mokka nad Morzem Czerwonym.
Zastosowanie.
Zazwyczaj odmianę tę szlifuje się w cienkie płytki, kaboszony lub koraliki przeznaczone do naszyjników. Wyrabia się z nich również wisiory i broszki. Możliwość pomylenia z innymi naturalnymi kamieniami szlachetnymi i ozdobnymi nie istnieje ze względu na charakterystyczny wygląd.

</doc>
<doc id="440711" url="https://pl.wikipedia.org/wiki?curid=440711" title="Robert Bernatowicz">
Robert Bernatowicz

Robert Bernard Bernatowicz (ur. 14 września 1967) – polski dziennikarz, ekonomista, politolog i ufolog.
Życiorys.
Na początku lat 90. był reporterem politycznym w Radiu Zet. W 1995 rozpoczął serię audycji "Nautilus Radia Zet" o niewyjaśnionych zjawiskach. Od tego czasu aktywnie się nimi zajmuje. W 2001 roku był jednym z założycieli Fundacji Nautilus, której jest prezesem. Od 2003 do 2006 w radiu Tok FM w swojej audycji kontynuował tematy omawiane w programie "Nautilus". Od listopada 2006 do czerwca 2007 współpracował z radiową Jedynką. Twórca i pomysłodawca programu "Nie do wiary", który prowadził Maciej Trojanowski.
Od czasu do czasu prowadzi wykłady na terenie Polski poświęcone tematom zjawisk niewyjaśnionych.
Od 2005 roku związany z TV Biznes, następnie od 2008 roku prowadził "Nowy Dzień" w Polsat News, od 2013 związany był z Polsat Biznes, natomiast od 2014 z Polsat News 2. Obecnie jest prezenterem Polsat News.
W 2006 otrzymał od prezesa Krajowej Izby Gospodarczej nagrodę dla najlepszego dziennikarza gospodarczego roku. W tym samym roku w kategorii „Media“, m.in. za cierpliwe wyjaśnianie i popularyzowanie problematyki gospodarczej otrzymał III nagrodę przyznaną przez Konfederację Pracodawców Polskich. W 2007 otrzymał wyróżnienie w V edycji Konkursu Nagroda im. Władysława Grabskiego w kategorii „dziennikarze telewizji ogólnopolskich i regionalnych“.
W 2012 roku wziął udział w słuchowisku radiowym "Gate 2012/2013" opartym na sztuce Jarosława Pijarowskiego i zrealizowanym przez Teatr Tworzenia, którego akcja toczyła się w Wylatowie. Wyemitowane zostało w nocy z 21 na 22 grudnia 2012 w Polskim Radiu PiK (według przepowiedni i kalendarza Majów - była to data końca świata).

</doc>
<doc id="440712" url="https://pl.wikipedia.org/wiki?curid=440712" title="Twierdza Kłodzka">
Twierdza Kłodzka



</doc>
<doc id="440715" url="https://pl.wikipedia.org/wiki?curid=440715" title="Comedian harmonists">
Comedian harmonists



</doc>
<doc id="440717" url="https://pl.wikipedia.org/wiki?curid=440717" title="Piłka nożna kobiet">
Piłka nożna kobiet



</doc>
<doc id="440726" url="https://pl.wikipedia.org/wiki?curid=440726" title="Podróż przedślubna">
Podróż przedślubna

Podróż przedślubna (tytuł oryginalny "Forces of Nature") – amerykański film fabularny (komedia romantyczna) w reżyserii Bronwen Hughes, wyprodukowany przez wytwórnię DreamWorks. Główne role w filmie zagrali Ben Affleck i Sandra Bullock.
Premiera filmu odbyła się 19 marca 1999 w Stanach Zjednoczonych.
Fabuła.
Ben Holmes (Ben Affleck) leci do Savannah na swój ślub. Samolot rozbija się podczas startu. Mężczyzna ratuje jedną z pasażerek, Sarah Lewis (Sandra Bullock). Postanawiają razem kontynuować podróż. Od początku towarzyszy im pech. Gdy są blisko celu, uświadamiają sobie, że łączy ich uczucie.
Produkcja.
Zdjęcia do filmu kręcono w Beaufort i Dillon (Karolina Południowa), Chattanooga (Tennessee), Cherokee (Karolina Północna), Jacksonville (Floryda), North Bergen i Weehawken (New Jersey), Richmond i Sterling (Wirginia), Savannah (Georgia) oraz w Waszyngtonie. Okres zdjęciowy trwał od 23 czerwca do 11 września 1998 roku.
Odbiór.
Film "Podróż przedślubna" spotkał się z mieszaną reakcją krytyków. W serwisie Rotten Tomatoes, 45% z sześćdziesięciu sześciu recenzji filmu są mieszane (średnia ocen wyniosła 5,3 na 10). Na portalu Metacritic średnia ocen z 26 recenzji wyniosła 46 punktów na 100.

</doc>
<doc id="440732" url="https://pl.wikipedia.org/wiki?curid=440732" title="Manifestacja">
Manifestacja



</doc>
<doc id="440749" url="https://pl.wikipedia.org/wiki?curid=440749" title="Borjomi">
Borjomi



</doc>
<doc id="440750" url="https://pl.wikipedia.org/wiki?curid=440750" title="Plac Wolności we Wrocławiu">
Plac Wolności we Wrocławiu

Plac Wolności we Wrocławiu (niem. "Exerzierplatz"; "Schloßplatz") – park w centrum miasta, wzdłuż południowego odcinka Fosy Miejskiej, powstały po wyburzeniu na rozkaz Napoleona w 1810–1812 miejskich fortyfikacji. Zalicza się do niego teren pomiędzy ulicami Świdnicką a Krupniczą, wzdłuż Promenady Staromiejskiej; z położoną po drugiej (zewnętrznej) stronie fosy ulicą Podwale łączy go Kładka Sądowa, a z ulicą Kazimierza Wielkiego (trasą W-Z) – ulica Zamkowa.
Historia.
Przed 1807.
Na terenie przylegającym do miejskich umocnień od wewnątrz w rejonie współczesnego placu Wolności urządzony był wojskowy plac ćwiczeń, sąsiadujący z pałacem królów pruskich, zakupionym przez Fryderyka II od barona Spätgena i przebudowanym w latach 1750-1752.
Okres 1807–1945.
Po klęsce pruskich obrońców miasta w 1807 napoleońscy zwycięzcy nakazali likwidację murów miejskich, a na ich miejscu urządzona została promenada rekreacyjno-spacerowa.
Poszerzony plac (nazywany placem Ćwiczeń albo Zamkowym) nadal wykorzystywany bywał do defilad i większych publicznych uroczystości, stanowiąc jeden z symboli potęgi Prus. W latach 1843-1846 pałac królewski został rozbudowany według planów Friedricha Augusta Stülera, dzięki czemu z okien sypialni i gabinetu król mógł obserwować defilady i pokazy wojskowe.
Urządzane tu były też inne imprezy, np. w sierpniu 1911 odbył się tu tzw. komers, czyli spotkanie profesorów i studentów Uniwersytetu Wrocławskiego nawiązujące do jego 100-lecia Uniwersytetu Wrocławskiego. W latach 30. plac wykorzystywany bywał też do urządzania imprez masowych, m.in. 10 maja 1933 podczas hitlerowskiej akcji palenia książek oraz zorganizowanego w 1938 Wielkoniemieckiego Święta Sportu i Gimnastyki z udziałem Adolfa Hitlera.
Okres 1945–2000.
Pierwszą imprezą masową po zakończeniu II wojny światowej była defilada powracających z frontu wojsk urządzona 26 maja 1945.
Później przez kilka lat przez plac Wolności w kierunku dworca Świebodzkiego i dworca Marchijskiego prowadziła tymczasowa linia kolejowa, służąca do wywozu gruzu i cegieł ze zniszczonego miasta. Do połowy lat 50. plac Wolności nazywał się placem Prezydenta Bolesława Bieruta.
Od lat sześćdziesiątych do siedemdziesiątych co roku w maju urządzano tu Kiermasz Książki; tradycji tej po wprowadzeniu stanu wojennego nie udało się już skutecznie reaktywować. Przez kilka lat po transformacji ustrojowej w 1989 plac był terenem półlegalnego targowiska, które jednak ostatecznie zlikwidowano pod koniec lat 90., wykorzystywany bywał też m.in. do urządzania bezpłatnych koncertów pod gołym niebem.
Skatepark.
Na początku XXI wieku na placu Wolności powstał skatepark. W skateparku zainstalowano rampy, boksy i barierki, na których uczyć się nowych trików mogą skaterzy, BMX-owcy czy rolkarze. Cały skatepark został zbudowany z betonu, co wywołało fale kontrowersji wśród młodych sportowców. Beton został użyty jako materiał tańszy i bardziej odporny na wandalizm od sklejki, z której jest robiona większa część obiektów skateparków.
14 sierpnia 2005 zdarzył się w skateparku śmiertelny wypadek, po którym skatepark został zlikwidowany.
Narodowe Forum Muzyki.
W latach 2007–2010 na placu trwały prace archeologiczne w związku z budową (ukończoną w 2015 r.) Narodowego Forum Muzyki, mieszczącego m.in. salę koncertową na 1800 osób, trzy sale kameralne, pomieszczenia konferencyjno-biurowe, bibliotekę i przestrzeń wystawienniczą. Równolegle z budową Narodowego Forum Muzyki miała miejsce budowa pod placem Wolności parkingu podziemnego mieszczącego 660 samochodów. Wjazd na parking znajduje się od strony ulicy Krupniczej i Zamkowej. Zejścia i windy na parking z poziomu placu są osłonięte szklanymi wiatami.
Mury miejskie.
Plac Wolności znajduje się przy Fosie Miejskiej, po jej wewnętrznej stronie, na obszarze, na którym od średniowiecza aż do wojen napoleońskich przebiegały miejskie fortyfikacje. W trakcie badań archeologicznych prowadzonych w okresie 2007–2012, związanych z budową Narodowego Forum Muzyki i parkingu podziemnego pod placem Wolności, odkryto liczne pozostałości murów obronnych. W 2010 odkryto dobrze zachowane pozostałości muru obronnego z XVI wieku o długości ok. 200 m, którego przebieg kolidował z projektem budowanego parkingu podziemnego i wjazdu od strony ul. Zamkowej. Wojewódzki konserwator zabytków Andrzej Kubik wydał zgodę na rozbiórkę muru, przy czym uzyskane cegły zostały zabezpieczone, a ich część posłużyła do budowy ekspozycji muru w ścianie parkingu podziemnego.
W 2015 pojawiła się informacja o odkryciu wału ziemnego pochodzącego prawdopodobnie z początku XIII, sprzed lokacji miasta w 1241. Dokładna funkcja wału nie jest jednak znana.
W trakcie dalszych badań odsłonięty został kolejny fragment muru wraz z bardzo dobrze zachowanymi fragmentami unikatowych baszt łupinowych z XIV wieku. Fragmenty baszty zachowały się pomimo budowy nad nimi (rozebranego po II wojnie światowej) skrzydła pałacu królewskiego. Znajdujące się poniżej powierzchni placu Wolności baszty łupinowe zostały wyeksponowane poprzez obudowanie ich specjalną komorą oraz zamontowanie nad nimi grubego szkła, umożliwiającego oglądanie baszt z placu. Reszta muru została ponownie zasypana, a jego przebieg zaznaczony za pomocą wyróżniających się czerwonych płyt chodnikowych.

</doc>
<doc id="440753" url="https://pl.wikipedia.org/wiki?curid=440753" title="Zremb Gorzów">
Zremb Gorzów

Zremb Gorzów – przedsiębiorstwo z siedzibą w Zawarciu, dzielnicy Gorzowa Wielkopolskiego.
Historia.
Zakład powstał w 1955 roku jako Gorzowskie Zakłady Mechanizacji Budownictwa „Zremb”. Zatrudniały one ponad 700 osób, produkując suwnice pomostowe, bramowe i dźwigi. W 1994 roku przedsiębiorstwo zostało sprywatyzowane.
Stan obecny.
Obecnie przedsiębiorstwo jest holdingiem i jego obecna nazwa brzmi: Holding-Zremb Gorzów S.A. W skład holdingu wchodzą:
Holding zatrudnia razem 300 osób.
Produkty.
Holding produkuje m.in. urządzenia dźwignicowe, konstrukcje budowlane spawane i skręcane, konstrukcje stalowe hal produkcyjnych, mostów, konstrukcje pomostów i uzbrojenia suwnic, elementy konstrukcji okrętowych dla przemysłu stoczniowego, urządzenia do wyposażenia ferm hodowlanych, wózki do transportu kwiatów, kontenery.

</doc>
<doc id="440756" url="https://pl.wikipedia.org/wiki?curid=440756" title="Bordżomi">
Bordżomi

Bordżomi (gruz. ბორჯომი) – miasto uzdrowiskowe w Gruzji, w regionie Samcche-Dżawachetia. Położone jest w górach Małego Kaukazu, nad rzeką Kurą (w Wąwozie Bordżomskim). Wokół miasta roztaczają się tereny Bordżomsko-Charagaulskiego Parku Narodowego. Zamieszkiwane jest przez 10,5 tys. osób (2014).
Miasto zostało założone w 1829 roku. W latach trzydziestych XX-wieku odkryte zostały chlorkowo-wodorowo-węglanowo-sodowo-wapniowe wody mineralne, mające leczniczy wpływ na drogi żółciowe i choroby przewodu pokarmowego. W czasach sowieckich miasto zyskało status modnego uzdrowiska. Pozostałością lat świetności jest park Likani, w którym znajdują się dawne pałace rodziny carskiej. Obecnie ogólnodostępne są gorące i zimne źródła w parku zdrojowym.
Miasto słynie z butelkowanej w tym uzdrowisku wody mineralnej „Bordżomi”. W maju 2006 roku, na fali ochłodzenia stosunków rosyjsko-gruzińskich, rosyjskie władze zakazały importu wody „Bordżomi” do Rosji, co − ze względu na popularność marki − spotkało się z protestami. Pomimo utraty głównego rynku zbytu, producent wody kontynuuje ekspansję w innych krajach (w 2006 roku, wśród odbiorców wody było 28 państw).
Bordżomi kandydowało do organizacji Zimowych Igrzysk Olimpijskich w 2014 roku, jednak nie zostało wybrane, a Igrzyska odbyły się w Rosji w Soczi.
W latach 2013–2014 przeprowadzono projekt finansowany ze środków polskiego MSZ przy współpracy Polskiej Pomocy „Rozwój turystyki konnej i budowa lokalnej sieci partnerstwa w społecznościach wiejskich okolic Borjomi w Gruzji” oraz „Wsparcie turystyki konnej II etap i znakowanie szlaków w rejonie Borjomi i Parku Narodowego Borjomi – Kharagauli w Gruzji”. Projekty te miały na celu podniesienie standardu usług w zakresie turystyki konnej w regionie oraz wypracowanie przejrzystego systemu oznakowania tras turystycznych w Parku Narodowym Borjomi Kharagauli.

</doc>
<doc id="440757" url="https://pl.wikipedia.org/wiki?curid=440757" title="Świętouść">
Świętouść

Świętouść (dawniej Świętoujść, niem. "Swantuss") – osada w Polsce położona w województwie zachodniopomorskim, w powiecie kamieńskim, w gminie Wolin.
Położenie.
Miejscowość leży wśród lasów, pomiędzy Bałtykiem, a zachodnim brzegiem jeziora Koprowo, przy drodze wojewódzkiej nr 102.
Historia.
Ślady najstarszego osadnictwa w Świętouściu pochodzą z okresu kultury łużyckiej epoki brązu lub wczesnej epoki żelaza. W XII–XIV wieku była tu osada słowiańska wymieniana w źródłach pisanych pod nazwami "Zwantust" (1186 r.), "Swantust" (1274 r.), "Zwanteuhocole" (1277 r.) i "Zwantust" (1308 r.). W XIX wieku była własnością rodziny Noebel z Chynowa.
Do dziś zachowało się parę domów z początku XX wieku. W 1186 roku Świętouść był portem zachodniego ujścia Dziwny, które zostało w XII–XIV wieku zasypane piaskiem. Wiąże się z tym ciekawa legenda, która głosi, że właśnie tutaj znajdowała się świątynia pogańskiego boga Trygława (Trzygłowa) i że po wprowadzeniu chrześcijaństwa został on ukryty gdzieś na południowym brzegu jeziora Koprowo. Cała wioska została zaś pochłonięta przez morze z powodu rozpustnego życia jej mieszkańców.
W 2007 roku zmieniono nazwę osady "Świętoujść" na "Świętouść".
Turystyka.
W miejscowości przy drodze wojewódzkiej nr 102 znajduje się węzeł szlaków turystycznych, na którym Szlak Leśny przez Pojezierze Warnowsko-Kołczewskie łączy się z Nadmorskim Szlakiem Turystycznym.

</doc>
<doc id="440760" url="https://pl.wikipedia.org/wiki?curid=440760" title="Andrzej Pronaszko">
Andrzej Pronaszko

Andrzej Pronaszko (ur. 31 grudnia 1888 w Derebczynie, zm. 15 stycznia 1961 w Warszawie) – malarz, scenograf, pedagog; reprezentant awangardowej sztuki lat 20. i 30. XX wieku, członek ugrupowań Formiści i Praesens.
Życiorys.
Urodził się w Derebczynie na Podolu. Był synem Franciszka, dyrektora cukrowni, i Feliksy Bony z Sawickich, starszym bratem Stefana Pronaszki. Ukończył szkołę realną w Kijowie. Edukację artystyczną rozpoczął w 1906 w Wyższej Szkole Przemysłowej w Krakowie. Studia odbył w latach 1909–1910 w krakowskiej Akademii Sztuk Pięknych, gdzie był uczniem Leona Wyczółkowskiego i Stanisława Dębickiego. Następnie wyjechał doskonalić swój warsztat artystyczny w Monachium i Paryżu. W czasie I wojny światowej przebywał w Zakopanem, gdzie zrealizował z bratem, Zbigniewem Pronaszko pierwsze projekty scenograficzne ("Lilla Weneda" i "Legion"). Należał wtedy do konspiracyjnej Rady Teatralnej. W 1917 wraz z bratem i Tytusem Czyżewskim założył grupę "Ekspresjonistów Polskich" (przemianowaną w 1919 na Formistów). Wraz z grupą organizował w Krakowie wystawy Niezależnych wzorowane na paryskim Salon des Indépendants.
W 1927 związał się z grupą "Praesens" skupiającą architektów i malarzy o konstruktywistycznym rodowodzie. Wspólnie z Szymonem Syrkusem wykonał w 1928 projekt Teatru Symultanicznego. W dekoracji scenicznej główny nacisk kładł na kwestie funkcjonalności. W 1934 zaprojektował ze Stefanem Bryłą Teatr Ruchomy z obrotową widownią otoczoną sceną. W latach 1924–1937 zaprojektował kilkadziesiąt scenografii do sztuk w lwowskim Teatrze Wielkim.
Pronaszko swoje prace malarskie prezentował w warszawskim Salonie Sztuki Czesława Garlińskiego (1929, 1930), Muzeum Miejskim w Gdańsku (1930) i salonie Związku Zawodowego Polskich Artystów Plastyków we Lwowie (1935). W 1937 otrzymał srebrny medal za kompozycję "W sklepie instrumentów muzycznych" na Międzynarodowej Wystawie „Sztuka i Technika” w Paryżu. W czasie II wojny światowej był członkiem konspiracyjnej Rady Teatralnej. Po wojnie osiadł w Warszawie i w 1957 został mianowany profesorem tamtejszej Państwowej Wyższej Szkoły Teatralnej (obecnie Akademia Teatralna im. Aleksandra Zelwerowicza).
Zmarł w Warszawie. Został pochowany na cmentarzu Powązkowskim (Aleja Zasłużonych-1-110).
Twórczość.
We wczesnej fazie twórczości na artystę oddziaływała sztuka Młodej Polski. Jego pierwsze prace były stylistycznie pokrewne malarstwu symbolicznemu ("Autoportret na tle gałęzi drzewa"). Okres formistyczny był dla Pronaszki lekcją dyscypliny i szkołą budowania form. Wykorzystał swe ówczesne doświadczenia w późniejszych kompozycjach scenograficznych – prace jego były oszczędne w formie, pozbawione zbytecznych szczegółów, mocne i pełne treści ("Procesja"). W 1921 pojawia się szaro-niebieskawa dominacja kolorystyczna ("Ucieczka Marii do Egiptu"), stopniowo odchodzi od formizmu na rzecz zagadnień kolorystycznych – tworzy prace o tematyce batalistycznej i rodzajowej oraz martwe natury i portrety. Podróż do Francji i Włoch pod koniec lat 20. owocuje pejzażami wykonanymi techniką akwarelową ("Kościół w Fort Vendre"). Przystępując do grupy Praesensu tworzy kompozycje odzwierciedlające założenia konstruktywizmu ("Scena. Kompozycja konstruktywistyczna") – ograniczone do prostych elementów geometrycznych: koła, trójkąta i linii prostej, wzajemnie oddziałujących wewnątrz obrazu. W latach 50. powraca do martwych natur, których częstym tematem stały się instrumenty muzyczne.
Andrzej Pronaszko zajmował się również grafiką użytkową. W 1930 roku przy współpracy z Adolfem Szyszko-Bohuszem i Włodzimierzem Padlewskim, zaaranżował wnętrza do Zameczku Prezydenckiego w Wiśle.
Scenografia.
Sztuki w reżyserii Stefana Żeromskiego w czasie I wojny światowej:
Teatr Polski (obecnie Teatr im. Stefana Jaracza w Łodzi) w latach 1917–1918:
tr Słowackiego w Krakowie w latach 1922–1924:
Sztuki w reżyserii Leona Schillera we Lwowie w latach 1924–1932:
Sztuki w reżyserii Wilama Horzycy we Lwowie w latach 1932–1937:

</doc>
<doc id="440762" url="https://pl.wikipedia.org/wiki?curid=440762" title="Anton Rubinstein">
Anton Rubinstein

Anton Grigoriewicz Rubinstein (; ur. we wsi Wychwatyniec w guberni podolskiej, zm. w Peterhofie) – rosyjski pianista, kompozytor i dyrygent pochodzenia żydowskiego.
Życiorys.
Rubinstein rozpoczął naukę gry na fortepianie jako dziecko, a pierwszy publiczny występ dał w wieku dziewięciu lat. Edukację kontynuował w Paryżu, a potem od 1844 w Berlinie, gdzie ze swoim bratem, Nikołajem Rubinsteinem, studiował kompozycję u Siegfrieda Dehna. W roku 1848 powrócił do Rosji i zamieszkał w Petersburgu, gdzie w 1859 założył Rosyjskie Towarzystwo Muzyczne, a w 1862 konserwatorium, którym kierował w latach 1862–1867 i 1887–1890.
Polskimi uczniami Rubinsteina byli m.in. Józef Hofmann i Zofia Rabcewicz.
Od roku 1867 odbywał tournée koncertowe po Europie. W 1872 odbył wraz z Henrykiem Wieniawskim tournée po Ameryce, podczas którego artyści w ciągu 8 miesięcy dali 215 koncertów.
Twórczość.
Jego dorobek kompozytorski jest bogaty. Rubinstein skomponował 20 oper (w tym "Demon"), 6 symfonii (druga symfonia, "Ocean", która jest pierwszym rosyjskim utworem programowym), 5 koncertów fortepianowych, pieśni (takie jak "Azza", "Noc" – romans), a także wiele utworów fortepianowych oraz kameralnych.

</doc>
<doc id="440767" url="https://pl.wikipedia.org/wiki?curid=440767" title="Transport linowy">
Transport linowy

Transport linowy – jeden z naziemnych sposobów transportu. Można podzielić na transport naziemny i napowietrzny. Ten pierwszy pod nazwą transport linowo-terenowy dodatkowo na koleje linowo-terenowe (KL-T) oraz tramwaje linowe (TL).
Zgodnie z brzmieniem ustawy o publicznym transporcie zbiorowym transportem linowym można nazwać "przewóz osób środkiem transportu poruszającym się za pomocą napowietrznej liny ciągnącej", z kolei transport linowo-terenowy to "przewóz osób środkiem transportu poruszającym się po szynach lub po jednej szynie za pomocą liny napędowej".
Przykładem transportu linowego mogą być koleje linowe (terenowe, napowietrzne), wyciągi narciarskie, wyciągi w wieżach szybów górniczych oraz dźwigi osobowe i towarowe. Zaletą transportu linowego są niskie nakłady na tworzenie drogi transportu w trudnym terenie (np. góry), małe prawdopodobieństwo wystąpienia nieszczęśliwego wypadku (np. winda jest najbezpieczniejszym środkiem transportu).

</doc>
<doc id="440771" url="https://pl.wikipedia.org/wiki?curid=440771" title="Koprowo">
Koprowo

Koprowo – największe jezioro na Pojezierzu Wolińskim. Leży na wyspie Wolin w województwie zachodniopomorskim, w powiecie kamieńskim, w gminach Wolin i Dziwnów. 
Dawniej było zatoką morską, przepływa przez nie Lewińska Struga. Dno jest muliste, brzegi trudno dostępne. Roślinność pokrywa do 12% powierzchni jeziora. W jeziorze łowić można: leszcze, liny, płocie i wzdręgi.
W pobliżu jeziora leżą wsie:
Ponadto:

</doc>
<doc id="440781" url="https://pl.wikipedia.org/wiki?curid=440781" title="MKS Będzin">
MKS Będzin

MKS Będzin SA – polski męski klub siatkarski z Będzina. Do 2013 trzon zespołu stanowili wychowankowie klubu, którzy są wielokrotnymi mistrzami Polski w rozgrywkach młodzieżowych i juniorskich. Od sezonu 2014/2015 do sezonu 2020/2021 klub występował w PlusLidze. Od sezonu 2021/2022 występuje w I lidze.
Od 11 lipca 2014 roku klub działa jako spółka akcyjna.
Historia.
W 1945 r. z inicjatywy pracowników i dyrekcji KWK Grodziec powstaje pierwszy klub siatkarski na terenie miasta Będzina „Robotniczy Klub Sportowy Grodziec”. Kopalnia Grodziec i jej załoga sponsorowała i utrzymywała klub stanowiąc jedną zgodną rodzinę. Zawodnicy, trenerzy, działacze byli pracownikami kopalni, w której sekcja siatkarska (istniały jeszcze w klubie sekcja: piłki nożnej i motorowej) była oczkiem w głowie tego zakładu oraz jej chlubą.
W 1975 r. drużyna siatkarzy po zajęciu I miejsca uzyskała tytuł mistrza woj. katowickiego i nabyła prawo walki o wejście do II ligi. Po wygranym turnieju zespół uzyskał wytyczony cel i zadomowił się w II lidze na 24 lata (odpowiednik dzisiejszej I ligi PZPS) za co otrzymał srebrną odznakę od PZPS. W tym okresie RKS wywalczył 2 – krotny awans do najwyższej klasy rozgrywek PZPS-u, lecz nie przystąpił do tej klasy rozgrywek z powodu braku odpowiedniej hali sportowej (za niska hala) oraz pieniężnych.
Działania klubu nastawione były na osiągnięcia sportowe i wychowawcze młodzieży co przyniosło zdobycie złotego medalu drużyny juniorów w 1985 r. prowadzonej przez byłego zawodnika RKS-u Marka Kisiela (wieloletni prezes Śląskiego Związku Piłki Siatkowej w Katowicach) na Ogólnopolskiej Spartakiadzie Młodzieżowej we Wrocławiu (obecnie Ogólnopolska Olimpiada Młodzieży) oraz IV miejsca w tym samym roku na mistrzostwach Polski juniorów w Warszawie.
Sekcja siatkarska RKS „Grodziec” została zlikwidowana w sezonie 1999/2000 r. z braku pieniędzy, gdy jego wieloletniego opiekuna i sponsora Kopalnie Grodziec (w jej 100 urodziny) postawiono w stan likwidacji. W ostatnim roku działalności klubu młodzicy prowadzeni przez byłego zawodnika RKS-u Franciszka Mroza wywalczyli Mistrzostwo Polski Młodzików w Będzinie, po czym nastąpiło przekazanie zawodników młodzieżowych i juniorów RKS Grodziec do Międzyszkolnego Ośrodka Sportowego w Będzinie.
Pod wodzą Franciszka Mroza młodzi siatkarze kontynuują medalową pasę w nowym klubie MOS Będzin sięgając po: III miejsce na Mistrzostwach Polski Juniorów Nysie 2001 r., III miejsce na Mistrzostwach Polski Młodzików 2001 r., II miejsce na Mistrzostwach Polski Juniorów Busko-Zdrój 2003 r., I miejsce na Mistrzostwach Polski Juniorów Bełchatów 2005 r. oraz Mistrzostwo Polski Juniorów w piłce plażowej we Wrześni.
W 2001 r. młodzi zawodnicy MOS-u zostają zgłoszeni do Ligi Wojewódzkiej (IV liga) aby już w 2004 r. wywalczyć awans do II ligi mężczyzn.
W 2005 r. powstaje stowarzyszenie MKS MOS Będzin na bazie zawodników MOSu Będzin i dopiero po czterech latach gry w II lidze udaje się awansować do I ligi w sezonie 2007/2008. W niej jednak długo nie pobyli i po porażce w play-out z Energetykiem Jaworzno spadli, by rok później ponownie do niej awansować, wygrywając Turniej Mistrzów Grup II ligi w Będzinie. Bardzo dobrze pokazali się również w Pucharze Polski, gdzie dotarli aż do ćwierćfinału, pokonując po drodze plusligowy AZS Częstochowa. Awans do II ligi zapewnił sobie także drugi skład MKS MOS Będzin, ale klub odsprzedał miejsce AKS Resovii Rzeszów.
Największy sukces klub osiągnął w sezonie 2011/2012 zdobywając brązowy medal I ligi mężczyzn oraz dotarł do ćwierćfinału w Pucharze Polski, pokonując tym razem Fart Kielce, a uległ mistrzom Polski Skrze Bełchatów.
W 2012 r. nastąpiła zmiana nazwy klubu i sponsora strategicznego na MKS Banimex Będzin z MKS MOS Interpromex Będzin, która nie przyniosła zamierzonych efektów (6. miejsce w lidze) i zarząd postanowił wymienić całą kadrę. W sezonie 2013/2014 nowy zespół świetnie radził sobie w rundzie zasadniczej zajmując 1. miejsce, lecz po play-offach zajął zaledwie 4. Mimo to, 26 maja 2014 r. komisja PLPS pozytywnie oceniła akces klubu do Plusligi, z tymże spotkania będą rozgrywane w Hali widowiskowo-sportowej w Sosnowcu przy ul. Żeromskiego, a nie jak dotychczas w Łagiszy.
Bilans sezon po sezonie.
Poziom rozgrywek:

</doc>
<doc id="440786" url="https://pl.wikipedia.org/wiki?curid=440786" title="Klatka piersiowa lejkowata">
Klatka piersiowa lejkowata

Klatka piersiowa lejkowata (łac. "Pectus excavatum") – jedna z najczęstszych wrodzonych deformacji ściany klatki piersiowej. Polega ona na zapadnięciu się mostka na odcinku o różnej długości. Wada może być symetryczna lub asymetryczna. Często towarzyszy jej deformacja łuków żebrowych. Może współwystępować z innymi wadami postawy.
Lejkowata klatka piersiowa może być jednym z objawów złożonych zespołów genetycznych np. zespół Marfana. Wada może także powstać jako wynik innego procesu chorobowego tj. zaawansowanej krzywicy.
Epidemiologia.
Wada ta występuje z częstością 1:1000 urodzeń. Lejkowata klatka występuje 3-4 razy częściej u chłopców niż u dziewczynek.
Leczenie.
Różnego rodzaju gimnastyka korekcyjna oraz ćwiczenia siłowe mają jedynie znaczenie pomocnicze. Jedynym sposobem leczenia lejkowatej klatki piersiowej jest zabieg operacyjny. Istnieje wiele metod chirurgicznej korekcji wady oraz ich modyfikacje. Poniżej omówione zostaną najszerzej stosowane.
Metoda Eckarta Klobego (metoda nieoperacyjna).
Polega na stosowaniu przez pacjenta specjalnej miseczki próżniowej (przy pomocy pompki, takiej samej jak w aparacie do pomiaru ciśnienia krwi; wytwarza się podciśnienie) umożliwiającej uniesienie zapadniętej części klatki piersiowej. Nie wykonuje się stabilizacji uniesionego mostka przy pomocy płytki lecz ćwiczenia fizyczne wytwarzają stabilne wzmocnienie mięśniowo-więzadłowe. Zabieg ten powtarza się przez minimum rok, począwszy od 15 minut dziennie. Po każdym leczeniu, lejkowata klatka piersiowa powraca do zapadniętego kształtu w różnych odstępach czasowych w zależności od wielkości wady. Przełomowym postępem w leczeniu jest utrzymanie się zapadniętej części klatki piersiowej na wysokości wizjerka miseczki próżniowej na okres przed ponownym użyciem miseczki. Miseczki produkowane są w wariantach dla kobiet oraz mężczyzn (zasadniczo jednak miseczki zaprojektowano dla mężczyzn, gdyż wada ta jest rzadko spotykana u kobiet) o średnicach 16, 19 lub 26 cm. Jeśli pacjent jest zbyt mały lub duży, miseczka nie osiągnie optymalnej wydajności.
Osobą prowadzącą działania mające na celu zwiększenie popularności tejże metody w Polsce jest Dr hab. med. Marek Orkiszewski, który jako pierwszy (w 2006 r.) wprowadził tę metodę do praktyki klinicznej w Polsce.
Należy podkreślić, że skuteczność tej metody nie została potwierdzona. Jest to metoda eksperymentalna i do czasu opublikowania wyników badań obejmujących odpowiednio duże grupy chorych nie można jej zalecać do stosowania w praktyce klinicznej.
Metoda Ravitcha.
Klasyczna metoda korekcji lejkowatej klatki piersiowej, polegająca na wykonaniu długiego cięcia na przedniej ścianie klatki piersiowej, skróceniu chrząstek żebrowych oraz plastyce mostka. Metoda ta u dzieci nie zawsze prowadzi do dobrego efektu kosmetycznego oraz pozostawia długą, widoczną bliznę. Istnieje ryzyko nawrotu wady, zwłaszcza, gdy operacja była wykonywana przed okresem dojrzewania.
Metoda Nussa.
Polega na wprowadzeniu pod mostek jednej do trzech chromowo- niklowych płyt, po obróceniu których wypycha się zapadnięty mostek (do poziomu wystających żeber) redukując deformację. Cięcia robi się w linii pachowej długości ok. 2 cm, płytki wyjmuje się po ok. dwóch latach od ich założenia. W przypadku alergii na nikiel istnieje możliwość użycia płyt tytanowych.
Metoda ta u dorastających pacjentów prowadzi do dobrego efektu kosmetycznego. Ryzyko nawrotu wady jest znikome.

</doc>
<doc id="440789" url="https://pl.wikipedia.org/wiki?curid=440789" title="Bleiburg (zbrodnia wojenna)">
Bleiburg (zbrodnia wojenna)



</doc>
<doc id="440790" url="https://pl.wikipedia.org/wiki?curid=440790" title="Czworokąt foremny">
Czworokąt foremny



</doc>
<doc id="440798" url="https://pl.wikipedia.org/wiki?curid=440798" title="Gwara cieszyńska">
Gwara cieszyńska

Gwara cieszyńska (ciesz. "po naszymu", "cieszyńsko rzecz", w literaturze czeskiej także dialekt śląsko-polski (cz. "slezskopolská nářečí") – jedna z gwar śląskich, zaliczana do dialektu śląskiego lub do grupy śląskiej dialektów języka czeskiego, razem z dialektem laskim.
Charakteryzuje się dużymi wpływami czeskimi, niemieckimi, a nawet wołoskimi i słowackimi. Jest używana po obu stronach granicy polsko-czeskiej. Polscy i czescy językoznawcy spierają się w kwestii klasyfikacji gwary: Polacy uważają ją za część dialektu śląskiego języka polskiego, Czesi wykazują jej podobieństwo do gwar laskich i morawskich. Na Zaolziu jest używana głównie (choć nie tylko) przez mniejszość polską i ulega silnym wpływom języka czeskiego. Po polskiej stronie granicy ulega silnym wpływom polszczyzny standardowej.
Pisarzami tworzącymi w gwarze cieszyńskiej byli: Aniela Kupiec, Emilia Michalska, Władysław Młynek, Mieczysław Peterek,Karol Piegza, Jerzy Rucki, Maria Szturc i Adam Wawrosz.
Pochodzenie.
Dialekt Śląska Cieszyńskiego, według polskich językoznawców, wyewoluował ze staropolszczyzny, zachowując do dzisiejszych czasów wiele cech języka staropolskiego, takich jak słownictwo, składnia. Duży wpływ na kształtowanie się gwary miały też i mają języki: czeski, niemiecki, polski standardowy, a od niedawna także język słowacki. Według czeskich językoznawców gwara cieszyńska jest spokrewniona głównie z gwarami laskimi i morawskimi i wykazuje większe podobieństwo do języka czeskiego niż do współczesnej polszczyzny.
Obszar użycia.
Gwara cieszyńska jest używana po obu stronach Olzy, zarówno po czeskiej, jak i polskiej. Na Zaolziu używana jest przede wszystkim przez mniejszość polską. Używana jest głównie na wsiach i w mniejszych miejscowościach. W miastach częściej używa się języka ogólnopolskiego. Gwarze cieszyńskiej lepiej powodzi się po stronie czeskiej, powodem tego jest, że gwara cieszyńska bliższa jest językowi polskiemu, przez co dochodzi do głównie fonetycznej integracji z polszczyzną.
Na Śląsku Cieszyńskim określenie "po naszymu" (pol. „po naszemu”) odnosi się zazwyczaj do cieszyńskiej odmiany dialekty śląskiego, co jest spowodowane nie tylko zróżnicowaną mową, w szczególności w porównaniu do dialektów gliwickich z północnej części Górnego Śląska, ale i kilkusetletnim odgałęzieniem kulturowym od reszty Górnego Śląska.
Cechy językowe.
Na tle innych gwar polskich gwara cieszyńska wyróżnia się następującymi cechami:
Od dialektów czeskich odróżniają gwarę cieszyńską takie typowo polskie (lechickie) cechy, jak:
Szereg zjawisk łączy gwarę cieszyńską z gwarami laskimi, a jednocześnie z dialektami polskimi, w szczególności z dialektem śląskim, odróżniając przy tym od pozostałych gwar czeskich:
Na południowym wschodzie Śląska Cieszyńskiego występuje także gwara jabłonkowska, cechująca się charakterystycznym jabłonkowaniem, tj. zmieszaniem szeregów "ś, ź, ć, dź" i "sz, ż, cz, dż". Używana jest ona w tzw. "Trójwsi beskidzkiej", tj. w Istebnej, Koniakowie i Jaworzynce. Zachowana w niej została do dziś staropolska frykatywna wymowa „rz”.
W Karwinie i okolicach "ł" wymawiane jest jako spółgłoska boczna welaryzowana (tzw. "ł sceniczne"), tj. jako [] w porównaniu do [] na reszcie obszaru gwarowego. Tam też zachowana jest wymowa "sv" wobec "sf", np. "svuj".
Charakterystyczne jest też wypowiadanie się o małych dziewczynkach w rodzaju nijakim: "Ofijka poszło do szkoły", lub nawet same dziewczynki mówią tak o sobie: "jo stukło zdrzadło".

</doc>
<doc id="440804" url="https://pl.wikipedia.org/wiki?curid=440804" title="Euroliga kobiet">
Euroliga kobiet

Euroliga kobiet (ang. "FIBA EuroLeague Women") – międzynarodowe, klubowe rozgrywki koszykarskie, utworzone z inicjatywy FIBA Europe w 1958 pod nazwą Puchar Europy Mistrzyń Krajowych, przeznaczone dla najlepszych oraz najbogatszych drużyn Europy (zajmujących najwyższe miejsca w czołowych ligach krajowych), od sezonu 1991/1992 jako Euroliga (ang. "EuroLeague Women") w formule otwartej, zaś od sezonu 1996/1997 pod obecną nazwą oraz w formule zamkniętej. Od pierwszej edycji (tj. sezonu 1958/1959) do chwili obecnej organizowane i zarządzane przez FIBA Europe.

</doc>
<doc id="440808" url="https://pl.wikipedia.org/wiki?curid=440808" title="Warnowo Wschodnie">
Warnowo Wschodnie

Warnowo Wschodnie (także Rabiąż; niem. do 1945: "Rabenzer See", "Warnow See") – jezioro na wyspie Wolin, położone w gminie Wolin, w powiecie kamieńskim, w woj. zachodniopomorskim. Jezioro znajduje się w obrębie Wolińskiego Parku Narodowego, w Obwodzie Ochrony Warnowo położonym w jego północno-wschodniej części.
Jego powierzchnia wynosi 14,75 ha, średnia głębokość 1,5 m, a maksymalna głębokość 2,8 m. Charakterystyczną cechą jeziora jest kryptodepresja, w której dno jeziora znajduje się na poziomie 1,4 m p.p.m. Według typologii rybackiej jest to jezioro karasiowe.
Brzeg jeziora jest bardzo mulisty i trudno dostępny.
Warnowo Wschodnie i Warnowo Zachodnie łączy kanał o głębokości 70 cm, szerokości 3,5 m i długości ok. 100 m, w dużym stopniu zarośnięty.
Jezioro jest połączone także z Jeziorem Czajczym, poprzez wyraźnie ukształtowany ciek przecinający wał glin rozdzielający oba jeziora. Długość tego cieku to ok. 150 m, szerokość od 1,0 do 2,0 m. Wylot z Warnowa Wschodniego jest obecnie całkowicie zarośnięty.
Jezioro dawniej było połączone z Jeziorem Domysłowskim. W 1824 roku między tymi jeziorami mieszkańcy Domysłowa usypali tamę.
Nazwa.
Nie jest jednoznacznie określone, jaką oficjalną nazwę ma jezioro – Warnowo Wschodnie czy Rabiąż. Nazwę Rabiąż przedstawiają dokumenty gminne i informacje Wolińskiego Parku Narodowego. Taka nazwa została również ustalona jako urzędowa w 1949 gdy polonizowano niemieckie nazwy obiektów fizjograficznych z tego obszaru. Jednak w wydanym w 2006 urzędowym wykazie "Nazewnictwo geograficzne Polski" tom 1 "Hydronimy" opracowanym i zatwierdzonym przez Komisję Nazw Miejscowości i Obiektów Fizjograficznych jako jedyną nazwę urzędową jeziora podano Warnowo Wschodnie. Na mapach topograficznych stosowane bywają wymiennie obie formy nazwy – na niektórych jako pierwsza podawana jest nazwa Rabiąż, a nazwa Warnowo Wschodnie podawana jest na miejscu drugim w nawiasie, na innych zaś postąpiono odwrotnie.

</doc>
<doc id="440809" url="https://pl.wikipedia.org/wiki?curid=440809" title="Masakra w Bleiburgu">
Masakra w Bleiburgu

Sprawa Bleiburga – odnosi się do zdarzeń, które miały miejsce pod koniec II wojny światowej w miejscowości Bleiburg na granicy austriacko-słoweńskiej w maju 1945 roku. Przez część historyków uważana za samosąd dokonany przez Jugosłowiańską Armię Ludową z możliwym udziałem wojsk brytyjskich (według nowych publikacji w rozstrzeliwaniu chcących się poddać żołnierzy mogli brać udział żołnierze Czarnego Legionu ustaszy, który uważał poddających się żołnierzy za dezerterów i zdrajców), a przez innych za element propagandy ustaszy.
Tło polityczne.
Wydarzenia w Bleiburgu określane są w przez chorwacką historiografię jako m.in. tragedia Bleiburga, Bleiburg, sprawa Bleiburga.
Głównym uczestnikiem walki przeciwko okupacji Jugosławii przez państwa Osi (Niemców i Włochów), pod względem liczby kampanii, liczebności i zaangażowania był komunistyczny ruch partyzantki dowodzony przez Josipa Broz Titę. Siły Osi utworzyły marionetkowe państwo nazistowskie ustaszy. Niepodległe Państwo Chorwackie (NDH) prowadziło rasistowską politykę prześladowania Serbów, Żydów i Romów, represjom ulegli też antyfaszystowscy Chorwaci. Mile Budak, minister edukacji Chorwacji, 22 lipca 1941 roku mówił o tym, że część Serbów zostanie eksterminowana, drugiej części narodu zostanie przymusowo narzucona wiara katolicka, a przedstawiciele tej grupy zostaną schorwatyzowani. Niektórzy Serbowie mieli zostać przesiedleni. Reżim kolaborantów chorwackich odpowiedzialny był za szereg zbrodni na ludności cywilnej. Ustasze założyli obóz koncentracyjny w Jasenovacu, szczególnie systematyczne represje kierowano wobec Serbów i Żydów. Ruch jugosłowiańskich partyzantów gwałtownie przybrał na znaczeniu w wyniku zbrodni chorwackich. Siły Zbrojne Niezależnego Państwa Chorwackiego zostały zreorganizowane w listopadzie 1944 roku kiedy zaczęto łączenie jednostek ustaszy i chorwackiej domobrany. W 1945 roku Jugosłowiańska Armia Ludowa liczyła ponad 800.000 żołnierzy zorganizowanych w pięć polowych armii. Siły jugosłowiańskie rozpoczęły poszukiwanie resztek pokonanych wojsk niemieckich i NDH.
Po klęsce hitlerowskich Niemiec porażka satelickiego Niezależnego Państwa Chorwackiego stała się nieunikniona. Kolaboracyjny rząd Chorwacji postanowił przenieść swoje siły zbrojne do Austrii. Po niemieckiej kapitulacji, większość armii chorwackiej pod dowództwem generała Herencićicia poddała się armii brytyjskiej w pobliżu miejscowości Bleiburg w Austrii, przy granicy ze Słowenią. 15 maja 1945 roku brytyjski generał Patrick Scott wydał wszystkich więźniów dowódcy Jugosłowiańskich Sił Zbrojnych – Milanowi Baście z 51 Dywizji Wojwodiny.
Przebieg wydarzeń.
Pod koniec marca 1945 siły chorwackich kolaborantów rozpoczęły odwrót do Austrii w celu poddania się wojskom brytyjskim nacierającym na północ do Włoch. Odwrót został zaplanowany i zorganizowany przez władze NDH. Wśród uciekinierów znaleźli się liczni dygnitarze ustaszy, faszystowska elita rządząca, a także cywile. Po ostrzałach armii jugosłowiańskiej duża część cywilów wróciła do domów uważając, że cywile są traktowani przez ustaszy jedynie jako ludzkie tarcze. Do wycofujących się ustaszy dołączyły garstki słoweńskich żołnierzy domobrany (słoweńska milicja kolaboracyjna) i czetników. Częścią kolumny ustaszy byli też rosyjscy Kozacy z XV Korpusu Kawalerii SS. 6 maja 1945 z Zagrzebia wycofał się rząd kolaboracyjny i 7 maja dotarł w pobliże Klagenfurtu w Austrii.
7 maja Niemcy poddali się bezwarunkowo aliantom, tym samym formalnie w Europie zakończyła się II wojna światowa. Niemieckie instrukcje kapitulacji trafiły do niemieckich sił Wehrmachtu w Jugosławii oraz tamtejszych kolaboracyjnych sił zbrojnych, w tym wojsk NDH. Oznaczało to, że wojska faszystowskie musiały zaprzestać w dniu 8 maja działalności i pozostać tam, gdzie się znalazły. Wódz ustaszy Ante Pavelić zdecydował jednak, że nie podda się komunistom, ale ucieknie do Austrii. 8 maja 1 i 2 Armia Jugosławii wyzwoliła Zagrzeb, w walkach zginąć miało 10 901 a do niewoli trafiło 15 892 żołnierzy ustaszy. Tego samego dnia dowództwo 51. Jugosłowiańskiej Dywizji Wojwodiny z 3. Armii, wydało rozkaz, aby wszystkich oficerów i żołnierzy wroga, którzy będą stawiać opór po północy tego dnia, a nie są częścią żadnej jednostki i nie mają statusu jeńców wojennych, traktować jako bandytów. 38 Brytyjska Brygada Piechoty zajęła Bleiburg 12 maja, podczas gdy reszta V Korpusu stacjonowała w Klagenfurcie. Dopiero 15 maja, tydzień po zakończeniu wojny w Europie, zakończyły się walki między siłami komunistów a siłami kolaboracyjnymi znajdującymi się w Słowenii i w Austrii. Największą z nich była bitwa pod Poljaną (14–15 maja), która zakończyła się zwycięstwem komunistów i Brytyjczyków.
Wojska NDH poddały się Brytyjczykom 15 maja. Brytyjskim negocjatorem był brygadier Patrick T. D. Scott z 38. Brygady Piechoty (irlandzkiej), stronę ustaszy reprezentował generał Ivo Herenčić z V Korpusu Ustaszy i tłumacz, pułkownik Daniel Crljen z urzędu propagandy ustaszy. Po południu tego samego dnia wojska niemieckie zaczęły wieszać białe flagi. NDH zostało skierowane ostatecznie do poddania się armii jugosłowiańskiej.
Srećko Pšeničnik, syn Ante Pavelicia, w 1990 roku mówił o 10 000 ofiarach. Jozo Tomasevich w książce z 2001 roku podaje liczbę 50 000. Chorwacki dziennikarz Władimir Žerjavić w 1992 szacował liczbę ofiar na 45 000 do 55 000. Były dyplomata Cvijeto Job w książce z 2002 roku podaje liczbę od 12 000 do 15 000. Według chorwackiego historyka Juraja Hrženjaka i jego publikacji z 2007 roku (pisanej we współpracy ze stowarzyszeniem chorwackich partyzantów antyfaszystowskich) rozstrzelanych zostało od 12 000 do 14 000, w tym 1500 strażników obozów koncentracyjnych, a 20 osób popełniło samobójstwo. Większość ofiar zginąć miała nie z rąk komunistów, lecz oddziału ustaszy, Czarnego Legionu, który traktował wszystkich poddających się żołnierzy jako zdrajców i dezerterów.
Reperkusje współczesne.
Po demokratyzacji Chorwacji w latach 80. i 90. XX w. sprawą Bleiburgu zainteresował się chorwacki nurt rewizjonistyczny. W maju 1994 roku w Zagrzebiu odbyło się Międzynarodowe Sympozjum Badania Tragedii Bleiburga. Aktem parlamentu Chorwacji w 1995 roku rozpoczęły się oficjalne upamiętnienie ofiar w Bleiburgu, wówczas przy władzy był Franjo Tuđman i nacjonalistyczna wtedy (po śmierci Tudmana przeszła na pozycję centroprawicowe) Chorwacka Wspólnota Demokratyczna. We wrześniu 2008 roku Bleiburg odwiedził premier Chorwacji Ivo Sanader, który stwierdził, że wszystkie ofiary miały prawo do uczciwego procesu. W 2009 roku prezydent Chorwacji Stjepan Mesić skrytykował przedstawicieli parlamentu, którzy nie reagowali na to, że w tłumie ludzi w Bleiburgu pojawiły się nielegalne w Chorwacji symbole ustaszy. W 2010 roku chorwacki prezydent Ivo Josipović zapowiedział, że nie będzie uczestniczyć w corocznych obchodach, dopóki nie przestaną na nich być obecne emblematy ustaszy. W 2012 roku parlament Chorwacji podjął decyzję o odwołaniu finansowania obchodów w Bleibergu, a premier Zoran Milanović stwierdził, że rząd nie będzie finansował tego co, jego zdaniem, jest wydarzeniem politycznym, które nie koncentruje się na ofiarach w Bleiburgu, lecz na NDH. W 2012 roku przedstawiciele rządu złożyli wieńce jedynie przy pomniku w Tezno.
Pojęcie masakry w Bleiburgu było propagowane przez ustaszy na emigracji. Niemiecko-amerykański historyk Jozo Tomasevich odrzuca to pojęcie jako część propagandy ustaszy. Niemiecki historyk Martin Grahek Ravanči, specjalizujący się w sprawie Bleiburga, pisze, że zakres ofiar w dniu kapitulacji nie został opisany w żadnych źródłach. Franks Strle i Milan Basta piszą o tym, że siły ustaszy próbowały atakować w północnej części doliny, a trzy brytyjskie czołgi zostały zaangażowane w powstrzymanie kolaborantów powodując tym samym liczne ofiary.

</doc>
<doc id="440811" url="https://pl.wikipedia.org/wiki?curid=440811" title="Alfonso John Romero">
Alfonso John Romero



</doc>
<doc id="440816" url="https://pl.wikipedia.org/wiki?curid=440816" title="Arena Kielce">
Arena Kielce

Arena Kielce, Suzuki Arena (poprzednio "Stadion Miejski", "Kolporter Arena") – stadion piłkarski znajdujący się w Kielcach przy ulicy księdza Piotra Ściegiennego 8. Jest to główny obiekt Korony Kielce. 
Stadion ma maksymalną pojemność 15 700 miejsc siedzących (na mecze międzypaństwowe) – podczas krajowych rozgrywek ligowych lub pucharowych, z racji ograniczeń wynikających z polskiego prawa, które nakłada na władze klubu obowiązek zachowania stref bezpieczeństwa pomiędzy sektorami kibiców miejscowych, a sektorem kibiców drużyn przyjezdnych, na trybunach mogą zasiąść jednocześnie 13 823 osoby, ponadto posiada 777 miejsc siedzących w sektorze dla kibiców gości. Stadion w Kielcach, jako jedyny stadion w kraju, ma komputerowy system kontroli wejść. Trybuny otaczające z czterech stron boisko posiadają dwie kondygnacje, wszystkie są zadaszone i podzielone na sektory: dla gości, dla gości honorowych (104 miejsca), dla drużyn młodzieżowych (320 miejsc), sektor rodzinny (545 miejsc) oraz dla posiadaczy kart wolnego wstępu (320 miejsc). Dla klubu kibica Korony Kielce przeznaczono sektor "Młyn" o pojemności 1020 miejsc. Publiczność jest odizolowana od zawodników i gości honorowych.Płyta boiska o wymiarach 105 × 68 m jest podgrzewana. Zainstalowano oświetlenie o natężeniu 1411 luksów spełniające normy Unii Europejskich Związków Piłkarskich (UEFA) oraz Międzynarodowej Federacji Piłki Nożnej (FIFA). W 2016 została wykonana modernizacja oświetlenie na Kolporter Arenie i wynosi 1980 luksów. Stadion w 2018 roku zmienił nazwę z Kolporter Arena na Suzuki Arena.
Arena Kielce pomimo iż stoi w miejscu, w którym także wcześniej stał stadion (Stadion Błękitnych Kielce), jest obiektem całkowicie nowym, od podstaw budowanym zgodnie z wytycznymi UEFA oraz najnowszymi trendami w budownictwie obiektów sportowych.
Historia.
Pierwszy stadion został wybudowany w drugiej połowie lat 30. XX wieku. Powstał przy ówczesnym Domu Wychowania Fizycznego i Przysposobienia Wojskowego im. marszałka Józefa Piłsudskiego (obecnie Wojewódzki Dom Kultury). Jego oficjalne otwarcie miało miejsce 18 maja 1939 roku, a niedługo potem stadion przeszedł na własność miasta. W 1945 roku użytkowanie stadionu rozpoczął klub Partyzant Kielce (późniejsze Gwardia i Błękitni Kielce). Na przełomie lat 80. i 90. została przeprowadzona modernizacja stadionu połączona z wybudowaniem istniejących do tej pory hotelu i hali sportowej.
Prace budowlane nowego stadionu rozpoczęto oficjalnie 22 listopada 2004 roku, ich zakończenie i uroczyste otwarcie obiektu odbyło się 1 kwietnia 2006 roku, a pierwszym rozegranym meczem było spotkanie 22. kolejki Orange Ekstraklasy pomiędzy miejscową Koroną Kielce a Zagłębiem Lubin. W momencie otwarcia był najnowocześniejszym stadionem piłkarskim w Polsce. Koszt jego realizacji wyniósł 48 mln zł, projekt opracowała firma "ATJ Architekci" z Warszawy. Stadion należy do miasta Kielce i jest zarządzany przez Miejski Ośrodek Sportu i Rekreacji w Kielcach.
Pierwszym spotkaniem na szczeblu międzynarodowym rozegranym na tym stadionie był towarzyski mecz pomiędzy Koroną Kielce a Borussią Dortmund zakończony zwycięstwem gospodarzy 4−1 (3−0). Spotkanie to zostało rozegrane 16 maja 2006 roku.
2 kwietnia 2012 roku, władze Polskiego Związku Piłki Nożnej podjęły decyzję o rozegraniu w dniu 24 kwietnia 2012 roku meczu finałowego Pucharu Polski na tym obiekcie. W nim, Legia Warszawa pokonała 3:0 Ruch Chorzów, zdobywając 15. Puchar Polski w historii.
Mecze reprezentacji Polski.
Pierwszy mecz reprezentacji Polski na stadionie w Kielcach odbył się w ramach eliminacji do Mistrzostw Europy 2008. Spotkanie miało miejsce 28 marca 2007 roku. Zmierzyły się w nim reprezentacja Polski z reprezentacją Armenii. Mecz zakończył się wynikiem 1−0 (1−0) dla gospodarzy po golu zdobytym przez Macieja Żurawskiego.
W drugim meczu, który odbył się 1 kwietnia 2009 roku, reprezentacja Polski odniosła najwyższe zwycięstwo w swojej dotychczasowej historii występów. Pokonała 10−0 (4−0) reprezentację San Marino bijąc tym samym rekord sprzed 46 lat, kiedy to 4 września 1963 roku na Stadionie Miejskim w Szczecinie Polacy pokonali 9−0 w meczu towarzyskim reprezentację Norwegii. Reprezentacja Polski ustanowiła w tym meczu także rekord najszybciej zdobytego gola – bramkę na 1−0 w 23. sekundzie meczu zdobył Rafał Boguski, pobijając dotychczasowy rekord wynoszący 32 sekundy, ustanowiony także w Szczecinie 29 maja 2005 roku przez Macieja Żurawskiego podczas meczu pomiędzy reprezentacją Polski i reprezentacją Albanii wygranym przez Polaków 1−0.
Mistrzostwa Europy U-21 w 2017 roku.
W 2017 roku na 6 stadionach w Polsce (w tym na ówczesnej Kolporter Arenie) rozegrane zostały finały Mistrzostw Europy do lat 21. W Kielcach rozegrano 3 mecze grupy A:

</doc>
<doc id="440819" url="https://pl.wikipedia.org/wiki?curid=440819" title="Zamek w Miechowicach">
Zamek w Miechowicach



</doc>
<doc id="440822" url="https://pl.wikipedia.org/wiki?curid=440822" title="Thomas Sykora">
Thomas Sykora

Thomas Sykora (ur. 18 maja 1968 w Tulln an der Donau) – austriacki narciarz alpejski, brązowy medalista olimpijski.
Kariera.
Specjalizował się w slalomie. W zawodach Pucharu Świata zadebiutował 30 listopada 1991 roku w Breckenridge, zajmując 25. miejsce w slalomie. Tym samym już w swoim debiucie zdobył pierwsze pucharowe punkty. Nieco ponad rok później 6 grudnia 1992 roku w Val d’Isère pierwszy raz stanął na podium, zajmując drugie miejsce w slalomie. W zawodach tych rozdzielił Thomasa Fogdö ze Szwecji oraz Austriaka Huberta Strolza. Pierwsze zwycięstwo w zawodach tego cyklu odniósł 14 stycznia 1996 roku w Kitzbühel, gdzie był najlepszy w swej koronnej konkurencji. W kolejnych latach jeszcze ośmiokrotnie wygrywał zawody pucharowe: 10 marca 1996 roku w Hafjell, 24 listopada 1996 roku w Park City, 17 grudnia 1996 roku w Madonna di Campiglio, 6 stycznia 1997 roku w Kranjskiej Gorze, 12 stycznia 1997 roku w Chamonix, 19 stycznia 1997 roku w Wengen, 4 stycznia 1998 roku w Kranjskiej Gorze oraz 26 stycznia 1998 roku w Kitzbühel. Najlepsze wyniki osiągał w sezonach 1996/1997 i 1997/1998, kiedy triumfował w klasyfikacji slalomu. W tej samej klasyfikacji zajął także trzecie miejsce w sezonie 1995/1996, plasując się za Francuzem Sébastienem Amiezem i Włochem Alberto Tombą. W klasyfikacji generalnej najlepszy wynik osiągnął w sezonie 1996/1997, kiedy uplasował się na ósmej pozycji, zdobywając 697 punktów (695 w slalomie, pozostałe 2 w gigancie).
W 1993 roku wystartował na mistrzostwach świata w Morioce, gdzie był dziewiąty w slalomie. Wynik ten powtórzył na rozgrywanych w 1997 roku mistrzostwach świata w Sestriere. W tej samej konkurencji wystartował także podczas mistrzostw świata w Sierra Nevada w 1996 roku i igrzysk olimpijskich w Lillehammer dwa lata wcześniej, ale w obu przypadkach nie kończył rywalizacji. Największy sukces osiągnął w 1998 roku, kiedy na igrzyskach olimpijskich w Nagano zdobył brązowy medal w slalomie. W zawodach tych wyprzedzili go jedynie dwaj Norwegowie: Hans Petter Buraas i Ole Kristian Furuseth.
W latach 1996 i 1999 był mistrzem Austrii w slalomie. Liczne kontuzje uniemożliwiały mu regularne starty po 1998 roku, a ostatecznie zmusiły do zakończenia kariery cztery lata później. Współpracuje z telewizją ORF jako komentator narciarstwa alpejskiego. W 1998 roku otrzymał Odznakę Honorową za Zasługi dla Republiki Austrii.
Jego ciotka Liese Prokop była wicemistrzynią olimpijską w pięcioboju, kolejna ciotka, Maria Sykora, reprezentowała Austrię w siatkówce i lekkoatletyce, a kuzynka Karin Prokop była szczypiornistką.

</doc>
<doc id="440824" url="https://pl.wikipedia.org/wiki?curid=440824" title="Ermis">
Ermis

Grupa Młodzieżowa Ermis - przy Olsztyńskim Stowarzyszeniu Mniejszości Niemieckiej w Olsztynie. Powstała w 1992 roku. Liczy kilkadziesiąt osób w wieku 16-29+ lat. Do grupy młodzieżowej Ermis należą nie tylko członkowie mniejszości niemieckiej z Warmii i Mazur, ale także młodzi ludzie zainteresowani działalnością grupy. Na co miesięcznych spotkaniach planowane i omawiane są projekty. Gemeinschaft Junges Ermland (GJE) jest grupą partnerska grupy Ermis. W efekcie ścisłej współpracy realizowano wiele polsko - niemieckich spotkań młodzieży o tematyce polityczno - społecznej, które w większości finansowo wsparte zostały przez Polsko-Niemiecką Współpracę Młodzieży. Od 1994 grupa Ermis związana jest z organizacją Akcja Zachód-Wschód w BDKJ (Aktion West-Ost e.V. –im BDKJ). We współpracy z Akcją Zachód-Wschód grupa Ermis przygotowała i przeprowadziła cztery międzynarodowe spotkania młodzieży, w Niemczech (1997 i 2005), Polsce (1999 i 2003) i Czechach (2001) w których wzięło udział prawie 500 uczestników.
Grupa Ermis widzi swoje zadanie przede wszystkim w pracy, która pogłębia i wspiera zrozumienie między młodzieżą z Niemiec i Polski.

</doc>
<doc id="440826" url="https://pl.wikipedia.org/wiki?curid=440826" title="Autobus standardowy VÖV">
Autobus standardowy VÖV

Autobusy standardowe VÖV – zunifikowane autobusy liniowe opracowane i produkowane w latach 1968-ok. 1992, głównie w RFN według wytycznych ówczesnego zachodnioniemieckiego "Związku Publicznych Zakładów Komunikacyjnych" ("Verband Öffentlicher Verkehrsbetriebe", w skrócie: "VÖV"), poprzednika dzisiejszego "Związku Niemieckich Przedsiębiorstw Komunikacyjncyh" ("Verband Deutscher Verkehrsunternehmen", w skrócie: "VDV").
Autobusy te produkowane były przez różnych producentów, ale miały te same parametry ujęte w specjalnym katalogu (Lastenheft).
Pomysłodawcą opracowania zunifikowanego autobusu miejskiego dla (zachodnio)niemieckich przedsiębiorstw komunikacyjnych były zakłady komunikacyjne w Hamburgu – "Hamburger Hochbahn AG", które w 1959 zaproponowały skonstruowanie standardowego pojazdu, co pozwoliłoby na ujednolicenie taboru, a co za tym idzie, obniżyło koszty produkcji dzięki produkcji masowej, oraz koszty eksploatacji i napraw dzięki użyciu tych samych elementów oraz uproszczeniu i ujednoliceniu konstrukcji autobusów różnych producentów. Wspólnie z VÖV utworzyły one grupę roboczą „Arbeitskreis Standard-Linienbus”, która zajęła się zagadnieniem konstrukcji takiego autobusu. Pomysł narodził się w okresie, kiedy w latach 50. transport publiczny zaczął przegrywać z transportem indywidualnym i baczniej przyglądano się kosztom eksploatacji autobusów.
Autobus standardowy VÖV-I i StÜLB.
Katalog wymagań stawianych nowemu pojazdowi wymieniał m.in. następujące cechy standardowego autobusu: długość 11 m i napęd z umieszczonego na zwisie tylnym silnika o mocy co najmniej 150 KM (a później 200 KM). Określono wymiary pojazdu, wysokość podłogi i stopni wejściowych, wymiary drzwi i okien, ich odstępy, liczbę i ustawienie siedzeń oraz wygląd stanowiska kierowcy identyczne w każdym autobusie. Dodatkowo stworzono wymagania dla wersji autobusu międzymiastowego o długości 11,7 m. Produkcji autobusu standardowego podjęli się Büssing, Magirus-Deutz, MAN i Mercedes-Benz, a nawet dwaj producenci zagraniczni Gräf &amp; Stift (Austria, na rynek własny), Ikarus (Węgry, mała seria dla Hamburga).
Prototypy standardowego liniowego autobusu (stąd skrót SL na oznaczenie tego modelu) zaprezentowali w 1967 r.: Daimler-Benz (model O 305), Magirus (model 150 S 11 N) i Büssing (model Präfekt 13 VÖV).
Weszły one do produkcji seryjnej w 1968 r. (przy czym Büssing zmienił oznaczenie swojego modelu na die Präfekt 13 Standard). Optycznie pojazdy były do siebie podobne, najbardziej różniły się atrapami ściany przedniej różnie zaprojektowanymi przez każdego z producentów w indywidualny sposób. Podwozia i silniki powyższych producentów wykorzystali też konkurenci: Kässbohrer produkujący autobusy marki Setra i G. Auwärter, producent marki Neoplan, do stworzenia własnych autobusów pierwszej generacji VÖV – lecz bez powodzenia. Pozostali oni więc przy produkcji autobusów miejskich nie odpowiadających wytycznym VÖV.
MAN zaprezentował swój model na targach IAA w 1969 r., ale za to od razu w dwóch wersjach: ze ścianą przednią zgodnie ze standardem VÖV (z wygiętą poziomo szybą) oraz ze ścianą przednią dla modelu podmiejskiego (StÜLB) ze zwykłą szybą przedniego okna. Do produkcji seryjnej wszedł model 750 HO-SL z przodem według standardu VÖV.
W 1971 r. MAN przejął zakłady Büssing i chwilowo produkowane w nich autobusy nosiły oznaczenie MAN-Büssing, potem już tylko MAN. Produkowano tu typy SL 195, potem SL 200. Po włączeniu zakładów Magirus-Deutz do koncernu IVECO na rynek trafiły też standardowe autosbusy marki IVECO. W roku 1971 węgierski Ikarus w kooperacji z Ferrostahl AG oraz Gesellschaft für Verkehrsberatung und Verfahrenstechnik GVV (firmą-córką hamburskiego przewoźnika metra HVV, zajmująca się przewozami autobusowymi), zbudował prototyp autobusu miejskiego Ikarus 190, zbliżony do niemieckich konstrukcji. Był on przeznaczony na rynek RFN, co było ewenementem w państwach z obozu RWPG. W sumie Ikarus sprzedał w ciągu kilku lat do Hamburga 154 autobusy.
Oprócz modelu solo powstał też model przegubowy z silnikiem z tyłu pojazdu (SG = Standardgelenkbus). Mercedes oznaczył go jako O 305 G, MAN miał w ofercie kilka wariantów: SG 192, SG 220, SG 240 – różniących się długością, silnikiem i napędem (oferowano autobusy „pchacze” z silnikiem umieszczonym z tyłu i napędzaną trzecią osią oraz autobusy „ciągniki” z napędem na oś środkową). Drugi człon dla autobusów przegubowych MAN-a produkowała fabryka Göppel stąd różniły się one od siebie np. umiejscowieniem drzwi.
W niektórych autobusach SL i SG MAN stosował zaokrąglone boczne tylne szyby, a w innych nie.
Specjalna grupa pod nazwą Standard-Überlandomnibus, w skrócie StÜLB opracowała standardowy model podmiejski. Był on dłuższy od modelu miejskiego (11,7 m), miał więcej miejsc siedzących, wąskie drzwi przednie (rzadziej też o normalnej szerokości) i najczęściej nie miał z boku kasety na tablice kierunkowe nad oknami. Model ten miał zaokrągloną ścianę przednią, zwaną ścianą StÜLB. Mercedes oferował go pod oznaczeniem O 307, MAN oznaczył go jako SÜ 240. Rzadziej sprzedawano model podmiejski przegubowy np. MAN SL 192 Ü 18 o dłg. 18 metrów i krótszy SG 220 Ü.
Ściana przednia modelu podmiejskiego bardziej spodobała się użytkownikom i producenci zaczęli ją stosować wymiennie z przodem VÖV w modelu miejskim (MAN od 1972 r., Mercedes od 1974 r.). W końcu w przypadku autobusów MAN przód StÜLB wyparł w ostatnich latach produkcji modele z przodem VÖV. Mercedes do końca oferował pojazdy z przodem VÖV, choć w coraz mniejszych ilościach. Niektóre zakłady od początku zamawiały autobusy miejskie tylko z przodem „podmiejskim” – np. BVG w Berlinie Zachodnim.
Na bazie Mercedesa powstał autobus półtorapokładowy, jednak nie zyskał on takiego poklasku jak podobne modele z czasów przed standardem VÖV.
Dla zakładu komunikacji miejskiej w Berlinie Zachodnim BVG opracowano model piętrowego autobusu na bazie standardowego. Był on produkowany przez MAN (model SD 200, podwozie) i karosowany przez berlińskie firmy, głównie Waggon-Union.
Autobusy standardowe I generacji (VÖV I) szybko trafiły do zakładów komunikacyjnych RFN i były nierozłącznym elementem krajobrazu zachodnioniemieckich miast lat 70. i 80. XX w. Część z nich trafiła na eksport, m.in. piętrusy MAN do zakładów w Bagdadzie.
Pod koniec lat 70. i na początku lat 80. wyprodukowano nieliczne egzemplarze z próbnym napędem metanolowym. MAN skonsturował też w 1983 r. oparciu o model przegubowy autobus trójczłonowy długości 24 m – typ SGG 280. Dla Solingen powstały też trolejbusy przegubowe MAN SG 200 HO.
Nieuchronnie jednak zbliżał się czas kiedy konstrukcję z lat 60. miała wyprzeć nowa generacja pojazdów. Prace nad opracowaniem modelu standardowego II generacji rozpoczęto już pod koniec lat 70.
Autobusy I generacji zaczęto wycofywać na przełomie lat 80/90., kiedy do niemieckich zakładów komunikacyjnych trafiły pierwsze pojazdy niskopodłogowe. Wiele z nich zostało sprzedanych do prywatnych operatorów, również za granicę, głównie w Europie Środkowej i Wschodniej.
Autobus standardowy VÖV-II (S80) i Ü80.
Model II generacji standardu VÖV (VÖV-II/SL II) roboczo zwany też S80 (autobusem miejskim lat 80.), powstał w 1979 roku. Miał kanciaste nadwozie z szerokim pasem między oknami a krawędzią dachu (żartobliwie nazywane „pudełkiem na buty”). Moc silnika zwiększono do min. 240 KM. Po przetestowaniu prototypowych serii podjęto w połowie lat 80. seryjną produkcję. Oprócz MAN (model SL 202) i Mercedes-Benz (model O 405) produkcję autobusu standardowego drugiej generacji podjął też Neoplan (model N 416 SLII), mimo że ten ostatni nie porzucił planów budowy własnego autobusu miejskiego, najlepiej niskopodłogowego. Ostatni wielki producent, Kässbohrer, produkował miejską wersję autobusu własnej konstrukcji (niestandardowego) typu S 215 SL i przegubowy SG 219 SL.
Berliński Waggon-Union znowu produkował autobus piętrowy dla Berlina (MAN SD 202).
Wersje przegubowe pojazdów sprzedawano pod oznaczeniami: O 405 G (Mercedes-Benz) i SG 242/292/312 i SG 242H (MAN). Neoplan dopiero od drugiej połowy lat 80. oferował autobus przegubowy (N 421 SGIII) niskopodłogowy w I członie z wysoką podłogą w II członie – typ N 421 SGIII.
Wreszcie też opracowano model minibusu, którego brakowało na rynku: Neoplan jako pierwszy producent zaoferował w 1983 r. krótką wersję pojazdu standardowego (typ N 407). Na wystawie motoryzacyjnej IAA we wrześniu 1985 również Mercedes-Benz pokazał swój pierwszy midibus (typ O 402), krótszego i węższego od standardowego O 405, lecz zbudowanego z wykorzystaniem wielu komponentów większych pojazdów – nadwozie dostarczał Göppel. MAN miał w ofercie typ SM 152 i SM 192, który tak jak produkt konkurenta był produkowany przy współpracy z Göppel w Augsburgu.
Również w przypadku II generacji powstały trolejbusy dla Solingen – tym razem jednak nie przegubowe, ale solo 3-osiowe: MAN SL 172 HO.
Model podmiejski II standardowej generacji, Ü80, został opracowany przed modelem miejskim, od którego różnił się głównie pojedynczymi drzwiami przednimi i większą liczbą miejsc siedzących, a w przypadku Mercedesa (typ O 407) kształtem wyświetlacza nad przednią szybą. Modele innych producentów nie odniosły zresztą sukcesu.
MAN początkowo nadal produkował starszy model (I generacji), czyli SÜ 240. W końcu opracował model II generacji – typ SÜ 242, który jednak nie stał się popularny. Do produkcji masowej wprowadzono za to model ÜL 242/272, bazujący na wersji miejskiej, ale różniący się znacznie wyglądem (nadwozie oparte było o autokar).
Neoplan opracował model N416 Ü, ale znacznie lepiej sprzedawały się inne modele tej marki. Czwarty producent, Kässbohrer, zbudował tylko 6 sztuk autobusu Setra Ü80, ale zarzucono pomysł produkcji seryjnej. Zamiast tego produkowano model niestandardowy własnej konstrukcji SL 215, który okazał się najlepiej sprzedającym podmiejskim autobusem w RFN i pozostawił w tyle modele standardowe. Tak więc projekt Ü80 nie sprawdził się – nie powtórzył sukcesu modelu miejskiego.
Od połowy lat 90. autobusy II generacji standardowej wychodzą z użycia, zastępowane przez pojazdy niskopodłogowe.
Autobusy II generacji podobnie jak pojazdy I generacji trafiały też za granicę – nowe, bądź używane.

</doc>
<doc id="440830" url="https://pl.wikipedia.org/wiki?curid=440830" title="Michał Radziwiłł">
Michał Radziwiłł



</doc>
<doc id="440831" url="https://pl.wikipedia.org/wiki?curid=440831" title="Kościół Ewangelicko-Reformowany">
Kościół Ewangelicko-Reformowany



</doc>
<doc id="440832" url="https://pl.wikipedia.org/wiki?curid=440832" title="Kościół Ewangelicko-Augsburski">
Kościół Ewangelicko-Augsburski



</doc>
<doc id="440834" url="https://pl.wikipedia.org/wiki?curid=440834" title="Miner">
Miner

Miner – żołnierz lub marynarz wyszkolony w zakresie wykonywania prac minerskich (minowanie i rozminowanie).
Nazwa pochodzi od fr. "mineur" - górnik; miner, od mine kopalnia - mina.

</doc>
<doc id="440849" url="https://pl.wikipedia.org/wiki?curid=440849" title="Michał Kazimierz Radziwiłł">
Michał Kazimierz Radziwiłł



</doc>
<doc id="440850" url="https://pl.wikipedia.org/wiki?curid=440850" title="Jacek Rakowiecki">
Jacek Rakowiecki

Jacek Rakowiecki (ur. 28 listopada 1958 w Warszawie) – polski dziennikarz prasowy, działacz opozycji w okresie PRL.
Życiorys.
Studiował teatrologię na Uniwersytecie Jagiellońskim (studiów nie ukończył). W 1978 został członkiem redakcji niezależnego pisma studenckiego „Indeks”, wydawanego przez Studencki Komitet Solidarności w Krakowie. W 1981 został zastępcą przewodniczącego Niezależnego Zrzeszenia Studentów Uniwersytetu Jagiellońskiego i członkiem prezydium Krajowej Komisji Koordynacyjnej tego zrzeszenia.
W stanie wojennym został internowany i przebywał w obozie w Załężu koło Rzeszowa do 27 maja 1982. Po zwolnieniu pracował w administracji „Tygodnika Powszechnego”, w 1987 został członkiem redakcji tego tygodnika i p.o. sekretarza redakcji.
W 1989 związał się z „Gazetą Wyborczą” – był sekretarzem redakcji, kierownikiem działu kultury, a także dyrektorem wykonawczym i członkiem zarządu Agory (spółki wydającej dziennik). W 1998 został zastępcą redaktora naczelnego „Vivy!” w wydawnictwie Edipresse Polska. W 1999 awansował na stanowisko redaktora naczelnego tego dwutygodnika. W 2001 objął funkcję redaktora naczelnego tygodnika „Przekrój” po zakupieniu pisma przez Edipresse Polska i przeniesieniu redakcji do Warszawy. W 2002 został wydawcą pionu czasopism luksusowych w spółce Media Styl należącej do wydawnictwa Bauer. W 2003 powrócił do Edipresse Polska i ponownie objął stanowisko redaktora naczelnego „Vivy!”. W 2004 został redaktorem naczelnym miesięcznika teatralnego „Foyer”, który przestał się ukazywać w 2005. W 2006 był zastępcą redaktora naczelnego „Rzeczpospolitej”. Został odwołany ze stanowiska po tym, jak redaktorem naczelnym został Paweł Lisicki.
W kwietniu 2007 dołączył do Media Point Group jako szef nowych projektów wydawniczych, a w lipcu tego samego roku objął stanowisko redaktora naczelnego miesięcznika „Film”. We wrześniu 2012 na stanowisku redaktora naczelnego „Filmu” zastąpił go Tomasz Raczek.
Został także wykładowcą dziennikarstwa na prywatnej uczelni Collegium Civitas. Jako komentator występował m.in. w programie "Puszka Paradowskiej". Pełnił funkcję selekcjonera Warszawskich Spotkań Teatralnych. 13 maja 2013 został rzecznikiem prasowym Telewizji Polskiej. Funkcję tę pełnił do końca marca 2015.
Odznaczenia.
W 2007, "za wybitne zasługi w działalności na rzecz przemian demokratycznych w Polsce", został odznaczony Krzyżem Kawalerskim Orderu Odrodzenia Polski, odmówił przyjęcia odznaczenia z rąk prezydenta RP Lecha Kaczyńskiego z powodu „przekonań politycznych”.

</doc>
<doc id="440851" url="https://pl.wikipedia.org/wiki?curid=440851" title="Foyer (czasopismo)">
Foyer (czasopismo)

„Foyer” – miesięcznik teatralny wydawany w latach 2004–2005 przez wydawnictwo Trojan Press. Funkcję redaktora naczelnego pełnił początkowo Jacek Wakar, a następnie Jacek Rakowiecki.

</doc>
<doc id="440852" url="https://pl.wikipedia.org/wiki?curid=440852" title="American Association of Variable Star Observers">
American Association of Variable Star Observers

AAVSO (ang. "American Association of Variable Star Observers") – organizacja zrzeszająca obserwatorów gwiazd zmiennych z całego świata. Stowarzyszenie to powstało na krótko przed I wojną światową w USA (1911 r.) i przez 70 lat działalności zdołało zebrać 7 milionów obserwacji gwiazd zmiennych, w ogromnej większości wizualnych.
Większość obserwacji przysyłanych do AAVSO to obserwacje takich typów gwiazd zmiennych jak: zmienne kataklizmiczne, zmienne półregularne SR, długookresowe typu Mira Ceti czy gwiazdy zaćmieniowe.
Wyniki obserwacji wysyła się w formie raportu za miesiąc (najlepiej do 10 każdego miesiąca). W tym celu wypełnia się specjalny formularz dostarczony przez organizację. Jest to rodzaj tabeli, w której wpisuje się kolejno oznaczenie gwiazdy, jej nazwę, datę juliańską obserwacji wraz z ułamkiem dnia, jasność, komentarz, jasności gwiazd porównania i rodzaj użytej mapki. Formularze takie – jak i mapki – można zamówić bezpośrednio w AAVSO (25 Birch Street, Cambridge, MA 02138, USA) lub poprzez e-mail.
Działalność organizacji umożliwia astronomom amatorom nadanie swej pracy wartości naukowej. Przy prowadzeniu regularnych obserwacji mogą oni zostać członkami AAVSO.

</doc>
<doc id="440858" url="https://pl.wikipedia.org/wiki?curid=440858" title="Michał Kazimierz Radziwiłł (1635–1680)">
Michał Kazimierz Radziwiłł (1635–1680)

Michał Kazimierz Radziwiłł herbu Trąby (ur. 26 października 1635 we Lwowie, zm. 14 listopada 1680 w Bolonii, ) – książę, marszałek sejmu zwyczajnego w Warszawie w 1661 roku, podkanclerzy litewski od 1668, hetman polny litewski od 1668, wojewoda wileński od 1667, kasztelan wileński od 1661, marszałek Trybunału Głównego Wielkiego Księstwa Litewskiego w 1664 roku, podczaszy wielki litewski od 1656, krajczy wielki litewski od 1653, stolnik wielki litewski od 1652, VI ordynat nieświeski, IV ordynat ołycki, III pan na Białej, starosta upicki, przemyski, człuchowski, kamieniecki, chojnicki, lidzki, telszewski, chotenicki, homelski, ostrski, krzyczewski, propojski, gulbiński, niżyński, tędziagolski, wisztyniecki, starosta rabsztyński w 1668 roku, ambasador Rzeczypospolitej w Państwie Kościelnym w latach 1679-1680.
Życiorys.
Był synem marszałka wielkiego litewskiego Aleksandra Ludwika Radziwiłła i Tekli Radziwiłłowej z Wołłowiczów. Żonaty z Katarzyną z Sobieskich, tym samym szwagier Jana Sobieskiego.
W czasie wojen szwedzkich bronił walecznie kraju przed najeźdźcą. Był uczestnikiem konfederacji tyszowieckiej w 1655 roku. Poseł na sejm 1659 roku. Poseł powiatu brzeskolitewskiego na sejm 1661 roku. W 1661 roku otrzymał ze skarbu francuskiego 3000 liwrów. Na sejmie 1667 roku wyznaczony z Senatu komisarzem do zapłaty wojsku Wielkiego Księstwa Litewskiego. Książę Bogusław Radziwiłł w spisanym w 1668 roku testamencie uczynił go jednym z dwunastu opiekunów swej jedynej córki Ludwiki Karoliny Radziwiłł. 
Był członkiem konfederacji generalnej zawiązanej 5 listopada 1668 roku na sejmie konwokacyjnym. Był elektorem Michała Korybuta Wiśniowieckiego z województwa nowogródzkiego podczas elekcji w 1669 roku, podpisał jego "pacta conventa". 
Za Michała Wiśniowieckiego należał do opozycji magnackiej. Był członkiem konfederacji kobryńskiej wojsk Wielkiego Księstwa Litewskiego w 1672 roku. Brał udział w bitwie pod Chocimem, posłował w sprawie Ligi św. do cesarza, papieża i Wenecji. Gorliwy katolik, znany był z fundacji religijnych i biegłości w naukach, zwłaszcza alchemii.
Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Po abdykacji Jana II Kazimierza Wazy w 1668 roku, popierał do polskiej korony kandydaturę palatyna reńskiego Filipa Wilhelma. Był członkiem konfederacji malkontentów w 1672 roku. Był członkiem konfederacji generalnej zawiązanej 15 stycznia 1674 roku na sejmie konwokacyjnym. Elektor Jana III Sobieskiego z powiatu lidzkiego w 1674 roku, podpisał jego "pacta conventa". 
Zobacz też.
 

</doc>
<doc id="440863" url="https://pl.wikipedia.org/wiki?curid=440863" title="Michał Kazimierz Radziwiłł (1702–1762)">
Michał Kazimierz Radziwiłł (1702–1762)

Michał Kazimierz Radziwiłł zwany Rybeńko herbu Trąby (ur. 13 czerwca 1702 w Ołyce, zm. 22 maja 1762 w Wilnie) – książę, wojewoda wileński i hetman wielki litewski od 1744, kasztelan wileński od 1742, wojewoda trocki od 1737, hetman polny litewski i kasztelan trocki od 1735, marszałek nadworny litewski od 1734, marszałek Trybunału Głównego Wielkiego Księstwa Litewskiego w 1728, koniuszy wielki litewski od 1728, IX ordynat nieświeski, VIII ordynat ołycki, VI pan na Białej, starosta przemyski w latach 1720–1736, starosta bracławski, kamieniecki, człuchowski, ostrski, krzeczowski, niżyński, owrucki, nowotarski, osiecki, krzemieniecki, kowieński, starosta parczowski od 1738.
Życiorys.
Był synem kanclerza wielkiego litewskiego Karola Stanisława Radziwiłła i Anny Katarzyny z Sanguszków, brat Hieronima Floriana, ojciec Karola Radziwiłła Panie Kochanku, najbogatszy z Radziwiłłów, bez talentów i zasług zarówno w wojsku, jak polityce, służalczy wobec dworu, skarbił sobie popularność wśród szlachty urządzaniem wspaniałych biesiad i łowów. Stronnik Wettynów.
Z powodu działań wojennych jego rodzice przenieśli się do Człuchowa na Pomorzu, gdzie Michał Kazimierz spędził dzieciństwo i skąd w 1709 rodzina przeprowadziła się do swoich dóbr w Białej Podlaskiej. W 1715 stracił starszego brata Mikołaja Krzysztofa i w ten sposób Michał Kazimierz stał się najstarszym dziedzicem ogromnej fortuny. 
W 1720 przybył do Warszawy podczas obrad sejmu, by w senacie oddać pieczęć kanclerską litewską po ojcu i odebrać z rąk króla przywilej na starostwo grodowe przemyskie i list przepowiedni na wakującą po ojcu chorągiew husarską w wojsku koronnym. Jesienią tego samego roku został wybrany z województwa nowogródzkiego posłem na sejm. Wyjechał na Śląsk, do Oławy, gdzie poznał średnią z córek Jakuba Ludwika Sobieskiego, Marię Karolinę, zwaną Charlottą, jednak do ślubu nie doszło. W latach 1721-1723 odbył podróż do Berlina, Dessau, Lipska, Drezna, Pragi, Wiednia, Monachium, Mannheim, Kolonii, Rotterdamu, Hagi, Brugii, Paryża, Wersalu, Lunéville, Brukseli, i Wrocławia. W 1724 jako poseł nowogródzki wszedł w skład delegacji, która przekonała króla do zaakceptowania aktu limity, tj. do odłożenia obrad sejmu do następnej sesji, która miała nastąpić za dwa lata w Grodnie. Mimo niewielkich możliwości intelektualnych uczestniczył w rozmowach nad kompromisem w związku z zatargiem na tle religijnym w Toruniu między protestantami a katolikami. W dniu 22 kwietnia 1725 w Białej Krynicy poślubił księżniczkę Franciszkę Urszulę Wiśniowiecką, a następnie jako ordynat dóbr nieświeskich i ołyckich zamieszkał z żoną na zamku w Nieświeżu (młodszy brat Hieronim Florian otrzymał dobra alodialne w tym Białą Podlaską, co być może było przyczyną jego niechęci do „Rybeńki”). Poseł na sejm 1730 z ziemi mielnickiej. Poseł województwa czernihowskiego na sejm 1732. Poseł województwa wołyńskiego na sejm nadzwyczajny 1733 roku.
W trakcie elekcji w dniu 22 sierpnia 1733 stawił się w Warszawie na czele oddziałów dworskich i jako stronnik Wettinów zaprotestował wraz z Michałem Wiśniowieckim przeciwko wyborowi Stanisława Leszczyńskiego i oddał swój głos na Augusta III Sasa. Jako deputat podpisał jego "pacta conventa" .Na królewską wdzięczność długo czekać nie musiał, bo 9 listopada 1735 na radzie senatu król mianował „Rybeńkę” hetmanem polnym litewskim, a 18 listopada kasztelanem trockim. W 1735 podpisał uchwałę Rady Generalnej konfederacji warszawskiej. 
10 lipca 1737 podpisał we Wschowie konkordat ze Stolicą Apostolską.
W 1727 został kawalerem Orderu Orła Białego. W 1724 otrzymał bawarski Order Świętego Huberta, w 1758 odznaczony rosyjskim Orderem Św. Andrzeja Apostoła Pierwszego Powołania.
W 1740 jego dawna miłość Maria Karolina Sobieska zapisała mu cały swój majątek. W dniu 23 maja 1753 w Nowogródku zmarła jego pierwsza żona. 18 stycznia 1754 podpisał we Lwowie manifest przeciwko podziałowi Ordynacji Ostrogskiej. W 1754 „Rybeńko” poślubił Annę Ludwikę z Mycielskich, wdowę po kuzynie księciu Leonie Michale Radziwille, właściciela Szydłowca i dóbr szydłowieckich. Po śmierci brata w 1760 został właścicielem dóbr w Białej Podlaskiej wraz z tamtejszym pałacem, który polecił częściowo przebudować. Zmarł w Wilnie 22 maja 1762 po krótkiej chorobie, prawdopodobnie na zapalenie płuc. 
Ufundował nagrobki Jana III Sobieskiego, Marii Kazimiery oraz Michała Korybuta Wiśniowieckiego i Eleonory Austriaczki w katedrze wawelskiej.

</doc>
<doc id="440865" url="https://pl.wikipedia.org/wiki?curid=440865" title="Bruno S.">
Bruno S.

Bruno S. właśc. Bruno Schleinstein (ur. 2 czerwca 1932 w Berlinie, zm. 11 sierpnia 2010 tamże) – niemiecki aktor niezawodowy i muzyk nieprofesjonalny, odkryty przez Wernera Herzoga.
Życiorys.
W wieku 3 lat Bruno Schleinstein został porzucony przez swoją matkę prostytutkę, następne 23 lata życia spędził w domach dziecka, przytułkach i więzieniach. W wieku 26 lat zdiagnozowano u niego schizofrenię. Był analfabetą, nigdy nie pobierał nauki w szkole, nie miał też żadnych dokumentów potwierdzających tożsamość. Mieszkał na ulicy, zarabiał na życie jako malarz samouk i muzyk uliczny. 
Na początku lat 70. Werner Herzog, szukający aktora do roli Kaspara Hausera w filmie "Jeder für sich und Gott gegen alle" ("Zagadka Kaspara Hausera"), zobaczył go w dokumencie Lutza Eisholza "Bruno, der Schwarze", traktującego o grajkach ulicznych. Herzoga uderzyło m.in. podobieństwo życiorysów - losy Brunona były zaskakująco zbieżne z faktami z życia Kaspara Hausera. Trzy lata później Bruno S. zagrał tytułową rolę w filmie Herzoga "Stroszek", po części opartym na szczegółach z jego życiorysu. Praca z Brunonem S. na planie była uciążliwa, m.in. ze względu na kilkugodzinne, trudne do opanowania ataki szału, jednak film i rola Brunona przeszły do historii kina. 
W późniejszych latach Bruno S. nie udzielał się publicznie. 
W 2003 Miron Zownir nakręcił poświęcony Brunonowi film dokumentalny "Bruno S. - Die Fremde ist der Tod".

</doc>
<doc id="440867" url="https://pl.wikipedia.org/wiki?curid=440867" title="Marek Leśniewski">
Marek Leśniewski

Marek Leśniewski (ur. 24 kwietnia 1963 w Bydgoszczy) – polski kolarz szosowy, sześciokrotny mistrz Polski, dwukrotny olimpijczyk, medalista mistrzostw świata (1989) i igrzysk olimpijskich (1988), zwycięzca Tour de Pologne (1985), selekcjoner polskiej kadry szosowej młodzieżowców i juniorów, trener. Zawodnik klubów Romet Bydgoszcz (1982-1984 i 1987-1988), CWKS Legia Warszawa (1985-1986), MDK Bydgoszcz (1990-1993), Zibi Casio Częstochowa (1993), Aubervilliers 93 Peugeot (1994-1996), Big-Mat Auber 93 (1997), CM Aubervilliers (1998-2001).
Igrzyska olimpijskie.
W 1988 zdobył srebrny medal w wyścigu drużynowym na 100 km (partnerami w drużynie byli Joachim Halupczok, Zenon Jaskuła i Andrzej Sypytkowski) na igrzyskach w Seulu. Na rozgrywanych cztery lata później igrzyskach olimpijskich w Barcelonie zajął w tej samej konkurencji szóste miejsce (partnerami w drużynie byli Dariusz Baranowski, Grzegorz Piwowarski i Andrzej Sypytkowski).
Mistrzostwa Polski w kolarstwie szosowym.
Jego największym sukcesem było dwukrotne mistrzostwo Polski w wyścigu ze startu wspólnego (1991 i 1993) oraz mistrzostwo Polski w jeździe indywidualnej na czas (1991). Łącznie zdobył 15 medali mistrzostw.
Starty w Tour de Pologne (1983-1997).
Największym sukcesem było zwycięstwo w 1985. Ponadto w 1984 i 1985 wygrywał klasyfikację punktową, a w 1985 także najwszechstronniejszych. Łącznie wygrał 5 etapów.
Wyścigi zawodowe (1994-1997).
W 1996 startował w Tour de France, ale nie ukończył wyścigu. W latach 1994-1997 czterokrotnie wystąpił w wyścigu Paryż-Tours (najwyższa pozycja 35 w 1995)

</doc>
<doc id="440872" url="https://pl.wikipedia.org/wiki?curid=440872" title="Nieomylność papieża">
Nieomylność papieża



</doc>
<doc id="440873" url="https://pl.wikipedia.org/wiki?curid=440873" title="Zbygniew Władysławowicz">
Zbygniew Władysławowicz



</doc>
<doc id="440877" url="https://pl.wikipedia.org/wiki?curid=440877" title="Bokser">
Bokser



</doc>
<doc id="440881" url="https://pl.wikipedia.org/wiki?curid=440881" title="Petra Roth">
Petra Roth

Petra Roth (ur. 9 maja 1944 w Bremie) jest politykiem niemieckiej Unii Chrześcijańsko-Demokratycznej (CDU). Z wykształcenia pomocnik lekarza, jest wdową i ma dwóch synów.
Życiorys.
Została zwierzchnikiem dzielnicy we Frankfurcie nad Menem, a następnie członkiem rady miasta. W latach 1992-1995 była przewodniczącą CDU we Frankfurcie.
W latach 1987-1995 zasiadała w parlamencie krajowym Hesji.
25 czerwca 1995 roku wystartowała w wyborach na prezydenta miasta przeciwko urzędującemu prezydentowi Andreasowi von Schoelerowi i 5 lipca 1995 została pierwszym bezpośrednio wybranym prezydentem Frankfurtu. W wyborach w roku 2001 pokonała w drugiej turze wyborów Achima Vandreike. Jest jednym z najdłużej urzędujących prezydentów miast niemieckich po drugiej wojnie światowej.
Petra Roth pełniła w latach 1997-1999 oraz 2003-2005 funkcję przewodniczącej "Związku Miast Niemieckich". Jej następcą na tym stanowisku został prezydent Monachium Christian Ude.
Petra Roth była również wymieniana jako kandydatka na następczynię Johannesa Raua na 
stanowisku prezydenta Republiki Federalnej Niemiec. Jest przewodniczącą rady nadzorczej Targów Frankfurckich (Frankfurter Messe AG) i członkiem rady nadzorczej Fraport AG, spółki zarządzającej lotniskiem we Frankfurcie.
W 2001 za zasługi dla przyjaźni francusko-niemieckiej została Oficerem Legii Honorowej.
Przyjęcie z okazji sześćdziesiątych urodzin w dniu 9 maja 2004 roku zaszczyciło ponad 1 400 gości. Wśród nich obecni byli premier Hesji Roland Koch (CDU), były kanclerz Niemiec i honorowy obywatel Frankfurtu nad Menem Helmut Kohl, Marcel Reich-Ranicki oraz niektórzy byli prezydenci Frankfurtu. Na przyjęciu miał być również zmarły niewiele wcześniej sir Peter Ustinov.
28 stycznia 2007 Petra Roth została wybrana na prezydenta Frankfurtu na trzecią kadencję, otrzymując 60,5% głosów. 
Drugie miejsce uzyskał kandydat SPD Franz Frey, który zdobył 27,5% głosów. 
1 listopada 2011 roku zapowiedziała ustąpienie ze stanowiska przed końcem kadencji (w lecie 2012 roku), proponując na swojego następcę przewodniczącego frankfurckiej CDU i heskiego ministra spraw wewnętrznych Borisa Rheina. Jednak w wyborach w dniu 25 marca 2012 roku jej następcą został wybrany kandydat Socjaldemokratycznej Partii Niemiec Peter Feldmann.

</doc>
<doc id="440884" url="https://pl.wikipedia.org/wiki?curid=440884" title="Korona muru">
Korona muru

Korona muru – fragment muru wieńczący ścianę. Rozciąga się powyżej lica. Nad koroną może znajdować się gzyms. 
Na koronie muru oparta jest murłata będąca oparciem dla drewnianej konstrukcji dachu.
Korona muru jest szczególnie ważnym elementem w obiektach zabytkowych pozostawionych w trwałej ruinie. Zabezpieczenie korony muru przed opadami atmosferycznymi jest podstawowym warunkiem ich przetrwania. Zgodnie z angielską szkołą konserwacji ruin działania przy trwałych ruinach winny być ograniczone do zabezpieczenia korony muru i naprawy jego lica. Korona muru w wyniku prac powinna pozostać „poszarpana”, przede wszystkich ze względów estetycznych. Innym rozwiązaniem jest metoda techniczno-biologiczna polegająca na nasadzeniu na koronie muru darni trawiastej na nieprzepuszczalnym podłożu.

</doc>
<doc id="440885" url="https://pl.wikipedia.org/wiki?curid=440885" title="Ngwee">
Ngwee



</doc>
<doc id="440886" url="https://pl.wikipedia.org/wiki?curid=440886" title="Rabbulas">
Rabbulas

Rabbulas lub Rabbula (zm. w sierpniu 435) – biskup Edessy od 412 do śmierci, znany z polemik z poglądami Nestoriusza i Teodora z Mopsuestii. 
Życiorys.
Syn kapłana pogańskiego i chrześcijanki, urodził się w Kenneschrin (Chalkis), położonym na południe od Aleppo mieście będącym siedzibą biskupstwa. Na chrześcijaństwo nawrócili go biskup jego rodzinnego miasta Euzebiusz i biskup Aleppo Akacjusz. Po konwersji został mnichem, z całą energią swojego porywczego charakteru porzucił dobra doczesne i oddał się praktykom ascetycznym - początkowo zamieszkał we wspólnocie mnichów, później wybrał bardziej surowe życie eremity. Po śmierci Dionizjusza, biskupa Edessy w roku 412 został wybrany jego następcą, od razu i bez żadnego oporu zgadzając się pełnić tę funkcję. Jako biskup odznaczał się wielką energią, prowadził nadal ascetyczny tryb życia, aktywnie wspierał ubogich i cierpiących swojej diecezji, dbał o dyscyplinę wśród duchowieństwa świeckiego i mnichów swojej diecezji i przez stałą determinację w zwalczaniu wszystkiego, czego nie uznawał za ortodoksję – choć oceny te czasem zmieniał, w szczególności dotyczyło to nestorianizmu. W czasie pobytu w Konstantynopolu głosił kazania przeciw Teodozjuszowi II, zwolennikowi Nestoriusza, i bardzo wiele mów przeciw doktrynie nestoriańskiej w ogóle, z których cześć przetrwała do dziś w wersji syryjskiej. 
Według anonimowego autora jego żywota z początku zdecydowanie występował przeciw doktrynie Nestoriusza, na Soborze efeskim popierał jednak Jana z Antiochii, a jego podpis figuruje pod dwoma listami ogłaszającymi naukę Cyryla z Aleksandrii heretycką. Parę miesięcy później uznał jednak, że Cyryl ma rację i stał się najbardziej bezkompromisowym z jego sojuszników przeciw Nestoriuszowi. Zadanie jego nie było łatwe, gdyż jego diecezja Edessy, jak cała Syria, znajdując się dzięki Ibasowi z Edessy pod wielkimi wpływami nauczania Teodora z Mopswestii, była twierdzą nestorianizmu. Rabbulas doprowadził w Edessie do ogłoszenia anatemy i do spalenia pism Teodora. Oskarżył też Ibasa.
Zapał, z którym Rabbulas zwalczał pisma Teodora, sam Ibas w swoim liście do Marisa przypisywał osobistym animozjom. List Ibasa z Edessy czytano na soborze chalcedońskim, a potem został potępiony jako jedno z Trzech Dzieł na V Soborze w Konstantynopolu w 553 roku.
Pisma Rabbulasa obejmują głównie polemiki teologiczne, a także przekłady na język syryjski – m.in. "De recta fide" Cyryla z Aleksandrii. Głównym źródłem do jego biografii jest panegiryk ułożony wkrótce po śmierci Rabbulasa przez anonimowego duchownego z Edessy. Autor życiorysu podaje, że syryjska wersja Nowego Testamentu "Peszitta" jest dziełem Rabbulasa. Współcześnie uczeni jednak raczej odrzucają tę teorię.

</doc>
<doc id="440891" url="https://pl.wikipedia.org/wiki?curid=440891" title="Tunel foliowy">
Tunel foliowy

Tunel foliowy – sztuczne pomieszczenie służące do uprawy roślin, stosowane najczęściej w ogrodnictwie.
Głównym celem tuneli foliowych jest podniesienie temperatury i ochrona roślin przed skutkami silnych wiatrów, gradu itp. Specyficzny mikroklimat umożliwia uprawę w tunelu roślin ciepłolubnych, takich jak ogórek, papryka, pomidor itp., pozwala także przyspieszyć uprawę warzyw kapustnych, liściowych, roślin ozdobnych oraz produkcję rozsady. Tunel foliowy chroni również liście i łodygi roślin przed opadami atmosferycznymi, zmniejszając w ten sposób ryzyko wystąpienia chorób grzybicznych, co przekłada się na mniejsze zapotrzebowanie na środki ochrony roślin.
Tunel foliowy składa się z prostej konstrukcji z drewna, betonu, z rur metalowych, lub z tworzywa sztucznego, na którą naciąga się folię pojedynczą, czasem podwójną, w Polsce najczęściej polietylenową. Zwykle ma kształt tunelu, choć czasami też szklarni pojedynczej, czy zblokowanej.

</doc>
<doc id="440893" url="https://pl.wikipedia.org/wiki?curid=440893" title="Czynnik mitogenny">
Czynnik mitogenny



</doc>
<doc id="440895" url="https://pl.wikipedia.org/wiki?curid=440895" title="Lista skrótowców przed imionami statków">
Lista skrótowców przed imionami statków

Skrótowce przed imionami statków – przed imionami statków (cywilnych) podaje się niekiedy skrótowce charakteryzujące typ danej jednostki pływającej i pozwalające rozróżnić statki o identycznej nazwie (np. statek Bieszczady od jachtu Bieszczady). Dla okrętów wojennych stosuje się innego rodzaju oznaczenia.
Zapis samych skrótowców nie jest jednolity, na przykład statek motorowy (ang. "motor ship") to zwykle MS, ale spotyka się także formy M/S, M.S., M/s i m/s.

</doc>
<doc id="440897" url="https://pl.wikipedia.org/wiki?curid=440897" title="Liczba palindromiczna">
Liczba palindromiczna



</doc>
<doc id="440898" url="https://pl.wikipedia.org/wiki?curid=440898" title="Genetyka molekularna">
Genetyka molekularna

Genetyka molekularna – dział biologii, zajmujący się genetyką na poziomie biologii molekularnej. Genetyka molekularna bada złożone procesy biokatalitycznych reakcji chemicznych, dzięki którym powstają geny, dochodzi do ich ekspresji i przekazywana jest informacja genetyczna.
Metodycznie genetyka molekularna zbliżona jest do biologii molekularnej, co odróżnia ją od innych dziedzin genetyki: klasycznej, populacyjnej czy ekologicznej.
Jednym z istotnych przedsięwzięć genetyki molekularnej jest projekt poznania ludzkiego genomu.
Rys historyczny.
Nowoczesna genetyka stara się zrozumieć proces dziedziczenia, a za jej prekursora uważa się niemiecko-czeskiego zakonnika i naukowca Grzegorza Mendla, który w 1866 po raz pierwszy opisał podstawowe prawa dziedziczenia cech. Rezultaty prac Mendla nie były rozumiane do czasu jego śmierci, kiedy to inni naukowcy, pracujący nad podobnymi zagadnieniami ponownie odkryli jego badania. Po ponownym odkryciu jego prac, naukowcy starali się określić, które molekuły w komórkach były odpowiedzialne za dziedziczenie. W 1910 Thomas Hunt Morgan, bazując na obserwacjach udowodnił, że geny mają związek z chromosomami. W 1913 jego student – Alfred Sturtevant użył fenomenu genetycznego łączenia, aby pokazać, że geny są rozmieszczone liniowo na chromosomach.
Pomimo iż było jasne, że geny egzystują w chromosomach, a chromosomy składają się z białek (zasadowych histonów, które są integralną częścią nukleosomów, tworzących włókna chromatynowe) i DNA, uczeni nie wiedzieli, które elementy są odpowiedzialne za dziedziczenie. W 1928 Frederick Griffith odkrył fenomen transformacji, a mianowicie, iż martwa bakteria mogła przenieść materiał genetyczny, aby „przetransformować” inną wciąż żyjącą bakterię. 16 lat później w 1944 Oswald Theodore Avery, Colin McLeod i Maclyn McCarty zidentyfikował molekułę, odpowiedzialną za transformację – DNA. Eksperyment przeprowadzony w 1952 przez Hershey–Chase także pokazał, że DNA jest materiałem genetycznym wirusów, które zarażają bakterie, dostarczając dalszych dowodów, że DNA jest molekułą odpowiedzialną za dziedziczenie.
James D. Watson i Francis Crick określili strukturę DNA w 1953 przy użyciu pracy krystalografii promieniami X Rosalindy Franklin, która wskazywała, że DNA ma strukturę spiralną (w formie korkociagu). Ich model podwójnej helisy ma dwa włókna DNA. Ta struktura pokazywała, że informacja genetyczna istnieje w sekwencji nukleotydów na każdym włóknie DNA i sugerowała łatwą metodę dla duplikacji: jeśli włókna są oddzielone, nowe włókna mogą być zrekonstruowane na podstawie sekwencji starych włókien.
Pomimo iż struktura DNA wskazywała na to, jak funkcjonuje dziedziczenie, w dalszym ciągu nie wiadomo było, jak DNA wpływa na zachowanie komórek. W kolejnych latach naukowcy próbowali zrozumieć, jak DNA kontroluje proces produkcji białek. Odkryto, że komórki używają DNA, jako szablonu do tworzenia nici RNA (molekuły z nukleoidami, bardzo podobnej do DNA) w procesie zwanym transkrypcją. Sekwencja nukleotydowa nici RNA jest używana w celu tworzenia sekwencji aminokwasów w białku w procesie translacji. Przekład między nukleotydami, a sekwencjami aminokwasów w białku jest znany, jako kod genetyczny.
W 1977 Frederick Sanger odkrył terminację łańcucha sekwencjonowania DNA. Ta technologia pozwala naukowcom czytać sekwencje nukleotydową cząsteczki DNA. W 1983 Kary Banks Mullis odkrył reakcje łańcucha polimerazy, dostarczając łatwy sposób do izolacji i wzmocnienia specyficznej sekcji DNA z mieszanki. Dzięki wspólnemu wysiłkowi w ramach projektu Human Genome Project i jednoczesnych wysiłków Celera Genomics, te oraz inne badania osiągnęły szczyt w sekwencjonowaniu ludzkiego genomu w 2003.
Molekularna podstawa dziedziczenia.
Molekularną podstawą genów jest kwas deoksyrybonukleinowy (DNA). DNA jest zbudowane z łańcucha nukleotydów, które dzielą się na cztery rodzaje: adenina (A), cytozyna (C), guanina (G), tymina (T). Informacja genetyczna znajduje się w sekwencji tych nukleotydów i geny egzystują jako odcinki sekwencji wzdłuż pierścienia DNA. Wirusy są jedynym wyjątkiem tej zasady – czasem wirusy wykorzystują uproszczoną w budowie cząsteczkę RNA zamiast DNA jako ich materiał genetyczny. Według jednej z klasycznych zasad genetyki molekularnej informacja genetyczna powinna płynąć w jednym kierunku: od DNA do RNA (transkrypcja). Zasadę tę łamie enzym występujący w genomie retrowirusów (np. HIV) – odwrotna transkryptaza, która pozwala tworzyć nowe kopie RNA na matrycy istniejącego RNA oraz przepisywanie materiału genetycznego wirusa w postaci RNA na DNA gospodarza (czyli odwrotny kierunek transkrypcji).
Zazwyczaj DNA występuje jako cząsteczka o podwójnym włóknie skręcona w kształt podwójnej spirali. Każdy nukleotyd w DNA specjalnie pasuje do drugiego nukleotydu po drugiej stronie: A pasują do T, a C pasują do G. Tak więc w formie z dwoma włóknami każde włókno zawiera wszystkie niezbędne informacje. Taka struktura DNA jest fizyczną bazą dziedziczności: replika DNA kopiuje informację genetyczną poprzez rozszczepienie włókien i użycie każdego włókna jako szablon do syntezy nowego włókna.
Geny są umieszczone wzdłuż długich łańcuchów sekwencji DNA zwanymi chromosomami. U bakterii każda komórka ma pojedynczy okrężny chromosom, podczas gdy DNA organizmów eukariotycznych (zarówno roślin, jak i zwierząt) jest umieszczone w wielu podłużnych chromosomach. Takie nici DNA są często bardzo długie. Dla przykładu najdłuższy ludzki chromosom ma długość ok. 247 milionów par zasad. DNA chromosomu jest połączone z proteinami strukturalnymi, które organizują, ściskają i kontrolują dostęp do DNA tworząc materiał zwany chromatyną. U eukariotów zazwyczaj tworzy on nukleosomy, powtarzając jednostki DNA pozwijane dookoła jądra protein histonowych. Pełny zestaw materiału genetycznego organizmu (zazwyczaj związane sekwencje DNA wszystkich chromosomów) jest nazywany genomem.
Podczas gdy organizmy haploidalne mają tylko jedną kopię każdego chromosomu, większość zwierząt i wiele roślin są diploidalne i zawierają dwa chromosomy i zatem dwie kopie każdego genu. Dwa allele dla genu znajdują się w identycznym miejscu jak chromatyda siostrzana, każda allela dziedziczona po oddzielnym rodzicu.
Wyjątek pojawia się w sześciu chromosomach. U wielu zwierząt rozwinęły się wyspecjalizowane chromosomy, które odgrywają rolę w określeniu płci organizmu. U ludzi i innych ssaków chromosom Y ma bardzo mało genów i inicjuje rozwój męskich cech seksualnych, podczas gdy chromosom X jest podobny do innych chromosomów i posiada wiele genów niezwiązanych z determinacją płci. Żeńskie mają dwie kopie chromosomów X, męskie mają jedno Y i tylko jeden chromosom X – ta różnica w liczbie kopii chromosomu X prowadzi do nienaturalnej formy dziedzicznych zaburzeń sprzężonych z płcią.

</doc>
<doc id="440899" url="https://pl.wikipedia.org/wiki?curid=440899" title="Nić wiodąca">
Nić wiodąca

Nić wiodąca (ang. "leading strand") – w procesie replikacji DNA, terminem tym określa się nowosyntetyzowaną nić DNA, która powstaje w sposób ciągły, a widełki replikacyjne przesuwają się w kierunku 5' → 3' względem niej.
Zjawisko nici wiodącej i nici opóźnionej wynika z faktu, że polimeraza DNA katalizuje reakcję przyłączenia nukleotydu do 3' końca DNA. Tak więc tylko jedna z nici DNA (nić wiodąca) może być syntetyzowana w sposób ciągły.

</doc>
<doc id="440902" url="https://pl.wikipedia.org/wiki?curid=440902" title="Nukleoproteina">
Nukleoproteina



</doc>
<doc id="440905" url="https://pl.wikipedia.org/wiki?curid=440905" title="Ziołorośla">
Ziołorośla

Ziołorośla – zbiorowiska roślinne budowane głównie przez rośliny "zielne" (stąd nazwa). 
Typy ziołorośli:
Ziołorośla wysokogórskie ("Adenostylion").
Skupiska wysokiej, bujnie rozwiniętej roślinności górskiej. Występują w miejscach szczególnie sprzyjających wegetacji – z przepływającą dobrze natlenioną wodą, dobrze nasłonecznionych, o przepuszczalnym podłożu i zasłoniętych od wiatru. Są to więc okolice potoków górskich, źródeł, kotlinki zasilane wodą wypływającą spod skał, a także stale wilgotne miejsca na skraju lasu, śródleśnych polanach i w skalnych kotlinkach. Są ulubionym miejscem, gdzie wypasają się kozice, świstaki, jelenie. Stale odwiedzając ziołorośla przy okazji użyźniają je odchodami. Tworzy się coraz żyźniejsza gleba. W wysokich położeniach górskich wykształcają się również pokrewne florystycznie traworośla ("Calamagrostion") zdominowane przez trawy.
Gatunkami charakterystycznymi dla ziołorośli wysokogórskich związku "Adenostylion alliariae" są:
kozłek bzowy (Valeriana sambucifolia),
lepiężnik biały "(Petasites albus"),
lepiężnik wyłysiały ("Petasites kablikianus"),
miłosna górska ("Adenostyles alliariae"),
modrzyk górski "(Cicerbita alpina"),
omieg górski ("Doronicum austriacum"),
oset łopianowaty ("Carduus personata"),
ostróżka tatrzańska ("Delphinium oxysepalum"),
ostróżka wyniosła ("Delphinium elatum"),
wierzbownica okółkowa ("Epilobium alpestre"),
tojad mocny ("Aconitum firmum").
Ziołorośla są prawdziwą oazą życia w surowym, wysokogórskim klimacie. Górale nazywali je "kozimi ogrodami". Według nomenklatury fitosocjologicznej te zbiorowiska roślinne należą do klasy "Betulo-Adenostyletea". W Polsce zbiorowiska takie występują wyłącznie w wyższych położeniach górskich w Karpatach i Sudetach.
Nadpotokowe ziołorośla lepiężnikowe (łopuszyny).
Skupiska bujnej roślinności występujące na żwirowiskach górskich potoków, w korytach rzek górskich i stale wilgotnych ciekach wód wypływających ze źródlisk. Zbiorowiska te występują tam, gdzie istnieje stały przepływ wody, a podłoże jest przepuszczalne i pokryte warstwą próchnicy. Roślinami dominującymi i nadającymi charakterystyczną fizjonomię tym zbiorowiskom są tutaj lepiężniki, m.in.: lepiężnik biały "Petasites albus" i lepiężnik różowy "Petasites hybridus". W mniejszej ilości rosną też: świerząbek orzęsiony, bniec czerwony. Te rośliny tworzą górną warstwę. W ich cieniu rosną mniejsze, cieniolubne rośliny: jaskier kosmaty, miodunka ćma, gwiazdnica gajowa, gajowiec żółty, zaraza żółta. Wczesną wiosną, jeszcze przed rozwinięciem liści przez rośliny dominujące zakwita pierwiosnek wyniosły. Zbiorowiska z lepiężnikiem różowym występują również na niżu.
Naturalne i półnaturalne ziołorośla nadrzeczne i okrajkowe ("Galio-Urticenea").
Bujnie rozwijające się na żyznej ziemi skupiska roślin w otoczeniu stawów, rzek i jezior na nizinach. Przeważnie są to okrajki zarośli łęgowych i wiklinowych. Dużo jest tutaj kielisznika zaroślowego – rośliny wspinającej się po krzewach i drzewach. Oprócz niej występują tu takie rośliny, jak: rdestówka zaroślowa, przytulia czepna, pokrzywa zwyczajna, bluszczyk kurdybanek, oset kędzierzawy, chmiel zwyczajny, który podobnie, jak kielisznik wspina się po drzewach i krzewach, starzec zwyczajny, starzec nadrzeczny, psianka słodkogórz, wierzbownica kosmata, przytulia czepna, dzięgiel litwor nadbrzeżny, kozłek lekarski, wyżpin jagodowy i inne.

</doc>
<doc id="440911" url="https://pl.wikipedia.org/wiki?curid=440911" title="Piłka nożna na Letnich Igrzyskach Olimpijskich 2004 – turniej kobiet">
Piłka nożna na Letnich Igrzyskach Olimpijskich 2004 – turniej kobiet

Olimpijski turniej piłki nożnej kobiet na Letnich Igrzyskach Olimpijskich 2004 został rozegrany w Grecji w dniach 11-26 sierpnia 2004 r. W turnieju wystartowało 10 drużyn narodowych. Mistrzyniami olimpijskimi zostały piłkarki Stanów Zjednoczonych, wicemistrzyniami – Brazylii.
Składy drużyn.
Zobacz: Piłka nożna kobiet na Letnich Igrzyskach Olimpijskich 2004 (składy)

</doc>
<doc id="440912" url="https://pl.wikipedia.org/wiki?curid=440912" title="Flawoproteina">
Flawoproteina

Flawoproteina – enzym zawierający pochodną ryboflawiny. Flawoproteiny borą udział w katabolicznych procesach oksydacyjnych. Najczęstszą formą koenzymu flawoprotein jest FAD.

</doc>
<doc id="440913" url="https://pl.wikipedia.org/wiki?curid=440913" title="Piłka nożna kobiet na Letnich Igrzyskach Olimpijskich 2004 (składy)">
Piłka nożna kobiet na Letnich Igrzyskach Olimpijskich 2004 (składy)

Składy drużyn narodowych piłki nożnej kobiet na Letnich Igrzyskach Olimpijskich 2004

</doc>
<doc id="440915" url="https://pl.wikipedia.org/wiki?curid=440915" title="Malin Moström">
Malin Moström

Malin Sofi Moström (ur. 1 sierpnia 1975 w Örnsköldsvik) – szwedzka piłkarka, zawodniczka szwedzkiego klubu Umeå IK i reprezentacji Szwecji, uczestniczka Letnich Igrzysk Olimpijskich 2004 w Atenach (Szwecja zajęła IV miejsce), półfinalistka Mistrzostw Europy 2005.

</doc>
<doc id="440918" url="https://pl.wikipedia.org/wiki?curid=440918" title="Maszyna napędowa">
Maszyna napędowa

Maszyna napędowa to maszyna przetwarzająca jeden rodzaj energii na inny.
Podział:

</doc>
<doc id="440922" url="https://pl.wikipedia.org/wiki?curid=440922" title="Gagauzowie">
Gagauzowie



</doc>
<doc id="440923" url="https://pl.wikipedia.org/wiki?curid=440923" title="Stephanie Jones">
Stephanie Jones

Stephanie Ann „Steffi” Jones (ur. 22 grudnia 1972 we Frankfurcie nad Menem) – niemiecka piłkarka, zawodniczka 1. FFC Frankfurt i reprezentacji Niemiec, mistrzyni świata 2003, mistrzyni Europy 1997, 2001 i 2005, brązowa medalistka Igrzysk Olimpijskich w Sydney w 2000 i w Atenach w 2004.
Życie osobiste.
W lutym 2013 roku zadeklarowała, że jest lesbijką. W czerwcu 2014 poślubiła swoją partnerkę.

</doc>
<doc id="440925" url="https://pl.wikipedia.org/wiki?curid=440925" title="Steffi Jones">
Steffi Jones



</doc>
<doc id="440927" url="https://pl.wikipedia.org/wiki?curid=440927" title="Malin Mostroem">
Malin Mostroem



</doc>
<doc id="440929" url="https://pl.wikipedia.org/wiki?curid=440929" title="Kerstin Garefrekes">
Kerstin Garefrekes

Kerstin Garefrekes (ur. 4 września 1979 w Ibbenbüren w Nadrenii Północnej-Westfalii) – niemiecka piłkarka, zawodniczka 1. FFC Frankfurt i reprezentacji Niemiec.
Mistrzyni świata z 2003 i z 2007, mistrzyni Europy z 2005, brązowa medalistka Letnich Igrzysk Olimpijskich 2004 w Atenach, brązowa medalistka Letnich Igrzysk Olimpijskich 2008 w Pekinie.

</doc>
<doc id="440932" url="https://pl.wikipedia.org/wiki?curid=440932" title="Sandra Smisek">
Sandra Smisek

Sandra Smisek (ur. 3 lipca 1977 we Frankfurcie nad Menem) – niemiecka piłkarka, zawodniczka 1. FFC Frankfurt i reprezentacji Niemiec, mistrzyni świata z 2003 i z 2007, mistrzyni Europy z 1997, z 2001 i z 2005, brązowa medalistka Igrzysk Olimpijskich w Sydney w 2000 i w Pekinie w 2008.

</doc>
<doc id="440933" url="https://pl.wikipedia.org/wiki?curid=440933" title="Maszyna przeróbcza">
Maszyna przeróbcza

Maszyna przeróbcza (technologiczna) – maszyna robocza dokonująca na przedmiotach pracy przemian fizycznych (mechanicznych: np. koparka, kruszarka; innych: spawarka, nagrzewnica) lub chemicznych (piec, aparatura chemiczna).

</doc>
<doc id="440937" url="https://pl.wikipedia.org/wiki?curid=440937" title="Maszyna transportowa">
Maszyna transportowa

Maszyna transportowa – maszyna robocza przemieszczająca ciała (zmieniająca ich położenie).
Podział:

</doc>
<doc id="440953" url="https://pl.wikipedia.org/wiki?curid=440953" title="Aleksandra Wąsik">
Aleksandra Wąsik



</doc>
<doc id="440954" url="https://pl.wikipedia.org/wiki?curid=440954" title="Morderstwo w zaułku">
Morderstwo w zaułku

Morderstwo w zaułku (ang. "Murder in the Mews" lub "Dead Man's Mirror") - zbiór opowiadań Agathy Christie wydany w 1937 roku. Głównym bohaterem historii jest Herkules Poirot, znany detektyw. W jednej z historii pojawia się również inspektor Japp.
Opowiadania:

</doc>
<doc id="440956" url="https://pl.wikipedia.org/wiki?curid=440956" title="Zamek Cieszyn">
Zamek Cieszyn

Zamek Cieszyn – samorządowa instytucja kultury prowadzona przez władze Cieszyna i województwa śląskiego.
Historia.
Instytucja powstała w 2005 roku przy wykorzystaniu środków Unii Europejskiej (75%), dotacji z budżetu państwa, samorządu województwa śląskiego oraz miasta Cieszyna. Pierwotnie nosiła nazwę "Śląski Zamek Sztuki i Przedsiębiorczości". Statut nadała Rada Miejska Cieszyna 20 grudnia 2012 roku. Dyrektora Zamku Cieszyn powołuje i odwołuje burmistrz Cieszyna w uzgodnieniu z zarządem województwa śląskiego.
Cele.
Celami statutowymi Zamku Cieszyn są:
Instytucja ta osiąga swoje cele głównie poprzez prowadzenie działalności edukacyjnej i promocyjnej przy współpracy z organizacjami pozarządowymi oraz społecznościami lokalnymi i regionalnymi innych państw.

</doc>
<doc id="440957" url="https://pl.wikipedia.org/wiki?curid=440957" title="Nematologia">
Nematologia

Nematologia – dział biologii, którego obiektem badawczym są "Nematodes", czyli nicienie. Opisano już 25 tys. gatunków nicieni, z których więcej niż połowa jest pasożytnicza. Całkowitą liczbę gatunków nicieni szacuje się na około 1 milion. 
Badania genetyki molekularnej organizmu modelowego nicieni Caenorhabditis elegans pomogły dla Andrew Z. Fire i Craig C. Mello w otrzymaniu Nagrody Nobla w dziedzinie fizjologii lub medycyny w 2006 roku „za odkrycie mechanizmu interferencji RNA, które może mieć zastosowanie w terapii genowej”. 
Czasopisma i inne publikacje o nicieniach.
W nawiasie podano wydawcę.

</doc>
<doc id="440960" url="https://pl.wikipedia.org/wiki?curid=440960" title="Osprzęt maszyny">
Osprzęt maszyny

Osprzęt maszyny – część maszyny zakończona narzędziem, która może być wymieniana na inną część w celu zwiększenia zakresu zastosowania maszyny.

</doc>
<doc id="440961" url="https://pl.wikipedia.org/wiki?curid=440961" title="Rezerwat przyrody Lasek Miejski nad Olzą">
Rezerwat przyrody Lasek Miejski nad Olzą

Lasek Miejski nad Olzą – leśny rezerwat przyrody w Cieszynie, utworzony w 1961 roku w celu ochrony populacji cieszynianki wiosennej, naturalnego grądu (z lipą, dębem, grabem, klonem zwyczajnym i polnym oraz jaworem), a także runa leśnego z rzadkimi okazami flory pochodzenia alpejskiego. Obszar rezerwatu podlega ochronie ścisłej.
Rezerwat obejmuje wąski pas lasu liściastego, rosnącego na prawym, stromym zboczu doliny Olzy, w południowej części miasta, w Błogocicach. Przylega do obszarów zabudowanych i jest poddany silnemu oddziaływaniu człowieka.
W podszyciu występują: bez czarny, dereń, leszczyna i głogi. Pewne fragmenty rezerwatu porasta także grąd ubogi oraz podgórski las brzostowo-jesionowy, natomiast bezpośrednio nad Młynówką rośnie niewielki płat jaworzyny górskiej z miesięcznicą trwałą.
Powierzchnia rezerwatu wynosi 4,08 ha (akt powołujący podawał 3,23 ha).
Przez teren rezerwatu przebiega zielona trasa spacerowa po Cieszynie. Jej dokładny przebieg można obejrzeć na mapie tutaj LINK

</doc>
<doc id="440965" url="https://pl.wikipedia.org/wiki?curid=440965" title="John Candy">
John Candy

John Franklin Candy (ur. 31 października 1950 w Toronto, zm. 4 marca 1994 w Durango w Meksyku) – kanadyjski aktor i komik, znany głównie ze swojej pracy w filmach hollywoodzkich. Zyskał sławę w teatrze improwizowanym The Second City w Toronto i serialu "Second City Television" (1976–1984), a także dzięki występom w takich filmach komediowych, jak "Szarże" (1981), "Plusk" (1984), "Kosmiczne jaja" (1987), "Na łonie natury" (1988), "Wujaszek Buck" (1989), "Kevin sam w domu" (1990) i "Reggae na lodzie" (1993). Był także współwłaścicielem Toronto Argonauts Canadian Football League od 1991 aż do swojej śmierci, a zespół wygrał Puchar Greya w 1991. Zmarł nagle w wieku 43 lat na zawał serca na planie parodii westernu "Karawana" ("Wagons East", 1994) w Durango w Meksyku.

</doc>
<doc id="440969" url="https://pl.wikipedia.org/wiki?curid=440969" title="Akwarium (zespół muzyczny)">
Akwarium (zespół muzyczny)

Akwarium () – jeden z najbardziej znanych rosyjskich zespołów muzycznych, działający od 1972 roku. Grupa stała się bardzo popularna w Rosji, na Ukrainie i w krajach bałtyckich.
Historia.
Liderem grupy jest od początku jej istnienia Boris Griebienszczikow (Борис Гребенщиков) – gitarzysta, autor większości utworów oraz główny wokalista. Resztę składu w 2006 r. stanowili
Boris Rubiekin (Борис Рубекин) - instrumenty klawiszowe, Oleg 'Szarr' Szawkunow (Олег 'Шарр' Шавкунов) - perkusja oraz Igor Timofiejew (Игорь Тимофеев) - instrumenty dęte i gitara. Na przestrzeni ponad trzydziestu lat z zespołem związanych było jeszcze kilkudziesięciu muzyków.
Styl muzyczny.
Utwory Borysa Griebienszczikowa i zespołu Akwarium zaliczyć można do bardzo różnorodnych stylów. Niektóre przypominają ballady i protest-songi rosyjskich bardów, inne zdradzają wpływ
muzyki zachodniej, autorów takich, jak The Beatles, Bob Dylan, David Bowie, twórców rocka progresywnego, np. Jethro Tull, King Crimson czy Roxy Music, a także reggae i rapu.
Borys Griebienszczikow nagrał kilka płyt poza zespołem Akwarium, niektóre wspólnie z Gabrielle Roth and the Mirrors.
Nagrał m.in. płytę z utworami Aleksandra Wiertinskiego, jednak większość jego twórczości to autorskie poetyckie teksty inspirowane rosyjskimi podaniami ludowymi, problemami współczesności i kulturą hinduską.

</doc>
<doc id="440970" url="https://pl.wikipedia.org/wiki?curid=440970" title="Liście odziomkowe">
Liście odziomkowe

Liście odziomkowe (łac. "basalis", ang. "basal") – liście, które wyrastają z modyfikacji łodygi – kłącza, podziemnej nasady łodygi, lub pełzających po ziemi rozłogów.
U niektórych roślin, np. pierwiosnków występują wyłącznie liście odziomkowe, u innych roślin występują też liście łodygowe. Czasami, jak np. u driakwi lśniącej i dzwonka wąskolistnego, kształt liści odziomkowych znacznie różni się od kształtu liści łodygowych.

</doc>
<doc id="440971" url="https://pl.wikipedia.org/wiki?curid=440971" title="Rezerwat przyrody Lasek Miejski nad Puńcówką">
Rezerwat przyrody Lasek Miejski nad Puńcówką

Rezerwat przyrody Lasek Miejski nad Puńcówką – rezerwat przyrody w Cieszynie, utworzony w 1961 roku w celu ochrony populacji cieszynianki wiosennej oraz naturalnego grądu (z jesionem wyniosłym, dębem, grabem, lipą, klonem zwyczajnym i polnym, wiązem górskim i pospolitym oraz jaworem).
Obecnie jako panujący na obszarze rezerwatu jest podgórski las brzostowo-jesionowy. Tego typu las występuje na terenie Słowenii, Austrii i Czech, natomiast w Polsce został stwierdzony wyłącznie na obszarze Pogórza Cieszyńskiego.
Flora tego rezerwatu liczy 184 gatunki roślin naczyniowych, w tym gatunki podlegające ochronie: obrazki alpejskie, bluszcz pospolity, barwinek pospolity, lilia złotogłów, śnieżyczka przebiśnieg, listera jajowata, kruszyna pospolita, kalina koralowa, pierwiosnka wyniosła, kopytnik pospolity oraz najsłynniejszy okaz rezerwatu – cieszynianka wiosenna. Ta ostatnia najgęściej występuje w południowej części rezerwatu, wśród najlepiej zachowanych fragmentów lasu grądowego.
Rezerwat obejmuje izolowany kompleks leśny o powierzchni 7,74 ha, położony na prawym brzegu doliny Olzy, pomiędzy ulicami 3 Maja, Ignacego Kraszewskiego, Błogocką i Aleją Jana Łyska. Przez jego teren przepływają potok Puńcówka oraz kanał Młynówka. Rezerwat znajduje się pod silnym negatywnym oddziaływaniem człowieka. Przylega do centrum miasta oraz zabudowań fabrycznych, budynków publicznych i ośrodków sportowo-rekreacyjnych. Na obszar objęty ochroną wkraczają liczne gatunki roślin rosnących w miejscach przekształconych przez człowieka. Ponadto rezerwat wykorzystywany jest jako park miejski, szczególnie w jego północnej części. W jego najwyższym punkcie zbudowano m.in. okazały pomnik pierwszego władcy Księstwa Cieszyńskiego – Mieszka.
Od strony południowo-zachodniej do rezerwatu przylega ponadhektarowa część lasu objęta ochroną jako użytek ekologiczny Łęg nad Puńcówką utworzony w 2003 r. Obejmuje on terasę zalewową użytkowaną dawniej jako zeskok skoczni narciarskiej, zbudowanej na skarpie dzisiejszego rezerwatu przyrody (od strony ul. Błogockiej). Terasa została obsadzona drzewami i stała się terenem, na którym przebiega proces naturalnej sukcesji – następuje samorzutne tworzenie się zbiorowiska lasu łęgowego, typowego dla miejsc wilgotnych, rosnącego wzdłuż rzek i potoków.
Przez teren rezerwatu przebiega zielona trasa spacerowa po Cieszynie. Jej dokładny przebieg można obejrzeć na mapie tutaj LINK

</doc>
<doc id="440974" url="https://pl.wikipedia.org/wiki?curid=440974" title="Pobór (wojsko)">
Pobór (wojsko)

Pobór – powołanie grupy dorosłych obywateli do odbycia służby wojskowej. Proces obejmuje całokształt przedsięwzięć związanych z oceną zdolności fizycznej i psychicznej (realizowane przez właściwe komisje lekarskie powoływane przez władze lokalne na czas trwania poboru) młodych ludzi do służby wojskowej oraz ujęciem ich w ewidencji wojskowej. Nie należy mylić poboru z powołaniem, kiedy to otrzymuje się kartę powołania (tzw. bilet) nakładającą obowiązek stawienia się w określonym miejscu i czasie do odbycia czynnej służby wojskowej.
Obowiązkowy pobór i powołanie do wojska często spotykają się ze sprzeciwem powoływanych, zwanych obdżektorami, którzy są negatywnie nastawieni do służby wojskowej z wielu różnych przyczyn, tak religijnych, jak i światopoglądowych; nie bez znaczenia są motywy polityczne, jak na przykład niechęć wobec niepopularnego rządu lub udziału w działaniach zbrojnych uznanych za niezgodne z interesem kraju; motywy ideologiczne, czyli chęć zapobieżenia łamaniu praw obywatelskich. Tacy powołani czasami starają się uniknąć służby, na przykład szukając ucieczki za granicą. W niektórych krajach władze starają się przeciwdziałać takiemu zachowaniu wprowadzając rodzaj służby zastępczej, jak na przykład "Zivildienst" (służba cywilna) w Austrii i Szwajcarii. W większości krajów byłego bloku sowieckiego pobór obejmuje nie tylko przyszłych żołnierzy sił zbrojnych, ale również funkcjonariuszy organizacji paramilitarnych, którzy kierowani są do formacji quasi-policyjnych lub obrony cywilnej bądź służb ratunkowych niebędących odpowiednikiem służby wojskowej.
Na początku XXI wieku wiele państw zrezygnowało z powoływania do zasadniczej służby wojskowej, składając obronę kraju w ręce żołnierzy zawodowych z naboru ochotniczego. Nabór taki wymaga jednak od kandydatów szczególnych zdolności i przygotowania do prowadzenia walki z bronią w ręku oraz sprostania wszelkim przeciwnościom. Wiele państw, które zrezygnowały z przymusowego powoływania do służby, nadal rezerwuje sobie prawo do przywrócenia go na wypadek wojny lub poważnych sytuacji kryzysowych.
W większości krajów europejskich system przymusowego poboru i powoływania do wojska został zniesiony w latach 2004–2012 lub wcześniej. Wyjątkami (obok wymienionych Austrii i Szwajcarii) są: Dania, Estonia, Finlandia, Grecja, Mołdawia, Norwegia oraz Białoruś, Rosja i Turcja; ponadto na tle stopniowej eskalacji (zaczynając od 2014 roku) wojny rosyjsko-ukraińskiej przymusowy pobór do wojska został przywrócony na Litwie i w Szwecji.
Pobór w Polsce.
Stan przed 2009 rokiem.
W Polsce do roku 2008 pobór przeprowadzali ministrowie spraw wewnętrznych i obrony narodowej; za przeprowadzenie poboru odpowiadał wójt (burmistrz, prezydent miasta). Obowiązkowi stawienia się do poboru podlegali mężczyźni kończący w danym roku kalendarzowym 19 rok życia (poborowi), jak również mężczyźni starsi, którzy np. nie stawili się wcześniej do poboru, a także kobiety posiadające kwalifikacje przydatne w siłach zbrojnych. Do poboru mogli zgłaszać się ponadto ochotnicy, którzy ukończyli 18 rok życia.
Mężczyźni stający do poboru po raz pierwszy otrzymywali wojskowy dokument osobisty – książeczkę wojskową. Wzywanie do poboru następowało w drodze obwieszczeń i wezwań imiennych. Nieotrzymanie wezwania imiennego nie zwalniało z obowiązku stawienia się w miejscu i czasie wskazanym w obwieszczeniu. Osoba, która bez uzasadnionej przyczyny nie zgłosiła się do poboru, mogła zostać ukarana grzywną i karą ograniczenia wolności, a także przymusowo doprowadzona przez milicję. Mężczyźni, którzy z jakichkolwiek względów nie zgłosili się do poboru, podlegali stawiennictwu do poboru w roku następnym. Natomiast mężczyźni, którzy nie stawili się do poboru, a ukończyli 24 lata życia, zobowiązani byli zgłosić się do właściwego − ze względu na miejsce zamieszkania − wojskowego komendanta uzupełnień w celu uregulowania stosunku do służby wojskowej. Obowiązek ten trwał do ukończenia sześćdziesiątego roku życia.
W czasie poboru były przeprowadzane badania lekarskie dla orzeczenia kategorii zdolności do czynnej służby wojskowej. Wyróżniano cztery takie kategorie:
Należy podkreślić, że tylko poborowych, w stosunku do których orzeczono kategorię zdolności A, wojskowy komendant uzupełnień przeznaczał do odbycia służby wojskowej. Powołanie do służby było uzależnione od potrzeb uzupełnieniowych sił zbrojnych.
Informacja o ostatnim poborze.
3 sierpnia 2008 roku, podczas uroczystej przysięgi wojskowej w Krakowie, ówczesny minister obrony narodowej Bogdan Klich, wraz z premierem Donaldem Tuskiem, ogłosili oficjalnie zaprzestanie przymusowego poboru do wojska. Bogdan Klich zapowiedział również, że od października 2009 roku nie będzie już w koszarach żołnierzy służby zasadniczej. „Od 1 stycznia 2010 roku będzie w Polsce armia zawodowa” – zapowiedział.
Lata 2009-2022.
Ustawa o zmianie ustawy o powszechnym obowiązku obrony RP, która przewiduje możliwość uregulowania stosunku do służby wojskowej poprzez przeniesienie do rezerwy bez odbywania czynnej służby wojskowej, została uchwalona przez Sejm 9 stycznia 2009 roku. Po podpisaniu przez ówczesnego prezydenta Lecha Kaczyńskiego weszła w życie 11 lutego 2009 roku. Komendanci WKU zostali zobowiązani do uregulowania stosunku do służby wojskowej wszystkim zainteresowanym, którzy zgłosiliby się w tej sprawie.
W roku 2009 i w latach następnych pobór nadal obowiązuje w ścisłym znaczeniu tego słowa, czyli jako ocena przydatności młodych mężczyzn do służby wojskowej. Nie ma jednak już powołań do pełnienia zasadniczej służby wojskowej, czyli obowiązkowych wcieleń do wojska. W roku 2009 dawna nazwa poboru została zamieniona na „kwalifikację wojskową” dla uniknięcia nieporozumień związanych z myleniem poboru z powołaniem do służby.
W szczególnym przypadku Prezydent Rzeczypospolitej Polskiej na wniosek Rady Ministrów może wznowić pobór. Pobór ten nie będzie dotyczył osób przeniesionych już do rezerwy lub skreślonych z ewidencji.
Obecnie osoby, wobec których orzeczona zostaje kategoria zdolności „A”, „B” lub „D” do czynnej służby wojskowej, zostają przeniesione z urzędu do rezerwy po uprawomocnieniu się orzeczenia powiatowej komisji lekarskiej (co następuje po 14 dniach od wydania orzeczenia). Oznacza to, że mają "uregulowany stosunek do służby wojskowej". Uregulowany stosunek do służby wojskowej wymagany jest w przypadku ubiegania się o niektóre stanowiska pracy (np. w policji, w straży granicznej itp.).
Współczesna sytuacja (od 2022 roku).
Dnia 4 kwietnia 2022 r. weszła w życie ustawa z dnia 11 marca 2022 r. o obronie Ojczyzny (wyjątki: art. 288 ust. 2 i art. 777 ust. 4 weszły w życie dnia 24 marca 2022 r., a art. 439 ust. 1 pkt 4 wszedł w życie dnia 1 stycznia 2023 r.), która uchyliła ustawę z dnia 21 listopada 1967 r. o powszechnym obowiązku obrony Rzeczypospolitej Polskiej () i 13 innych ustaw z zakresu wojskowości.

</doc>
<doc id="440976" url="https://pl.wikipedia.org/wiki?curid=440976" title="Agaroza">
Agaroza

Agaroza – polisacharyd będący polimerem pochodnych galaktozy, otrzymywany przez oczyszczanie z agaru jadalnego. Agaroza jest łatwo rozpuszczalna w wodzie, w temperaturze pokojowej odwracalnie tworzy żel. Temperatura przejścia żelu w zol (potocznie topnienie agarozy) jest wyższa od temperatury zestalania (histereza).
Zastosowania agarozy.
Agaroza ma zastosowanie w technikach analitycznych i preparatywnych biologii molekularnej. Żel agarozowy służy jako podłoże do elektroforetycznego rozdzielania kwasów nukleinowych. Zmodyfikowana chemicznie agaroza służy jako podłoże w chromatografii powinowactwa oraz jako sito molekularne ("sito cząsteczkowe"). Żel agarozowy wykorzystuje się też do unieruchamiania preparatów do sekcji na mikrotomie. Zdolność komórek do wzrostu na podłożu z miękkiego żelu agarozowego jest jednym z testów na transformację nowotworową.

</doc>
<doc id="440981" url="https://pl.wikipedia.org/wiki?curid=440981" title="Słowik szary">
Słowik szary

Słowik szary, bekwarek ("Luscinia luscinia") – gatunek małego ptaka śpiewającego z rodziny muchołówkowatych (Muscicapidae). Ptaki z tej grupy są najznakomitszymi śpiewakami. Śpiew ich jest donośny, niezwykle urozmaicony, o dużej skali tonów. Słowik przylatuje na tereny Polski w kwietniu-maju, a odlatuje do Afryki w sierpniu-wrześniu.
Występowanie.
Zamieszkuje południową część Półwyspu Skandynawskiego, Europę wschodnią i część środkowej z zachodnią granicą zasięgu na łuku Karpat, linii Odry i dolnej Łaby, oraz zachodnią Syberię po górny bieg rzeki Jenisej i północny Kazachstan. Izolowana populacja na Kaukazie. Zimuje w południowo-wschodniej Afryce. Nie wyróżnia się podgatunków.
W Polsce to średnio liczny ptak lęgowy. Przez kraj przebiega zachodnia linia zasięgu tego gatunku. W latach 2013–2018 liczebność słowika szarego szacowano na 121–170 tysięcy par lęgowych i od początku wieku wykazuje ona umiarkowaną tendencję spadkową. Najliczniej gnieździ się w północno-wschodniej części kraju, nielicznie w części Pomorza, w Wielkopolsce czy na Śląsku.
Status i ochrona.
IUCN uznaje słowika szarego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 12–22 miliony dorosłych osobników. Globalny trend liczebności populacji uznawany jest za stabilny.
Na terenie Polski gatunek ten jest objęty ścisłą ochroną gatunkową. Na "Czerwonej liście ptaków Polski" został sklasyfikowany jako gatunek bliski zagrożenia (NT, "Near Threatened").

</doc>
<doc id="440982" url="https://pl.wikipedia.org/wiki?curid=440982" title="Zgodność tkankowa">
Zgodność tkankowa



</doc>
<doc id="440995" url="https://pl.wikipedia.org/wiki?curid=440995" title="Ustrój polityczny Armenii">
Ustrój polityczny Armenii

Armenia jest demokracją parlamentarną, której ustrój polityczny wzorowany jest na rozwiązaniach zachodnioeuropejskich (np. trójpodział władz). Pomimo tego, wielu obserwatorów kwestionuje czy demokratyczne założenia konstytucyjne są realizowane w rzeczywistości, wskazując m.in. na wątpliwości przy ocenach uczciwości wyborów prezydenckich i parlamentarnych.
Konstytucja.
Konstytucja Armenii pochodzi z 5 sierpnia 1995 roku. Mówi ona w artykule 114, iż artykuły 1, 2 oraz 114 nie mogą być zmieniane. Znajduje się w nich bowiem zapis o tym, iż Republika Armenii jest niepodległym, demokratycznym, socjalnym i legalnym państwem.
Zgromadzenie Narodowe.
Zgromadzenie Narodowe (orm. "Azgayin Zhoghov") jest unikameralnym, czyli składającym się tylko z jednej izby, parlamentem. Zasiada w nim 131 członków, wybieranych na kadencję trwającą 4 lata. 56 spośród nich pochodzi z okręgów jednomandatowych, a 75 wyłanianych jest na drodze reprezentacji proporcjonalnej. Ta druga grupa pochodzi z list partyjnych, a rozdzielana jest tylko spośród tych, które osiągnęły przynajmniej 5% wszystkich głosów.
Ważniejsze partie armeńskie: Republikańska Partia Armenii ("Hayastani Hanrapetakan Kusaktsutyun"), Sprawiedliwość ("Ardartyun"), Rządy Prawa ("Orinants Erkir"), Armeńska Federacja Rewolucyjna ("Hai Heghapokhakan Dashnaktustyune"), Jedność Narodowa ("Azgajin Miabanutiun"), Zjednoczona Partia Pracy ("Miavorvats Ashkhatankayin Kusaksutyun"), Liberalno-Demokratyczna Unia Armenii, Potężna Ojczyzna ("Hzor Hayrenik"), Partia Liberalno-Demokratyczna ("Ramgavar Azdagan"), Armeńska Partia Komunistyczna ("Hayastani Komunistakan Kusaktsutyun"), Armeńska Partia Ludowa ("Hayastani Zhoghovrdakan Kusaktsutyun") i inne.
Prezydent.
Prezydent Armenii jest strażnikiem konstytucji, zapewnia normalne funkcjonowanie wszystkich trzech władz. Jest gwarantem niepodległości, integralności terytorialnej i bezpieczeństwa republiki (art. 49 konstytucji).
Wybierany jest w wyborach powszechnych na kadencję trwającą 5 lat. Jedna osoba może zostać wybrana na prezydenta maksymalnie dwa razy. Wymagania, którym musi sprostać kandydujący na to stanowisko:
Jeżeli w wyborach jeden z kandydatów uzyska większość bezwzględną głosów (więcej niż 50%), wówczas wygrywa wybory i zostaje prezydentem. Jeżeli jednak tak się nie stanie, wówczas dwóch kandydatów z największą liczbą głosów staje do II tury.
Wybory odbywają się 50 dni przed upływem kadencji odchodzącego prezydenta.
Uprawnienia prezydenta Armenii (art. 55 konstytucji):
Prezydent może wydawać dekrety i rozporządzenia, posiadające moc prawną równą ustawie. Muszą one jednak być zgodne z konstytucją.
Może zostać usunięty ze stanowiska w przypadku popełnienia przez niego zdrady lub poważnego przestępstwa. Decyduje o tym parlamenty większością 2/3 liczby całkowitej swoich członków, a prezydenta sądzi wówczas Sąd Konstytucyjny.
Rząd.
Rząd składa się z premiera i ministrów. Sprawuje on ogólne kierownictwo w sprawach kraju. Posiedzenia rządu odbywają się pod przewodnictwem prezydenta, a pod jego nieobecność, pod przewodnictwem premiera. Decyzje rządu muszą być podpisane przez premiera i zaakceptowane przez prezydenta.
Członkowie rządu nie mogą być jednocześnie członkami żadnego innego ciała reprezentatywnego (głównie parlamentu), sprawować urzędu publicznego lub być zatrudnionymi na jakiejkolwiek innej płatnej posadzie.
Premier mianowany jest przez prezydenta. Musi on uzyskać poparcie parlamentu, wyrażone mu w postaci wotum zaufania. Ministrów mianuje również prezydent, na wniosek premiera. Rząd może zostać odwołany przez parlament, jeśli ten udzieli mu wotum nieufności.
Sąd Konstytucyjny.
Jest organem badającym zgodność aktów prawnych z konstytucją, ważność ratyfikacji aktów prawa międzynarodowego, referendów i wyborów prezydenckich i parlamentarnych, decyduje o usunięciu prezydenta ze stanowiska na wypadek popełnienia przez niego zdrady lub ciężkiego przestępstwa, decyduje o legalności partii politycznych.
Sąd Konstytucyjny składa się z 9 członków, spośród których 5 wybieranych jest przez parlament, a 4 powoływanych jest przez prezydenta. Spośród członków Sądu, prezydent mianuje jego przewodniczącego. Sędziowie wybierani są dożywotnio, mogą zwolnić się na emeryturę dopiero po osiągnięciu wieku 70 lat.

</doc>
<doc id="440999" url="https://pl.wikipedia.org/wiki?curid=440999" title="Gabriel Daniel Fahrenheit">
Gabriel Daniel Fahrenheit



</doc>
<doc id="441002" url="https://pl.wikipedia.org/wiki?curid=441002" title="Wyzwolenie Chorzów">
Wyzwolenie Chorzów



</doc>
<doc id="441005" url="https://pl.wikipedia.org/wiki?curid=441005" title="Emisja promieniowania">
Emisja promieniowania

Emisja promieniowania – wysyłanie przez wzbudzony układ fizyczny (np. atom, jądro atomowe, ciało makroskopowe) energii w postaci promieniowania zarówno fal (np. światła, fal radiowych, dźwięku), jak i korpuskularnego (np. elektronów, cząstek α, fotonów).
Procesem odwrotnym jest absorpcja w znaczeniu fizycznym.

</doc>
<doc id="441006" url="https://pl.wikipedia.org/wiki?curid=441006" title="Sarmacja Będzin">
Sarmacja Będzin

Sarmacja Będzin – polski klub piłkarski z Będzina, występujący w rozgrywkach Klasie okręgowej, gr. śląskiej IV.
Historia.
1917–1945: Początki piłki w Będzinie.
W czasie I wojny światowej młodzież sportowa Będzina i okolicy zaczęła jednoczyć się w drużyny środowiskowe, w efekcie czego powstało w 1917 r. Towarzystwo Sportowe (TS) Sarmacja Będzin. Animatorami oraz członkami założycielami TS Sarmacja Będzin byli m.in.: Władysław Binkiewicz, późniejszy wieloletni prezes klubu, Stanisław Bałdys skarbnik tego klubu oraz Józef Chełmiński.
W 1926 r. piłkarze wystąpili w po raz pierwszy rozgrywanym Pucharze Polski oraz zdobyli awans do A Klasy. Będzińscy Sarmaci nie mieli w tym czasie własnego boiska sportowego. Mecze rozgrywali na boisku żydowskiego klubu sportowego „Hakoah”. Dopiero w 1933 r. Sarmacja zyskała teren na budowę własnego boiska przy Czarnej Przemszy, na osiedlu Małobądz.
1945–1960: Powojenna odbudowa klubu.
Zaraz po wyzwoleniu w 1945 r. grono przedwojennych działaczy i zawodników z prezesem Władysławem Binkiewiczem na czele przystąpiło do reaktywowania życia sportowego w Sarmacji. Dzięki zapobiegliwości takich działaczy jak Stanisław Bałdys, który z narażeniem życia zachował sprzęt sportowy klubu, możliwy stał się już w pierwszym roku udział drużyny w rozgrywkach piłkarskich, nawiązując zaciętą walkę o A klasę z zagłębiowskimi drużynami.
W 1947 r. dzięki oddanym klubowi ludziom i stale wzrastającej liczbie wiernych sympatyków, piłkarze zdobyli mistrzostwo zagłębiowskiej A klasy. W walce o awans do właśnie reaktywowanej ekstraklasy Sarmacja odpadła po meczu z Ruchem Chorzów. Rok później utworzono rozgrywki drugiej ligi, lecz tym razem na drodze do gry na tym poziomie stanął "sarmatom" zespół RKS Dąbrowa Górnicza.
W 1947 roku klub rozszerzył się o nową sekcję, bo powstała sekcja motorowa, a inauguracja rajdów nastąpiła 4 maja. Sekcja ta organizowała także wyjazdy na mecze piłkarskie klubu.
Po serii bezskutecznej walki o wejście do ligi państwowej w klubie nastąpił kryzys. Aby przerwać pasmo niepowodzeń sportowych i organizacyjnych doszło do fuzji z klubem RKS Będzin. W czerwcu 1949 r. gdy uchwalano nowy statut zmieniła się także nazwa klubu na Stal Będzin. Fuzja mimo wielu oponentów uzdrowiła zespół, lecz mimo ambitnej postawy drużyna spadła do niższej klasy rozgrywkowej, powracając w szeregi A klasy dopiero 1954 r.
Od 8 maja 1955 r. na mocy zarządzenia przewodniczącego GKKF o możliwości powrotu do tradycyjnych nazw, klub powrócił starej nazwy Sarmacja.
W 1957 r. w wyniku reorganizacji Zagłębiowskiego Okręgowego Związki Piłki Nożnej klub awansował do ligi okręgowej, z której szybko spadł aż do B klasy w 1960 r.
1961–1965: Próba likwidacji klubu.
Wczesną wiosną 1961 r. na forum Powiatowego Komitetu Kultury Fizycznej w Będzinie rozpoczęto rozmowy o likwidacji Sarmacji, argumentem do podjęcia takiej decyzji był kapitalistyczny rodowód klubu. Decyzja ta odbiła się szerokim echem w świecie sportowym. Przeciw niej wystąpił Okręgowy Związek Piłki Nożnej oraz sympatycy, którzy 23 marca wystosowali petycję do władz miasta, kategorycznie sprzeciwiając się rozwiązaniu klubu. Mimo to w lipcu Miejski Komitet Kultury Fizycznej i Turystyki podjął decyzję o likwidacji zespołu. Jednak po odwołaniu popartym przez Józefa Górskiego (dyr. Miejskiego Przedsiębiorstwa Robót Budowlanych) i OZPN w Katowicach, Wojewódzka Rada Narodowa w Katowicach uchyliła decyzję MKKFiT. Klub znalazł swoją siedzibę najpierw u Władysława Wacławczyka, a następnie Franciszka Gdesza. Przez cały czas grali na boisku przy ul. Małobądzkiej w rozgrywkach A lub B klasy.
W 1964 r. założono dodatkową sekcję koszykówki. Pierwszy mecz, który odbył się w SP nr 10 rozegrany został 19 grudnia 1965 roku.
1965–1973: "Husar" Będzin i półwiecze klubu.
4 września 1966 r. doszło do połączenia Sarmacji i Hutniczego Klubu Sportowego (HKS) "Stal" Będzin (założony w 1946 r., grający wcześniej pod nazwą Huta Będzin). Powołanie nowego klubu wiązało się ze zmianą nazwy na Będziński Klub Sportowy (BKS), a następnie BKS "Husar". Nazwa ta była połączeniem słów "huta" i "Sarmacja".
22 lipca 1967 roku z okazji otwarcia stadionu miejskiego, który mógł pomieścić 20 tys. widzów oraz 50-lecia klubu rozegrano pokazowy mecz Polonii Bytom a Werderem Brema w ramach Pucharu Lata wygrany przez polski zespół 2:1.
W 1968 r. z inicjatywy Józefa Rygielskiego, klub wzbogacił się o kolejną sekcję – piłki ręcznej. Jej współtwórcą i pierwszym trenerem był Maciej Brzozowski. Tradycje piłki ręcznej przetrwały do 1992 r. Na przełomie lat 60. i 70. działały także sekcje: piłki siatkowej, tenisa stołowego i lekkiej atletyki.
W 1973 r. pod wodzą trenera Tadeusza Maślaka piłkarze Husara wywalczyli awans do III Ligi (wówczas pod nazwą Ligi Okręgowej) .
1973–1978: Największe sukcesy.
Na walnym zgromadzeniu klubu w 1974 r. podjęto decyzję o powrocie do historycznej nazwy klubu "Sarmacja", pełna nazwa brzmiała:
"Międzyzakładowy Będziński Klub Sportowy (MBKS) "Sarmacja"". Decyzją podjęcia takiej decyzji była chęć udziału będzińskich zakładów we współorganizacji klubu. Prezesem wybrany został Krzysztof Szuliński.
W sezonie 1974/75 pod wodzą trenera Edmunda Mikołajczaka drużyna Sarmacji awansowała do klasy międzywojewódzkiej (odpowiednik III ligi). Zdecydował o tym mecz barażowy ze Zgodą Bielszowice, wygrany 1:0 po bramce strzelonej przez Edwarda Durbacza.
16 marca 1975 r. Sarmacja wywalczyła Puchar Polski w podokręgu Sosnowiec pokonując Zagłębiankę Dąbrowa Górnicza w finale 5-1.
W sezonie 1975/76 na skutek reorganizacji, zmniejszającej liczbę awansów do trzeciej ligi, pomimo zajęcia 5. miejsca, MBKS nie zakwalifikował się do rozgrywek. Osiągnęła to później drużyna grająca pod wodzą Alojzego Łyski.
Obchodzone 2 października 1977 r. 60. urodziny Sarmacji uświetniono przekazaniem na prezesa Zbigniewa Nazarka sztandaru ufundowanego przez społeczeństwo Będzina.
1979–1998: Zawirowania ustrojowe.
Kolejny jubileusz 70-lecia nazwany "smutnym" obchodzono z mieszanymi uczuciami, ponieważ wprowadzenie gospodarki wolnorynkowej spowodowało rezygnację z wspomagania finansowego i utrzymania obiektów klubu przez dotychczasowych sponsorów (Elektrociepłownia Będzin, Elektrownia Łagisza, Będziński Zakład Elektroenergetyczny). Jedynie Huta Będzin kierowana przez długoletniego członka zarządu klubu nie zrezygnowała z wspierania Sarmacji. Natomiast sportowo Sarmacja ponownie sięgnęła po Puchar Polski w podokręgu Sosnowiec wygrywając z lokalnym rywalem Górnik Sosnowiec 5-4 (1-4, 4-4).
1992 rok był kolejnym rokiem walki o przetrwanie klubu, ale los nie był obojętny dla nowo wybranych w demokratycznych wyborach rady miasta, w skład której weszli członkowie zarządu Sarmacji. Zadaniem zarządu było przede wszystkim oddłużenie klubu, w tym celu ustalono, że klub będzie istniała w warunkach amatorskich, dlatego pozostawiono jedną drużynę w lidze okręgowej, a szkolenie młodzieży powierzono Międzyszkolnemu Ośrodkowi Sportu. Zmiany korzystnie wpłynęły na dalszy rozwój będzińskiej piłki nożnej, powodując zwiększenie liczby młodych ludzi zainteresowanych piłką nożną.
7 września 1998 roku odbyły się obchody 80-lecia klubu, których punktem kulminacyjnym uroczystości był mecz oldbojów Sarmacji Będzin i Zagłębia Sosnowiec.
1998–nadal: Aktualna sytuacja.
Do roku 2004 drużyna BKS Sarmacja grała w lidze okręgowej. W sezonie 2003/04 spełniły się ambitne plany działaczy i zawodników – zespół awansował do IV ligi pokonując w ostatniej kolejce lidera Górnik Jaworzno 2:0. Drużynę prowadził trener i jednocześnie bramkarz Robert Stanek. Od sezonu 2004/2005 Sarmacja gra w IV lidze walcząc o awans do wyższej klasy rozgrywkowej.
Po awansie zespół zdołał jeszcze 5-krotnie zdobyć Puchar Polski sosnowieckiego podokręgu. W sezonie 2005/06 (2:1 z Niwką Sosnowiec), 2006/07 (2:0 z Victorią Jaworzno), 2008/09 (7:0 z Przemszą Siewierz), 2011/2012 (2:1 z Górnik Piaski), 2012/2013 (5:0 z Szczakowianką Jaworzno), 2013/2014 (3:1 z RKS Grodziec).
24.06.2017 roku z okazji jubileuszu „100 lecia” powstania klubu podczas uroczystej akademii prezydent Będzina Łukasz Komoniewski przekazał klubowi nowy sztandar.
Pamiątkowymi medalami odznaczeni zostali byli działacze oraz piłkarze klubu. Niestety klub borykający się z problemami finansowymi, w sezonie 2020/2021 zaliczył spadek do ligi okręgowej.
Sezon po sezonie.
Wyniki z sezonów Sarmacji Będzin od 1917
Kadra zespołu.
Trener: Janusz Iłczyk

</doc>
<doc id="441008" url="https://pl.wikipedia.org/wiki?curid=441008" title="Dziewanna kutnerowata">
Dziewanna kutnerowata

Dziewanna kutnerowata ("Verbascum phlomoides" L.) – gatunek rośliny z rodziny trędownikowatych. Występuje w Europie Południowej i Środkowej oraz na części obszaru Azji (Kaukaz, Turcja, Zachodnia Syberia, Kazachstan). W Polsce średnio pospolita na całym niżu, na pogórzu rzadsza. Status gatunku we florze Polski: gatunek rodzimy.

</doc>
<doc id="441011" url="https://pl.wikipedia.org/wiki?curid=441011" title="Kopalnia Węgla Kamiennego Halemba">
Kopalnia Węgla Kamiennego Halemba

Kopalnia Węgla Kamiennego Halemba – kopalnia węgla kamiennego, działająca od 1 lipca 1957 roku . Kopalnia znajduje się w Halembie, dzielnicy Rudy Śląskiej.
KWK Halemba należała do spółki Polska Grupa Górnicza sp. z o.o. Była to pierwsza kopalnia w Polsce utworzona po II wojnie światowej. Jej budowę rozpoczęły w 1943 niemieckie zakłady Schaffgotsch, które zgłębiły szyb do poziomu 90 metrów. Po II wojnie światowej wznowiono prace budowy kopalni, które trwały od 1950 roku, a uroczyste oddanie nowej kopalni do eksploatacji odbyło 1 lipca 1957 roku. Zakład należał do Bytomskiego Zjednoczenia Przemysłu Węglowego.
Kopalnia Halemba posiada ponadto duże zasoby energii geotermalnej, oceniane przez PGA na 6 260 000 GJ/km².
Imię kopalni nosi uniwersalny masowiec zbudowany w Stoczni Szczecińskiej dla Polskiej Żeglugi Morskiej – MS Kopalnia Halemba.
Kopalnia w I. półroczu 2014 r. zatrudniała 3302 pracowników i przynosiła straty w wysokości -46,77 zł na tonie wydobytego węgla.
26 lipca 2007 decyzją zarządu Kompanii Węglowej połączono KWK Polska-Wirek i KWK Halemba w dwuruchową kopalnię pod nazwą Oddział KWK Halemba-Wirek. 1 lipca 2016 roku Oddział KWK Halemba-Wirek razem z KWK Bielszowice oraz KWK Pokój utworzył Kopalnię Węgla Kamiennego Ruda, należącą do Polskiej Grupy Górniczej, w skład której wchodzi ruch Halemba.
Katastrofy.
W 1990 roku w wyniku wybuchu metanu zginęło 19 górników, a 20 zostało rannych. Do kolejnego wybuchu metanu doszło w roku 2006, w wyniku czego zginęło 23 górników.

</doc>
<doc id="441013" url="https://pl.wikipedia.org/wiki?curid=441013" title="Niwka Sosnowiec">
Niwka Sosnowiec



</doc>
<doc id="441016" url="https://pl.wikipedia.org/wiki?curid=441016" title="AKS Mikołów">
AKS Mikołów



</doc>
<doc id="441025" url="https://pl.wikipedia.org/wiki?curid=441025" title="Anne Louise Lambert">
Anne Louise Lambert

Anne-Louise Lambert (ur. 21 sierpnia 1955 r. w Brisbane, Australia) − australijska aktorka, występowała w filmie "Piknik pod Wiszącą Skałą".

</doc>
<doc id="441026" url="https://pl.wikipedia.org/wiki?curid=441026" title="Marian Kenig">
Marian Kenig

Marian Mieczysław Kenig (ur. 29 lipca 1895 w Warszawie, zm. 13 maja 1959 tamże) – ekonomista, działacz Polskiej Partii Socjalistycznej, kapitan piechoty Wojska Polskiego, dowódca Robotniczej Brygady Obrony Warszawy.
Życiorys.
Urodził się w Warszawie przy ulicy Gęsiej. Jego ojcem był Stanisław Jan Kenig (1864–1926) – fabrykant, współwłaściciel fabryki chemicznej w Strudze pod Warszawą, syn Józefa Keniga, znanego dziennikarza warszawskiego i aktorki Salomei Palińskiej. Pradziad Mariana – niemiecki szlachcic Teofil – przybył na ziemie polskie jako pruski urzędnik. Matką Mariana była Matylda Zwolińska (1875–1961), córka Michała Antoniego, właściciela fabryki odlewniczej w Pustelniku, największego zakładu ludwisarskiego w Królestwie Polskim. Ród matki czerpał swoje korzenie z Sieradza, gdzie praprapradziad Mariana, kupiec i wójt miejski Andrzej Zwoliński, był znanym działaczem mieszczańskim doby Sejmu Czteroletniego, uszlachconym w 1790 roku. 
Wywód genealogiczny.
Marian Kenig był najstarszym z sześciorga dzieci. Po nim na świat przyszli jeszcze:
Chrzest Keniga odbył się w 1896 w kościele Narodzenia Najświętszej Marii Panny (dawniej Karmelitów trzewiczkowych) na Lesznie w Warszawie, a jego rodzicami chrzestnymi byli babka Maria Michalina z Rogalewiczów Michałowa Zwolińska (córka Antoniego) i cioteczny dziadek Mieczysław Rogalewicz (ojciec Zdzisława Tomasza).
Edukacja.
Marian Kenig ukończył prywatne Gimnazjum Mariana Rychłowskiego w Warszawie, a następnie w 1913 podjął studia na Wydziale Chemii Technicznej Politechniki Lwowskiej. W latach 1913–1914 był członkiem organizacji młodzieży niepodległościowej „Życie” we Lwowie. Należał też do Harcerstwa Polskiego.
I wojna światowa.
Po wybuchu I wojny światowej znalazł się w Kijowie, gdzie wstąpił do kijowskiej organizacji PPS. W 1915 roku został wcielony do wojska rosyjskiego, gdzie ukończył kurs dla oficerów rezerwy piechoty otrzymując stopień chorążego. Następnie został dowódcą plutonu, potem kompanii na froncie rumuńskim. Zostaje kolejno awansowany w 1916 roku do stopnia podporucznika a w 1917 porucznika. W 1917 roku wziął udział w organizacji polskich wojskowych w armii rosyjskiej. Został wybrany wiceprezesem Związku Wojskowych Polaków VI Armii. Został też członkiem Naczelnego Polskiego Komitetu Wojskowego (Naczpol), jako członka zarządu Związku Polaków okręgu odeskiego.
Dwudziestolecie międzywojenne.
W 1918 przez linię frontu przedostał się do Warszawy, gdzie kontynuował studia na tutejszej Politechnice. Ożenił się w 1918 roku w Warszawie z Laurą Emilią Przedpełską, córka Waleriana, ziemianina i adwokata warszawskiego. Miał z nią dwie córki Marię (Góralową-Selecką) i Annę (Piechowiczową). Jego wnuczką jest Elżbieta Góral, artystka, była żona Krzysztofa Wodiczko i synowa Bohdana.
W listopadzie 1918 roku wziął udział w rozbrajaniu Niemców (wraz z bratem Janem - obydwaj byli członkami Legii Akademickiej, późniejszego 36 pułku piechoty). Wstępuje jednocześnie do Wojska Polskiego, służąc w 36 pułku piechoty. Wraz z tym pułkiem wziął udział w wojnie polsko-bolszewickiej. W 1922 zweryfikowany został w stopniu kapitana ze starszeństwem z dniem 1 czerwca 1919 (w 1924 zajmował 1547 lokatę w korpusie oficerów rezerwowych piechoty, a dziesięć lat później – 843). 
W 1921 roku został odkomenderowany do udziału w akcji plebiscytowej na Górnym Śląsku, będąc początkowo kierownikiem II Referatu Kursów Wydziału Plebiscytowego dla Górnego Śląska Oddziału II Sztabu Ministerstwa Spraw Wojskowych, a następnie kierownikiem tego wydziału. Wydział ten zajmował się pomocą dla polskich organizacji i oddziałów na Górnym Śląsku. Po zakończeniu akcji plebiscytowej i III powstania śląskiego zostaje zwolniony w 1922 w stopniu kapitana do rezerwy z przydziałem mobilizacyjnym do macierzystego pułku.
W 1922, przez kilka miesięcy pracował w polskim konsulacie w Charkowie. Rok później podjął pracę jako nauczyciel w szkole powszechnej w Pieskowej Skale. W latach 1924–1925 pracował w Związku Robotniczych Stowarzyszeń Spółdzielczych i w Związku Spółdzielni Spożywców „Społem” w Warszawie. 5 maja 1925 z rekomendacji PPS został wybrany ławnikiem i członkiem zarządu Miasta Sosnowca. Obok Aleksego Bienia prezydenta miasta, kierował zarządem miasta. Po złożeniu 18 marca 1927 mandatu ławnika powrócił do Warszawy, gdzie do 1930 pracował w Kasie Chorych. Od 1935 do 1939 pracował w Banku Gospodarstwa Krajowego, działał jednocześnie w Sekcji Pracowników Umysłowych PPS.
II wojna światowa.
W dniu 24 sierpnia 1939 został zmobilizowany i wyznaczony zostaje na zastępcę szefa cenzury wojskowej Dowództwa Okręgu Korpusu Nr I w Warszawie. 6 września 1939 na wniosek władz PPS zostaje mianowany przez gen. Waleriana Czumę dowódcą Robotniczej Brygady Obrony Warszawy. 
Po kapitulacji Warszawy zostaje osadzony w obozie jenieckim Oflagu XVIII A w Linzu a następnie w Oflagu II C w Woldenbergu (Dobiegniew), gdzie przebywa do momentu wyzwolenia przez Armię Czerwoną w lutym 1945 roku.
Okres powojenny.
W 1945 powrócił do Warszawy i podjął pracę w Banku Gospodarstwa Krajowego. Kierował tam kołem PPS. W 1950, za „obcość ideologiczną” usunięty z PZPR, zaś w 1951 zwolniony z pracy. Od tego czasu pracował dorywczo jako tłumacz języka rosyjskiego i niemieckiego. Po 1956 przywrócono mu członkostwo w PZPR. Zmarł w Warszawie, w szpitalu na Solcu w dniu 13 maja 1959 na skutek choroby serca. Został pochowany na Cmentarzu Wojskowym na Powązkach w Warszawie (kwatera B 2 rz. 13 m. 13).
Imieniem Mariana Keniga nazwano ulicę w warszawskiej dzielnicy Ursus.

</doc>
<doc id="441033" url="https://pl.wikipedia.org/wiki?curid=441033" title="Układ chłonny">
Układ chłonny



</doc>
<doc id="441036" url="https://pl.wikipedia.org/wiki?curid=441036" title="Różyczka liściowa">
Różyczka liściowa

Różyczka liściowa, rozeta liściowa (łac. "rosula", ang. "Rosette") – kępa liści, które nie wyrastają z łodygi, lecz tuż przy podłożu, ze szczytowej części korzenia lub kłącza. Są one mniej więcej równomiernie rozmieszczone, czasami tworzą gęstą, zbitą kępę (np. u rojnika górskiego). Różyczki liściowe występują często u roślin wysokogórskich lub rosnących w terenach suchych. Jest to przystosowanie ułatwiające roślinie przetrwanie silnych mrozów, wiatrów i suszy.

</doc>
<doc id="441037" url="https://pl.wikipedia.org/wiki?curid=441037" title="Uriel">
Uriel



</doc>
<doc id="441039" url="https://pl.wikipedia.org/wiki?curid=441039" title="Rozeta liściowa">
Rozeta liściowa



</doc>
<doc id="441040" url="https://pl.wikipedia.org/wiki?curid=441040" title="Chrzest wyznawców">
Chrzest wyznawców



</doc>
<doc id="441041" url="https://pl.wikipedia.org/wiki?curid=441041" title="Zakochany bez pamięci">
Zakochany bez pamięci

Zakochany bez pamięci (oryg. "Eternal Sunshine Of The Spotless Mind") – amerykański komediodramat z 2004 roku w reżyserii Michela Gondry’ego.
Opowiada on o Joelu (Jim Carrey), który odkrywa, że jego wieloletnia dziewczyna Clementine, po rozpadnięciu się ich związku poddała się eksperymentalnej operacji doktora Howarda Mierzwiaka, polegającej na wymazaniu z pamięci wszelkich wspomnień o swoim byłym ukochanym.
Tytuł oryginalny filmu.
Oryginalny tytuł filmu, Eternal Sunshine Of The Spotless Mind, jest cytatem z poematu pt. "List Heloizy do Abelarda" ("Eloise to Abelard") angielskiego poety Alexandra Pope’a. W tym poemacie dla nieszczęśliwej Heloizy ukojeniem może być zapomnienie.
Nagrody i nominacje.
Amerykańska Akademia Sztuki i Wiedzy Filmowej – Oscar
Hollywoodzkie Stowarzyszenie Prasy Zagranicznej – Złote Globy 2004
Brytyjska Akademia Sztuk Filmowych i Telewizyjnych – BAFTA
Akademia Science Fiction, Fantasy i Horroru – Saturn
Międzynarodowa Akademia Prasy – Złota Satelita
Gildia Aktorów Filmowych – Aktor
Europejska Akademia Filmowa – Europejska Nagroda Filmowa
Francuska Akademia Sztuki i Techniki Filmowej – Cezar
nominacja: Najlepszy film zagraniczny – Michel Gondry
Amerykański Instytut Filmowy
Amerykańskie Stowarzyszenie Montażystów – Eddie
Amerykańska Gildia Scenarzystów
Amerykańska Gildia Scenografów
Amerykańska Gildia Kostiumologów
Nagrody Amerykańskiej Publiczności (People’s Choice) – Kryształowa Statuetka

</doc>
<doc id="441044" url="https://pl.wikipedia.org/wiki?curid=441044" title="Chandler Bing">
Chandler Bing

Chandler Muriel Bing (ur. 8 kwietnia 1968) – fikcyjna postać występująca w popularnym na całym świecie sitcomie z USA "Przyjaciele" ("Friends", 1994–2004), grana przez Matthew Perry'ego.
Jest synem powieściopisarki Nory Tyler−Bing (Morgan Fairchild) i transwestyty Charlesa Binga (Kathleen Turner), współlokator Rossa Gellera w czasach studiów. Chandler poznał siostrę Rossa Monikę Geller oraz jej przyjaciółkę Rachel Green podczas obchodów święta dziękczynienia. Chandler później przeprowadził się do mieszkania numer 19, naprzeciwko mieszkania Moniki i Phoebe. Współlokatorem Chandlera został Joey Tribbiani, tworzyli oni wszyscy grupę przyjaciół. Chandler mieszkał z Joeyem do sezonu szóstego, a potem przeprowadził się do Moniki. Poślubił ją na końcu sezonu siódmego.
Powiązani.
Charles Bing.
Charles Bing lub Helena Handbasket (Kathleen Turner) to ojciec Chandlera.
Nora Tyler-Bing.
Nora Tyler Bing (Morgan Fairchild) to matka Chandlera.

</doc>
<doc id="441045" url="https://pl.wikipedia.org/wiki?curid=441045" title="Puchar Saporty">
Puchar Saporty

Puchar Saporty (ang. "Saporta Cup") – międzynarodowe, klubowe rozgrywki koszykarskie, utworzone z inicjatywy FIBA Europe w 1966 pod nazwą Puchar Europy Zdobywców Pucharów i regularnie prowadzone przez tę organizację od sezonu 1966/1967 do sezonu 2001/2002, przeznaczone dla drużyn zajmujących czołowe miejsca w europejskich ligach krajowych, które nie zostały zakwalifikowane do Pucharu Europy Mistrzów Krajowych (późniejszej Euroligi). Ostatnia z nazw tych rozgrywek (obowiązująca w latach 1998–2002) pochodzi od nazwiska Raimundo Saporty – jednego z pomysłodawców wprowadzenia rywalizacji w ramach europejskich pucharów do klubowej koszykówki.
Od sezonu 2002/2003 w wyniku połączenia Pucharu Saporty z Pucharem Koracza utworzono Puchar ULEB, którego organizatorem została Unia Europejskich Lig Koszykarskich (ULEB).
Liderzy strzelców finałów Pucharu Saporty.
W latach 1966–2002, lider strzelców finałów Pucharu Koracia był wybierany bez względu na fakt występów w wygranej, czy też przegranej drużynie.

</doc>
<doc id="441049" url="https://pl.wikipedia.org/wiki?curid=441049" title="Andrzej Friszke">
Andrzej Friszke

Andrzej Friszke (ur. 29 sierpnia 1956 w Olsztynie) – polski historyk specjalizujący się w historii najnowszej, profesor nauk humanistycznych. Członek korespondent Polskiej Akademii Nauk i Polskiej Akademii Umiejętności, w latach 1999–2006 członek Kolegium Instytutu Pamięci Narodowej, w latach 2011–2016 członek Rady IPN.
Życiorys.
Jego ojcem był Edmund Friszke, ksiądz Kościoła Ewangelicko-Augsburskiego w Polsce, senior (biskup) diecezji mazurskiej.
Andrzej Friszke został absolwentem II Liceum Ogólnokształcącego im. Konstantego Ildefonsa Gałczyńskiego w Olsztynie. W 1979 ukończył studia na Wydziale Historycznym Uniwersytetu Warszawskiego. W 1994 uzyskał stopień doktora nauk historycznych na podstawie pracy "Kształtowanie się opozycji przedsolidarnościowej 1968–1980", której promotorem był Tomasz Szarota. W 2000 uzyskał habilitację na podstawie książki "Życie polityczne emigracji". W 2009 otrzymał tytuł profesora nauk humanistycznych. Specjalizuje się w zakresie historii najnowszej.
W 1980 został członkiem warszawskiego Klubu Inteligencji Katolickiej. W 1981 został redaktorem w dziale historycznym „Tygodnika Solidarność”. Wchodził też w skład kolegium redakcyjnego pisma „Głos Wolny Wolność Ubezpieczający”. Od 1982 zajmuje stanowisko kierownika działu historycznego czasopisma „Więź”. W latach 1983–1984 przebywał w Wiedniu w ramach stypendium Fundacji im. Johanna Gottfrieda Herdera. Następnie prowadził w Londynie badania nad dziejami rządu polskiego i podziemia w kraju w latach II wojny światowej. Współpracował z wydawnictwami emigracyjnymi, szczególnie z „Zeszytami Historycznymi”.
W 1990 zatrudniony w Instytucie Studiów Politycznych PAN. Od 1998 wykładowca prowadzący zajęcia także m.in. w Collegium Civitas. W 2013 został wybrany na członka korespondenta Polskiej Akademii Nauk, w 2020 został członkiem korespondentem Polskiej Akademii Umiejętności. W 2000 został przewodniczącym zarządu Stowarzyszenia Archiwum Solidarności. Powoływany również w skład kolegium Europejskiego Centrum Solidarności oraz rady Muzeum Historii Polski w Warszawie. Członek Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
W 1999 z rekomendacji Unii Wolności został powołany w skład Kolegium Instytutu Pamięci Narodowej. W 2007 z ramienia Platformy Obywatelskiej ponownie był kandydatem na to stanowisko, jednak nie został wybrany. W 2011 wszedł w skład nowo powołanej Rady IPN. Organ ten został zniesiony nowelizacją ustawy o IPN w 2016.
W latach 2007–2020 był konsultantem Komisji Historycznej zajmującej się lustracją duchownych Kościoła Ewangelicko-Augsburskiego w RP.
W 2017 został członkiem jury Nagrody Historycznej im. Kazimierza Moczarskiego. Jest członkiem Parafii Ewangelicko-Augsburskiej Świętej Trójcy w Warszawie.
Odznaczenia i wyróżnienia.
W 2005 otrzymał Srebrny Medal „Zasłużony Kulturze Gloria Artis”. W 2006 Lech Kaczyński odznaczył go Krzyżem Kawalerskim Orderu Odrodzenia Polski, a w 2011 Bronisław Komorowski Krzyżem Oficerskim tego orderu.
Otrzymał nagrody Fundacji PolCul (1990), „Odry” (1994), Polskiej Fundacji Kulturalnej w Londynie (1995), „Za osiągnięcia w badaniach polonijnych” (2000), Nagrodę im. Jerzego Giedroycia (2001) – za książkę "Życie polityczne Emigracji", Nagrodę im. ks. dra Leopolda Otto (2005) przyznawaną przez „Zwiastun Ewangelicki”, nagrodę „Polityki” (2011) oraz Nagrodę im. Kazimierza Moczarskiego (2011) za książkę "Anatomia buntu". W 2018 wyróżniony Nagrodą im. Tadeusza Kotarbińskiego. W 2010 wyróżniony Medalem „10 lat Instytutu Pamięci Narodowej”.
W 2015 jego książka pt. "Rewolucja Solidarności 1980–1981" została nominowana do Nagrody Historycznej im. Kazimierza Moczarskiego.

</doc>
<doc id="441053" url="https://pl.wikipedia.org/wiki?curid=441053" title="Obszar miejski">
Obszar miejski



</doc>
<doc id="441054" url="https://pl.wikipedia.org/wiki?curid=441054" title="Hermann Grossmann">
Hermann Grossmann

Hermann Grossmann (ur. 21 lipca 1901, zm. 19 listopada 1948 w Landsberg am Lech) – zbrodniarz nazistowski, członek załogi niemieckiego obozu koncentracyjnego Buchenwald i SS-Obersturmführer.
Członek SS, który od sierpnia 1939 pełnił służbę w kompleksie obozowym Buchenwald. Od maja 1940 do marca 1943 dowodził tu 3 kompanią wartowniczą. Od marca 1943 do czerwca 1944 był komendantem podobozu "Wernigode". Następnie od lipca 1944 do marca 1945 sprawował funkcję komendanta podobozu "Bochumer Verein". Wreszcie pod koniec wojny Grossmann pełnił funkcję komendanta podobozu dla Żydówek w "Ragun". Brał aktywny udział w zbrodniach popełnianych na więźniach. Kierował egzekucjami jeńców radzieckich i znęcał się nad więźniami.
Po zakończeniu wojny został osądzony w procesie załogi Buchenwaldu (US vs. Josias Prince Zu Waldeck i inni), który toczył się przed amerykańskim Trybunałem Wojskowym w Dachau. Grossmann został skazany na śmierć przez powieszenie i stracony w 19 listopada 1948 w więzieniu Landsberg.

</doc>
<doc id="441057" url="https://pl.wikipedia.org/wiki?curid=441057" title="Bill &amp; Melinda Gates Foundation">
Bill &amp; Melinda Gates Foundation

Bill &amp; Melinda Gates Foundation – największa na świecie organizacja filantropijna, prowadzona przez Billa Gatesa, założyciela Microsoftu, i jego byłą żonę Melindę Gates. Założona w styczniu 2000 przez połączenie Gates Learning Foundation i William H. Gates Foundation.
Fundacja przeznacza pieniądze na stypendia dla studentów, zapobieganie AIDS, walkę z chorobami nękającymi Trzeci Świat i inne cele. Gates zajmuje się również zapewnieniem wyżywienia i podniesieniem standardu jednej z najuboższych wiosek, która była niegdyś bez środków do życia.
Biura fundacji znajdują się w Seattle, Waszyngtonie, Londynie, Delhi i Pekinie.
Fundacja prowadzi trzy wielkie programy:
Fundacja budzi poważne kontrowersje w środowiskach "pro-life". W latach 1998-2006 przekazała ona kwotę 12 mln dolarów organizacji "Planned Parenthood Federation of America". Organizacja ta zajmuje się m.in. lobbingiem na rzecz aborcji przy Organizacji Narodów Zjednoczonych oraz przekonywaniem do jej popierania amerykańskich nastolatków. "International Planned Parenthood", propagująca aborcję w krajach "III świata" otrzymała 21 mln dolarów.
Od początku istnienia do lipca 2015 roku fundacja udzieliła się charytatywnie kwotą 42,9 mld USD.
Światowy Program Zdrowia.
Fundacja szybko uzyskała duży wpływ na światowe zdrowie i wprowadziła Światowy Program Zdrowia (The Global Health Program). Przeznacza ona ok. 800 mln USD rocznie na światowe zdrowie, a suma ta jest zbliżona do rocznego budżetu WHO (193 kraje) i jest porównywalna do środków pieniężnych przeznaczanych na walkę z chorobami zakaźnymi przez United States Agency for International Development. Obecnie Fundacja dostarcza 17% (w 2006 r. 86 mln USD) światowego budżetu na cele zwalczania choroby Heinego-Medina.
Światowy Program Zdrowia wspiera także:
Children’s Vaccine Program jest realizowany przez Program for Appriopriate Technology in Health. 9 grudnia 2003 roku uzyskał on wsparcie Fundacji w wysokości 27 mln USD jako pomoc w szczepieniu przeciwko zapaleniu mózgu B
Fundacja przekazała 30 mln USD na rzecz Departamentu Światowego Zdrowia Uniwersytetu Waszyngtońskiego w Seattle. Dotacja ma za zadanie wesprzeć m.in. edukację oraz światowe zdrowie. Prowadzone są także badania mające na celu poprawę dostępności do wyższego wykształcenia na świecie.
Fundacja przeznaczyła 287 mln USD na różne badania nad HIV i AIDS. Pieniądze zostały podzielone między 16 różnymi grupami badawczymi na świecie pod warunkiem, iż grupy te będą dzieliły się między sobą rezultatami badań
Światowy Program Rozwoju.
Prezesem Światowego Programu Rozwoju (Global Development Program) jest Sylvia Mathews. Program ma na celu zwalczanie ekstremalnego ubóstwa dzięki subwencjom.

</doc>
<doc id="441060" url="https://pl.wikipedia.org/wiki?curid=441060" title="Lepidodendrowce">
Lepidodendrowce



</doc>
<doc id="441061" url="https://pl.wikipedia.org/wiki?curid=441061" title="Łuszczydłowce">
Łuszczydłowce



</doc>
<doc id="441062" url="https://pl.wikipedia.org/wiki?curid=441062" title="Służebności">
Służebności



</doc>
<doc id="441063" url="https://pl.wikipedia.org/wiki?curid=441063" title="Matthew Perry">
Matthew Perry



</doc>
<doc id="441064" url="https://pl.wikipedia.org/wiki?curid=441064" title="Puchar ULEB">
Puchar ULEB



</doc>
<doc id="441067" url="https://pl.wikipedia.org/wiki?curid=441067" title="Poryblinowce">
Poryblinowce



</doc>
<doc id="441069" url="https://pl.wikipedia.org/wiki?curid=441069" title="Peltasta">
Peltasta

Peltasta (stgr. "πελταστής peltastēs", lm. "πελτασταί peltastáj") – w starożytnej Grecji lekkozbrojny piechur walczący za pomocą krótkiej włóczni i wyposażony w lekką tarczę. 
Peltastów rekrutowano początkowo z plemion trackich, z czasem jednak nazwa stała się synonimem charakterystycznej formacji zbrojnej, niezależnie od miejsca pochodzenia żołnierzy. Peltasta zazwyczaj był uzbrojony w kilka-kilkanaście oszczepów o długości ok. 1-1,6 m, przeznaczonych do miotania, lekką tarczę, skórzane nagolennice, krótki miecz i niekiedy hełm. Tarcza peltasty wykonana z wikliny obciągniętej skórą, miała kształt owalu (średnica ok. 0,6 m) z jednym lub dwoma półksiężycowatymi wycięciami; od jej nazwy (gr. "πέλτη, péltē") powstała nazwa tej piechoty.
Peltaści operowali razem z innymi typami lekkozbrojnej greckiej piechoty (łucznikami, procarzami). Osłaniali formującą się na polu bitwy falangę i nękali z dystansu hoplitów przeciwnika. Lżejsze niż u hoplity uzbrojenie pozwalało im na łatwe unikanie ataków ciężkozbrojnych piechurów. Było jednak na tyle skuteczne, że w walce wręcz zapewniało przewagę nad innymi typami lekkozbrojnych. Taktyka peltastów osiągnęła dojrzałość podczas wojen peloponeskich, gdy zdarzało się, że rozstrzygali oni o losach bitwy (np. podczas walk o Sfakterię, pod Lechajon).
Po śmierci Aleksandra Wielkiego, w królestwie Macedonii rządzonym przez Antygonidów, mianem tym określano zawodowe oddziały uderzeniowe wyposażone we włócznie i tarcze. Prawdopodobnie były one formacją pochodną od hypaspistów.

</doc>
<doc id="441070" url="https://pl.wikipedia.org/wiki?curid=441070" title="Michael Redwitz">
Michael Redwitz

Michael Redwitz (ur. 14 sierpnia 1900 w Bayreuth, zm. 29 maja 1946 w Landsberg am Lech) – zbrodniarz nazistowski, Schutzhaftlagerführer w niemieckich obozach koncentracyjnych Gusen, Ravensbrück i Dachau oraz SS-Hauptsturmführer.
Z zawodu kupiec. 2 sierpnia 1925 wstąpił do NSDAP (nr legitymacji partyjnej 17607). Przed rozpoczęciem kariery obozowej służył w Wehrmachcie (1934–1938). W 1938 wstąpił do SS (nr identyfikacyjny 327349). W połowie grudnia 1938 został kierownikiem obozowej cenzury ("Poststellenleiter") w Mauthausen i sprawował to stanowisko do 1940 Następnie w początkach lutego 1941 awansował na stanowisko "Schutzhaftlagerführera" w podobozie Gusen I. W początkach kwietnia 1942 Redwitz został "Schutzhaftlagerführerem" i adiutantem komendanta obozu w Ravensbrück. 20 listopada 1942 przeniesiono go na stanowisko pierwszego "Schutzhaftlagerführera" w Dachau i sprawował tę funkcję do połowy marca 1945. Następnie od marca 1944 do sierpnia 1944 pełnił służbę w Buchenwaldzie. Po zakończeniu służby obozowej walczył w oddziałach Waffen-SS (m.in. w korpusach pancernych) na froncie zachodnim.
Po wojnie zasiadł na ławie oskarżonych w procesie (US vs. Martin Gottfried Weiss i inni), który toczył się przed amerykańskim Trybunałem Wojskowym w Dachau. Redwitz został skazany na karę śmierci za kierowanie ponad czterdziestoma egzekucjami więźniów przez rozstrzelanie i powieszenie. Był także współodpowiedzialny za fatalne warunki panujące w obozie Dachau. Wyrok wykonano przez powieszenie 29 maja 1946 w więzieniu Landsberg.

</doc>
<doc id="441071" url="https://pl.wikipedia.org/wiki?curid=441071" title="Gdynia Główna Osobowa">
Gdynia Główna Osobowa



</doc>
<doc id="441072" url="https://pl.wikipedia.org/wiki?curid=441072" title="Kutner">
Kutner

Kutner (ang. "tomentose", łac. "tomentosus") – gęste, poplątane włoski okrywające liście, łodygę i owoce u niektórych roślin. Kutner może pokrywać całą roślinę lub tylko niektóre jej części. 
Zadaniem kutneru jest ochrona rośliny przed zimnem, nadmiernym parowaniem, zbyt silnym nasłonecznieniem czy wysuszającym wiatrem. Kutner silnie rozprasza światło, dlatego części roślin pokryte kutnerem są matowe, często przybierają srebrzyste lub szare zabarwienie.
Pokryte kutnerem są np. takie rośliny jak: szarotka alpejska czy dziewanna kutnerowata. Wiele gatunków roślin pokrytych kutnerem nosi nazwy naukowe odnoszące się do tej cechy, np. "Achillea tomentosa", "Aristolochia tomentosa", "Opuntia tomentosa", "Paulownia tomentosa", "Rhodomyrtus tomentosa" oraz "Uncaria tomentosa".

</doc>
<doc id="441074" url="https://pl.wikipedia.org/wiki?curid=441074" title="Edward (książę Edynburga)">
Edward (książę Edynburga)

Edward, książę Edynburga ("Edward Antony Richard Louis", ur. 10 marca 1964 w Londynie) – książę Zjednoczonego Królestwa z dynastii Windsorów, książę Edynburga (od 2023), hrabia Wesseksu (od 1999 ), syn Elżbiety II, królowej Zjednoczonego Królestwa i jej męża, Filipa, księcia Edynburga; znajduje się w linii sukcesji brytyjskiego tronu.
Książę Edward urodził się w Londynie jako czwarte dziecko i trzeci syn Filipa, księcia Edynburga i Elżbiety II, królowej Zjednoczonego Królestwa.
W 1986 ukończył Jesus College, University of Cambridge. W 1987 wstąpił do Royal Marines.
W 1999 poślubił Zofię Rhys-Jones, z którą ma dwoje dzieci: lady Ludwikę Windsor (ur. 2003) i Jakuba, wicehrabiego Severn (ur. 2007).
Od urodzenia nosił tytuł Jego Królewskiej Wysokości Księcia Edwarda. W dniu ślubu otrzymał od matki tytuły hrabiego Wesseksu, a w 2019 dodatkowy tytuł hrabiego Forfar. 10 marca 2023 jego brat, król Karol III, nadał mu tytuł księcia Edynburga. Jednakże nie będzie on dziedziczony w linii męskiej. Po śmierci księcia Edwarda wróci do domeny królewskiej. 
Zaangażowany jest w działalność publiczną i charytatywną. Reprezentował matkę w oficjalnych wystąpieniach i patronuje wybranym organizacjom. W 1999 razem z żoną założył fundację The Wessex Youth Trust. Jest patronem między innymi Brytyjskiej Organizacji Paraolimpijskiej i Federacji Igrzysk Wspólnoty Narodów.
Poprzez swojego przodka, Jana Wilhelma Friso, księcia Oranii, spokrewniony jest ze wszystkimi rodzinami królewskimi i książęcymi panującymi w Europie.
Mieszka w Pałacu Świętego Jakuba w Londynie oraz w Bagshot Park w Surrey.
Edukacja, kariera zawodowa.
W szkole Gordonstoun był przewodniczącym samorządu szkolnego. Od dziecka wykazywał zdolności sportowe i aktorskie.
Po skończeniu studiów na wydziale historii Jesus College na Uniwersytecie w Cambridge wstąpił do Królewskiej Piechoty Morskiej, ale wkrótce opuścił wojsko. Pragnąc kontynuować karierę teatralną, w 1987 zrealizował komediowe widowisko telewizyjne "It’s a Royal Knockout" z udziałem Rowana Atkinsona. Program zebrał fatalne recenzje, a wielu widzów uznało udział w tego rodzaju programie za naruszenie godności rodziny królewskiej. Niezrażony krytyką, książę Edward rozpoczął pracę z producentem teatralnym Andrew Lloydem-Webberem, a w 1993 założył własną wytwórnię telewizyjną Ardent Productions.
W latach 90. był przez kilka lat sekretnie związany z brytyjską aktorką musicalową, Ruthie Henshall W 1999 poślubił Sophie Rhys-Jones, dyrektorkę przedsiębiorstwa public relations. Finansowe porażki Ardent Productions i niepochlebne komentarze w prasie na temat przedsiębiorstwa jego małżonki doprowadziły w końcu do tego, że para książęca ogłosiła w tym roku, że wstrzymuje działalność zarobkową, aby skoncentrować się na przygotowaniach do złotego jubileuszu królowej.
Małżeństwo, rodzina.
19 czerwca 1999 książę Edward poślubił w kaplicy św. Jerzego na zamku w Windsorze Sophie Rhys-Jones. Kameralny, rodzinny ślub był zerwaniem tradycji wystawnych, formalnych uroczystości królewskich odbywających się w Opactwie Westminsterskim.
W dniu ślubu królowa Elżbieta II nadała swemu najmłodszemu synowi parowski tytuł „hrabiego Wesseksu” i, jako dodatkowy, „wicehrabiego Severn” (w Zjednoczonym Królestwie tytuły te noszą najstarsi synowie parów, jako ich następcy, tak też będzie stylizowany syn Edwarda). Było to zerwanie ze zwyczajem, że królewskim synom nadaje się parowskie tytuły książęce (diuków), najwyższe w hierarchii arystokracji brytyjskiej, zaraz poniżej rodziny królewskiej. Tytuł hrabiowski Wesseksu nie jest zwyczajnym tytułem, gdyż ostatnią osobą go noszącą był Harold Godwinson przed swoim wstąpieniem na tron Anglii w 1066 (jako Harold II). Książę Edward jest obecnie znany i oficjalnie tytułowany „Jego Królewską Wysokością hrabią Wesseksu” ("His Royal Highness The Earl of Wessex"), a jego małżonka „Jej Królewską Wysokością hrabiną Wesseksu” ("Her Royal Highness The Countess of Wessex"). Ogłoszono także, że po śmierci swojego ojca, Filipa Mountbattena-księcia małżonka, kiedy jego tytuł księcia Edynburga wygaśnie wraz z „przejściem” do Korony, Edward zostanie kreowany nowym księciem Edynburga (ostatecznie tytuł odziedziczył książę Karol).
Wesseksowie podjęli także decyzję, że ich przyszłe dzieci nie będą tytułowane zgodnie z przysługującym im formalnie prawem „Ich Królewskimi Wysokościami książętami Zjednoczonego Królestwa” (jako wnukowie monarchy w linii męskiej), lecz jak potomstwo parowskiego hrabiego, to znaczy najstarszy syn będzie wicehrabią Severn, młodsi synowie będą „wielmożnymi” ("The Honourable"), a córki będą posługiwały się tytułami „lady”.
8 listopada 2003 hrabiostwu Wesseksu, mieszkającemu w rezydencji Bagshot Park, urodziło się pierwsze dziecko, córka – Louise Alice Elizabeth Mary, znana jako lady Louise Windsor.
17 grudnia 2007 na świat przyszło drugie dziecko Edwarda i Sophii, ósmy wnuk królowej Elżbiety II. James Windsor otrzymał tytuł „wicehrabiego Severn”.
Książę Edward został sportretowany w serialu komediowym "The Windsors"; w jego rolę wcielił się Matthew Cottle

</doc>
<doc id="441075" url="https://pl.wikipedia.org/wiki?curid=441075" title="Anticol">
Anticol



</doc>
<doc id="441077" url="https://pl.wikipedia.org/wiki?curid=441077" title="Esperal">
Esperal



</doc>
<doc id="441078" url="https://pl.wikipedia.org/wiki?curid=441078" title="Jezioro Czajcze">
Jezioro Czajcze

Jezioro Czajcze – jezioro na wyspie Wolin w gminie Wolin, w powiecie kamieńskim, w woj. zachodniopomorskim.
Drugie co do wielkości jezioro wyspy Wolin (pierwsze Koprowo). Zbiornik ma kształt podkowy. Półwysep, który wcina się w jezioro, jeszcze 160 lat temu był wyspą. W XI–XII wieku dawała schronienie mieszkańcom okolicznych grodów przed najeźdźcą, o czym świadczą zachowane ślady wałów obronnych. Wschodni brzeg jeziora jest piaszczysty.
Z okazji 1000-lecia Państwa Polskiego na okazałym głazie umieszczono okolicznościową tablicę. Nie on jednak przyciąga uwagę turystów, ale drugi okaz wynurzający się z wody. Ten polodowcowy głaz, mający ponad 7 metrów w obwodzie, jak głosi legenda był miejscem wygrzewania się wyder, stąd nazwa Wydrzy Głaz. Dziś zwierząt tych tu nie widać, spotkać można natomiast m.in. łabędzie nieme, czaple, brodźce, bąki, trzcianki, perkozy i całe gromady kaczek. Ptactwo ma dobry żer w postaci ryb, żab i bogactwa owadów.
Turystyka.
Brzegiem jeziora oraz wokół rozdzielającego jezioro na dwie części półwyspu wytyczony jest Szlak pieszy przez Pojezierze Warnowsko-Kołczewskie, prowadzący z Międzyzdrojów do węzła szlaków turystycznych w Świętouściu.

</doc>
<doc id="441080" url="https://pl.wikipedia.org/wiki?curid=441080" title="Gao (miasto)">
Gao (miasto)

Gao – miasto we wschodnim Mali, ośrodek administracyjny regionu Gao, port nad Nigrem. Około 38 tys. mieszkańców. W przeszłości było stolicą kilku państw afrykańskich, m.in. Imperium Mali, Songhaju. Na ten okres przypadł również największy rozkwit miasta.
Do najważniejszych zabytków miasta zalicza się średniowieczny Grobowiec Askii – budowla z gliny z 1495, domniemane miejsce pochówku pierwszego władcy królestwa Songhaj.

</doc>
<doc id="441082" url="https://pl.wikipedia.org/wiki?curid=441082" title="Londrina">
Londrina

Londrina – miasto w południowej Brazylii, w północnej części stanu Parana. Około 447 tys. mieszkańców.
Miasto jest siedzibą klubu piłkarskiego Londrina EC.
Siedziba Regionu Metropolitalnego Londrina (RML), drugiej co do wielkości aglomeracji miejskiej w stanie, której ludność szacowano w 2020 na 575 377 mieszkańców.
W mieście rozwinął się przemysł spożywczy oraz drzewny.

</doc>
<doc id="441083" url="https://pl.wikipedia.org/wiki?curid=441083" title="Arnold Stiller">
Arnold Stiller

Arnold Aron Stiller (ur. 23 września 1845 w Praszce, zm. 10 czerwca 1904 w Łodzi) – fabrykant łódzki żydowskiego pochodzenia, syn Jakuba Izaaka i Frajdli.
W 1875 roku wraz ze szwagrem Juliuszem Bielszowskim z Pszczyny uruchomił przędzalnię, tkalnię i farbiarnię wełny przy ulicy Cegielnianej 78/82 (obecnie ul. Jaracza 52). Został wybrany prezesem zarządu Towarzystwa Akcyjnego Fabryki Wyrobów Wełnianych „Stiller i Bielszowski”, które rozpoczęło działalność 13 stycznia 1894 roku z kapitałem zakładowym w wysokości 1 500 000 rubli.
W kwietniu 1893 roku wszedł w skład pierwszego zarządu Fundacji „Domu Ubogich w Łodzi”, założonej przez małżonków Hermana i Minę Konstadtów. W 1897 roku był jednym z założycieli Łódzkiego Towarzystwa Wzajemnego Kredytu, utworzonego przez przedsiębiorców żydowskich.
W latach 1891–1893, przy ulicy Cegielnianej 75 (obecnie ul. Jaracza 45) wzniesiono mały pałac Arnolda Stillera, znajdujący się obecnie w rejestrze zabytków nieruchomych województwa łódzkiego.
Arnold Stiller pochowany jest na nowym cmentarzu żydowskim w Łodzi przy ulicy Brackiej.

</doc>
<doc id="441084" url="https://pl.wikipedia.org/wiki?curid=441084" title="Angermünde">
Angermünde

Angermünde – miasto w Niemczech, w kraju związkowym Brandenburgia, w powiecie Uckermark. Według stanu na 31 grudnia 2013 r. liczba mieszkańców wynosiła 13 597. Zajmując powierzchnię 326,44 km² miasto znajduje się na dziewiątym miejscu wśród stu największych powierzchniowo miast Niemiec. Znajdująca się tu stacja kolejowa na linii Berlin – Szczecin pełni rolę punktu przesiadkowego dla linii do Szczecina, Stralsundu i Schwedt/Oder. Miasto należy do Stowarzyszenia Miast Brandenburgii posiadających zabudowę historyczną.
Położenie.
Miasto Angermünde leży około 80 km na północny-wschód od Berlina na Pojezierzu Uckermark, na równinie polodowcowej, pomiędzy obszarami leśnymi Schorfheide a Odrą. Miasto jest siedzibą administracji Rezerwatu biosfery Schorfheide-Chorin, którego obszar zajmuje również południową i zachodnią część miasta. Na południu Angermünde graniczy z powiatem Barnim, a na wschodzie z Polską.
Jeziora w mieście: Grumsinsee, Heiliger See, Kalkbude, Mudrowsee, Mündesee, Parsteiner See (Nordbecken), Peetzigsee, Plunz, Wolletzsee, Bauernsee
Historia.
Średniowiecze.
W średniowieczu okolice Angermünde porastały słabo zaludnione puszcze. Gród w miejscu obecnego miasta, na przecięciu starych szlaków handlowych powstał około 1180 roku. 
. W roku 1233 założono miasto. . W toku walk o Brandenburgię w latach 1320–1323 po wymarciu przedstawicieli dynastii askańskiej, miasto przejściowo znalazło się pod władzą meklemburską (zgodnie z postanowieniami rozejmu z 20 lipca 1323). W 1354 książę szczeciński Barnim III Wielki pozyskał Angermünde wraz z całą wschodnią częścią Ziemi Wkrzańskiej w zamian za zamki Marchii Wkrzańskiej zajęte w toku działań wojennych pięć lat wcześniej. W drugiej połowie XIV w. rzemieślnicy i ubożsi mieszkańcy miasta wspierali ruch waldensów (stąd określano je wówczas "Ketzer-Angermünde"). W nocy z 27 na 28 marca 1420 pod miastem doszło do bitwy sił polsko-pomorskich z brandenburskimi, która rozstrzygnęła kwestię przynależności Marchii Wkrzańskiej do Brandenburgii. Dwanaście lat później, w 1432, dotarł tutaj jeden z najazdów husyckich.
Podział administracyjny.
Dnia 1 stycznia 2003 roku do Angermünde przyłączono 26 okolicznych gmin, wyjątek stanowi dawne miasto Greiffenberg, które nie utraciło swoich praw miejskich i obecnie jest „miastem w mieście”.
Obecnie w skład gminy Angermunde wchodzą następujące części gminy:
Zabytki i obiekty historyczne.
W czasie działań wojennych II wojny światowej stare miasto w Angermünde nie uległo zniszczeniu. Do dziś na starówce stoją średniowieczne domy kupieckie zbudowane z muru pruskiego na przełomie XVIII i XIX wieku. Od 1995 starówka jest zaliczana do zabytków i trwa jej stała renowacja. Do istotnych budowli w Angermünde należą: 
Kultura i sztuka.
Najstarsza część miasta przetrwała II Wojnę światową, dzięki czemu Angermünde należy do Związku Miast Zabytkowych. W latach 1990–2007 przeprowadzono gruntowną konserwację starej zabudowy.
Największą wartość zabytkową posiada klasztor franciszkański i kościół pw. NMP. Budynki poklasztorne pełnią obecnie funkcje kulturalne, odbywają się tam wystawy i koncerty. Od 1991 roku miejscowy artysta rzeźbiarz Joachim Karbe co dwa lata organizuje zjazdy rzeźbiarzy z całej Europy. Jako materiał używany do realizacji ich dzieł używany jest granit z tutejszych złóż.
W mieście znajdują się dwa muzea:
oraz ogród zoologiczny.
Transport.
Drogi.
Przez miasto prowadzą drogi:
W odległości 16 km od centrum wiedzie autostrada A11 (Berlin – Szczecin).
Kolej.
Angermünde jest jedną z najważniejszych stacji w północno-wschodniej części Brandenburgii. Tu linia z Berlina dzieli się na trasę do Stralsundu, do Schwedt/Oder i do Szczecina. Ponieważ trasa do Szczecina nie jest zelektryfikowana, tutejsza stacja jest miejscem przesiadki lub zmiany elektrowozu na spalinowóz. Do 1997 roku istniało jeszcze połączenie z Bad Freienwalde (Oder), ale zostało zawieszone. Z Angermünde jest dobre połączenie do Stralsundu, przez Berlin do Monachium, przez Drezno do Pragi, przez Essen, Bochum i Dortmund do Hanoweru, przez Erfurt, Frankfurt i Heidelberg do Karlsruhe, do Schwedt, Szczcina, Prenzlau i Eberswalde.
Współpraca.
Miejscowości partnerskie:

</doc>
<doc id="441101" url="https://pl.wikipedia.org/wiki?curid=441101" title="WPN">
WPN



</doc>
<doc id="441102" url="https://pl.wikipedia.org/wiki?curid=441102" title="Guma karaya">
Guma karaya

Guma karaya (Indyjska tragakanta, Karaya; E416) – wydzielina otrzymywana ze zranionych lub nadpalonych pni drzewa "Sterculia urens" i innych gatunków z rodzaju zatwar "Sterculia" z rodziny ślazowatych rosnących w Afryce i Indiach. Guma nierozdrobniona przedstawia szarobiałe, czasem brunatnawe kawałki o wyraźnym zapachu kwasu octowego.
Skład i właściwości.
Głównym składnikiem surowca jest silnie rozgałęziony polisacharyd o masie cząsteczkowej 9500000, którego głównymi składnikami są: kwas galakturonowy (43%), –galaktoza (14%) oraz –ramnoza (15%). Dość dobrze rozpuszcza się w wodzie. Silnie pęczniejąc tworzy kleiste roztwory (10% roztwór jest już kleistą masą). 
Zastosowanie.
Karaya wchodzi w skład preparatów przeczyszczających oraz jest głównym składnikiem klejów do protez zębowych. Dodawana jest też do past do zębów w celu likwidacji i zapobiegania osadzaniu się kamienia nazębnego. Może być składnikiem preparatów zmniejszających łaknienie. Służy w technologii postaci leku jako środek zagęszczający, stabilizujący. Ponadto guma karaya jest używana w kosmetyce, wchodząc w skład lakierów do włosów.
Indyjska tragakanta jest wyszczególniona w polskim urzędowym spisie dozwolonych substancji dodatkowych stosowanych w żywności jako E416.

</doc>
<doc id="441104" url="https://pl.wikipedia.org/wiki?curid=441104" title="Guma guar">
Guma guar

Guma guar – organiczny związek chemiczny z grupy galaktomannanów, tj. polisacharydów, których łańcuch główny utworzony jest z jednostek mannozy z bocznymi odgałęzieniami monogalaktozowymi. W przypadku gumy guar stosunek mannoza:galaktoza = ~3, a rozkład jednostek podstawionych jest dość równomierny, brak jest „regionów gładkich”, tj. dłuższych niepodstawionych odcinków polimannozowych. Ma wyjątkowo wysoką masę cząsteczkową, dochodzącą do 1–2 mln daltonów. 
Uzyskiwana jest z bielma nasion roślin "Cyamopsis tetragonolobus" (bobowate). Roczna produkcja światowa wynosi ok. 125 tys. ton, przy czym 85% produkcji pochodzi z Indii, a 14% z Pakistanu.
Rozpuszcza się łatwo w zimnej wodzie dając roztwory o bardzo dużej lepkości (2–6 tys. mPa·s dla roztworu 1%), przy stężeniach rzędu 2–5% mają one właściwości przypominające żel. Podobnie jak inne galaktomannany, jej roztwory ulegają żelowaniu pod wpływem boraksu i zasadowych roztworów soli miedzi. W środowisku alkalicznym jest trwała, natomiast w kwasowych gorących roztworach ulega szybkiej degradacji. Ulega także działaniu utleniaczy i mannaz – bakteryjnych enzymów hydrolitycznych.
Jest to dodatek do żywności, umieszczony na liście E, jako E412, zagęszczający oraz stabilizujący produkty. Wchodzi w skład preparatów wspomagających odchudzanie. Ma działanie przeczyszczające i hamujące apetyt.

</doc>
<doc id="441105" url="https://pl.wikipedia.org/wiki?curid=441105" title="Guma ksantanowa">
Guma ksantanowa

Guma ksantanowa (łac. "gummi xanthani") – polisacharyd pochodzenia mikrobiologicznego, hydrokoloid zbudowany z glukozy, mannozy i kwasu glukuronowego oraz częściowo zestryfikowanych kwasów octowego i pirogronowego. Otrzymuje się ją poprzez fermentację węglowodanów przez bakterie "Xanthomonas campestris".
Po oczyszczeniu – przez ekstrakcję etanolem lub izopropanolem – ksantan jest suszony i mielony. Guma ksantanowa tworzy pseudoplastyczne roztwory, których lepkość jest bardzo zależna od czynników mechanicznych (mieszanie). Lepkość roztworów jest w małym stopniu zależna od pH, temperatury i dodatku soli. Jest też odporna na kwaśne środowisko. Roztwory ksantanu nie reagują na działanie enzymów i zmiany temperatury. Wytrzymują zarówno ogrzewanie, jak i zamrażanie, oraz ponowne rozmrażanie. Obecność elektrolitów zwiększa lepkość układu. Dzięki swojej chemicznej i fizycznej stabilności guma ksantanowa jest szczególnie przydatna do zagęszczania silnie kwaśnych lub zasadowych roztworów. Dodatek gumy guar zwiększa znacznie lepkość roztworu gumy ksantanowej. Sama nie tworzy ona żelu, ale z gumą karobową daje żele elastyczne i termoodwracalne. Jest stosowana jako dodatek do żywności i ma symbol E415. Duże ilości gumy ksantanowej zużywane są w przemyśle wiertniczym w celu zwiększenia lepkości płuczki wiertniczej.

</doc>
<doc id="441106" url="https://pl.wikipedia.org/wiki?curid=441106" title="Rezerwat przyrody Łuniewo">
Rezerwat przyrody Łuniewo

Rezerwat przyrody „Łuniewo” – rezerwat torfowiskowy o powierzchni 10,5413 ha, utworzony 23 stycznia 1973, położony w województwie zachodniopomorskim, w powiecie kamieńskim, w gminie Wolin, 0,5 km na południe-południowy zachód od stacji kolejowej Warnowo na linii Szczecin Dąbie-Świnoujście. W odległości kilkuset metrów na północ znajduje się granica Wolińskiego Parku Narodowego (sam rezerwat leży w jego otulinie) oraz zabudowania śródleśnej wsi Warnowo.
Charakterystyka i przedmiot ochrony.
Rezerwat obejmuje zarośnięte jezioro Łuniewo oraz torfowisko z wieloma gatunkami roślin chronionych (widłaczek torfowy, rosiczki, paprocie: długosz królewski i pióropusznik strusi). Niewielka (20–25 cm) wierzbownica błotna jesienią tworzy na końcach cienkich, nitkowatych rozłogów – pączki wielkości orzecha laskowego, te zaś roznoszone wodą – kiełkują. Od zachodu, na teren torfowiska wkracza las reprezentowany przez sosnę błotną z domieszką brzozy omszonej i olszy. Jezioro jest ostoją ptactwa wodnego i błotnego, bytują tu m.in.: łabędź niemy, brodziec samotny, czapla siwa, trzciniak, perkoz dwuczuby, błotniak łąkowy, bąk, nur, kulik wielki, remiz, dziwonia, tracz, pszczołojad, kobuz, kania ruda.
Celem ochrony jest zachowanie naturalnego ekosystemu torfowiska przejściowego i wysokiego oraz jeziora dystroficznego, podlegającego procesowi lądowacenia, z wykształconym bogactwem zbiorowisk roślinnych i bytującymi rzadkimi, chronionymi i zagrożonymi wyginięciem gatunkami roślin oraz zwierząt, takimi jak: długosz królewski ("Osmunda regalis"), rosiczka okrągłolistna ("Drosera rotundifolia"), wiciokrzew pomorski ("Lonicera periclymenum").
Rezerwat znajduje się na terenie Nadleśnictwa Międzyzdroje. Nadzór sprawuje Regionalny Dyrektor Ochrony Środowiska w Szczecinie.
Według obowiązującego planu ochrony ustanowionego w 2005 roku, obszar rezerwatu objęty jest ochroną czynną.

</doc>
<doc id="441113" url="https://pl.wikipedia.org/wiki?curid=441113" title="Hydrobiolog">
Hydrobiolog



</doc>
<doc id="441115" url="https://pl.wikipedia.org/wiki?curid=441115" title="Powiat Bodensee">
Powiat Bodensee



</doc>
<doc id="441123" url="https://pl.wikipedia.org/wiki?curid=441123" title="Lądowa Obrona Wybrzeża">
Lądowa Obrona Wybrzeża

Lądowa Obrona Wybrzeża (LOW) – jednostka Wojska Polskiego w sile jednej brygady piechoty.
Historia Lądowej Obrony Wybrzeża.
Lądowa Obrona Wybrzeża nie występowała w organizacji pokojowej Wojska Polskiego. Jej powstanie przewidywał plan mobilizacyjny „W”. Zgodnie z planem jednostki mobilizowane zostały zaliczone do grupy „zielonej”. Dowództwo Lądowej Obrony Wybrzeża mobilizowało się w oparciu o Dowództwo Morskiej Brygady Obrony Narodowej. Dowódcy LOW miały podlegać:
oraz pozostające na etatach pokojowych: batalion ON „Gdynia II” i Kaszubski Batalion ON.
Zadaniem Lądowej Obrony Wybrzeża była osłona mobilizacji oraz obrona Oksywia, Gdyni, Helu i Westerplatte. Lądowa Obrona Wybrzeża pułkownika Dąbka miała siłę 15.000 żołnierzy, dysponowała ok. 50 lekkimi (37 – 105 mm) działami i jej terenem działań była Gdynia i Oksywie.
Dowódcy Lądowej Obrony Wybrzeża podlegały wszystkie jednostki lądowe znajdujące się w rejonie Gdyni, mające walczyć o utrzymanie tego portu. Główne siły stanowiły Oddział Wydzielony „Wejherowo” na zachód od Wejherowa, składający się z 1 Morskiego pułku strzelców i batalionu Obrony Narodowej „Puck”, Oddział Wydzielony „Redłowo” na południe od Gdyni, złożony z 2 Morskiego pułku strzelców i 1 batalionu rezerwowego oraz Oddział Wydzielony „Kartuzy” w rejonie Kartuz, składający się z batalionu ON „Kartuzy” i batalionu ON „Gdynia II”. W okolicach Koleczkowa walczyć miał batalion ON „Gdynia I”. Pozostałe jednostki miały bronić bezpośrednio Gdyni i Kępy Oksywskiej.
Obronę przeciwlotniczą Gdyni stanowił 1 morski dywizjon artylerii przeciwlotniczej z ośmioma stałymi armatami przeciwlotniczymi kalibru 75 mm wz. 22/24 i dwoma plutonami reflektorów przeciwlotniczych z morskiej kompanii reflektorów przeciwlotniczych. Lądowa Obrona Wybrzeża posiadała łącznie czterdzieści dział różnego typu, trzydzieści cztery moździerze i granatniki, sto dziewięćdziesiąt dwa ciężkie i dwieście sześćdziesiąt sześć ręcznych karabinów maszynowych. Podlegały jej także komisariaty Straży Granicznej. Łącznie wszystkich żołnierzy na lądzie było około 17 tys.
Lądowa Obrona Wybrzeża w kampanii wrześniowej.
LOW wzięła na siebie główny ciężar walk, ona też poniosła największe straty, nie tylko w liczbach bezwzględnych, ale i proporcjonalnie do stanu walczących.
Stanowiła ona 75% żywych sił całości obrony Wybrzeża, a jej straty w zabitych i rannych wynoszą 95% wszystkich strat tej całości.
Według obliczeń, straty Lądowej Obrony Wybrzeża ocenia się na nieco ponad 2000 zabitych i nieco ponad 3000 rannych.
Organizacja wojenna Lądowej Obrony Wybrzeża.
Po mobilizacji stan jednostek i pododdziałów podlegających pod dowództwo LOWyb uległ zmianie – doszły także jednostki zorganizowane „ponad stan" m.in.:

</doc>
<doc id="441129" url="https://pl.wikipedia.org/wiki?curid=441129" title="Dawid Murek">
Dawid Murek

Dawid Murek (ur. 24 lipca 1977 w Międzyrzeczu) – były polski siatkarz, grający na pozycji przyjmującego i libero, reprezentant kraju (w latach 1996–2008, ogółem 277 oficjalnych meczów w kadrze seniorów), uczestnik Igrzysk Olimpijskich (Ateny 2004), mistrzostw świata (1998, 2002) i Europy (2001, 2003, 2005) oraz Ligi Światowej (łącznie 112 spotkań w 9 edycjach w latach 1998–2006).
Od 27 grudnia 2020 do 27 października 2021 trener Volleyball Wrocław (od 3 czerwca 2020 do 27 grudnia 2020 i od 27 października 2021 do 10 grudnia 2021 pełnił w nim funkcję II trenera). Od czerwca 2022 jest I trenerem w zespole Chemeko-System Gwardia Wrocław, występującym w siatkarskiej I lidze mężczyzn.
Przebieg kariery.
Przygodę z siatkówką zaczynał w rodzinnym Międzyrzeczu – już na początku szkoły podstawowej (SP nr 3) – pod okiem Bogusława Kowalika. Jednocześnie trenował piłkę nożną w nieistniejącej już "Sparcie Międzyrzecz", grywając w formacjach ofensywnych drużyny trampkarzy i juniorów młodszych. Dość wcześnie postawił jednak na volley i w wieku 14 lat został zawodnikiem sekcji siatkarskiej "Młodzieżowego Klubu Sportowego Piast Międzyrzecz", występującym w makroregionalnej lidze juniorów. Po zaledwie dwóch latach znalazł się w kadrze II-ligowego Orła Międzyrzecz i w sezonie 1993/1994 zadebiutował w rozgrywkach seniorskich. Po zakończeniu sezonu 1995/1996 trafił do AZS Częstochowa, w barwach którego – we wrześniu 1996 – zaliczył debiut w polskiej ekstraklasie, a następnie europejskich pucharach. W 2001 przeszedł do Panathinaikosu Ateny, w którym spędził 4 lata. Następnie przez rok (sezon 2005/2006) występował w Serie A, jako zawodnik Cimone Modena. W 2006 wrócił do Polski i od sezonu 2006/2007 gra w PlusLidze (najpierw w Jastrzębskim Węglu, następnie w Skrze Bełchatów, później w AZS Częstochowa).
6 grudnia 2009, podczas wyjazdowego meczu PlusLigi Domexu Tytan AZS Częstochowa z ZAKSĄ Kędzierzyn-Koźle doznał poważnej kontuzji (pęknięta kość i naruszone więzadła krzyżowe). Po kilku miesiącach wrócił jednak do wyczynowego uprawiania sportu.
Kariera reprezentacyjna.
Od początku lat 90. był podporą reprezentacji młodzieżowych i juniorskich, z którymi wywalczył: Mistrzostwo Europy Juniorów 1996 i Mistrzostwo Świata Juniorów 1997. We wrześniu 1996 ówczesny selekcjoner Wiktor Krebok powołał go po raz pierwszy do seniorskiej kadry narodowej. Formalnie debiut w niej zaliczył 14 września 1996 w przegranym 2:3 wyjazdowym spotkaniu przeciwko Słowacji w Puchovie, inaugurującym eliminacje do Mistrzostw Europy 1997.
Sukcesy klubowe.
Mistrzostwo Polski:
Puchar Polski:
Mistrzostwo Grecji:
Puchar Challenge:
Sukcesy reprezentacyjne.
Mistrzostwa Europy Juniorów:
Mistrzostwa Świata Juniorów:
Memoriał Huberta Jerzego Wagnera:
Życie prywatne.
Urodzony i wychowany w Międzyrzeczu. Od 1996 r. na stałe mieszka w Częstochowie (absolwent tamtejszego Zespołu Szkół Samochodowo-Budowlanych). Od 1999 r. Był żonaty z Dorotą (rozwód sierpień 2022), z którą ma córkę Natalię (siatkarkę).

</doc>
<doc id="441130" url="https://pl.wikipedia.org/wiki?curid=441130" title="Domenech">
Domenech



</doc>
<doc id="441137" url="https://pl.wikipedia.org/wiki?curid=441137" title="Bilet zdawkowy">
Bilet zdawkowy



</doc>
<doc id="441140" url="https://pl.wikipedia.org/wiki?curid=441140" title="Box (informatyka)">
Box (informatyka)

Box – wersja sprzedaży sprzętu i oprogramowania komputerowego. Jest to wersja pudełkowa, zwana także „pełną”. Produkty w wersji Box wyposażone są najczęściej w tekturowe opakowanie (stąd angielska nazwa), dodatkowe okablowanie oraz oprogramowanie, a także często aplikacje multimedialne i gry. Jest to najdroższa ze sprzedawanych masowo wersji.
Opis.
W odróżnieniu od wersji Original Equipment Manufacturer (OEM), oprogramowanie Box może być zainstalowane na dowolnym komputerze posiadanym przez użytkownika tego oprogramowania. W odróżnieniu od oprogramowania OEM, które jest przypisane do urządzenia, na którym jest zainstalowane, oprogramowanie BOX można wielokrotnie przenosić pomiędzy komputerami – jest przypisane do użytkownika.
Microsoft Office typu Box jeden użytkownik może używać na komputerze i dodatkowo na laptopie – w ten sposób, jeżeli osoba używa dwóch maszyn, taniej będzie kupić jedną wersję box zamiast dwóch wersji OEM.

</doc>
<doc id="441144" url="https://pl.wikipedia.org/wiki?curid=441144" title="Morfeusz (Matrix)">
Morfeusz (Matrix)

Morfeusz – postać fikcyjna, bohater trylogii filmowej "Matrix", kapitan statku "Nabuchodonozor". W jego rolę wcielił się amerykański aktor Laurence Fishburne.
Morfeusz, będący jedną z najpopularniejszych postaci w Syjonie, ostatnim bastionie ludzi walczących przeciwko maszynom panującym na Ziemi. Swoją popularność zawdzięczał m.in. poszukiwaniom (i odnalezieniu) przepowiedzianego przez Wyrocznię Wybrańca, którym okazał się Neo. Prowadzone przez niego poszukiwania stały się powodem uznania go w wirtualnym świecie Matriksa za niebezpiecznego terrorystę.
Morfeusz to przykład podwładnego, który łamie rozkazy, jeśli uważa to za stosowne. Przykładem może być pozostawienie jednego statku na pozycji, by oczekiwał on kontaktu z Wyrocznią, podczas gdy dowódca obrony Syjonu zażądał powrotu wszystkich okrętów do miasta. Morfeusz był w związku z kapitan Niobe, jednak po spotkaniu z Wyrocznią, partnerka rozstała się z nim na rzecz komandora Locka, doprowadzając do długotrwałego konfliktu między nimi.
W grze "" Fishburne, jako jedyny z głównej obsady trylogii filmowej, powrócił do swej roli, podkładając głos postaci Morfeusza.
Laurence Fishburne pojawił się jako Morfeusz także w reklamie Kii, parodiując scenę, w której Neo dowiaduje się, że żyje w Matriksie.
Rolę Morfeusza proponowano także Russellowi Crowe'owi, który ją jednak odrzucił.

</doc>
<doc id="441149" url="https://pl.wikipedia.org/wiki?curid=441149" title="Wigancicka Polana">
Wigancicka Polana

Wigancicka Polana (niem. "Weigelsdorfer Plänel") - przełęcz 788 m n.p.m. w południowo-zachodniej Polsce w Sudetach Środkowych w Górach Sowich.
Przełęcz położona około 3,0 km na wschód od Jugowa na obszarze Parku Krajobrazowego Gór Sowich, w środkowo-południowej części Gór Sowich, po południowo-wschodniej stronie od wzniesienia Popielak.
Przełęcz stanowi rozległe i płytkie siodło o stromych podejściach i skrzydłach, wcinające się gnejsowy, główny grzbiet Gór Sowich, oddzielając masyw Popielaka 856 m n.p.m., od wzniesienia bez nazwy o wysokości ok. 810 m n.p.m. Na całej przełęczy rośnie dolnoreglowy las świerkowy z małą domieszka buka. 
Przez przełęcz przebiega granica administracyjna między powiatem kłodzkim a powiatem dzierżoniowskim.
Turystyka.
Przez przełęcz przechodzi szlak turystyczny:
Na przełęczy zlokalizowane jest na niewielkiej polance miejsce odpoczynku - wiata turystyczna.

</doc>
<doc id="441150" url="https://pl.wikipedia.org/wiki?curid=441150" title="Wyrocznia (Matrix)">
Wyrocznia (Matrix)

Wyrocznia – postać fikcyjna pojawiająca się w filmach Matrix, Matrix Reaktywacja i Matrix Rewolucje oraz w grach Enter the Matrix oraz The Matrix Online. W pierwszej i drugiej części trylogii grana przez Glorię Foster; z powodu śmierci aktorki w trzecim filmie w Wyrocznię wcieliła się Mary Alice.
Opis ogólny.
W pierwszym filmie Wyrocznia jawi się jako tajemnicza, ale potężna osobowość, opisana w oryginalny sposób jako pogodna staruszka ze słabością do tytoniu oraz pieczenia ciasteczek. Posiada moc przewidywania, której używa, by wspomagać ludzi stawiających opór systemowi. Po wydarzeniach z filmu "Matrix Reaktywacja" wyjaśnia, że jest programem zintegrowanym z Matriksem u samych jego podstaw. Pytanie, czy jej zdolność przewidywania polega na deterministycznych poglądach postaci, nie znajduje klarownej, konkretnej odpowiedzi w żadnym z filmów. Wyrocznia tłumaczy, że nikt nie może spoglądać poza wybór, którego nie rozumie, nie wyłączając jej samej. Staje się jasne, że nie może przewidzieć wyborów dokonywanych przez Neo, który posiadł prawdziwie wolną wolę, kiedy odmówił logicznego posłuszeństwa w pokoju Architekta. 
Jej moc przewidywania jest prawdopodobnie oparta nie na wiedzy o niezaprzeczalnej i obecnie zdeterminowanej przyszłości, a raczej na wyliczeniach i kalkulacjach. Architekt opisuje Wyrocznię jako "program zaprojektowany do zbadania ludzkiej psychiki"; w ten sposób Matriks stał się miejscem akceptowalnym do życia dla większości osobników. Wyrocznia ukazuje swoje zdolności do przewidywania w sposób typowy dla programu Matriksa, znając prawdopodobną reakcję człowieka; jest to najbardziej wyraźne w momencie, kiedy Neo wybiera pomiędzy swoim życiem a istnieniem Morfeusza. Wyrocznia wiedząc, iż Agenci będą poszukiwali Morfeusza, a ten będzie starał się odnaleźć Wybrańca oraz widząc reakcje Cyphera (jak przykładowo rozmowa ze Smithem), przewidziała najbardziej prawdopodobne wydarzenie.

</doc>
<doc id="441151" url="https://pl.wikipedia.org/wiki?curid=441151" title="Mistrzostwa Europy w Piłce Nożnej Kobiet 2001">
Mistrzostwa Europy w Piłce Nożnej Kobiet 2001

Mistrzostwa Europy w Piłce Nożnej Kobiet 2001 (oficjalna nazwa UEFA European Women's Championship 2001) zostały rozegrane w Niemczech w dniach 23 czerwca - 7 lipca 2001 r. W turnieju finałowym wystartowało 8 drużyn narodowych. Mistrzyniami Europy zostały piłkarki Niemiec, wicemistrzyniami – Szwecji.
Składy drużyn.
Zobacz: Mistrzostwa Europy w Piłce Nożnej Kobiet 2001 (składy)

</doc>
<doc id="441153" url="https://pl.wikipedia.org/wiki?curid=441153" title="Dawid Lande (architekt)">
Dawid Lande (architekt)

Dawid Lande (ur. 6 kwietnia lub 14 czerwca 1868 w Łodzi, zm. 10 września 1928 w Karlowych Warach) – polski architekt pochodzenia żydowskiego, czynny głównie w Łodzi, tworzący w stylu secesji. 
Życiorys.
W Łodzi skończył szkołę rzemieślniczą, następnie studiował w Petersburgu w Instytucie Inżynierów Cywilnych. Zanim powrócił do rodzinnego miasta, po ukończeniu studiów przez dwa lata pracował w Berlinie w biurze architektonicznym „Keyser i Grossheim”. W Łodzi założył własne biuro architektoniczne i jako jeden z pierwszych zaczął stosować w budownictwie formy secesyjne.
Pochowany został na cmentarzu żydowskim w Łodzi przy ul. Brackiej.
Ważniejsze dzieła.
Do najważniejszych dzieł Dawida Landego należą:

</doc>
<doc id="441158" url="https://pl.wikipedia.org/wiki?curid=441158" title="Juliusz Kunizer">
Juliusz Kunizer



</doc>
<doc id="441168" url="https://pl.wikipedia.org/wiki?curid=441168" title="Jan Nowak Jeziorański">
Jan Nowak Jeziorański



</doc>
<doc id="441172" url="https://pl.wikipedia.org/wiki?curid=441172" title="Aminobenzen">
Aminobenzen



</doc>
<doc id="441178" url="https://pl.wikipedia.org/wiki?curid=441178" title="Henryk Kłoczkowski">
Henryk Kłoczkowski

Henryk Kłoczkowski (ur. w Sankt Petersburgu, zm. 1 października 1962 w Portsmouth) – od 1922 do 1942 roku oficer Marynarki Wojennej, dowódca okrętów podwodnych. Podczas kampanii wrześniowej w stopniu komandora podporucznika dowodził ORP „Orzeł”. Oskarżony o naruszenie obowiązków służbowych podczas kampanii wojennej na Bałtyku, w roku 1942 został wyrokiem sądu skazany i zdegradowany do stopnia marynarza.
Życiorys.
Do 1939 roku.
Henryk Wincenty Kłoczkowski urodził się 26 października 1902 roku w Sankt Petersburgu. Był synem Eugeniusza i Bronisławy z Kalinowskich, bratankiem kontradmirała Wacława Kłoczkowskiego, w latach 1922–1925 zastępcy szefa Kierownictwa Marynarki Wojennej. Podczas I wojny światowej wstąpił do Szkoły Kadetów Morskich w Petersburgu, lecz po rozwiązaniu uczelni przez władze bolszewickie nie mógł jej ukończyć.
W roku 1920, podczas wojny polsko-bolszewickiej, został wcielony do Flotylli Rzecznej Marynarki Wojennej. Początkowo na okrętach rzecznych brał udział w walkach na Dnieprze, następnie został przeniesiony do Batalionu Morskiego.
Od 12 lutego 1921 roku uczył się w Wielkopolskiej Szkole Podchorążych Piechoty w Bydgoszczy. 9 września 1922 roku został mianowany podporucznikiem ze starszeństwem z 1 sierpnia 1922 roku w korpusie oficerów piechoty i przydzielony do 78 pułku piechoty w Baranowiczach. Od 15 września 1922 roku kontynuował naukę w Szkole Oficerskiej Marynarki Wojennej w Toruniu. 1 października 1924 roku awansował na porucznika marynarki ze starszeństwem z 1 maja 1924 roku i 2. lokatą w korpusie oficerów MW, Korpus Morski.
Po ukończeniu szkoły oficerskiej był 1. oficerem na monitorze rzecznym ORP „Horodyszcze”. 28 lutego 1927 roku ukończył francuską Szkołę Oficerów Broni Podwodnej (franc. "Ecole des Officiers Torpilleurs"), a 30 czerwca 1927 roku Szkołę Podwodnego Pływania (franc. "Ecole de Navigation Sous-Marine") w Tulonie. W tym samym roku, po powrocie do kraju, został wykładowcą Szkoły Specjalistów Morskich w Świeciu. Od roku 1930 brał czynny udział w budowie okrętu podwodnego ORP „Wilk” i był na nim oficerem broni podwodnej w pierwszej załodze. W latach 1932–1938 był zaokrętowany na ORP „Żbik”. Pełnił kolejno służbę oficera nawigatora, zastępcy dowódcy i dowódcy okrętu. Od 1935 roku wykładał na Kursach Oficerów Podwodnego Pływania. W 1936 roku ukończył Oficerski Kurs Taktyczny.
Uczestniczył w budowie ORP „Orzeł” w Holandii. Wówczas stał się bohaterem skandalu z udziałem prostytutki. Z tego powodu w późniejszych latach sugerowano, że mógł zostać z tego powodu zwerbowany przez wywiad któregoś z wrogich państw. Po ukończeniu okrętu został jego pierwszym dowódcą w lutym 1939 roku.
Okres II wojny światowej.
Niejasne jest zachowanie Kłoczkowskiego w czasie kampanii wrześniowej. Noc z 31 sierpnia na 1 września 1939 roku część oficerów okrętu spędziła na lądzie, również Kłoczkowski, ale był to wynik braku precyzyjnych rozkazów od dowództwa Marynarki Wojennej. Niemniej jednak brak dowódcy i części załogi uniemożliwił natychmiastowe opuszczenie Gdyni. W dodatku, gdy się to w końcu udało, „Orzeł” – jako jedyny z pięciu okrętów podwodnych – do wyznaczonego sektora dotarł w położeniu nawodnym. Od pierwszych dni wojny Kłoczkowski skarżył się na bóle brzucha i zatrucie, przestał jeść, a nocami mówił niezrozumiale i wychodził na pokład.
3 września na skutek rozkazu z Dowództwa Floty zbliżenia „Orła” do Gdańska, zinterpretował go jako rozkaz wyjścia ze swojego sektora. Następnie skierował okręt na północ, tłumacząc swoje postępowanie „wypędzeniem” okrętu przez ataki niemieckich ścigaczy okrętów podwodnych, czego nie wykazało późniejsze postępowanie sądowe.
ORP „Orzeł” przeszedł w rejon Gotlandii, gdzie nie toczyły się walki i nie znajdowały się żadne inne jednostki. W tym okresie objawy chorobowe Kłoczkowskiego nasiliły się znacząco. Już wówczas część załogi uważała je za symulowane. Z powodu choroby lub jej symulacji dalsze dowodzenie okrętem stawało się niewykonalne.
Po wynurzeniu dnia 5 września Henryk Kłoczkowski nawiązał łączność z dowództwem Marynarki Wojennej i uzyskał zgodę przejścia na szlaki komunikacyjne między Prusami a resztą terytorium III Rzeszy w celu dokonania napraw okrętu oraz podjęcia dalszej walki. W tym dniu z pokładu ORP „Orzeł” Kłoczkowski wysłał telegram do Dowództwa Floty na Helu z informacją o swoim stanie zdrowia.
Zgodnie z zaleceniami Kierownictwa Marynarki Wojennej okręt miał skierować się na Hel celem wymiany dowódcy, a jeśli byłoby to niemożliwe, Kłoczkowski miał opuścić okręt w neutralnym porcie. Część oficerów proponowała mu zejście na Gotlandię, ale Kłoczkowski skierował okręt do Tallinna w Estonii.
„Orzeł” wszedł na redę portu w Tallinnie 14 września 1939 roku przed północą pod pretekstem naprawy dużej usterki. Ze stojącego na redzie portu okrętu Kłoczkowski motorówką, w obecności porucznika Mariana Mokrskiego, został przewieziony do Dowództwa Floty Estonii, a potem do szpitala. Porucznik Mokrski wrócił na ORP „Orzeł” rankiem następnego dnia.
W ciągu dnia, po dwóch godzinach, stosowna komisja dokonała oględzin okrętu i nie stwierdziła żadnej usterki. Wkrótce potem okręt został przez Estończyków internowany i przeciągnięty do nabrzeża, ponieważ Estonia wypowiedziała rok wcześniej prawo azylu dla okrętów wojennych i zapowiedziała internowanie okrętów walczących państw, o czym polska kadra oficerska zdawała się nie wiedzieć.
18 września udało się załodze pod dowództwem kapitana marynarki Jana Grudzińskiego wyjść z portu, uciekając z internowania. Następnie okręt do 7 października patrolował Bałtyk, po czym przedarł się przez Morze Północne do Wielkiej Brytanii, gdzie zjawił się 14 października.
Po wyjściu ze szpitala Kłoczkowski nie został aresztowany, ponieważ pod przysięgą zobowiązał się nie opuszczać Estonii. Zamieszkał w Tartu, skąd w lipcu 1940 roku pisał do polskiej ambasady w Tallinnie z prośbami o pomoc w ucieczce lub zorganizowaniu siatki wywiadowczej działającej na rzecz aliantów w Estonii. Prośby pozostawiono bez echa na skutek telegramu admirała Jerzego Świrskiego, w którym nakazywał uniemożliwić wszelkie próby wydostania się z Estonii komandora Kłoczkowskiego.
Po anektowaniu Estonii przez ZSRR latem 1940 roku, Kłoczkowski został aresztowany i wywieziony do Moskwy, a następnie osadzony w Kozielsku. Z okresu pobytu w obozie pochodzą sprzeczne relacje na temat jego postawy. Według części z nich demonstrował sympatie prosowieckie, jednakże w zeznaniach innych świadków przypisywano mu przejawiane przed wojną sympatie proniemieckie.
Wrócił do służby na skutek amnestii i utworzenia Armii Polskiej na Wschodzie. Po krótkim pobycie w armii gen. Andersa na początku roku 1942 został wysłany do Wielkiej Brytanii. Tam został w ciągu trzech dni postawiony przed Polskim Sądem Morskim w Londynie.
Zdaniem badaczy, w procesie zarzucono Kłoczkowskiemu drugorzędne przewinienia, jednocześnie tuszując te najcięższe, które mogłyby doprowadzić do skazania za ucieczkę z pola walki. Prowadzony od 16 do 20 czerwca 1942 roku proces opierał się głównie na spisanej w październiku 1939 roku relacji nieżyjących już wówczas pięciu oficerów jego okrętu, pominięto natomiast przesłuchanie niektórych spośród członków załogi, którzy nie zginęli z okrętem w 1940 roku. Sam Kłoczkowski i jego adwokat nie zostali dopuszczeni do akt, a co najmniej dwóch ławników było związanych z polskim wywiadem. Kłoczkowski ze swojej strony usiłował wpływać na świadków, żeby potwierdzali jego wersję. Po nieuczciwym procesie sąd skazał go za naruszenie obowiązków służbowych (art. 38 kodeksu karnego wojskowego) na degradację do stopnia marynarza, usunięcie z wojska i cztery lata pozbawienia wolności. Zarzuty obejmowały: położenie okrętu na dnie zamiast patrolowania bez uzasadnionej przyczyny, opuszczenie wbrew rozkazowi Zatoki Gdańskiej i udanie się samowolnie w kierunku Gotlandii, nieobjęcie wbrew rozkazowi dozoru w południowej części nakazanego sektora obejmującego Piławę oraz wejście na redę portu w Tallinie powodujące internowanie okrętu. Sąd uwolnił Kłoczkowskiego od zarzuty symulacji choroby w braku dowodów. Kłoczkowski kary więzienia jednak nie odbył z powodu zawieszenia ich wykonywania do czasu zakończenia wojny.
Kłoczkowski przez kolejne lata podejmował wiele prób rewizji wyroku, ale zbierane przez niego dowody nie miały wartości. Jednocześnie pływał jako drugi oficer na statku SS „Narocz”, a następnie na jednostce typu Liberty odbył 9 tur w konwojach przez Atlantyk w amerykańskiej flocie handlowej.
Po wojnie.
Po wojnie zamieszkał w Stanach Zjednoczonych. W początkowym okresie za pieniądze zarobione na statku prowadził małą farmę, a następnie – po zatrudnieniu jako specjalista budowy okrętów podwodnych w stoczni – przeniósł się z rodziną do Portsmouth, gdzie zmarł 1 października 1962 roku.
W 2006 roku akta procesowe trafiły do Polski i wówczas niektórzy badacze podejmowali próby rehabilitacji Kłoczkowskiego kosztem dobrego imienia jego zastępcy kpt. Jana Grudzińskiego. Zdaniem Marka Błusia, pomimo nierzetelnego procesu, Kłoczkowski jednak był winny ucieczki z pola walki, pod pretekstem rozkazu opuszczenia swojego sektora kierując okręt pod Gotlandię – na najbezpieczniejszy akwen na Bałtyku. Jego zdaniem jednak, gdyby proces był rzetelny i skupiał się na zasadniczych kwestiach ucieczki z pola walki i oddania okrętu, groziłaby mu nawet kara śmierci, co miałoby złe skutki dla prestiżu rządu na uchodźstwie i Marynarki Wojennej oraz morale polskich żołnierzy. Po odnalezieniu odpisu dziennika nawigacyjnego okrętu w 2022 roku, zdaniem Andrzeja Bartelskiego zarzuty przypisane Kłoczkowskiemu znalazły potwierdzenie, a przy tym dziennik wykazał faktyczną bezczynność okrętu i nieprawdziwość obrony Kłoczkowskiego odnośnie jego trasy po opuszczeniu Zatoki Gdańskiej.

</doc>
<doc id="441181" url="https://pl.wikipedia.org/wiki?curid=441181" title="Archikatedra łódzka">
Archikatedra łódzka



</doc>
<doc id="441184" url="https://pl.wikipedia.org/wiki?curid=441184" title="Jamie Hewlett">
Jamie Hewlett

Jamie Christopher Hewlett (ur. 3 kwietnia 1968) – pochodzący z Wielkiej Brytanii rysownik komiksów; rozgłos zawdzięcza komiksowi pt. "Tank Girl" oraz członkostwu w zespole Gorillaz.
W zespole Gorillaz jest odpowiedzialny za rysowanie komiksowych postaci, których zespół używa jako swojego wizerunku.

</doc>
<doc id="441187" url="https://pl.wikipedia.org/wiki?curid=441187" title="Bazylika archikatedralna św. Stanisława Kostki w Łodzi">
Bazylika archikatedralna św. Stanisława Kostki w Łodzi

Bazylika archikatedralna św. Stanisława Kostki w Łodzi – rzymskokatolicki kościół parafialny wybudowany w latach 1901–1912, znajdujący się przy ulicy Piotrkowskiej 265 w Łodzi.
Historia.
Komitet budowy powołano w 1895, w jego skład weszli najwięksi łódzcy fabrykanci: Juliusz Teodor Heinzel, Edward Herbst, Juliusz Kunitzer, Józef Richter i Adolf Hoffrichter. Około 1897 władze miasta przeznaczyły część placu Szpitalnego pod budowę nowej (trzeciej w kolejności powstania) katolickiej świątyni. Ogłoszony w 1898 konkurs na projekt wygrała firma „Wende i Zarske” prowadzona przez Johannesa Wende i Adolfa Zarske, którzy zatrudnili do współpracy wówczas mało znanego architekta Emila Zillmanna. Nie jest znany stopień zaangażowania Zillmanna w realizację projektu. Mimo iż w latach 70. XX w. przypisywano mu wyłączne autorstwo projektu budynku, to współcześnie uznaje się Johannesa Wende i Adolfa Zarske jako pełnoprawnych współautorów. W 1900 oznaczenia działki pod budowę dokonało biuro pomiarów Zdzisława Kułakowskiego i Mikołaja Trąbczyńskiego. Do pierwotnego projektu poprawki, mające na celu powiększenie rozmiarów kościoła, wprowadzili Józef Pius Dziekoński, Sławomir Odrzywolski-Nałęcz i Stefan Szyller. Wnętrze zaprojektował wiedeński architekt Zygfryd Stern. Pieczę nad budową sprawowali architekci: Kazimierz Sokołowski, a od 1909 Kazimierz Stebelski.
Kamień węgielny poświęcił 16 czerwca 1901 arcybiskup warszawski Wincenty Chościak-Popiel. Budynek kościoła wybudowano w latach 1901–1912 z nieotynkowanej jasnożółtej cegły (w tzw. stylu Rohbau). 10 grudnia 1920 kościół św. Stanisława Kostki został podniesiony przez papieża Benedykta XV do rangi katedry a 15 października 1922 katedra została konsekrowana przez biskupa Wincentego Tymienieckiego.
W 1941 r. świątynia została ograbiona przez okupanta, zamieniona na magazyn wojskowy, a w jej krypcie urządzono hodowlę pieczarek.
Trójnawowa bazylika wzorowana jest na niemieckiej Ulmer Münster. Archikatedra łódzka jest najwyższym budynkiem Łodzi (ma 104,5 m wysokości) i jednym z najwyższych kościołów w Polsce.
Organy.
Instrument został wybudowany na miejscu organów Dominika Biernackiego, które uległy zniszczeniu w pożarze katedry (rok 1971). Instrument ufundowały episkopaty Niemiec i Austrii.
Dyspozycja organów
Dzwony.
Na dzwonnicy wiszą 4 dzwony

</doc>
<doc id="441190" url="https://pl.wikipedia.org/wiki?curid=441190" title="Grecja na Zimowych Igrzyskach Olimpijskich 2006">
Grecja na Zimowych Igrzyskach Olimpijskich 2006

Grecję na Zimowych Igrzyskach Olimpijskich 2006 reprezentowało 5 sportowców. Żaden z nich nie zdobył medalu.
Wyniki.
Biathlon.
Mężczyźni
Biegi narciarskie.
Mężczyźni
Kobiety
Narciarstwo alpejskie.
Mężczyźni
Kobiety

</doc>
<doc id="441193" url="https://pl.wikipedia.org/wiki?curid=441193" title="Jezioro Łuniewo">
Jezioro Łuniewo



</doc>
<doc id="441194" url="https://pl.wikipedia.org/wiki?curid=441194" title="Halemba">
Halemba

Halemba (śl. "Halymba") – dzielnica Rudy Śląskiej, do 1951 roku siedziba gminy Halemba. Według danych z 2006 roku Halembę zamieszkiwało 26 080 osób.
Położenie.
Halemba stanowi południową część miasta Ruda Śląska. Od północy i wschodu graniczy z jego dzielnicami: Bielszowicami, Wirkiem i Kochłowicami. Od południa sąsiaduje z miastem Mikołów, natomiast od zachodu z Zabrzem. Miejscowość stanowi część historycznego Górnego Śląska, geograficznie natomiast fragment Wyżyny Śląskiej. Przez Halembę przepływa rzeka Kłodnica, stanowiąca prawy dopływ Odry.
Obszar.
Obszar dzielnicy składa się z trzech historycznie różnych miejscowości:
Wszystkie osady swój początek wzięły w średniowieczu jako ośrodki wytopu rudy żelaza nad rzeką Kłodnicą. Halemba i Kłodnica znajdowały się po północnej stronie rzeki na terenie ziemi bytomskiej, natomiast Stara Kuźnia po południowej stronie, zaliczanej już do ziemi pszczyńskiej. Kłodnica oraz Stara Kuźnia zachowały do dziś rolniczy charakter, natomiast budowa w XX w. kopalni „Halemba” oraz osiedli robotniczych mocno przekształciła obraz Halemby, której podporządkowano pozostałe osady.
Herb.
W czasach pruskich Halemba, Kłodnica i Stara Kuźnia stanowiły odrębne gminy. Każda z nich posiadała własny herb:
Historia.
Średniowiecze.
Początki osadnictwa w Halembie przypadają na XV w. Teren ten należał wówczas do wsi Kochłowice. Nad rzeką Kłodnicą na południowo-zachodnim krańcu Kochłowic założono kuźnię żelaza. Z czasem wokół zakładu rozwinęła się osada kuźników, później folwark pański oraz gospodarstwa rolne chłopów. Od nazwiska jednego z mistrzów kuźniczych osada przybrała nazwę Halemba.
W źródłach historycznych pierwsza wzmianka o Halembie pochodzi z 15 lipca 1451 r. Wówczas Wacław I, książę cieszyński, wystawił w Bielsku dokument, w którym zastawił Stanisławowi Rudzkiemu za sumę 220 grzywien Kochłowice wraz z kuźnicą. Trzy dekady później kuźnica przeszła w zastaw Jana z Żerotina, co potwierdza dokument wystawiony w Bytomiu 24 czerwca 1481 r.
Z kolei po drugiej (południowej) stronie rzeki Kłodnicy w 1394 r. kuźnik Henryk otrzymał lasy, gdzie miał zbudować kuźnicę. W ten sposób zaczął się rozwój Starej Kuźni. W dokumencie sprzedaży dóbr pszczyńskich węgierskiemu magnatowi Aleksemu Thurzonowi, wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 roku, wieś została wymieniona jako "Kuznicze Nykowa". "Stara Kuźnica" musiała funkcjonować nieprzerwanie jeszcze długo po odsprzedaży przez Thurzonów ziemi pszczyńskiej, skoro jeszcze w końcu XIX w. pisząc o Halembie "Słownik geograficzny Królestwa Polskiego i innych krajów słowiańskich (...)" podawał, iż jest tu "huta żelaza, zwana Thurzohütte".
Natomiast pierwszą wzmianka o Kłodnicy mówi o niejakim Piotrze z Kłodnicy. Wieś ta rozwijała się prawdopodobnie równolegle ze Starą Kuźnicą, choć obie wsie dzieliła rzeka oraz granica księstw, a później państw stanowych.
Epoka nowożytna.
W Halembie w 1718 r. uruchomiono drugi na Górnym Śląsku wielki piec opalany węglem drzewnym. Działał on aż do 1808 r. W latach 1836–1869 działał kolejny wielki piec przy hucie „Thurzo”. W czasach nowożytnych w Halembie istniał też folwark, należący do rodziny Henckel von Donnersmarck. W XVIII w. w miejscu drewnianego dworku stanął klasycystyczny pałac, istniejący do dziś.
Szkoła w Kuźni powstała w 1840 r. w drewnianej chałupie, kolejna w 1881 r., natomiast obecna szkoła nr 24 w 1914 r. Kolejną szkołę w Starej Kuźni zbudowano w 1879 r., a w 1904 r. otrzymała nowy budynek. Istniała do 1938 r. W Kłodnicy szkołę otwarto w 1908 r., natomiast 1939 uruchomiono nową szkołę.
Remiza strażacka powstała w Starej Kuźni w roku 1887, a w Kłodnicy w 1932 r.
Kościół pw. Matki Boskiej Różańcowej powstał w latach 1889–1890, a cmentarz założono w 1894 r.
Dwudziestolecie międzywojenne.
Po zakończeniu I wojny światowej Górny Śląsk stał się miejscem sporu za dalszą przynależnością tego terenu do dwóch państw: odrodzonej Polski i Niemiec. W marcu 1921 r. w plebiscycie w Kuźni padło 829 głosów za Polską i 176 za Niemcami, natomiast w Kłodnicy 228 głosów za Polską i 22 za Niemcami. Cały obszar dzisiejszej dzielnicy w 1922 r. przyłączono do Polski.
II wojna światowa.
W 1942 r. zaczęto budowę szybu „Godulla”, którą kontynuowano po wojnie. W ten sposób powstała kopalnia Halemba. Budowę elektrowni „Godulla” zaczęto w 1942 r. Inwestorem był koncern Schaffgotschów. Jednak budowę elektrowni zakończono dopiero po zakończeniu wojny.
Po II wojnie światowej.
Halembę, Starą Kuźnię i Kłodnicę połączono i jako Halemba przyłączono do Nowego Bytomia w 1951 r. Kilka lat później wraz z Nowym Bytomiem obszar ten włączono w 1959 roku jako jedną z dzielnic do Rudy Śląskiej.
Zabytki.
W miejscu tym już od XVII w. znajdował się folwark należący do właścicieli Halemby, rodziny Henckel von Donnersmarck. Obecny pałacyk powstał w połowie XVIII w. w miejscu wcześniejszego drewnianego. W I połowie XIX w. czasowo mieściła się w nim siedziba patrymonialnego sądu, od połowy XIX w. do 1924 r. była tu siedziba nadleśnictwa. W okresie Polski Ludowej mieścił się tu Młodzieżowy Klub Górniczy. W 2011 roku budynek został wyremontowany i przekazany Miejskiej Bibliotece Publicznej. Mieszczą się w nim obecnie Filia nr 18 Miejskiej Biblioteki Publicznej oraz Międzynarodowy Instytut Dialogu i Tolerancji im. Jana Karskiego.
Jest to piętrowy murowany klasycystyczny budynek. Posiada zwartą bryłę, którą nakrywa mansardowy dach z lukarnami. Skromną elewację zdobią pionowe lizeny. W części środkowej fasady przedniej znajduje się lekko wysunięty ryzalit zwieńczony tympanonem.
Młyn w Halembie nad rzeką Kłodnicą istniał już w epoce nowożytnej. Potwierdzają to archiwalne mapy. Na rzece usypano groblę, która spiętrzała wodę tworząc staw młyński. Obecny budynek młyna powstał prawdopodobnie w II połowie XIX wieku. Jest to murowany budynek na planie prostokąta, o zwartej bryle, tynkowany, nakryty dwuspadowym dachem. W konstrukcji zastosowano tzw. szachulec. Pod zwieńczeniem dachu na ścianie południowej zachowała się w złym stanie inskrypcja: „R.NOCOŃ”. Użyte liternictwo wskazuje na początek XX wieku.
Jest to najstarsza świątynia dzielnicy, powstała w końcu XIX wieku. Kościół został wzniesiony z cegły w tzw. Rundbogenstil (stylu arkadowym), będącym wczesną formą neogotyku, z elementami muru pruskiego (konstrukcja szachulcowa).
Obecnie.
Obecnie Halemba jest największą dzielnicą Rudy Śląskiej, zamieszkiwaną przez blisko 30 tys. mieszkańców. Pomiędzy Halembą a Wirkiem biegnie autostrada A4, krzyżująca się na granicy tych dzielnic z ulicą 1 Maja (DW925), tworząc węzeł Wirek.
Sama Halemba dzieli się na mniejsze jednostki. Halemba I (nazywana również Starą Halembą) określa się na tereny położone wokół Kościoła Matki Boskiej Różańcowej, na północ od rzeki Kłodnicy. Halemba II to z kolei głównie nowoczesne osiedla zabudowane blokami mieszkalnymi, położone na południe od Kłodnicy. W granicach administracyjnych Halemby znajdują się także Kłodnica oraz Stara Kuźnia.
W Halembie funkcjonuje park wodny Aquadrom.

</doc>
<doc id="441201" url="https://pl.wikipedia.org/wiki?curid=441201" title="KWK Halemba">
KWK Halemba



</doc>
<doc id="441212" url="https://pl.wikipedia.org/wiki?curid=441212" title="Pyrrhocoris apterus">
Pyrrhocoris apterus



</doc>
<doc id="441215" url="https://pl.wikipedia.org/wiki?curid=441215" title="Pistolet Browning BDA">
Pistolet Browning BDA

Browning Double Action (BDA, BDA9, FN HP-DA) – belgijski pistolet samopowtarzalny. Wersja pistoletu Browning HP wyposażona w mechanizm spustowy podwójnego działania. W drugiej połowie lat 70. w USA jako Browning BDA był sprzedawany pistolet SIG-Sauer P220.
Historia.
W pierwszej połowie lat 80. XX wieku duża popularność na cywilnym rynku uzbrojenia zdobyły pistolety nazywane "cudownymi dziewiątkami". Były to pistolety samopowtarzalne kalibru 9 mm Parabellum wyposażone w mechanizmy spustowe z samonapinaniem, zasilane z magazynków o pojemności powyżej 10 naboi.
Produkowany od 1935 roku przez zakłady FN pistolet BHP posiadał wszystkie cechy cudownej dziewiątki poza mechanizmem spustowym z samopnapinaniem. Dlatego kierownictwo tej firmy postanowiło opracować odpowiednią modyfikację Browninga HP zamiast opracowywać nową konstrukcję.
Nowa cudowna dziewiątka FN pojawiła się na rynku w 1983 roku. Pistolet poza nowym mechanizmem SA/DA posiadał szereg innych modyfikacji. Pistolet posiadał obustronną dźwignię zwalniacza kurka (pełniącą także funkcję dźwigni bezpiecznika), skrócony ogon kurka, zmieniony kształt kabłąka spustu, powiększono też pojemność magazynka do 14 naboi.
Nowy pistolet był sprzedawany jako Browning BDA (w USA) i FN HP-DA (w Europie), w trzech wersjach: Standard, Medium (ze skróconą lufą) i Compact (ze skróconą lufą i chwytem). Pomimo dużych nadziei jakie wiązała z nowym pistoletem firma FN, BDA sprzedawał się słabo. W latach 90. rozpoczęto produkcje pistoletu Browning BDAO wyposażonego w mechanizm spustowy wyłącznie podwójnego działania (DAO).
Opis.
Browning DA był bronią samopowtarzalną. Zasada działania oparta o krótki odrzut lufy, zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniają dwa występy ryglowe wchodzące w wyżłobienia w zamku. Odryglowanie zapewniał występ odryglowujący lufy współpracujący z odpowiednio ukształtowanym wkładem umieszczonym w szkielecie. Sprężyna powrotna umieszczona pod lufą.
Mechanizm spustowy z samonapinaniem, z kurkowym mechanizmem uderzeniowym. Skrzydełko bezpiecznika znajdowało się na szkielecie po obu stronach pistoletu.
BDA był zasilany z wymiennego, dwurzędowego magazynka pudełkowego o pojemności 14 naboi, umieszczonego w chwycie. Zatrzask magazynka po lewej stronie chwytu pistoletowego.
Lufa gwintowana.
Przyrządy celownicze stałe (muszka i szczerbinka).

</doc>
<doc id="441221" url="https://pl.wikipedia.org/wiki?curid=441221" title="Albertina">
Albertina

Albertina – galeria założona w 1768 r. w Wiedniu przez księcia Alberta Sasko-Cieszyńskiego i jego żonę arcyksiężnę Austrii Marię Krystynę, jest jedną z największych na świecie kolekcji grafik.
Na zbiory składa się około 50 tys. rysunków, akwafort, akwarel i ponad 1,5 mln rycin. Katalog wymienia 43 rysunki Rafaela, 70 Rembrandta, 145 Dürera (więcej niż ma jakakolwiek inna galeria na świecie) oraz 150 prac Egona Schielego. Ponadto są tu reprezentowani Leonardo da Vinci, Michał Anioł, Rubens, Bosch, Bruegel, Cézanne, Picasso, Matisse, Klimt i Kokoschka.

</doc>
