<doc id="443325" url="https://pl.wikipedia.org/wiki?curid=443325" title="Trzemienko">
Trzemienko

Trzemienko – osada w Polsce położona w województwie zachodniopomorskim, w powiecie szczecineckim, w gminie Barwice.
W latach 1975–1998 miejscowość położona była w województwie koszalińskim.

</doc>
<doc id="443339" url="https://pl.wikipedia.org/wiki?curid=443339" title="Einser-Kanal">
Einser-Kanal

Kanał Einser (niem. "Einser-Kanal", węg. "Hansági-főcsatorna") – kanał na pograniczu Austrii (kraj związkowy Burgenland) i Węgier (komitat Győr-Moson-Sopron), łączący Jezioro Nezyderskie z Dunajem poprzez rzekę Rábca.
Kanał ma około 30 km długości i przebiega przez terytorium Węgier, a w środkowym odcinku na długości 17 km tworzy granicę z Austrią. Kanał jest z obu stron obwałowany, jego brzegi porasta pas trzciny o szerokości 2-4 m.
Kanał został wykopany w 1895 przez ówczesne Królestwo Węgierskie w celu osuszenia obszaru błot zwanego "Hanság" (niem. "Waasen") na wschodnim brzegu Jeziora Nezyderskiego oraz umożliwienia regulacji poziomu wód w tym jeziorze. Jezioro Nezyderskie przy wysokim stanie wody regularnie zalewało leżące nad nim wsie, a przy niskim – wysychało, nawet całkowicie. Kanał zarówno odprowadza nadmiar wód jeziora do Dunaju, jak i pozwala na zasilenie jeziora wodami tej rzeki. Działanie kanału doprowadziło do obniżenia poziomu soli w Jeziorze Nezyderskim i do zmian w powierzchni trzciny porastającej to jezioro.

</doc>
<doc id="443341" url="https://pl.wikipedia.org/wiki?curid=443341" title="Stare Brusno">
Stare Brusno

Stare Brusno – dawna wieś, obecnie uroczysko w Polsce, położone w województwie podkarpackim, w powiecie lubaczowskim, w gminie Horyniec-Zdrój.
Od początku istnienia wsi mieszkańcy zajmowali się kamieniarstwem, korzystając z miejscowych złóż piaskowca i wapienia, pod górą Brusno (364,8 m).
Historia.
Pierwsza pewna wzmianka o Bruśnie (nie dzielonym jeszcze na Stare i Nowe) pojawia się w "„akcie nadania wsi Horyniec z 1444 roku”, następnie w regestrze poborowym" z 1531 r. Nazwa pochodzi od słowa „brus”. Większość publikacji podaje, że chodzi o brus, czyli drobnoziarnisty piaskowiec lub koło do ostrzenia narzędzi. Może to jednak być brus w znaczeniu słupa drewnianego, gdyż w Bruśnie nie wyrabiano kamieni do ostrzenia, a słowo to nie było znane wśród mieszkańców.
Pierwotnie osada występowała w składzie starostwa lubaczowskiego, w połowie XVI wieku została wyłączona z dóbr monarszych i do końca XVIII w. funkcjonowała jako niezależna dzierżawa. W odległości około 5 km, w dół doliny Brusienki (pierwotnie strumień nosił nazwę „Brodki”), lokowano nową część wsi, Wolę Bruśnieńską. Po I rozbiorze Polski władze austriackie podzieliły wieś na dwie części: Stare Brusno i Nowe Brusno (część zachodnia wsi, Wola Bruśnieńska), zakładając na terenie Nowego Brusna w ramach kolonizacji józefińskiej niemiecką osadę DeutschBach.
Do II wojny światowej trzy sąsiadujące wsie (Nowe Brusno, DeutschBach i Stare Brusno) łączyły się ze sobą i liczyły razem ponad 2000 mieszkańców. Brusno Stare zamieszkiwali głównie Ukraińcy, DeutschBach Niemcy, a Brusno Nowe Polacy.
Wieś została spalona przez Ludowe Wojsko Polskie w dniu 21 września 1945 podczas operacji przeciwko Ukraińskiej Armii Powstańczej. Część mieszkańców wysiedlono do ZSRR, a pozostałą część w 1947 podczas akcji „Wisła”. Teren dawnej wsi należy administracyjnie do Nowego Brusna.
Urodzeni w Brusnie Starem.
Grzegorz Kuźniewicz (ukr. Григорій Кузневич, Hryhorij Kuznevych) – znany ukraiński rzeźbiarz. Studiował w Rzymie i Lwowie. Pracował we Lwowie, Stanisławowie, Stryju, Rawie Ruskiej, Cieszanowie, Bruśnie i okolicach. Najbardziej znane jego prace: pomnik Kilińskiego we Lwowie, pomnik Głowackiego we Lwowie, pomniki na grobach Szczepanowskiego i Szelenberga na cmentarzu Łyczakowskim we Lwowie, polichromia w cerkwi w Cieszanowie, pomnik Wolności na cmentarzu wojennym w Horyńcu-Zdroju.
Zabytki.
W lesie, który zarósł teren opuszczonej wsi, znajduje się miejsce po cerkwi. Ostatnia murowana cerkiew pw. św. Paraskewy była zbudowana w 1906 roku, a rozebrana w 1956. Przy fundamentach cerkwi stoją dwa krzyże. Jeden upamiętnia pierwsze misje w parafii w 1925 i znajduje się na miejscu dawnej drewnianej cerkwi, drugi 950 rocznicę chrztu Rusi. Przy cerkwisku zachował się miejscowy cmentarz, a na nim ponad 300 kamiennych nagrobków. Najstarsze, prymitywne i toporne, z nieporadnie wyrytymi napisami, pochodzą z początku XIX wieku, najnowsze z lat 40. XX wieku. Wszystkie wykonane były przez miejscowych kamieniarzy.
Po drugiej stronie Brusienki odnaleźć można ruiny kaplicy św. Mikołaja, przy której niegdyś świętowano "Jordan".
W Starym Bruśnie pod koniec 1891 r. Brat Albert Chmielowski otworzył pustelnię dla sióstr albertynek. Znajdowała się ona blisko dawnego cmentarza. W tej pustelni pod kierownictwem Brata Alberta formowała swoją duchowość z innymi siostrami, bł. Siostra Bernardyna Maria Jabłońska, pochodząca z pobliskich Pizun. Do niedawna była przy cmentarzu tablica informacyjna o pustelni. Druga tablica znajduje się na pomniku przy kościele parafialnym w Nowym Bruśnie.

</doc>
<doc id="443342" url="https://pl.wikipedia.org/wiki?curid=443342" title="Einser Kanal">
Einser Kanal



</doc>
<doc id="443351" url="https://pl.wikipedia.org/wiki?curid=443351" title="Jezioro Kisköre">
Jezioro Kisköre



</doc>
<doc id="443353" url="https://pl.wikipedia.org/wiki?curid=443353" title="Jezioro Kiskore">
Jezioro Kiskore



</doc>
<doc id="443354" url="https://pl.wikipedia.org/wiki?curid=443354" title="Tisza-to">
Tisza-to



</doc>
<doc id="443356" url="https://pl.wikipedia.org/wiki?curid=443356" title="Mocznikowy cykl Krebsa">
Mocznikowy cykl Krebsa



</doc>
<doc id="443359" url="https://pl.wikipedia.org/wiki?curid=443359" title="Sloan (Dziedzictwo)">
Sloan (Dziedzictwo)



</doc>
<doc id="443362" url="https://pl.wikipedia.org/wiki?curid=443362" title="Andrzej Zebrzydowski">
Andrzej Zebrzydowski

Andrzej Zebrzydowski herbu Radwan (ur. 1496 w Więcborku, zm. 23 maja 1560 we Wrześni) – biskup krakowski od 25 lutego 1551, kujawski w latach 1546–1551, chełmski od 8 czerwca 1545 do 19 marca 1546, kamieniecki od 1543, sekretarz Zygmunta I Starego, kanonik kapituły katedralnej poznańskiej instalowany w 1525 roku.
W 1518 rozpoczął studia w Akademii Krakowskiej skąd przeniósł się do Bazylei, gdzie był uczniem Erazma z Rotterdamu, a następnie w 1529 do Paryża, gdzie studiował prawo i teologię. Ostatecznie studia zakończył w 1530 w Padwie. Koszty jego kształcenia pokryli: biskup krakowski Piotr Tomicki oraz prymas Andrzej Krzycki, który był jego wujem.
W 1530 został kanonikiem krakowskim, a rok później płockim. Pełnił także funkcje kapelana królowej Bony. W 1555 już jako biskup krakowski próbował zatrzymać ją w Polsce prosząc by nie wyjeżdżała do Bari.
Był posłem Zygmunta I Starego na sejmik województwa poznańskiego i kaliskiego w Środzie w 1542 i 1543 roku.
Sprawowanie przez niego biskupstwa nastąpiło w okresie masowego przechodzenia szlachty na kalwinizm a mieszczaństwa na luteranizm. Oburzony na króla Zygmunta II Augusta, iż ten nie próbuje temu zapobiegać w 1558 opuścił Kraków i przeniósł się do rodzinnego Więcborka. Jednak on sam wyznawał zasadę, cyt. "A wierz sobie i w kozła, bylebyś dziesięcinę płacił". Zmuszony do powrotu przez kapitułę krakowską zmarł w trakcie podróży. Został pochowany w katedrze wawelskiej w kaplicy obok zakrystii.
W Krakowie jako kanonik, a później jako biskup, mieszkał przy ulicy Kanoniczej 12.
W krużgankach klasztoru OO Franciszkanów zachował się jego portret, a w katedrze pomnik nagrobny autorstwa Jana Michałowicza z Urzędowa.

</doc>
<doc id="443365" url="https://pl.wikipedia.org/wiki?curid=443365" title="Łopian większy">
Łopian większy

Łopian większy ("Arctium lappa" L.) – gatunek rośliny z rodziny astrowatych. Inne (ludowe) nazwy: łopuch, głowacz, kostropień, topień, dziady. Występuje w Europie, na Syberii, w Himalajach, Chinach, Japonii, Azji Mniejszej, na Kaukazie, a jako gatunek zawleczony również w Ameryce Północnej i Południowej. Jest pospolity na terenie całej Polski. Status gatunku we florze Polski: gatunek rodzimy.
Biologia i ekologia.
Roślina dwuletnia, hemikryptofit. Jest pospolity na całym niżu Polski, w górach jest nieco rzadszy i spotkać go można tylko w niższych partiach gór. Rośnie na dobrych glebach, przy drogach, na przychaciach, w zaroślach nadrzecznych. Roślina ruderalna. W klasyfikacji zbiorowisk roślinnych gatunek charakterystyczny dla O. "Artemisietalia", Ass. "Arctio-Artemisietum". Przedprątne kwiaty kwitną w miesiącach VII – VIII, zapylane są przez owady. Owoce rozsiewane są głównie przez zwierzęta (zoochoria), do sierści których koszyczki kwiatowe przyczepiają się haczykowatymi łuskami okrywy koszyczka. Liczba chromosomów 2n = 18, 32, 34, 36.
Zmienność.
Tworzy mieszańce z innymi łopianami: gajowym "Arctium nemorosum" – "A. × cimbricum" , mniejszym "A. minus" – "A. × nothum" i pajęczynowatym "A. tomentosum" – "A. × ambiguum" .

</doc>
<doc id="443369" url="https://pl.wikipedia.org/wiki?curid=443369" title="Powiat Wittenberg">
Powiat Wittenberg



</doc>
<doc id="443370" url="https://pl.wikipedia.org/wiki?curid=443370" title="Fonetyzacja">
Fonetyzacja

Fonetyzacja – proces polegający na przystosowywaniu, najczęściej pisowni, do wymowy, w metodyce szybkiego czytania nazywany także "subwokalizacją".
Jeżeli w procesie czytania fonetyzacja zachodzi na poziomie myśli, możemy mówić o "fonetyzacji wewnętrznej". W szczególnych przypadkach udział w czytaniu może brać dodatkowo aparat mowy - mówimy wtedy o "fonetyzacji zewnętrznej", czyli artykulacji.
Większość szkół szybkiego czytania i część praktyków (np. Szkutnik, 1990) uznaje fonetyzację za główną barierę w zwiększaniu szybkości czytania. Opinie są jednak podzielone i niektórzy marginalizują jej znaczenie w procesie czytania, inni uznają ją za pożyteczną.
Sposoby pozwalające pozbyć się nawyku fonetyzacji:

</doc>
<doc id="443376" url="https://pl.wikipedia.org/wiki?curid=443376" title="Solanum">
Solanum



</doc>
<doc id="443378" url="https://pl.wikipedia.org/wiki?curid=443378" title="Rachela">
Rachela

Rachela (hebr. רָחֵל "Rachel" owieczka) − postać z biblijnych i midraszowych legend opisujących początki narodu żydowskiego, żona patriarchy Jakuba, matka dwóch pokoleń Izraela (Józefa i Beniamina). Córka Labana i siostra Lei. 
Podróż Jakuba na Wschód (do Mezopotamii) w poszukiwaniu żony z własnego ludu, spotkanie z Rachelą przy studni i wprowadzenie go przez nią do domu Labana relacjonuje we wschodni sposób typowy dla tamtejszych baśni 29 rozdział Księgi Rodzaju. Zakochany w Racheli Jakub zgodził się, by służyć jej ojcu przez siedem lat i otrzymać ją za żonę. Laban zaakceptował propozycję, a siedem lat wydało się Jakubowi "jak dni kilka, bo bardzo miłował Rachelę". Laban oszukał jednak Jakuba, pod koniec siedmioletniego okresu służby "wprowadzając do Jakuba" nie piękną Rachelę, ale jej brzydszą starszą siostrę Leę. Razem z Leą dał Jakubowi niewolnicę Zilpę. Jakub odkrył oszustwo dopiero po nocy spędzonej z Leą − Laban usprawiedliwił oszustwo zwyczajem wydawania za mąż najpierw starszej córki, obiecał jednak dać mu także Rachelę w zamian za kolejne siedem lat służby. Po siedmiu latach otrzymał ją i niewolnicę Bilhę. 
Lea urodziła Jakubowi synów: Rubena, Symeona, Lewiego i Judę, Rachela była bezpłodna - razem z zazdrością o miłość Jakuba (który darzył nią tylko Rachelę) i urodę składało się to na konflikt między siostrami. Rachela, nie mogąc dać Jakubowi dzieci, dała mu za żonę niewolnicę Bilhę - dzieci Bilhy miały być według ówczesnych zwyczajów (zgodnie z Kodeksem Hammurabiego) uznane za dzieci Racheli. Bilha urodziła dwóch synów, Dana i Naftalego. Lea, która nie miała więcej dzieci, bo Jakub nie chciał z nią współżyć, postanowiła dać Jakubowi za żonę niewolnicę Zilpę, która urodziła Jakubowi Gada i Asera. W zamian za mandragorę Rachela pozwoliła Lei jeszcze raz zbliżyć się do Jakuba, z którym miała synów Issachara, Zabulona i córkę Dinę. 
Rachela także w końcu urodziła Jakubowi syna, ukochanego przez niego Józefa. Wtedy po latach spędzonych w domu Labana Jakub powrócił do kraju przodków. Rachela umarła przy porodzie najmłodszego syna Jakuba, Beniamina. Biblia tak o tym opowiada: 
Grób Racheli stanowi miejsce pielgrzymek dla wielu religii. Mieści się w małym, pobielonym budynku, wzniesionym w 1860 roku przez znanego filantropa i podróżnika sir Mosesa Montefiore. Często przy grobie pramatki Racheli można spotkać kobiety modlące się o płodność i szczęśliwe rozwiązanie.
Jako figurę maryjną wspominają ją "Godzinki o Niepokalanym Poczęciu Najświętszej Maryi Panny".

</doc>
<doc id="443381" url="https://pl.wikipedia.org/wiki?curid=443381" title="U-Boot typu VIIC">
U-Boot typu VIIC



</doc>
<doc id="443389" url="https://pl.wikipedia.org/wiki?curid=443389" title="Piargi">
Piargi



</doc>
<doc id="443396" url="https://pl.wikipedia.org/wiki?curid=443396" title="Łekno (województwo zachodniopomorskie)">
Łekno (województwo zachodniopomorskie)

Łekno (niem. "Bast") – wieś w Polsce, w województwie zachodniopomorskim, w powiecie koszalińskim, w gminie Będzino.
W latach 1975–1998 wieś należała administracyjnie do województwa koszalińskiego.
We wsi znajduje się kościół św. Jana Chrzciciela, jak również szkoła podstawowa.
Przy północnej części Łekna płynie struga Strzeżenica.
Nazwa.
15 marca 1947 r. ustalono urzędową polską nazwę miejscowości – Łekno, określając drugi przypadek jako Łekna, a przymiotnik – łekieński.
Historia.
Pierwsza wzmianka pochodzi z 1288, gdy biskup kamieński Herman von Gleichen podarował wieś klasztorowi cystersek w Dargunie. Otaczające osadę od północy bagna oraz niewielkie i płytkie jezioro zostały osuszone w XVIII w. Jest to jedyny teren depresyjny we wschodniej części województwa zachodniopomorskiego. Do czasów współczesnych zachował się i funkcjonuje system kanałów i pomp odprowadzających wodę do Strzeżenicy

</doc>
<doc id="443398" url="https://pl.wikipedia.org/wiki?curid=443398" title="Siddhi">
Siddhi

Siddhi (tyb. དངོས་གྲུབ, Wylie: "dngos grub") – w religiach dharmicznych nadnaturalne zdolności powstające w wyniku medytacji. Osoba posiadająca umiejętności posługiwania się tymi nadnaturalnymi mocami to siddha.
Hinduizm.
Mircea Eliade definiuje siddhi za Jogasutrami Patańdźalego jako moce okultystyczne osiągane poprzez praktykowanie sanjamy. Lingapurana (1.813-43) objaśnia przyczynę pojawiania się siddhi jako wynik zniszczenia przez jogina wewnętrznych przeszkód, których miejsce i energię te nadnaturalne moce przejmują.
W tradycji indyjskiej szczególnie cenione umiejętności to 8 wielkich siddhi, będące produktami sfery kosmicznego tamasu i produktami przemian guny tamas.
Buddyzm.
Dzielą się na zwyczajne i ostateczne siddhi. Zwyczajne są nadnaturalnymi zdolnościami fizycznymi oraz psychicznymi. Ostateczne siddhi to rozpoznanie natury Umysłu, czyli oświecenie.

</doc>
<doc id="443399" url="https://pl.wikipedia.org/wiki?curid=443399" title="Kikwit">
Kikwit

Kikwit – miasto w południowo-zachodniej Demokratycznej Republice Konga, stolica prowincji Kwilu, port nad rzeką Kuilu. Ośrodek handlowo-usługowy dla okolicznych terenów rolniczych (uprawa głównie palmy oleistej i kawy) oraz przemysłu przetwórstwa spożywczego. W mieście znajduje się stadion i mały port lotniczy. Około 412 tys. mieszkańców.

</doc>
<doc id="443410" url="https://pl.wikipedia.org/wiki?curid=443410" title="Borkowice (województwo zachodniopomorskie)">
Borkowice (województwo zachodniopomorskie)

Borkowice (niem. "Borkenhagen") – wieś w Polsce, położona w województwie zachodniopomorskim, w powiecie koszalińskim, w gminie Będzino, w obszarze chronionego krajobrazu Koszalińskiego Pasa Nadmorskiego., nad rzeką Czerwoną.
W latach 1975–1998 wieś położona była w województwie koszalińskim.
W latach 1946–54 siedziba gminy Śmiechów.

</doc>
<doc id="443412" url="https://pl.wikipedia.org/wiki?curid=443412" title="Dionizy Kajetanowicz">
Dionizy Kajetanowicz

Dionizy Kajetanowicz (ur. 8 kwietnia 1878 w Tyszkowcach k. Horodenki, zm. 18 listopada 1954 w łagrze Abieź w obwodzie Komi) – polski wikariusz kapitulny, infułat, ostatni administrator archidiecezji lwowskiej obrządku ormiańskiego.
Lata wczesne.
Pochodził z rodziny ormiańskiej. Syn Kajetana i Marii z d. Zajączkowskiej. W 1896 wstąpił do zakonu franciszkanów-reformatów, przybierając imię Romana. Wyświęcony w 1903 przez abpa lwowskiego obrządku łacińskiego św. Józefa Bilczewskiego; wicemagister kleryków w Krakowie od 1903, duszpasterz w Jarosławiu od 1904.
Duchowny ormiański i społecznik.
Dymisjonowany z zakonu franciszkanów-reformatów w 1908, inkardynowany za zgodą abpa Józefa Teofila Teodorowicza do archieparchii ormiańskokatolickiej we Lwowie; prefekt w Zakładzie Naukowym im. Józefa Torosiewicza w latach 1908–1911, wikary katedralny i katecheta we Lwowie w latach 1909–1911. Administrator w Śniatyniu od 1911, proboszcz w Śniatyniu od 1912; w czasie I wojny światowej uratował kościół od całkowitego zniszczenia. Kanonik honorowy od 1918, proboszcz i dziekan we Lwowie od 1922, równocześnie kanclerz kurii od 1923 oraz prepozyt kapituły i infułat od 1933. W latach 1922–1930 pełnił funkcję katechety w szkole benedyktynek ormiańskich, a przez pewien czas także dyrektora szkoły oraz kuratora Zakładu Naukowego im. Torosiewicza i dyrektora banku Mons Pius. Wiceprezes Archidiecezjalnego Związku Ormian we Lwowie od 1930. W latach 1925–1930 współzałożyciel i prezes spółdzielni mieszkaniowej, budującej dom dla 20 starszych i niezamożnych osób. W latach 1927–1934 współzałożyciel i redaktor naczelny miesięcznika archidiecezjalnego „Posłaniec św. Grzegorza”, a w latach 1935–1938 miesięcznika naukowego „Gregoriana”; W latach 1938–1939 członek redakcji wznowionego „Posłańca św. Grzegorza”. Autor broszury o Śniatyniu pt. „Na historycznym szlaku" /Lwów 1920/ i przewodnika „Katedra ormiańska i jej otoczenie" /Lwów 1930/. W 1927 przetłumaczył na język polski i wydał tekst Mszy świętej ormiańskiej rytu lwowskiego, w 1938 wydał ten sam tekst, ale w poprawionej formie.
Jeden z najbliższych współpracowników abpa Teodorowicza, którego przekonał o potrzebie sprowadzenia do Polski księży z Armenii oraz o potrzebie wysyłania kleryków ze Lwowa do Papieskiego Kolegium Ormiańskiego w Rzymie. Jako pierwsi klerycy wyjechali dwaj jego siostrzeńcy: Jan i Kazimierz Romaszkanowie, pierwszy zaraz powrócił, a drugi ukończył studia, przyjmując święcenia kapłańskie.
Jak podaje Bohosiewicz (1933), czołowy zwolennik powrotu do źródeł obrządku ormiańskiego w Polsce. Za aprobatą Józefa Teodorowicza udał się do Patriarchatu Ormiańsko-Katolickiego w Bejrucie i do Konstantynopola. Celem tego wyjazdu było dokładne zapoznanie się z całokształtem tradycji i obrządku ormiańskiego oraz, niezależnie od jurysdykcji kościelnej, nawiązanie ścisłej więzi z Patriarchatem i ośrodkami ormiańskimi na Bliskim i Środkowym Wschodzie. Z Patriarchatu przywiózł m.in. melodie i dokładny opis ceremoniału Mszy Świętej, sposób sprawowania sakramentów i odmawiania Brewiarza. Opracowano statut specjalnej Komisji Liturgicznej, której zadaniem byłoby stopniowe przywracanie obrządkowi ormiańskiemu jego właściwej formy.
Następca arcybiskupa Teodorowicza.
4 grudnia 1938 zmarł arcybiskup Teodorowicz, a 10 grudnia 1938 Dionizy odprawił mszę śpiewaną, po której mszę pontyfikalną odprawił prymas Polski August Hlond. Następnie należało wybrać następcę na arcybiskupa archidiecezji lwowskiej obrządku ormiańskiego. Pełniący obowiązki wikariusza kapitulnego Dionizy zwołał zjazd wszystkich osiemnastu kapłanów ormiańskich z dziewięciu parafii. Zgodnie z tradycją archidiecezji ormiańskiej całe jej duchowieństwo wybierało trzech kandydatów na nowego ordynariusza. Spośród nich Papież mianował arcybiskupem jednego, zazwyczaj tego, który otrzymał największą liczbę głosów. Oprócz Dionizego wybrani zostali: ks. Walerian Bąkowski i ks. Kajetan Amirowicz. Największą liczbę, bo 11 z 18 głosów, zyskał infułat Dionizy Kajetanowicz. Informację tę wysłano do Rzymu w celu zatwierdzenia i mianowania jednego z nich na biskupa; decyzji jednak się nie doczekano, gdyż wybuchła wojna. Dionizy został więc administratorem archidiecezji, ale nie został konsekrowany.
Lata II wojny światowej.
W czasie wojny uratował wielu Żydów, wydając im metryki chrztu, za co aresztowany został przez Niemców 13 kwietnia 1943. Wypuszczony dzięki interwencji metropolity greckokatolickiego Andrzeja Szeptyckiego. Z pomocy tego ostatniego korzystał również w kontaktach ze Stolicą Apostolską. 26 listopada 1945 ponownie aresztowany, tym razem przez NKWD. Pod fałszywymi zarzutami skazany 8 marca 1946 na 10 lat łagrów, konfiskatę mienia i pozbawienie praw publicznych na 5 lat. W czasie uwięzienia dużo pisał; głównie poezję polską i łacińską oraz utwory religijne.
Śmierć.
Zmarł krótko przed zakończeniem odbywania kary, w łagrze w pobliżu miejscowości Abieź w Komijskiej ASRR, za kołem polarnym (według niektórych źródeł został otruty). Miejsce pochówku nie jest znane. Zrehabilitowany pośmiertnie przez władze niepodległej Ukrainy 10 sierpnia 1994. Jego symboliczny grób znajduje się na Cmentarzu Rakowickim w Krakowie (kwatera LXVIII-płn.-28). Przez Ormian polskich uważany jest za męczennika za wiarę. Jego twarz uwieczniona jest w katedrze ormiańskiej we fresku Jana Henryka Rosena „Ostatnia Wieczerza” jako twarz apostoła Mateusza Ewangelisty.

</doc>
<doc id="443413" url="https://pl.wikipedia.org/wiki?curid=443413" title="Ustrój polityczny Bośni i Hercegowiny">
Ustrój polityczny Bośni i Hercegowiny

Bośnia i Hercegowina jest państwem federacyjnym, złożonym z dwóch członów: Federacji Bośni i Hercegowiny oraz z Republiki Serbskiej.
Treść konstytucji Bośni i Hercegowiny została ustalona jako załącznik nr 4 do układu pokojowego z Dayton z 21 listopada 1995 roku. Została podpisana w Paryżu 12 grudnia 1995 roku. Widoczny jest wyraźny wpływ amerykańskiej myśli politycznej oraz położenie szczególnego nacisku na zachowanie równowagi pomiędzy udziałem we władzy poszczególnych narodowości zamieszkujących to państwo.
Prezydium.
Prezydium składa się z trzech członków: Boszniaka, Chorwata (wybieranych w powszechnych wyborach bezpośrednich z terytorium Federacji Bośni i Hercegowiny) oraz Serba (wybieranego w taki sam sposób z terenów Republiki Serbskiej). Pierwszych członków Prezydium wybrano na 2 lata, obecnie ich kadencja trwa 4 lata. Dopuszczalna jest jedna reelekcja poszczególnych osób. Członkowie Prezydium wybierają spośród siebie przewodniczącego i zmieniają się w tej roli co 8 miesięcy.
Prezydium jest odpowiedzialne m.in. za:
Od listopada 2014 w skład Prezydium wchodzą:
Zgromadzenie Parlamentarne.
Zgromadzenie Parlamentarne ("Parlamentarna skupština") składa się z dwóch izb:
Obydwie izby wybierają za pomocą większości zwykłej jednego Serba, Boszniaka i Chorwata spośród swoich członków, którzy to rotacyjnie obejmują stanowisko przewodniczącego i wiceprzewodniczącego izby. Uchwalenie jakichkolwiek aktów prawnych przez parlament wymagają zgody obu izb. Tak więc system w Bośni i Hercegowinie można nazwać bikameralizmem symetrycznym.
Wszelkie decyzje w obu izbach podejmowane są za pomocą większości głosów. Na większość składać się musi jednak przynajmniej 1/3 głosów delegatów wybranych na terytorium każdej z federacji. W przypadku uzyskania większości ogólnej, bez większości cząstkowych następuje drugie głosowanie (natychmiast po pierwszym głosowaniu bądź po zebraniu się członków Komisji, w skład której wchodzą przedstawiciele każdej z grup etnicznych), w którym oprócz zwykłej większości wystarczający jest sprzeciw nie więcej niż 2/3 delegatów pochodzących z każdej ze składowych Bośni i Hercegowiny, aby przyjąć dany punkt obrad. Pierwsze głosowanie w Izbie Reprezentantów wymaga więc zgody 10 posłów z Federacji BiH oraz 5 z Republiki Serbskiej, a drugie sprzeciwu nie większego niż 18 posłów Federacji BiH oraz 9 Republiki Serbskiej. Analogicznie w Izbie Narodów, pierwsze głosowanie wymaga zgody 4 przedstawicieli Federacji BiH oraz 2 Republiki Serbskiej, natomiast drugie sprzeciwu nie większego niż 6 przedstawicieli Federacji BiH i 3 Republiki Serbskiej.
Jeżeli decyzja zostanie uznana za niszczącą dla życiowych interesów Boszniaków, Chorwatów lub Serbów poprzez zagłosowanie za uznaniem jej za taką przez większość członków parlamentów którejś z tych narodowości, to jest ona wówczas obiektem prac Komisji Wspólnej w skład której wchodzi po trzech przedstawicieli każdej z narodowości. Jeżeli prace Komisji w ciągu 5 dni nie przyniosą efektów, wówczas akt prawny zostaje rozpatrzony przez Sąd Konstytucyjny.
Izba Narodów może zostać rozwiązana przez Prezydium, albo przez samą siebie, na mocy uchwały wspartej większością przynajmniej dwóch z trzech narodowości w izbie.
Główne zadania Zgromadzenia Parlamentarnego:
Rada Ministrów.
Prezydium nominuje Prezesa Rady Ministrów, który obejmuje urząd Premiera Bośni i Hercegowiny po zaaprobowaniu jego rządu przez Izbę Reprezentantów. Premier ma obowiązek wyznaczenia ministra spraw zagranicznych i ministra handlu zagranicznego oraz pozostałych ministrów, po udzieleniu im poparcia przez Izbę Reprezentantów. Spośród 10 członków rządu (9 ministrów z premierem) maksymalnie 6 może pochodzić z Federacji BiH, a dwaj wicepremierzy muszą należeć do innych grup etnicznych niż premier. Rada Ministrów ma obowiązek rezygnacji w przypadku udzielenia jej wotum nieufności przez Zgromadzenie Parlamentarne.
Obecnie w skład Rady Ministrów wchodzi Premier Zoran Tegeltija oraz ministrowie: Spraw Zagranicznych, Skarbu i Finansów, Bezpieczeństwa, Sprawiedliwości, Handlu Zagranicznego i Relacji Gospodarczych, Komunikacji i Transportu, Praw Człowieka i Uchodźców, Spraw Wewnętrznych oraz Obrony. 
Sąd Konstytucyjny.
Organ ten składa się z 9 członków. 4 pochodzi z nominacji Izby Reprezentantów Federacji, a dwóch desygnuje Zgromadzenie Republiki Serbskiej. Pozostałych 3 sędziów nominuje prezes Europejskiego Trybunału Praw Człowieka w porozumieniu z prezydencją. Kadencja członków Sądu wynosi 5 lat.
Sąd Konstytucyjny stoi na straży konstytucji, rozstrzyga spory pomiędzy podmiotami federacji, jest organem odwoławczym od decyzji sądów wszelkiego typu, bada zgodność ustaw i aktów prawnych niższego rzędu z konstytucją, Europejską Konwencją Praw Człowieka i Podstawowych Wolności oraz z protokołami do niej.
Decyzje Sądu są ostateczne (nie ma instytucji odwoławczej) i nieodwołalne (niemożliwa jest rewizja wyroku).
Władzę sądowniczą uzupełnia Sąd Bośni i Hercegowiny (boś., chor. "Sud Bosne i Hercegovine", serb. "Суд Босне и Херцеговине") z trzema wydziałami – Administracyjnym, Apelacyjnym i Kryminalnym. Na szczeblu federacyjnym funkcjonują ponadto Sądy Najwyższe, a także sądy na poziomie kantonów i gmin.
Władza na szczeblu federacyjnym i kantonalnym.
Federacja Bośni i Hercegowiny.
Federację Bośni i Hercegowiny reprezentuje Prezydent ("Predsjednik Federacije Bosne i Hercegovine"), którego wraz z dwoma wiceprezydentami (przedstawiciele dwóch pozostałych grup etnicznych) zatwierdzają większością głosów obie izby Parlamentu Federacji ("Parlament Federacije Bosne i Hercegovine"). 
W jego skład wchodzą: 
Władza wykonawcza w Federacji należy do Rządu ("Vlada Federacije Bosne i Hercegovine") z Premierem i 16 ministrami (8 Boszniaków, 5 Chorwatów i 3 Serbów), którego nominuje Prezydent i zatwierdza Izba Reprezentantów. 
Ponadto, na czele każdego z 10 kantonów wchodzących w skład Federacji Bośni i Hercegowiny stoi premier wraz z rządem, a władzę ustawodawczą reprezentuje Zgromadzenie ("Skupština Kantona/Skupština Županije"), którego liczba przedstawicieli odpowiada wielkości kantonu pod względem zaludnienia:
Republika Serbska.
Na terenie Republiki Serbskiej podczas powszechnych wyborów wybierany jest Prezydent Republiki ("Predsednik Republike Srpske") oraz dwaj wiceprezydenci - Boszniak i Chorwat, którzy uzyskali najwięcej głosów. 
Władza ustawodawcza należy do jednoizbowego parlamentu – Zgromadzenia Narodowego Republiki Serbskiej ("Narodna skupština Republike Srpske"), w którym zasiada 83 posłów, natomiast władza wykonawcza – do Rządu ("Vlada Republike Srpske") z Premierem, wicepremierami reprezentującymi pozostałe grupy etniczne i 16 ministrami. Nominuje ich Prezydent Republiki, a zatwierdza Zgromadzenie Narodowe. Funkcję doradczą pełni Senat ("Senat Republike Srpske") z 55 członkami desygnowanymi przez Prezydenta.
System partyjny.
W Bośni i Hercegowinie system partyjny jest mocno sfragmentaryzowany, z powodu wieloetniczności, tak naprawdę żadna partia polityczna nie ma szans na samodzielne objęcie władzy, musi więc tworzyć koalicje innymi ugrupowaniami. Każda z głównych narodowości zamieszkujących państwo ma jednak swoją główną partie polityczną, która cieszy się poparciem większości obywateli danej narodowości.
Partie wieloetniczne:
Partie Boszniaków:
Partie Serbów:
Partie Chorwatów:
Wysoki Przedstawiciel ONZ dla Bośni i Hercegowiny.
Biuro Wysokiego Przedstawiciela w Bośni i Hercegowinie ("OHR, Office of the High Representative in Bosnia and Herzegovina") zostało utworzone w 1995, zaraz po zawarciu porozumienia w Dayton. Jego głównym celem jest nadzorowanie i kontrola implementacji cywilnych ustaleń z Dayton. Wysoki Przedstawiciel i Biuro Wysokiego Przedstawiciela reprezentują społeczność międzynarodową oraz ONZ. Wysoki Przedstawiciel ONZ może korzystać z tzw. "uprawnień bońskich", które w 1997 roku dodano do zapisów porozumienia z Dayton. Dzięki nim ma on uprawnienia do odwoływania ze stanowisk polityków z obydwu części federacji, których postawa mogłaby utrudniać wdrażanie w kraju procesu pokojowego. Wysoki Przedstawiciel jest jednocześnie Specjalnym Przedstawicielem Unii Europejskiej. 27 lutego 2007 mandat Wysokiego Przedstawiciela przedłużono o rok, do 30 czerwca 2008. W lutym 2008 roku postanowiono, że mandat zostanie przedłużony na czas nieokreślony. Obecnie tę funkcję pełni Valentin Inzko.

</doc>
<doc id="443415" url="https://pl.wikipedia.org/wiki?curid=443415" title="Uliszki">
Uliszki

Uliszki (do 1945 niem. "Steinkrausfeld") – osada wsi Dobrzyca w Polsce, położona w województwie zachodniopomorskim, w powiecie koszalińskim, w gminie Będzino.
W latach 1975–1998 osada położona była w województwie koszalińskim.

</doc>
<doc id="443416" url="https://pl.wikipedia.org/wiki?curid=443416" title="Sankt Georgen">
Sankt Georgen



</doc>
<doc id="443418" url="https://pl.wikipedia.org/wiki?curid=443418" title="St. Georgen">
St. Georgen



</doc>
<doc id="443428" url="https://pl.wikipedia.org/wiki?curid=443428" title="Yass">
Yass

Yass (jass) – często definiowany jako osobny styl w muzyce, nie jest nowym gatunkiem w dosłownym sensie, a raczej swoistym konglomeratem różnych stylów, łączącym elementy współczesnej muzyki improwizowanej, jazzu, punk rocka i folku.
Opis.
Termin ten powstał na początku lat 90. na oznaczenie nowego nurtu w polskiej muzyce, który powstawał wówczas w Trójmieście i Bydgoszczy. Autorami byli: trójmiejski kontrabasista i gitarzysta Tymon Tymański, Jerzy Mazzoll – klarnecista i Tomasz Gwinciński – gitarzysta, którzy chcieli podkreślić oryginalność proponowanej przez siebie i innych muzyków yassowych twórczości, a jednocześnie zdystansować się od polskiej sceny jazzowej, bardzo wówczas krytycznej wobec dokonań yassowców. W Bydgoszczy głównym ośrodkiem sceny yassowej jest klub Mózg.
Za pierwszy album yassowy uznaje się wydane w 1992 roku "Tańce bydgoskie" grupy Trytony Tomka Gwincińskiego.
Po okresie bardzo szerokiej działalności w latach dziewięćdziesiątych, kiedy ukazały się dziesiątki płyt kojarzonych z yassową sceną (między innymi zespołów Miłość, Trytony, Łoskot czy Mazzoll &amp; Arhythmic Perfection) ruch yassowy stracił swoją intensywność, a muzycy z nim związani poświęcili się karierom solowym.
Charakterystyczną cechą sceny yassowej była duża liczba zakładanych "ad hoc" zespołów i projektów (o częstokroć dziwnych nazwach), które często występowały pod konkretną nazwą zaledwie na kilku koncertach.

</doc>
<doc id="443429" url="https://pl.wikipedia.org/wiki?curid=443429" title="Kazimierz Pomorski">
Kazimierz Pomorski

Kazimierz Pomorski (do 1945 niem. "Kasimirsburg") – osada wsi Łekno w Polsce, położona w województwie zachodniopomorskim, w powiecie koszalińskim, w gminie Będzino, nad strugą Strzeżenicą.
W latach 1975–1998 Kazimierz Pomorski położony był w województwie koszalińskim.
Historia.
Dawna rezydencja myśliwska księcia Kaźka słupskiego, w 1544 zmarł tu biskup Erazm von Manteuffel. W końcu XVIII wieku powstał tu majątek ziemski, który po 1945 został upaństwowiony i przekształcony w Państwowe Gospodarstwo Rolne.
Komunikacja.
W Kazimierzu Pomorskim znajduje się przystanek kolejowy o tej samej nazwie.

</doc>
<doc id="443432" url="https://pl.wikipedia.org/wiki?curid=443432" title="Jass">
Jass



</doc>
<doc id="443434" url="https://pl.wikipedia.org/wiki?curid=443434" title="Śląsk Zielony">
Śląsk Zielony

Śląsk Zielony – określenie stworzone w międzywojennej Polsce, tworzące podział ówczesnych ziem śląskich w Polsce (województwo śląskie) na trzy części: („Śląsk Czarny”, „Śląsk Biały” i „Śląsk Zielony”).
Autorami trójkolorowego podziału województwa śląskiego był Gustaw Morcinek, pisarz ludowy, oraz Stanisław Berezowski. Podział został użyty przez nich w wydanej w 1933 roku monografii województwa śląskiego pt. „Śląsk”. Od 1945 roku, kiedy Polska otrzymała po konferencji poczdamskiej zachodnie tereny Górnego Śląska oraz Dolny Śląsk, sztuczny, trójkolorowy podział z okresu dwudziestolecia międzywojennego przestał być stosowany.
Śląskiem Zielonym określił Morcinek południowe obszary ówczesnego województwa, a określenie to nawiązywało do licznych tu terenów zielonych, w tym rozległych lasów. Do Zielonego Śląska zaliczyli oni Śląsk Cieszyński oraz położony bardziej na północ powiat pszczyński, porośnięty lasami Puszczy Pszczyńskiej. Miasta: Bielsko (dziś lewobrzeżna połowa miasta Bielsko-Biała), Cieszyn, Pszczyna, Tychy (wtedy wieś), Skoczów, Wisła (wtedy wieś) i Ustroń (wtedy wieś).

</doc>
<doc id="443436" url="https://pl.wikipedia.org/wiki?curid=443436" title="Anton Praetorius">
Anton Praetorius

Anton Praetorius (ur. 1560 w Lippstadt, zm. 6 grudnia 1613 w Laudenbach) – niemiecki pastor i teolog kalwiński, pisarz. Był przeciwnikiem procesów o czary i stosowania tortur, a także rzecznikiem demokratyzacji ustroju państwa.
Napisał pierwsze w historii dzieło przeciwko procesom o czary i torturze: "„Dokładne sprawozdanie o czarodziejstwie i czarodziejach”" (1598), wyprzedziło ono o 37 lat inne książki o tej tematyce.
Życiorys.
Zmiana wyznania.
Urodził się w rodzinie luterańskiej. Jego prawdziwe nazwisko brzmiało „Schulze” ("sołtys"); w łacińskim tłumaczeniu: „Praetorius”. W wieku 13 lat był świadkiem torturowania i spalenia czarownic, co wywołało w nim głęboki szok psychiczny. Ożenił się w 1584, pracował jako nauczyciel w szkole łacińskiej w Kamen, gdzie wybrano go w 1586 rektorem. W następnym roku został pastorem w Wormacji. Od 1588 przeszedł na kalwinizm, który bardziej odpowiadał jego radykalnej wizji zaangażowanego chrześcijaństwa.
Teolog i propagator kalwinizmu.
Został pierwszym kalwińskim duchownym w Dittelsheim, następnie w Offenbach am Main, pisał dzieła propagujące kalwinizm (np. "„De Pii Magistratus Officio”"). W roku 1596 został kaznodzieją na dworze książęcym w Birstein koło Frankfurtu nad Menem, jednak spotykał się z coraz większym oporem ze strony luteranów.
Jednocześnie tworzył dzieła teologiczne, służące umacnianiu kalwinizmu (np. "„Katechizm”"); w 1602 jego książka "„De Sacrosanctis Sacramentis”", przeciwko transsubstancjacji wywołała masowe protesty ze strony luteranów i katolików; był nawet na krótko uwięziony. Bronił także doktryny o „podwójnej predestynacji”.
Przeciwnik procesów o czary i tortur.
W Birstein, jako członek składu sędziowskiego, zaangażował się po raz pierwszy w 1597 w proces o czary, podczas którego bronił rzekomych 4 czarownic, udowadniając, że czary są tylko mitem, a oskarżone kobiety są niewinne. Udało mu się doprowadzić do uniewinnienia oskarżonych.
Podczas tego procesu zrozumiał, że jego misją jest obalenie szkodliwych przesądów, dotyczących czarownic. W tej działalności poparli go także inni pastorzy, m.in. Johannes Cisnerus i Johannes Adam; udowadniali oni, że podczas śledztwa torturami wymusza się od niewinnych ludzi fałszywe przyznanie się do czarnoksięstwa.
Praetorius domagał się weryfikacji poglądów Jana Kalwina i Marcina Lutra, dotyczących rzekomej szkodliwości czarownic, wskazując, iż są one bezpodstawne i sprzeczne z „wszechmocą Boga”. Jego zdaniem Bóg sam ukarał by czarownice, gdyby naprawdę istniały, niepotrzebne by były wyroki sądów. Podkreślał, że wiara w istnienie czarów jest jednocześnie wiarą w moc szatana, zrównywaną w ten sposób z potęgą Boga (co stanowi herezję). Wskazywał, iż „łaska boża” mocniejsza jest niż jakiekolwiek domniemane „podstępy diabelskie”.
Jako kaznodzieja wygłaszał płomienne kazania przeciwko stosowaniu tortur. Jego zaangażowanie dla tej sprawy spowodowało, iż zwolniono go ze stanowiska pastora i musiał przenieść się do Laudenbach, gdzie rozpoczął pisanie dzieł przeciwko procesom o czary i torturom: jego najbardziej znaczące dzieło: "„Dokładne sprawozdanie o czarodziejstwie i czarodziejach”" (1598) (opublikowane pod pseudonimem), wyprzedziło o 37 lat inne podobne książki (np. Johann Matthäus Meyfart "„Christliche Erinnerung, An Gewaltige Regenten, und Gewissenhaffte Praedicanten...”", Friedrich Spee "„Cautio criminalis”"). W 1602 i 1613 ukazały się kolejne wznowienia tego dzieła Praetoriusa, tym razem pod jego prawdziwym nazwiskiem. Stracił wszystkich bliskich: umarły jego 3 kolejne żony i 11 jego dzieci. Tylko jeden syn Johannes dożył do wieku 28 lat.
Opowiadał się za całkowitym zakazem tortur, jako sprzecznych z naukami chrześcijaństwa i bezsensownych, bo prowadzących do fałszywych wyznań winy.
Rzecznik demokratyzacji państwa.
Krytykował ówczesny ustrój państwowy jako tyranię, sprzeczną z „prawem bożym”. Nawoływał, aby rządzący kierowali się naukami Biblii i miłosierdziem, szczególnie w przypadku wymiaru sprawiedliwości. Zarzucał prawnikom brak etyki i groził im „karą bożą”. Jego zdaniem wyrok powinien się opierać na zeznaniach co najmniej 2-3 świadków. Sprzeciwiał się nadużywaniu przez władze kary śmierci, uważał, że należy ją stosować tylko w nielicznych, ściśle określonych przypadkach, np. trucicieli.

</doc>
<doc id="443437" url="https://pl.wikipedia.org/wiki?curid=443437" title="Hrabstwo Madison (Nowy Jork)">
Hrabstwo Madison (Nowy Jork)

Madison – hrabstwo w stanie Nowy Jork w USA. .
W 2000 r. liczba mieszkańców wynosiła 69 441 osób. Hrabstwo zostało nazwane na cześć czwartego prezydenta USA Jamesa Madisona. Siedzibą urzędu jest Wampsville.
Hrabstwo Madison jest częścią Metropolii Syracuse.
Co roku w czerwcu w Syracuse Polski Stypendialny Fundusz organizuje na Clinton Square największy w płn.-wsch. części USA "Polski Festiwal", ze średnią frekwencją ponad 25 000.

</doc>
<doc id="443438" url="https://pl.wikipedia.org/wiki?curid=443438" title="Wspinaczka piaskowcowa">
Wspinaczka piaskowcowa

Wspinaczka piaskowcowa jest rodzajem wspinaczki skalnej uprawianej w piaskowcu i w związku z niewielką odpornością mechaniczną tego rodzaju skały oraz uwarunkowaniami historycznymi posługująca się dość specyficznym zestawem reguł i zasad.
Zasady.
Wspinając się w piaskowcu nie używa się magnezji, ani metalowego sprzętu do asekuracji własnej (np. kostek), z uwagi na możliwość uszkodzenia skały oraz tradycję. Asekurację prowadzi się ze specjalnych pętli zakończonych odpowiednimi węzłami oraz ze stałych punktów asekuracyjnych (odpowiednio wydłużonych i wzmocnionych ringów nazywanych "ringami piaskowcowymi"). W większości rejonów, w których obowiązuje etyka piaskowcowa, zabroniona jest wspinaczka na wędkę, a także instalowanie stałych punktów asekuracyjnych ze zjazdu: oznacza to, że zarówno wiercenie otworów jak i osadzanie ringów należy przeprowadzać podczas wspinaczki z asekuracją dolną.

</doc>
<doc id="443441" url="https://pl.wikipedia.org/wiki?curid=443441" title="St. Georgen im Schwarzwald">
St. Georgen im Schwarzwald

St. Georgen im Schwarzwald, Sankt Georgen im Schwarzwald − miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar.
Czwarte co do wielkości miasto w powiecie. W liczącym nieco ponad 13 tysięcy mieszkańców, ok. 44% to protestanci, 34% to katolicy. Ok. 11% mieszkańców nie posiada obywatelstwa niemieckiego, w tym Włosi ok. 560, następnie imigranci z terenów byłej Jugosławii ok. 470, w dalszej kolejności Turcy ok. 190 i Hiszpanie ponad 60. W mieście znajduje się stacja kolejowa Sankt Georgen.

</doc>
<doc id="443455" url="https://pl.wikipedia.org/wiki?curid=443455" title="Miłogoszcz (powiat koszaliński)">
Miłogoszcz (powiat koszaliński)

Miłogoszcz (do 1945 niem. "Hohenfelde") – wieś w Polsce położona w województwie zachodniopomorskim, w powiecie koszalińskim, w gminie Będzino.
W latach 1954–1968 wieś należała i była siedzibą władz gromady Miłogoszcz, po jej zniesieniu w gromadzie Dobrzyca. W latach 1975–1998 miejscowość położona była w województwie koszalińskim.
Zabytki.
W miejscowości znajduje się stacja kolejowa Miłogoszcz.

</doc>
<doc id="443456" url="https://pl.wikipedia.org/wiki?curid=443456" title="Bachata">
Bachata

Bachata – rodzaj muzyki i tańca, który powstał i pierwotnie ewoluował w wiejskich i rolniczych terenach Dominikany. Tematyka piosenek jest przede wszystkim romantyczna i uczuciowa; najczęściej spotykane są utwory mówiące o smutku i złamanym sercu. Na początku dla określenia nowego gatunku używano terminu "amargue", czyli „gorzka muzyka”, dopóki nie pojawiła się na scenie właśnie "bachata" – nazwa raczej dwuznacznego pochodzenia (ale dosyć neutralna nastrojowo). Często jest porównywana do bluesa.
Wstęp.
Bachata została wymyślona przez służących, którzy śpiewali piosenki do tej muzyki na koniec dnia, po pracy. Tworzyli muzykę na nietypowych instrumentach – przedmiotach łatwo dostępnych, niekoniecznie instrumentach muzycznych. W niektórych częściach Dominikany słowa "bachata" używa się na określenie śmieci, ale jednak większość ludzi twierdzi, że oznacza przede wszystkim zabawę, imprezę. Niektórzy twierdzą, że termin wywodzi się z włoskiego "ballata", używanego na określenie muzyki popularnej kilka stuleci wstecz na Półwyspie Apenińskim. Bachata nie rozpoczynała swojej kariery jako taniec uwielbiany na salonach i mocno popularny, jak to ma miejsce w dzisiejszych czasach.
Historia.
Gdy popularne stacje radiowe rozpoczęły nadawanie muzyki w stylach merengue i salsa, muzycy uprawiający bachatę i ich promotorzy wyczuli dobry moment na promocję i szerszą dystrybucję nagrań. Jak większość muzyki latynoamerykańskiej, bachata pozostaje przede wszystkim domeną mężczyzn. Jednymi z najważniejszych pierwszych "bachateros" są José Manuel Calderón, Eladio Romero Santos, Edilio Paredes, Luis Segura, Ramon Cordero i Rafael Encarnación.
Dzisiejsza "bachata" oddaliła się nieco od tej pierwotnej, używa gitary elektrycznej oraz ma styl bardziej rytmiczny oraz rutynowy niż w początkach istnienia. Jednakże między innymi w tym należy upatrywać obecnego powodzenia tej muzyki.
Niektórzy wiążą muzyka Juana Luisa Guerrę, który otrzymał nagrodę Grammy w roku 1992 za album "Bachata Rosa", z osiągnięciem przez gatunek międzynarodowego rozgłosu i popularności. Są jednak tacy, którzy sprzeczają się o to, czy faktycznie miał on jakikolwiek wpływ na rozwój bachaty na świecie i mimo że "bachata" jest w tytule albumu to jednak nie ma na niej właściwie żadnego kawałka, który mieściłby się w ramach typowej "bachaty".
 dominikański zespół Aventura jest prawdopodobnie najbardziej znaną grupą grającą muzykę w stylu "bachata" z piosenką „"Obsesión"”, która w 2006 roku bardzo długo utrzymywała się w czołówkach list przebojów tak samo w krajach latynoskich jak i w USA czy krajach tak dalekich jak Włochy, Szwecja a nawet Polska. Jednakże w czasie gdy Aventura zdobyli rozgłos międzynarodowy, dla publiczności na Dominikanie najpopularniejszymi i najchętniej słuchanymi bachateros dzisiejszych czasów są Antony Santos &amp; Luis Vargas. Inni artyści, których warto zanotować w tym kontekście to , Raulin Rodriguez, Zacarias Ferreira, Frank Reyes, Monchy y Alexandra, Kat De Luna, Domenic Marte, Xtreme, Andy Andy, Elvis Martinez, Leonardo Paniagua, Los Toros Band, Joe Veras, El Vinny (Tu Melón) oraz Aventura.
Taniec.
Istnieją 3 podstawowe style bachaty: dominicana, moderna oraz sensual.
Dominicana.
Jest to oryginalny styl powstały na Dominikanie. Wykazuje pewne podobieństwa do innych tańców latynoskich, zwłaszcza do cha-cha. Piosenki tworzone w tym stylu są relatywnie najszybsze. Choreografie charakteryzują się skomplikowaną pracą stóp, z dużą liczbą półkroków.
Taniec rozliczany jest na 4. Krok podstawowy zwany "box step" jest dosyć prosto skonstruowany. Następujące po sobie kroki powodują przemieszczanie się na boki oraz do przodu i do tyłu. Schemat kroku podstawowego można opisać następująco: rozpoczynając od prawej stopy robimy "chasse" w prawo, czyli krok do boku prawą nogą → lewą nogą robimy krok łącząc ją z prawą → znów krok do boku prawą nogą, na liczenie 1 – 2 – 3. Na 4 robimy "tap" lewą nogą w miejscu, czyli unosimy i delikatnie w rytmie uderzamy palcami lewej stopy w podłoże, jednocześnie wykonując ruch biodrem w lewo. Następnie robimy to samo w przeciwnym kierunku. Tańcząc w parze, kobieta i mężczyzna robią kroki w zgodnym kierunku. Charakter tańca osiągamy przez odpowiednie ruchy bioder i reszty ciała. Bachatę można (a wręcz dobrze jest – jednak to zależy od tego, kto jest partnerem) tańczyć bardzo blisko, prawie złączonymi tułowiami oraz z prawą nogą wsuniętą nawet do połowy uda pomiędzy nogi partnera.
Moderna.
Jest to styl powstały z radykalnego uproszczenia dominicany. Piosenki w tym stylu są znacznie wolniejsze. Zdarzają się wstawki gitarowe przypominające styl dominicana. Ze względu na prostotę jest to najbardziej popularny styl i jest on najczęściej nauczany.
Zamiast charakterystycznego dla dominicany kroku "box step" krokiem podstawowym są trzy kroki w lewo z "tap" na 4, a następnie 3 kroki w prawo, znów zakończone "tap". Ze względu na wolniejsze tempo możliwe jest także wykonywanie większej liczby obrotów.
Sensual.
Wbrew powszechnemu przekonaniu, w bachacie sensual dominuje pozycja otwarta, jedynie niewielka liczba technik wymaga pozycji zamkniętej oraz kontaktu biodrami, kontakt klatkami piersiowymi jest zbędny. Prowadzenie następuje poprzez ruch ciała, dłonie odgrywają niewielką rolę. Ruch bioder jest eksponowany mniej, niż w bachacie (dominikańskiej). Cecha charakterystyczna tego stylu to występowanie „falek” ciała. Tempo jest zróżnicowane, zależne od muzyki. Jest to styl najbardziej zmysłowy i mogący sprawiać wrażenie erotycznego, co jednak nie ma nic wspólnego z rzeczywistością.

</doc>
<doc id="443458" url="https://pl.wikipedia.org/wiki?curid=443458" title="Dania na Zimowych Igrzyskach Olimpijskich 2006">
Dania na Zimowych Igrzyskach Olimpijskich 2006

Danię na Zimowych Igrzyskach Olimpijskich 2006 reprezentowało 5 zawodniczek, startujących w curlingu, które zdobyły brązowy medal na Mistrzostwach Europy w 2005.

</doc>
<doc id="443466" url="https://pl.wikipedia.org/wiki?curid=443466" title="ATLS">
ATLS



</doc>
<doc id="443469" url="https://pl.wikipedia.org/wiki?curid=443469" title="Hormon melanoforowy">
Hormon melanoforowy



</doc>
<doc id="443471" url="https://pl.wikipedia.org/wiki?curid=443471" title="Zagłębie Ostrawsko-Karwińskie">
Zagłębie Ostrawsko-Karwińskie

Zagłębie Ostrawsko-Karwińskie (też: Ostrawsko-Karwińskie Zagłębie Węglowe, ) – czeskie zagłębie węglowe, jednolity obszar geologiczno-geograficzny w północno-wschodniej części kraju morawsko-śląskiego, przy granicy z Polską, w Kotlinie Ostrawskiej, zawierający największe w kraju zasoby węgla kamiennego i jego najintensywniejszą eksploatację. Stanowi południową część Górnośląskiego Zagłębia Węglowego. Geologicznie dzieli się na część ostrawską i karwińską. Ostatnie kopalnie w części ostrawskiej zostały zamknięte w połowie lat 90. XX wieku i obecnie jedynym producentem węgla już tylko w części karwińskiej jest spółka OKD.
Trzy czwarte Zagłębia Ostrawsko-Karwińskiego położone jest w historycznych granicach Śląska Cieszyńskiego. W szerszym wymiarze przemysłowym z Zagłębiem pokrywa się Ostrawsko-Karwiński Okręg Przemysłowy (), który rozwinął się dynamicznie w drugiej połowie XIX wieku stając się jednym z największych i najważniejszych centrów produkcyjnych na terenie Austro-Węgier. Po upadku tego państwa był przedmiotem czechosłowacko-polskiego sporu granicznego, po czym region został prawie w całości przyznany Czechosłowacji. Najważniejsze ośrodki: Ostrawa, Karwina, Hawierzów, Orłowa, Bogumin. Uzupełniają go mikro-okręgi przemysłowe frydecko-mistecki i trzyniecki.
Geologia.
Węglonośne warstwy pochodzą z karbonu, osiągają miąższość do 1000 m, a w granicach Śląska Cieszyńskiego do 880 m. Do eksploatacji dostępnych jest 55 złóż węgla kamiennego. W części karwińskiej znajduje się około 70 pokładów o grubości 57 m, które można podzielić na warstwy siodłowe (10 pokładów o grubości 22,5 m), suskie (26 pokładów, 30 m) i dąbrowskie (10 pokładów, 9,5 m).
Historia.
Proces industrializacji rozpoczął się tu później niż na pruskim Górnym Śląsku. Jeszcze na początku XIX wieku był to obszar bardzo rolniczy ze słabo rozwiniętym przemysłem. Musiały zaistnieć pewne warunki do jej pozytywnego rozwoju. Wczesna faza nowoczesnej industrializacji oparta była na miejscowych surowcach. Już w latach 50. XVIII wieku odkryto powierzchniowe pokłady węgla (np. w 1757 w Polskiej Ostrawie i w 1776 w Karwinie) ale popyt na niego był minimalny i jego znaczenie marginalne (na początku XIX wieku liczbę górników szacuje się na od 150 do 170). W położonych na południe od Zagłębia hutach Komory Cieszyńskiej w Baszce i w Ustroniu beskidzką rudę żelaza przetwarzano jeszcze z wykorzystaniem węgla drzewnego.
W 1828 otwarto najnowocześniejszy w kontynentalnej Europie zakład hutniczy, położoną na morawskim brzegu Ostrawicy Hutę im. Rudolfa w Witkowicach, co znacznie zwiększyło zapotrzebowanie na węgiel, a możliwości eksportu znacznie zwiększyła doprowadzona w 1847 do Morawskiej Ostrawy i Bogumina Kolej Północna Cesarza Ferdynanda. W połowie XIX wieku w Zagłębiu funkcjonowało już 319 sztolni kopalnianych, a liczba górników wzrosła z około 1000 na początku lat 40. do 2500 w 1850.
Z pozostałych gałęzi przemysłu rozwijał się tu głównie przemysł spożywczy, finansowanego miejscowym kapitałem wielkoobszarniczym, oprócz Komory, m.in. należące do hr. Larischa cukrownia w Suchej Górnej (150 robotników) i nowoczesny młyn parowy w Pietwałdzie. Potrzeby pracownicze były początkowo zaspokajane rozpoczętą w regionie od końca XVIII wieku eksplozją demograficzną (w latach 1830-1846 przyrost naturalny wynosił około 10 promili), później musiał być zaspokajany imigracją, z innych regionów Śląska i Moraw, ale przede wszystkim z Galicji. Rozwijała się sieć kolejowa. W 1848 Kolej Wilhelma z Berlina dotarła do Bogumina, którego znaczenie wzrosło jeszcze bardziej, gdy przedłużona Kolej Północna połączona została w 1856 z Koleją Warszawską, a w 1869 otwarto Kolej Koszycko-Bogumińską. Kapitał inwestycyjny pochodził głównie z Wiednia, Moraw i Galicji, ale też z Berlina i Londynu. Równocześnie rozwijały się mikro-okręgi przemysłowe frydecko-mistecki, trzyniecko-ustroński i bielsko-bialski i w 1900 roku już 49,2% mieszkańców Śląska Cieszyńskiego zatrudnionych było w sektorze przemysłowym. Przodującym sektorem industrializacji stał się jednak przemysł węglowy (w tym koksownie czy brykietownie), który przed wybuchem I wojny światowej zatrudniał na obszarze całego zagłębia ostrawsko-karwińskiego około 44 tysięcy górników, robotników i personelu techniczno-gospodarczego.
W tym czasie nastąpiło również ożywienie polityczno-kulturowe narodów słowiańskich, a na początku XX wieku przez region Zagłębia przeszła znacząca fala polsko-czeskiego konfliktu narodowościowego. Przejawiało się to sporami o język używany w kościele, szkole czy drastycznymi zmianami w odsetku deklaracji językowych w spisach austriackich z lat 1880 do 1910. W tym czasie czeskie wpływy kulturowe idąc wraz z rosnącym zainteresowaniem gospodarczym nasilały się na obszarze zamieszkałym tradycyjnie przez ludność etnicznie polską, sięgając na wschodzie np. Dąbrowy, gdzie w 1880 85,6% mieszkańców zadeklarowało używanie języka czeskiego. Z kolei polskie wpływy sięgnęły za sprawą imigracji z Galicji do położonych nawet za Morawską Ostrawą uprzemysłowionych gmin, takich jak Mariánské Hory, gdzie w 1900 językiem polskim posługiwało się około 20% mieszkańców. W 1910 liczba imigrantów z Galicji w powiecie frysztackim wynosiła 15 500, 13% populacji powiatu, a w powiecie frydeckim, w tym polsko-ostrawskim powiecie sądowym, około 20 000 (20%).
Strategiczne znaczenie Zagłębia wraz z prowadzącymi do niego liniami kolejowymi było jedną z głównych, aczkolwiek nieoficjalnie, przyczyn sporu granicznego pomiędzy Polską i Czechosłowacją o Śląsk Cieszyński po 1918 roku. Granica między tymi krajami na terenie dawnego austriackiego powiatu frysztackiego była przesuwana pięciokrotnie, najpierw na podstawie etnicznego rozgraniczenia według porozumienia lokalnych rad narodowych z 5 listopada 1918. Najtrwalsza okazała się granica wyznaczona na skutek decyzji Rady Ambasadorów z lipca 1920, która przyznała Czechosłowacji praktycznie cały jej obszar, stanowiąc odtąd jej główny okręg przemysłowy. Ponadto region Zagłębia pod kontrolą czechosłowacką powiększył się w 1920 po przejęciu od Niemiec tzw. kraiku hulczyńskiego z Pietrzkowicami, dziś dzielnicą Ostrawy.
W 1938 roku większość obszaru Zagłębia (stanowiąc część tzw. Zaolzia) została przyłączona do Rzeczypospolitej. We wrześniu 1939 Zagłębie zostało zajęte przez oddziały niemieckie i wraz z niemal całym Śląskiem Cieszyńskim wcielone do III Rzeszy. Podczas II wojny światowej silnie zniszczone przez naloty alianckie i bezpośrednie działania wojenne. Po 1945 wbrew sprzeciwowi Polski przywrócono granicę z 1920 a Zagłębie włączono ponownie do Czechosłowacji. Po wojnie powstawały dalsze kopalnie, w tym w latach 60. XX wieku położona dotąd najdalej na wschodzie kopalnia ČSM w Stonawie, później też dalej na wschodzie, polska kopalnia Węgla Kamiennego Morcinek w Kaczycach. Po podziale Czechosłowacji w 1993 roku Zagłębie znalazło się w granicach Czech.
Mniejszość polska w następnych dziesięcioleciach na terenie Zagłębia została w dużym stopniu zasymilowana. W zachodniej części praktycznie zanikła, choć pozostałością po niej są często spotykane nazwiska pochodzenia polskiego. W części wschodniej polska mniejszość zachowała się w okolicy Karwiny, dalej funkcjonuje także Polskie Gimnazjum imienia Juliusza Słowackiego w Orłowej. Pracę znajduje tu również obecnie wiele osób z Polski i Słowacji.

</doc>
<doc id="443474" url="https://pl.wikipedia.org/wiki?curid=443474" title="Warmątowice (woj. dolnośląskie)">
Warmątowice (woj. dolnośląskie)



</doc>
<doc id="443482" url="https://pl.wikipedia.org/wiki?curid=443482" title="Medaliści Letnich Igrzysk Olimpijskich 2004 w szermierce">
Medaliści Letnich Igrzysk Olimpijskich 2004 w szermierce



</doc>
<doc id="443483" url="https://pl.wikipedia.org/wiki?curid=443483" title="Zupa ogórkowa">
Zupa ogórkowa

Zupa ogórkowa – potrawa kuchni polskiej; zupa gotowana na wywarze mięsnym lub mięsno-warzywnym z dodatkiem startych na tarce ogórków kiszonych lub przecieru ogórkowego i ziemniaków. W Rosji często spożywany jest razsolnik, który jest rodzajem zupy ogórkowej.

</doc>
<doc id="443484" url="https://pl.wikipedia.org/wiki?curid=443484" title="EuroChallenge">
EuroChallenge

EuroChallenge – międzynarodowe, klubowe rozgrywki koszykarskie, utworzone z inicjatywy FIBA Europe wiosną 2003 pod nazwą Liga Europejska FIBA (ang. "FIBA Europe League") i regularnie prowadzone przez tę organizację od sezonu 2003/2004, przeznaczone dla drużyn zajmujących czołowe miejsca w europejskich ligach krajowych, które nie zostały zakwalifikowane do Euroligi, bądź Pucharu ULEB.
Pod obecną nazwą rozgrywki te prowadzone są od sezonu 2005/2006.
W 2015 roku FIBA Europa rozwiązała te rozgrywki, aby rozpocząć nowe pod nazwą FIBA Europe Cup, w ramach konkurencji dla Eurocup (II. najwyższej klubowej klasy rozgrywkowej w Europie).
Zwycięskie Składy.
2003/04 Uniks Kazań (Rosja):
Chris Anstey, Saulius Štombergas, Martin Müürsepp, Eurelijus Žukauskas, LaMarr Greer, Piotr Samojlenko, Valentin Kubrakov, Nikołaj Chriapa, Alexander Miloserdov, Aleksiej Zozulin, Wiktor Kiejru, Aleksiej Łobanow, Vladimir Shevel, Taras Osipov (Trener: Stanislav Eremin)
2004/05 Dynamo St. Petersburg (Rosja):
Kelly McCarty, Ed Cota, Ognjen Aškrabić, Jón Arnór Stefánsson, Uładzimir Wieramiejenka, Andriej Ivanov, Władimir Shevel, Denis Khloponin, Dawid Bluthenthal, Mate Milisa, Andriej Sepelev, Igor Krotenkov, Anatoli Goritskov, Dramir Zibirov (Trener: David Blatt)
2005/06 Joventut Badalona (Hiszpania):
Rudy Fernández, Elmer Bennett, Luboš Bartoň, Andrew Betts, Paco Vazquez, Alex Mumbrú, Robert Archibald, Jesse Young, Aloysius Anagonye, Marcelinho Huertas, Dmitry Flis, Andre Turner, Ricky Rubio, Pau Ribas, Henk Norel (Trener: Aíto García Reneses)
2006/07 Akasvayu Girona (Hiszpania):
Ariel McDonald, Bootsy Thornton, Gregor Fučka, Fernando San Emeterio, Dainius Šalenga, Marko Marinović, Germán Gabriel, Marc Gasol, Darryl Middleton, Dalibor Bagarić, Víctor Sada, Marko Kešelj (Trener: Svetislav Pešić)
2007/08 Barons LMT Riga (Łotwa):
Demetrius Alexander, Giedrius Gustas, Armands Šķēle, Dainius Adomaitis, Michał Hlebowicki, J.P. Batista, Raimonds Vaikulis, Mārtiņš Kravčenko, Kaspars Bērziņš, Artūrs Brūniņš, Rinalds Sirsniņš, Rūdolfs Rozītis (Trener: Kārlis Muižnieks)
2008/09 Virtus Bolonia (Włochy):
Sharrod Ford, Petteri Koponen, Brett Blizzard, Jamie Arnold, Alex Righetti, Earl Boykins, Guilherme Giovannoni, Roberto Chiacig, Keith Langford, Riccardo Malagoli, Dušan Vukčević, Reyshawn Terry, Federico Lestini, Dimitri Lauwers (Trener: Matteo Boniciolli)
2009/10 BG Göttingen (Niemcy):
Robert Kulawick, Christopher McNaughton, Tobias Welzel, Taylor Rochestie, John Little, Ben Jacobson, Chester Frazier, Michael Meeks, Jason Boone, Dwayne Anderson, Chris Oliver, Antoine Jordan (Trener: John Patrick)
2010/11 KK Krka (Słowenia):
Goran Ikonić, Matej Rojc, Simon Petrov, Edo Murić, Smiljan Pavič, Dušan Đorđević, Zoran Dragić, Chris Booker, Bojan Krivec, Dragiša Drobnjak, Jure Balažič (Trener: Aleksandar Džikić)
2011/12 Beşiktaş JK (Turcja):
Mehmet Yagmur, Baris Hersek, Kartal Ozmizrak, Zoran Erceg, Mehmet Ali Yatagan, Adem Oren, Serhat Cetin, Marcelus Kemp, Carlos Arroyo, David Hawkins, Erwin Dudley, Pops Mensah-Bonsu (Trener: Ergin Ataman)
2012/13 Krasnyje Krylja Samara (Rosja):
Omar Thomas, Dmitrij Kułagin, Viktor Zaryazhko, Lamayn Wilson, Jewgienij Wasiljew, Andre Smith, Chester Simmons, Anton Puszkow, Nikita Bałaszow, DeJuan Collins, Jewgienij Kolesnikow, Aaron Miles (Trener: Siergiej Bazariewicz)
2013-14 Pallacanestro Reggiana (Włochy):
Federico Mussini, Ariel Filloy, Angelo Gigli, Rimantas Kaukenas, Andrea Cinciarini, Ojars Silins, Riccardo Cervi, James White, Greg Brunner, Michele Antonutti, Matteo Frassineti, Giovanni Pini, Troy Bell 
2014-15 JSF Nanterre (Francja):
Jamal Shuler, Mykal Riley, Kyle Weems, T.J. Campbell, Mouhammadou Jaiteh, Jeremy Nzeulie, Joseph Gomis, Johan Passave-Ducteil, Laurence Ekperigin, William Mensah, Marc Judith 
Polskie zespoły w pucharze.
2003/04 – Polonia Warszawa, Anwil Włocławek
2004/05 – Anwil Włocławek
2005/06 – Śląsk Wrocław
2008/09 – Czarni Słupsk
2010/11 – Trefl Sopot
Rekordy indywidualne.
Asysty.
1. Damir Mršić (Dinamo Moskwa) 17 as. vs. ECM Nymburk (2003/04)
-'- Travis Conlan (Liège Basket) 17 asts @ KK Siauliai (2006/07)
3. Khalid El-Amin (Beşiktaş JK) 15 as. vs. Azowmasz Mariupol (2004/05)
4. Hakan Köseoğlu (Tuborg Pilsener İzmir) 14 as. vs. Bene Ha-Szaron (2004/05)
-'- Eric Micoud (JDA Dijon) 14 as. vs. Ionikos NF (2004/05)
-'- Avishai Gordon (Gelil Eljon Golan) 14 as. vs. BCM Gravelines (2005/06)
-'- Travis Conlan (Liège Basket) 14 as. vs. KK Siauliai (2006/07)
-'- Gregory Renfroe (VEF Ryga) 14 as. vs. KK FMP Belgrad (2009/10)
-'- Jared Jordan (Telekom Baskets Bonn) 14 as. @ Pınar Karşıyaka (2011/12)
Przechwyty.
1. Denis Mujagić (ECM Nymburk) 10 prz. @ SLUC Nancy (2003/04)
2. Joe Ira Clark (Uniks Kazań) 9 prz. @ Hapoel Gelil Eljon (2004/05)
3. Petr Samoylenko (Uniks Kazań) 8 prz. vs. Alita Alytus (2003/04)
-'- Alvin Young (Bene Ha-Szaron) 8 prz. vs. Dexia Mons-Hainaut (2004/05)
-'- Kelvin Gibbs (Hapoel Tel Awiw) 8 prz. vs. KK Lavovi 063 (2004/05)
-'- Adrian Pledger (Strauss Iscar Naharijja) 8 prz. vs. Ural Great Perm (2004/05)
-'- Rolando Howell (Energa Czarni Słupsk) 8 prz. vs. Uniks Kazań (2008/09)
-'- Curtis Millage (Chimik Jużne) 8 prz. vs. Maccabi Hajfa (2010/11)
-'- Franklin Robinson (Maccabi Hajfa) 8 prz. vs. Lukoil Academic (2010/11)
-'- Andre Harris (JDA Dijon) 8 prz. @ Gaz Metan Mediaș (2012/13)
-'- Jermaine Flowers (Joensuun Kataja) 8 prz. @ Asesoft Ploiești (2012/13)
Bloki.
1. Vincent Jones (Ural Great Perm) 8 bl. vs. GHP Bamberg (2003/04)
-'- Marcus Douthit (RBC Verviers-Pepinster) 8 bl. vs. Ural Great Perm (2004/05)
3. Hryhorij Chyżniak (GS Peristeri Athens) 7 bl. vs. Dexia Mons-Hainaut (2003/04) 
-'- Krzysztof Ławrynowicz (Ural Great Perm) 7 bl. vs. Strauss Iscar Naharijja (2003/04)
5. Vincent Jones (Ural Great Perm) 6 bl. vs. Skonto Ryga (2003/04)
-'- Donald Little (Dinamo Moskwa) 6 bl. vs. ECM Nymburk (2003/04)
-'- Eurelijus Žukauskas (Uniks Kazań) 6 bl. @ Alita Alytus (2003/04)
-'- Alexander Petrenko (Chimki Moskwa) 6 bl. @ Bene Ha-Szaron (2004/05)
-'- Denis Ershov (Chimki Moskwa) 6 bl. vs. SIG Basket Strasbourg (2004/05)
-'- Denis Ershov (Chimki Moskwa) 6 bl. @ Uniks Kazań (2004/05)
-'- Avis Wyatt (ABC Amsterdam) 6 bl. @ Energy Invest Rustavi (2007/08)
-'- Janar Talts (Tartu Rock) 6 bl. vs. Ural Great Perm (2007/08)
-'- Ken Johnson (Telekom Baskets Bonn) 6 bl. vs. Keravnos (2008/09)
-'- Joakim Kjellbom (BC Armia) 6 bl. vs. BG Göttingen (2011/12)

</doc>
<doc id="443490" url="https://pl.wikipedia.org/wiki?curid=443490" title="FIBA EuroCup Challenge">
FIBA EuroCup Challenge

FIBA EuroCup Challenge – międzynarodowe, klubowe rozgrywki koszykarskie, utworzone z inicjatywy FIBA Europe wiosną 2002 pod nazwą Puchar Europy FIBA (ang. "FIBA Europe Cup") i regularnie prowadzone przez tę organizację od sezonu 2002/03 do sezonu 2006/07, przeznaczone dla drużyn zajmujących czołowe miejsca w europejskich ligach krajowych, które nie zostały zakwalifikowane do Euroligi, Pucharu ULEB, bądź FIBA EuroCup.
Pod obecną nazwą rozgrywki te prowadzone były od sezonu 2005/06. Ostatni raz odbyły się w sezonie 2006/07.
Składy mistrzowskie.
FIBA Europe Champions Cup:
2002–03 Aris Saloniki (Grecja):
Willie Solomon, Ryan Stack, Ivan Grgat, Fiodor Licholitow, Prodromos Nikolaidis, Ioannis Lappas, Ioannis Gagaloudis, Dimitar Angelov, Miroslav Raičević, Dimitrios Charitopoulos, Nikos Orfanos, Kostas Kakaroudis, Dimitris Merachtsakis (Trener: Vangelis Alexandris)
FIBA Europe Cup:
2003–04 Mitteldeutscher BC (Niemcy):
Wendell Alexis, Manuchar Markoishvili, Paul Burke, Marijonas Petravičius, Misan Haldin, Sebastian Machowski, Stephen Arigbabu, Jonas Elvikis, Per Ringstrom, Chauncey Leslie, Peter Fehse, Paul Bayer, Michael Krikemans (Trener: Henrik Dettmann)
2004–05 CSU Asesoft Ploiesti (Rumunia):
Catalin Burlacu, Ivan Krasic, Nikola Bulatović, Vladimir Kuzmanović, Paul Helcioiu, Marko Rakočević, Rares Apostol, Antonio Alexe, Levente Szijarto, Predrag Materić, Nicolae Toader, Marko Peković, Adrian Blidaru, Saša Ocokoljić (Trener: Mladjen Jojic)
FIBA EuroCup Challenge:
2005–06 Ural Great Perm (Rosja):
Derrick Alston, Terrell Lyday, Wasilij Karasiow, Jurica Golemac, Jasmin Hukić, Andre Hutson, Andrei Trushkin, Jegor Wialcew, Vadim Panin, Jewgienij Kolesnikow, Aleksandr Dieduszkin, Arseni Kuchinsky, Vyacheslav Shushakov, Artem Kuzyakin (Trener: Sharon Drucker)
2006–07 CSK VVS Samara (Rosja):
Nikita Szabałkin, Omar Cook, Jorgos Diamandopulos, Kelvin Gibbs, Jewgienij Woronow, Pavel Agapov, Gennadi Zelenskiy, Yaroslav Strelkin, Oleg Baranov, Pavel Ulyanko, Taras Osipov, Anton Głazunow, Alexei Kiryanov, Valeri Likhodey (Trener: Walerij Tichonienko)

</doc>
<doc id="443492" url="https://pl.wikipedia.org/wiki?curid=443492" title="Abdullahi Yusuf Ahmed">
Abdullahi Yusuf Ahmed



</doc>
<doc id="443494" url="https://pl.wikipedia.org/wiki?curid=443494" title="David Belle">
David Belle

David Belle (ur. 29 kwietnia 1973 w Fécamp we Francji) – traceur, twórca parkouru.
Życiorys.
Zadebiutował na scenie w studiu Pygmalion. Zagrał w filmach, również telewizyjnych ("Les gens du voyage", "Femme Fatale" Briana De Palmy, "Engrenage", "Intervention divine" Eliego Sullimana), wideoklipach ("Limbo negro" Ménélika, "L’école du micro d’argent" grupy IAM) i zagranicznych reklamach.
Jego brat wysłał do EuropaCorp kasetę demo, która wywarła wrażenie na Lucu Bessonie. Dostał propozycję zagrania w filmie Bessona "Yamakasi - współcześni samurajowie", jednak stosunki między nim a osobami, które wtajemniczył w sztukę przemieszczania, nie układały się najlepiej. Besson, pozostający z nim w kontakcie, zapoznał go z Cyrilem Raffaellim, z którym Belle zagrał w filmach: "13 Dzielnica i 13 Dzielnica – Ultimatum".
David Belle założył grupę Parkour: Team PK DB.

</doc>
<doc id="443495" url="https://pl.wikipedia.org/wiki?curid=443495" title="Medaliści Letnich Igrzysk Olimpijskich 2004 w badmintonie">
Medaliści Letnich Igrzysk Olimpijskich 2004 w badmintonie



</doc>
<doc id="443498" url="https://pl.wikipedia.org/wiki?curid=443498" title="Mental Revolution">
Mental Revolution

Mental Revolution – druga płyta zespołu Indios Bravos, wydana w 2004, a wznowiona w 2006 roku poszerzona o drugą płytę.
Lista utworów.
Płyta 2 (reedycja).
AUDIO:
VIDEO:

</doc>
<doc id="443502" url="https://pl.wikipedia.org/wiki?curid=443502" title="Medaliści Letnich Igrzysk Olimpijskich 2004 w baseballu">
Medaliści Letnich Igrzysk Olimpijskich 2004 w baseballu



</doc>
<doc id="443504" url="https://pl.wikipedia.org/wiki?curid=443504" title="Medaliści Letnich Igrzysk Olimpijskich 2004 w gimnastyce">
Medaliści Letnich Igrzysk Olimpijskich 2004 w gimnastyce



</doc>
<doc id="443505" url="https://pl.wikipedia.org/wiki?curid=443505" title="Medaliści Letnich Igrzysk Olimpijskich 2004 w hokeju na trawie">
Medaliści Letnich Igrzysk Olimpijskich 2004 w hokeju na trawie



</doc>
<doc id="443506" url="https://pl.wikipedia.org/wiki?curid=443506" title="Medaliści Letnich Igrzysk Olimpijskich 2004 w jeździectwie">
Medaliści Letnich Igrzysk Olimpijskich 2004 w jeździectwie



</doc>
<doc id="443508" url="https://pl.wikipedia.org/wiki?curid=443508" title="Mizofobia">
Mizofobia

Mizofobia – fobia często nazywana "germofobią", "bakcylofobią" lub "bakteriofobią", polegająca na unikaniu zanieczyszczenia, zabrudzenia, czasami również zakażenia się, często towarzyszą jej natręctwa (np. kompulsywne mycie rąk). Pojęcie zostało wprowadzone w 1879 przez Williama A. Hammonda.

</doc>
<doc id="443509" url="https://pl.wikipedia.org/wiki?curid=443509" title="Medaliści Letnich Igrzysk Olimpijskich 2004 w judo">
Medaliści Letnich Igrzysk Olimpijskich 2004 w judo



</doc>
<doc id="443510" url="https://pl.wikipedia.org/wiki?curid=443510" title="Medaliści Letnich Igrzysk Olimpijskich 2004 w kolarstwie">
Medaliści Letnich Igrzysk Olimpijskich 2004 w kolarstwie



</doc>
<doc id="443511" url="https://pl.wikipedia.org/wiki?curid=443511" title="Księstwo opolskie">
Księstwo opolskie

Księstwo opolskie (, ) – księstwo istniejące w latach 1172–1202 oraz w 1281/1282–1521.
Historia.
Pierwotnie księstwo powstało w 1172 r. jako dzielnica dla najstarszego syna Bolesława I Wysokiego – Jarosława. Na krótko księstwo opolskie przestało istnieć w latach 1201–1202, kiedy zostało przyłączone do księstwa wrocławskiego. W 1202 r. w wyniku wojny pomiędzy Henrykiem I Brodatym a Mieszkiem I Plątonogim znalazło się pod panowaniem tego drugiego. W ten sposób powstało księstwo opolsko-raciborskie, które swoim zasięgiem obejmowało oprócz Opola i Raciborza również Bytom, Kożle, Lubliniec, Cieszyn i Oświęcim. Pomimo połączenia z księstwem raciborskim Opole zachowało charakter stolicy władztwa. 
W latach 1230–1239 po śmierci syna Mieszka – Kazimierza księstwo znalazło się pod panowaniem Henryków Śląskich – najpierw Henryka Brodatego (do 1238 r.) potem na krótko Henryka II Pobożnego.
Od 1239 r. księstwo opolsko-raciborskie wróciło pod panowanie Piastów linii opolsko-raciborskiej – Mieszka II Otyłego (1239–1246) i Władysława (1246–1281/1282).
Ponownie do powstania właściwego księstwa opolskiego doszło po śmierci Władysława w 1281 lub 1282 r., kiedy to jednolite księstwo opolsko-raciborskie uległo podziałowi na cztery dzielnice: opolską, bytomską, raciborską i cieszyńską. Podział ten doszedł do skutku dwoma etapami najpierw utworzono księstwo opolskie i raciborskie, by odpowiednio z podziałów w 1284 r. i 1290 r. wydzielić z nich jeszcze księstwa bytomskie i cieszyńskie. Księstwo opolskie objął założyciel opolskiej linii Piastów – Bolko I.
W skład księstwo opolskiego oprócz Opola weszły wówczas: Niemodlin, Strzelce Opolskie, Olesno i okresowo w latach 1305–1313 ziemia wieluńska.
Powyższy kształt terytorialny nie przetrwał długo, gdyż już w 1313 r. od księstwa opolskiego odłączyło się księstwo niemodlińskie, zaś w 1323 r. księstwo strzeleckie. Odtąd księstwo zostało ograniczone do niewielkiego obszaru wokół Opola. Wprawdzie Władysław Opolczyk przyłączył do Opola ziemię wieluńską, częstochowską, głogówecką i karniowską, nie były to jednak nabytki trwałe i jeszcze przed zgonem Władysława ziemie te zostały utracone (z wyjątkiem Głogówka). 
Do ponownego połączenia Niemodlina i Strzelec z księstwem opolskim i otworzenia granic z 1313 r. doszło w 1460 r. a dokonał tego Mikołaj I. Zjednoczone księstwo opolskie przetrwało już do wygaśnięcia opolskiej linii Piastów w 1532 r.(z wyjątkiem okresu 1476–1497, kiedy księstwo niemodlińskie stanowiło oddzielną dzielnicę). Ostatnim księciem opolskim z rodu Piastów był panujący w latach 1476–1532 Jan II Dobry. Zdołał on połączyć z księstwem opolskim: Gliwice (1494), Toszek (1495), Bytom (1498), Koźle (1509), wreszcie w 1521 r. Racibórz.
Od tego momentu księstwo opolskie połączone z Raciborskim dzieliło wspólnie koleje losu jako księstwa opolsko-raciborskiego tzn. najpierw w 1532 r. po bezpotomnej śmierci Jana II Dobrego dostało się pod panowanie Hohenzollernów, jako lenników czeskich, w latach 1552–1645, a w latach 1646–1666 stało się zastawem polskich Wazów, by od 1666 r. znajdować się pod bezpośrednim panowaniem Habsburgów. Od 1742 r. obszar księstwa opolskiego znalazł się w granicach Prus.

</doc>
<doc id="443514" url="https://pl.wikipedia.org/wiki?curid=443514" title="Japońska Organizacja Handlu Zagranicznego">
Japońska Organizacja Handlu Zagranicznego

Japońska Organizacja Handlu Zagranicznego (日本貿易振興機構 Nihon Bōeki Shinkōkikō, "Japan External Trade Organization" - JETRO) została utworzona w 1958 przez Ministerstwo Handlu Międzynarodowego i Przemysłu Japonii ("Ministry of International Trade and Industry" - MITI, 通商産業省) na bazie powstałej w 1951 Japońskiej Organizacji Badawczej Eksportu ("Japan Export Trade Research Organization") i przekształconej w 1954 w Japońską Organizację Polepszenia Handlu Zagranicznego ("Japan External Trade Recovery Organization"), celem scentralizowania działań promujących eksport japońskich produktów. W 2003 zostało formalnie przekształcone w agencję rządową. Obecnie (2020) utrzymuje 48 biur w Japonii oraz 76 przedstawicielstw zagranicą. 
Początkowo działalność JETRO skupiała się głównie na promocji eksportu. Zmieniło się to jednakże po tym, jak eksporterzy umocnili się na światowych rynkach i pojawiła się nadwyżka w handlu zagranicznym. Obecnie kierunki działalności JETRO obejmują między innymi pogłębianie wzajemnego zrozumienia między partnerami handlowymi, promocję importu, pośrednictwo pomiędzy niewielkimi przedsiębiorstwami w Japonii i ich zagranicznymi odpowiednikami oraz rozpowszechnianie informacji. Usługi promujące import obejmują publikacje, promocję targów, seminariów oraz misje handlowe.
JETRO dostarcza także informacji i wsparcia zagranicznym firmom decydującym się na działalność i ekspansję na rynku japońskim. JETRO oferuje szeroki zakres usług, takich jak aktualne dane rynkowe, szerokie wsparcie w rozwoju przedsiębiorstwa oraz wydarzeń rynkowych, mających na celu zachęcenie do powstawania nowych przedsięwzięć angażujących firmy japońskie i zagraniczne. JETRO oferuje także aktualne informacje na temat prawa i regulacji związanych z nowymi przedsięwzięciami w Japonii, co ma na celu pomoc w rozszerzaniu działalności obcych przedsiębiorstw na Japonię.
JETRO przeprowadza również testy znajomości biznesowego języka japońskiego.
Przedstawicielstwo w Polsce.
Od 1975 funkcjonuje przedstawicielstwo w Warszawie, obecnie przy ul. Twardej 18 (2017-), wcześniej przy ul. Szpitalnej 6 (1978-1992), ul. Koszykowej 54 (2001-2009) i w al. Niepodległości 69 (-2017).

</doc>
<doc id="443515" url="https://pl.wikipedia.org/wiki?curid=443515" title="Medaliści Letnich Igrzysk Olimpijskich 2004 w lekkoatletyce">
Medaliści Letnich Igrzysk Olimpijskich 2004 w lekkoatletyce



</doc>
<doc id="443517" url="https://pl.wikipedia.org/wiki?curid=443517" title="Medaliści Letnich Igrzysk Olimpijskich 2004 w łucznictwie">
Medaliści Letnich Igrzysk Olimpijskich 2004 w łucznictwie



</doc>
<doc id="443518" url="https://pl.wikipedia.org/wiki?curid=443518" title="Medaliści Letnich Igrzysk Olimpijskich 2004 w pięcioboju nowoczesnym">
Medaliści Letnich Igrzysk Olimpijskich 2004 w pięcioboju nowoczesnym



</doc>
<doc id="443520" url="https://pl.wikipedia.org/wiki?curid=443520" title="Medaliści Letnich Igrzysk Olimpijskich 2004 w piłce ręcznej">
Medaliści Letnich Igrzysk Olimpijskich 2004 w piłce ręcznej



</doc>
<doc id="443521" url="https://pl.wikipedia.org/wiki?curid=443521" title="Medaliści Letnich Igrzysk Olimpijskich 2004 w piłce wodnej">
Medaliści Letnich Igrzysk Olimpijskich 2004 w piłce wodnej



</doc>
<doc id="443524" url="https://pl.wikipedia.org/wiki?curid=443524" title="Medaliści Letnich Igrzysk Olimpijskich 2004 w pływaniu">
Medaliści Letnich Igrzysk Olimpijskich 2004 w pływaniu



</doc>
<doc id="443528" url="https://pl.wikipedia.org/wiki?curid=443528" title="Łatczyn brodawnik">
Łatczyn brodawnik

Łatczyn brodawnik ("Decticus verrucivorus") – euroazjatycki gatunek owada prostoskrzydłego z rodziny pasikonikowatych (Tettigoniidae).
Ciało łatczyna osiąga długość od 2,5–4 cm. Pokładełko długie do 26 mm, jest ząbkowane na krawędziach i pokryte ostrymi brodawkami. Od innych pasikonikowatych wyróżniają go masywne tylne odnóża oraz długie skrzydła daleko wystające poza koniec odwłoka, pokryte widocznymi szeregami drobnych plamek. Ubarwienie zmienne.
Prowadzi naziemny i dzienny tryb życia. Samce wydają dźwięki o dość ostrym brzmieniu w niewielkim stopniu modulowane. Lubi miejsca nasłonecznione jak suche, południowe zbocza, wrzosowiska i łąki, przebywa również w zaroślach. Jest wszystkożerny.
W Polsce można go spotkać na terenie całego kraju, z wyjątkiem Tatr. Osobniki dorosłe występują od początku lipca. 
Polska nazwa gatunku związana jest z ludowym wierzeniem, że wydzielana przez złapane osobniki brunatna ciecz likwiduje brodawki. Złapany łatczyn brodawnik gryzie. Przystawiano go do brodawek, które zgryzał silnymi żuwaczkami, a powstałą ranę smarowano sokiem trawiennym owada.

</doc>
<doc id="443529" url="https://pl.wikipedia.org/wiki?curid=443529" title="Medaliści Letnich Igrzysk Olimpijskich 2004 w pływaniu synchronicznym">
Medaliści Letnich Igrzysk Olimpijskich 2004 w pływaniu synchronicznym



</doc>
<doc id="443532" url="https://pl.wikipedia.org/wiki?curid=443532" title="Medaliści Letnich Igrzysk Olimpijskich 2004 w podnoszeniu ciężarów">
Medaliści Letnich Igrzysk Olimpijskich 2004 w podnoszeniu ciężarów



</doc>
<doc id="443537" url="https://pl.wikipedia.org/wiki?curid=443537" title="Lacrosse">
Lacrosse

Lacrosse (fr. "la crosse" – zakrzywiony kij) – zespołowa gra sportowa pochodzenia indiańskiego, której zasady ostatecznie ustalono w pierwszej połowie XIX w. w Kanadzie (gdzie uznano ją za sport narodowy); rozgrywana na trawiastym boisku, polega na umieszczeniu za pomocą specjalnej, trójkątnej rakiety piłki w bramce przeciwnika; 1904 i 1908 konkurencja olimpijska; uznawana za pierwowzór hokeja na lodzie.
Jej oryginalna nazwa brzmiała "dehuntshigwa'es" (w języku onondaga "mężczyźni uderzają okrągły obiekt"), "da-nah-wah'uwsdi" (w języku czirokeskim "mała wojna"), "Tewaarathon" (w języku mohawk "młodszy brat wojny"), oraz "baggattawag" (w języku odżibwe "uderzają pośladki").
Historia.
Wielu badaczy uważa lacrosse za pierwszy amerykański sport narodowy. Na przestrzeni wieków w grze tej doszło do wielu modyfikacji, jednakże podstawy pozostały niezmienione. Indiańskie drużyny liczyły kilkuset zawodników, boiska zaś miały czasem długość kilku kilometrów. Zawodnicy korzystali z dwóch kijów, od czasu przywiezienia do Ameryki koni zdarzało się, że gracze dosiadali końskich grzbietów. Nie używano tradycyjnych bramek złożonych z dwóch wbitych w ziemię drążków, rolę bramki spełniały drzewa czy skały. Piłka była wykonana ze skóry jelenia. Mecze mogły trwać od świtu do zmierzchu, a nawet dwa lub trzy dni. Gra miała charakter edukacyjny: uczyła współzawodnictwa, pomagała także młodszym zawodnikom znaleźć w sobie odwagę, potrzebną podczas prawdziwych bitew.
Ludzie Zachodu poznali tę grę w 1636 roku, kiedy to jezuicki misjonarz francuskiego pochodzenia, Jean de Brébeuf, zobaczył Irokezów grających w lacrosse. W 1763 roku, kiedy Kanada dostała się pod panowanie brytyjskie, gra została wykorzystana jako element podstępu: kiedy załoga Fortu Michilimackinac świętowała 2 czerwca urodziny króla, uczestniczący w Powstaniu Pontiaka Odżibwejowie zaprosili ich do obejrzenia gry zwanej "baggataway" (czyli lacrosse). Gdy gra zbliżyła się wystarczająco blisko bram fortu, nagle zawodnicy odrzucili rakiety, chwycili za broń i zaatakowali Anglików. W walce poległo 15 z 35 żołnierzy garnizonu, a fort przez rok pozostawał w rękach indiańskich powstańców.
W miarę upływu czasu, ze względu na ingerencję francuskich osadników, gra ta stawała się coraz mniej brutalna, nabierała charakteru sportu, jaki znamy obecnie. W 1856 roku dentysta George Beers skodyfikował zasady i założył klub "Montreal Lacrosse Club". Skrócił czas meczu, ograniczył liczbę zawodników do dziesięciu. Na początku XX w. lacrosse stał się popularny w szkołach, w 1904 i 1908 roku był dyscypliną olimpijską.
W latach 30. XX wieku rozpowszechniła się wersja halowa tego sportu – obecnie najpopularniejsza jego odmiana w Kanadzie.
W Stanach Zjednoczonych lacrosse jest popularny głównie w stanach: Maryland (tam jest oficjalnym sportem zespołowym), Nowy Jork, New Jersey, Pensylwania oraz w Nowej Anglii i na terenach na wschodnim wybrzeżu. Współcześnie popularność sportu rośnie na zachodzie kraju, głównie ze względu na jego dużą medialność, widowiskowość, popularność w szkołach i rozgrywki dla dzieci "pee wee". Od czasu wprowadzenia do sprzętu plastikowych elementów w latach 70. XX w., mecze są dużo szybsze, samo wyposażenie zawodnika jest zaś lżejsze. W trzech najważniejszych szkolnych ligach na terenie Stanów Zjednoczonych, zarządzanych przez NCAA, rywalizuje odpowiednio: 57, 35 i 130 drużyn męskich. W zawodowej National Lacrosse League (zawody halowe) rywalizuje 9 drużyn (trzy kanadyjskie), w Major League Lacrosse (ziemny) 8 drużyn (jedna z Kanady). W Australii istnieją 3 drużyny.
Lacrosse na odkrytym stadionie.
Na otwartym boisku rywalizują ze sobą dwie drużyny, z których każda liczy po 10 zawodników. Mecz trwa 60 minut, jest podzielony na kwarty, po 15 minut każda. Ich celem jest wbicie gumowej piłki o barwie białej, żółtej lub pomarańczowej o obwodzie ok. 20 cm (7,75 – 8 cali) i masie ok. 150 g (5 – 5,25 uncji) do bramki przeciwnika.
Boisko ma wymiary ok. 100 × 50 m (110 × 60 jardów), bramka ma 1,8 × 1,8 m (6 × 6 stóp) i zaopatrzona jest w siatkę podobną do tej stosowanej w hokeju na trawie. Każda z bramek znajduje się w środku półkola o średnicy równej 5,4 m (18 stóp).
Każda z drużyn składa się z 3 atakujących, 3 pomocników, 3 obrońców i bramkarza. Zawodnicy mogą używać dwóch rodzajów kijów: tzw. "short crosse" o długości ok. 1 m (od 40 do 42 cali) lub "long crosse" o długości do 1,5 m (od 52 do 72 cali). Bramkarz może mieć kij o długości pomiędzy 1 m a 1,5 m (40-72 cale). W swoim najszerszym punkcie kosz kija może mieć co najwyżej 15,24 cm (6 cali) z wyjątkiem kija bramkarza, który może mierzyć maksymalnie 38,1 cm (15 cali). W obu przypadkach kosz kija w swoim najwęższym miejscu powinien mieć nie mniej niż 6,35 cm (2,5 cala). W większości przypadków formacje ofensywne stosują krótsze wersje kijów, dłuższe wersje zaś są wykorzystywane przez obrońców. Jednocześnie na boisku może znajdować się nie więcej niż czterech zawodników z długimi kijami. Zawodnicy mają na sobie kaski, rękawice, a także ochraniacze.
Gracze zbierają piłkę z ziemi i podają ją między sobą, rzucając. Wolno im biec z piłką, mogą też zakrywać ją swoją rakietą, pod warunkiem, że w ten sposób nie przerywają gry. Mecze mają wysokie tempo, zazwyczaj pada od dziesięciu do dwudziestu bramek w każdym.
Zasady.
Zasady tej gry reguluje Międzynarodowa Federacja Lacrosse. Lacrosse jest sportem kontaktowym. Drobne starcia, zderzanie się kijami jest dozwolone i traktowane jako element gry.
Każdą z kwart zaczyna tzw. "face-off". Polega on na walce specjalnie wyznaczonych do tego celu zawodników o piłkę. Obrońcy i atakujący nie mogą przekroczyć wyznaczonych linii, dopóki jeden z pomocników nie przejmie piłki. "Face-off" rozpoczyna grę także po każdej zdobytej bramce.
W męskiej odmianie tego sportu istnieją dwa rodzaje przewinień. Pierwsze to osobiste, karane pobytem na ławce kar, który może trwać jedną, dwie lub trzy minuty. Drugie to faule techniczne, które kończą się dużo mniej restrykcyjnymi karami.
Lacrosse kobiet.
Zasady żeńskiej wersji tego sportu zasadniczo różnią się od tych przyjętych w rozgrywkach mężczyzn. Różnice te służą przede wszystkim do ograniczenia kontaktu fizycznego między zawodniczkami. Kobiety grają bez kasków i ochraniaczy, a jedynie w goglach i z ustnikiem. Mimo złagodzonych zasad gry, często zdarzają się kontuzje i różnorodne urazy. W związku z różnicami w budowie główki kija, trudniej jest złapać piłkę, a także oddać silny strzał. W kobiecej drużynie są trzy atakujące, pięć pomocniczek, trzy obrończynie i bramkarka. W ataku lub obronie przebywać może jednocześnie siedem zawodniczek, pozostałe cztery są odgrodzone od strefy ataku lub obrony specjalną linią.
Istnieją dwa rodzaje fauli: duże i małe. Różnica pomiędzy nimi polega na tym, że za faule duże kara jest bardziej restrykcyjna; zawodniczka musi stanąć cztery metry za osobą, którą faulowała.
Mecz trwa 60 minut, podzielony jest na połowy, po 30 minut każda. Czas gry liczony jest bez uwzględniania przerw technicznych, z wyjątkiem ostatnich dwóch minut gry, kiedy są one brane pod uwagę. W momencie, kiedy zawodniczki słyszą gwizd sędziego, muszą się zatrzymać w miejscu. Graczom nie wolno dotykać piłki własnym ciałem.
Zasady żeńskiej wersji lacrosse ulegały licznym zmianom w czasie ostatnich dziesięciu lat. Główne dotyczyły liczby zawodniczek, które mogą przebywać w określonych częściach boiska. Zmiany w normach dla kijów spowodowały, że zawodniczki mogą szybciej się przemieszczać i łatwiej wykonywać sztuczki. Od 2002 roku w Stanach Zjednoczonych gogle należą do wymaganego wyposażenia, nie jest to jednak reguła obowiązująca na całym świecie.
Kary mogą mieć postać następujących kartek:
Pierwszy trening polskiej drużyny żeńskiej Lacrosse – Kosynierek Wrocław – odbył się 23 marca 2009 r. we Wrocławiu przy wsparciu drużyny Kosynierzy Wrocław.
Lacrosse w hali.
W Kanadzie dużą popularność zdobyła wersja tego sportu rozgrywana w halach ("box lacrosse"). Są to lodowiska, na których zwykle gra się w hokeja; latem po usunięciu lodu, lub zimą, kiedy lód jest przykrywany warstwą sztucznej murawy. Gra ta zdobyła popularność w latach 30. XX w., zastępując praktycznie klasyczną odmianę lacrosse w tym kraju.
Boisko i bramki są mniejsze; istnieje też zasada, mówiąca o tym, że po przejęciu piłki drużyna ma 30 sekund na oddanie strzału. Gra trwa 4 × 15 minut i jest podzielona na kwarty, co także odróżnia ją od lacrosse na odkrytym stadionie. Mecze zazwyczaj są brutalniejsze niż w klasycznej odmianie tego sportu. Umieszczenie rozgrywek na zamkniętym obiekcie pozwala na rozgrywanie spotkań także w zimie ("indoor lacrosse").
Gra ta jest także popularna w Czechach (prawdopodobnie ze względu na popularność hokeja na lodzie w tamtym kraju), Australii, Szkocji i USA. Kraje te, a także reprezentacje Kanady i Irokezów, wzięły udział w "Halowych mistrzostwach świata w lacrosse" w 2003 roku. Impreza ta została zorganizowana po raz pierwszy, w finale zwyciężyła drużyna Kanady, pokonując Irokezów 21:4.
Mistrzowie świata w box lacrosse:
Lacrosse na świecie.
O ile obecnie w lacrosse gra się na całym świecie, o tyle jeszcze w latach 80. XX wieku był znany tylko w Kanadzie i USA, z niewielkimi społecznościami graczy w Wielkiej Brytanii i Australii. Od tego czasu jego popularność bardzo wzrosła, rozszerzając się na kraje europejskie (np. Czechy), a także Azję.
Odkąd w 1908 roku lacrosse przestał być sportem olimpijskim, najważniejszą imprezą w tej dyscyplinie są mistrzostwa świata, organizowane co cztery lata. Obecnie są rozgrywane w kategoriach seniorów mężczyzn i kobiet, a także juniorów (do lat 19) mężczyzn i kobiet. Do roku 1986 w imprezach tych brały udział tylko USA, Kanada, Anglia i Australia. Szkocja i Walia brały udział w zawodach kobiet. Dzięki rosnącej popularności tego sportu, w 2004 roku w mistrzostwach świata kobiet wzięło udział 10 drużyn, zaś w męskiej edycji w 2006 roku 21 drużyn.
Drugą pod względem wielkości imprezą są mistrzostwa Europy w lacrosse. "Europejska Federacja Lacrosse" organizuje zawody dla mężczyzn i kobiet od 1995 roku. Przed 2004 rokiem rywalizowało tylko 7 drużyn, jednak w turnieju w 2004 roku wzięło udział łącznie 20 drużyn, co uczyniło mistrzostwa Starego Kontynentu największą imprezą roku w tej dyscyplinie sportu.
Mistrzostwa świata są zdominowane przez reprezentację USA, która wśród mężczyzn tylko dwukrotnie nie zdobyła tytułu: w 1978 i 2006 roku (w obu przypadkach na rzecz Kanady). Na kobiecej edycji mistrzostw USA zdobyły 5 z 7 możliwych do zdobycia tytułów, mimo tego, że w spotkaniach z reprezentacją Australii mają gorszy bilans spotkań bezpośrednich (5 zwycięstw, 6 porażek, 1 remis).
Najwyższe w historii wyniki nie padły jednak na spotkaniach potentatów, jakimi są USA i Kanada. W 1967 roku Brytyjczycy pokonali jedną z drużyn z Nowego Jorku 40:0. W rozgrywkach europejskich najwyższym rezultatem okazał się ten z meczu pomiędzy Szkocją i Niemcami, który zakończył się wynikiem 34:3 w 1994 roku.
Reprezentacja Irokezów jest jedyną narodową drużyną złożoną z Indian, biorącą udział w międzynarodowych zawodach sportowych. Została zarejestrowana w Międzynarodowej Federacji Lacrosse w 1990 roku. Zajmowała wysokie miejsca podczas mistrzostw świata w 1994, 1998, 2002 i 2006 roku, najważniejszym partnerem drużyny jest firma Nike.
Od 1 października 2004 roku lacrosse jest oficjalną drużynową dyscypliną sportową amerykańskiego stanu Maryland, gdzie sport ten jest popularny. Drużyna uniwersytecka Uniwersytetu Johnsa Hopkinsa mającego swoją siedzibę w Maryland, dziewięciokrotnie zdobywała mistrzostwo Stanów Zjednoczonych, a na Letnich Igrzyskach Olimpijskich w 1928 roku w Amsterdamie reprezentowała Stany Zjednoczone. W stolicy Maryland, Annapolis, w 2005 roku odbyły się mistrzostwa świata kobiet w lacrosse. W 1997 roku w Baltimore otwarto muzeum lacrosse oraz narodową galerię sław tej dyscypliny sportu.
Lacrosse w Polsce.
Od 2007 roku lacrosse zaczął rozwijać się również w Polsce. W grudniu 2007 roku powstał w Poznaniu pierwszy w Polsce oficjalny klub lacrosse Poznań Hussars, w marcu 2008 – "Kosynierzy Wrocław". W sierpniu 2008, treningi rozpoczęła drużyna "Grom Warszawa". Zaś w listopadzie 2009 r. powstał czwarty klub – Kraków Dragons (aktualnie Kraków Lacrosse Kings). W 2009 roku powstały także pierwsze Polskie drużyny żeńskiego lacrosse – Kosynierki Wrocław i Sztorm Warszawa. W 2010 na polskiej scenie lacrosse'owej pojawił się klub Legion Katowice. W sierpniu 2010 roku powstał także w Łodzi – Ravens Łódź, a sierpniu 2011 roku drużyna w Oświęcimiu – LC Spartans Oświęcim. Od sezonu 2010/2011 są rozgrywane mistrzostwa Polski. Pierwszym mistrzem Polski została drużyna Poznań Hussars, która wygrała ligę składającą się z 4 zespołów. Rok później w lidze wystartowało 5 drużyn, a najlepsi okazali się zawodnicy drużyny Kosynierzy Wrocław. W sezonie 2012/2013 liga składała się z 7 zespołów.
17 kwietnia 2008 r. we Wrocławiu został rozegrany pierwszy mecz lacrosse w Polsce. Kosynierzy Wrocław zremisowali z Poznań Hussars 5:5.
Lacrosse w kulturze.
Jak do tej pory Lacrosse praktycznie nie był wykorzystywany przez twórców kultury światowej. Jednym z nielicznych wyjątków jest wydany 21 listopada 1995 roku komiks "The Last Of The Moheducks", stworzony na podstawie scenariusza autorstwa Jeffa Hamilla, przez jednego z czołowych rysowników ze stajni Disneya, Vicara. Bohater tego komiksu, Kaczor Donald, przypadkiem przenosi się w przeszłość, wcielając się w postać "Ciamajdowatego Kwęka", wojownika z plemienia "Mohikwaków" (wzorowanego na plemieniu Mohikan). Kiedy na arenie pojawia się wrogo nastawione plemię Irokezów, konflikt rozwiązany zostaje właśnie na boisku do Lacrosse. Donald zostaje bohaterem meczu i, wróciwszy do swoich czasów, robi karierę w profesjonalnych rozgrywkach ligowych. Dzieło to znane jest również polskim fanom: 3 września 1997 zostało ono wydane, pod tytułem "Ostatni Mohikwanin", na łamach tygodnika "Kaczor Donald".
W kinematografii lacrosse ukazany jest w filmie "Ostatni Mohikanin" w reż. Michaela Manna, w komedii "American Pie " w reż. Paula Weitza; w drugim odcinku pierwszej serii serialu "Dr House" w reż. Tony To; w serialu , gdzie uczniowie Beacon Hills High School grają w lacrosse; w lacrosse grał także Sterling Archer w serialu Archer. Żeńską odmianę Lacrosse ukazano w takich filmach jak "Shaolin Girl" w reż. Katsuyuki Motohiro oraz "Wild Child" w reż. Nicka Moore’a.
Jeden z bohaterów powieści "Czwarta ręka" Johna Irvinga używa rakiety do lacrosse by wyrzucać psie odchody z trawnika.
W lacrosse grają Stifler i Chris, bohaterowie filmu "American Pie".

</doc>
<doc id="443538" url="https://pl.wikipedia.org/wiki?curid=443538" title="Medaliści Letnich Igrzysk Olimpijskich 2004 w softballu">
Medaliści Letnich Igrzysk Olimpijskich 2004 w softballu



</doc>
<doc id="443539" url="https://pl.wikipedia.org/wiki?curid=443539" title="Medaliści Letnich Igrzysk Olimpijskich 2004 w strzelectwie">
Medaliści Letnich Igrzysk Olimpijskich 2004 w strzelectwie



</doc>
<doc id="443542" url="https://pl.wikipedia.org/wiki?curid=443542" title="Medaliści Letnich Igrzysk Olimpijskich 2004 w taekwondo">
Medaliści Letnich Igrzysk Olimpijskich 2004 w taekwondo



</doc>
<doc id="443544" url="https://pl.wikipedia.org/wiki?curid=443544" title="Medaliści Letnich Igrzysk Olimpijskich 2004 w tenisie">
Medaliści Letnich Igrzysk Olimpijskich 2004 w tenisie



</doc>
<doc id="443545" url="https://pl.wikipedia.org/wiki?curid=443545" title="Medaliści Letnich Igrzysk Olimpijskich 2004 w tenisie stołowym">
Medaliści Letnich Igrzysk Olimpijskich 2004 w tenisie stołowym



</doc>
<doc id="443546" url="https://pl.wikipedia.org/wiki?curid=443546" title="Medaliści Letnich Igrzysk Olimpijskich 2004 w triatlonie">
Medaliści Letnich Igrzysk Olimpijskich 2004 w triatlonie



</doc>
<doc id="443547" url="https://pl.wikipedia.org/wiki?curid=443547" title="Andrzej Chyra">
Andrzej Chyra

Andrzej Chyra (ur. 27 sierpnia 1964 w Gryfowie Śląskim) – polski aktor i reżyser.
Życiorys.
Jest absolwentem I Liceum Ogólnokształcącego im. M. Kopernika w Lubinie. W 1987 ukończył studia na Wydziale Aktorskim Akademii Teatralnej im. Aleksandra Zelwerowicza w Warszawie, a w 1994 – na Wydziale Reżyserii tejże uczelni.
W latach 90. był drugim reżyserem talk-show "Wieczór z Alicją". W filmie zadebiutował w 1993 rolą Benvollo w "Kolejności uczuć" w reżyserii Radosława Piwowarskiego. Pierwszą nagrodę przyniosła mu rola Gerarda Nowaka w filmie "Dług" Krzysztofa Krauzego, za którą w 1999 został uhonorowany w kategorii „pierwszoplanowa rola męska” na Festiwalu Polskich Filmów Fabularnych w Gdyni. Sukces ten powtórzył w 2005 otrzymując na FPFF nagrodę za rolę w "Komorniku" Feliksa Falka oraz w 2013 za rolę w filmie "W imię..." Małgorzaty Szumowskiej. Za role w "Długu" i "Komorniku" został również uhonorowany Polską Nagrodą Filmową – Orłem, do której nominowany był także za swoje kreacje w filmach: "Wszyscy jesteśmy Chrystusami" (2006) Marka Koterskiego, "Katyń" (2008) Andrzeja Wajdy, "Wszystko, co kocham" (2011) Jacka Borcucha, "Mowa ptaków" (2020) Xawerego Żuławskiego, "Śniegu już nigdy nie będzie" (2021) Szumowskiej i Michała Englerta oraz "Wszystkie nasze strachy" Łukasza Rondudy i Łukasza Gutta (2021).
Laureat Nagrody im. Aleksandra Zelwerowicza – przyznawanej przez redakcję miesięcznika „Teatr” – za sezon 2006/2007, za rolę Roya M. Cohna w przedstawieniu "Anioły w Ameryce" Tony’ego Kushnera w TR Warszawa.
Od 2008 jest członkiem zespołu Nowego Teatru w Warszawie.
W styczniu 2013 zadebiutował jako reżyser operowy, reżyserując w Operze Bałtyckiej "Graczy" Szostakowicza-Meyera.
W 2015 otrzymał Nagrodę im. Konrada Swinarskiego za reżyserię opery Pawła Mykietyna "Czarodziejska góra" według powieści Thomasa Manna z librettem Małgorzaty Sikorskiej-Miszczuk i scenografią Mirosława Bałki, koprodukcji Festiwalu Malta, Krakowskiego Biura Festiwalowego, Programu 2 Polskiego Radia i Opery Bałtyckiej.
W 2019 otrzymał Specjalną Nagrodę im. Zbyszka Cybulskiego za całokształt twórczości.
Życie prywatne.
Był mężem aktorki i reżyserki castingowej Marty Kownackiej. Następnie był związany z aktorką Magdaleną Cielecką. W 2015 urodziło się pierwsze dziecko aktora, syn ze związku z Pauliną Jaroszewicz.
Został członkiem komitetu poparcia Bronisława Komorowskiego przed przyspieszonymi wyborami prezydenckimi 2010.
Deklaruje się jako ateista.

</doc>
<doc id="443549" url="https://pl.wikipedia.org/wiki?curid=443549" title="Snow White Tan">
Snow White Tan



</doc>
<doc id="443553" url="https://pl.wikipedia.org/wiki?curid=443553" title="Park Narodowy Doñana">
Park Narodowy Doñana

Park Narodowy Doñana (hiszp. "Parque Nacional de Doñana", ) w Hiszpanii rozciąga się na powierzchni  ha, na południowym zachodzie Półwyspu Iberyjskiego. Większość jego obszaru należy do prowincji Huelvy, część (o niewielkim znaczeniu ekologicznym) do prowincji Sewilli.
Park został założony w 1969, a w 1984 wpisany na listę światowego dziedzictwa UNESCO.
Nazwa parku (zwanego przez wielu Hiszpanów Parkiem Narodowym Doñi Any) prawdopodobnie pochodzi od Doñi Any de Mendoza i Silva, żony siódmego diuka Medina Sidonia, Don Alonso Péreza de Guzmán. Był on panem na tych włościach po tym, jak kupił miejscowość Almonte i w 1589 zbudował pałac w sąsiedztwie rozlewisk rzeki Gwadalkiwir, przekształcając okolicę w rejon polowań dla arystokratów.
Park słynie z bogatej fauny. Występują tu m.in.: ryś iberyjski, orzeł iberyjski, gadożer, orzełek włochaty, warzęcha, modrzyk zwyczajny, czerwonak, jeleń, daniel, dzik i różne okazy gadów.
Sporą część parku stanowią mokradła, które są schronieniem flamingów i innych gatunków ptaków. Pozostałe fragmenty to część pustynno-wydmowa i las śródziemnomorski, głównie sosnowy.
W pobliżu parku leży miasteczko El Rocío, słynące z corocznego odpustu.
Park wystawiony jest na liczne zagrożenia dla jego systemu ekologicznego (związany z turystyką rozwój miasta Matalascañas czy niesprecyzowane jeszcze plany budowy drogi ekspresowej łączącej prowincje Huelvy i Kadyksu). Ponadto płynące do Sewilli duże statki towarowe powodują wysokie fale, które są przyczyną zmniejszania się powierzchni parku narodowego o kilka hektarów.

</doc>
<doc id="443557" url="https://pl.wikipedia.org/wiki?curid=443557" title="Park Narodowy Donana">
Park Narodowy Donana



</doc>
<doc id="443559" url="https://pl.wikipedia.org/wiki?curid=443559" title="Marcin Pudysiak">
Marcin Pudysiak

Marcin Pudysiak (ur. 31 października 1974 w Gdyni) - polski piłkarz, występujący na pozycji pomocnika. Reprezentował barwy I-ligowej Arki Gdynia, z którą wywalczył awans do ekstraklasy w 2005 roku.
W ekstraklasie zadebiutował 29 lipca 2005 roku w meczu wyjazdowym z Lechem Poznań zmieniając w 66. minucie Bartosza Ławę. Wcześniej występował w trójmiejskich zespołach Lechii Gdańsk i Bałtyku Gdynia oraz w Hetmanie Zamość.

</doc>
<doc id="443564" url="https://pl.wikipedia.org/wiki?curid=443564" title="Bandy">
Bandy

Bandy – zespołowa gra sportowa podobna do hokeja na lodzie.
Opis gry.
Gra pochodzi od średniowiecznej gry uprawianej w Niderlandach, skąd została przeniesiona na Wyspy Brytyjskie, gdzie opracowano jej przepisy; obecnie uprawiana gł. w Skandynawii i Rosji, także w Kazachstanie, Holandii, Stanach Zjednoczonych, Kanadzie i Mongolii; w grze biorą udział 2 drużyny (zwykle 11-osobowe, niekiedy mniej liczne, np. 7-osobowe); lodowisko większe niż w hokeju na lodzie: dł. 90–105 m i szer. 50–70 m; piłka średnicy 6 cm o masie 58–62 g; zawodnicy uderzają piłkę zakrzywionymi kijami (dł. 120 cm), dążąc do jej wbicia do bramki przeciwnika (szer. 360 cm, wys. 210 cm); celem gry jest zdobycie większej od przeciwnika liczby bramek; mecz trwa 2x45 minut; 1955 powstała Międzynarodowa Federacja Gry w Bandy; od 1957 co 2 lata są rozgrywane mistrzostwa świata; do 1999 15-krotnie mistrzostwo zdobywali Rosjanie, 6-krotnie Szwedzi; od 2004 co 2 lata są rozgrywane mistrzostwa świata kobiet.
W Polsce bandy (zwany wtedy po prostu hokejem na lodzie) uprawiano w Cracovii (od 1909) i Pogoni Lwów.
Polska miała reprezentację dla chłopców w 2006 roku.

</doc>
<doc id="443568" url="https://pl.wikipedia.org/wiki?curid=443568" title="Gimnastyka na Letnich Igrzysk Olimpijskich 2004">
Gimnastyka na Letnich Igrzysk Olimpijskich 2004



</doc>
<doc id="443572" url="https://pl.wikipedia.org/wiki?curid=443572" title="Kathryn Morris">
Kathryn Morris

Kathryn Morris (ur. 28 stycznia 1969 w Cincinnati) – amerykańska aktorka.
Kathryn Morris dorastała wraz z szóstką rodzeństwa w Windsor Locks w stanie Connecticut. Jej rodzina bardzo dużo podróżowała po Stanach Zjednoczonych występując chórze gospel o nazwie Morris Code. Rodzina spędzała czas w Teksasie, Connecticut, w stanie Nowy Jork. Kathryn Morris z aktorstwem zetknęła się po raz pierwszy grając w szkolnych przedstawieniach, co zaowocowało wyborem jej przyszłego zawodu. Jednak zanim jej marzenia się spełniły, podejmowała się różnych prac, m.in. była kelnerką. Na początku lat 90. XX wieku studiowała w Temple University w Filadelfii w stanie Pensylwania.
Przełomowym momentem w jej karierze zawodowej był rok 1991 kiedy to otrzymała rolę w filmie telewizyjnym "Długa droga do domu", w tym samym roku nastąpił jej debiut na ekranie w filmie "Miłość w rytmie rap". Kathryn pojawiała się w wielu filmach telewizyjnych takich jak "Wdowa po konfederacie mówi wszystko" oraz w thrillerach: "Łowca snów" (1995), "Armia Boga II" (1998). W 1997 dołączyła do obsady serialu "Baza Pensacola". Można ją było również zobaczyć w serialu "". Kolejne kroki w karierze zawodowej to m.in. thriller wojenny "Determinacja" (2000), "A.I. Sztuczna inteligencja", "Raport mniejszości" (2002), "Zapłata" (2003).
Prawdziwą popularność przyniosła jej jednak dopiero główna rola w serialu "Dowody zbrodni" (2003), w którym wciela się w detektyw Lilly Rush. Od tej pory zaczęła grać większe role w popularnych produkcjach filmowych, np. w thrillerze "Łowcy umysłów" (2004).
Filmografia.
Seriale:

</doc>
<doc id="443573" url="https://pl.wikipedia.org/wiki?curid=443573" title="Hokej na trawie na Letnich Igrzysk Olimpijskich 2004">
Hokej na trawie na Letnich Igrzysk Olimpijskich 2004



</doc>
<doc id="443580" url="https://pl.wikipedia.org/wiki?curid=443580" title="Anarchopacyfizm">
Anarchopacyfizm



</doc>
<doc id="443585" url="https://pl.wikipedia.org/wiki?curid=443585" title="Donnie Darko">
Donnie Darko

Donnie Darko – film amerykański z 2001 r., znajdujący się na pograniczu kilku gatunków filmowych: dramatu, science fiction, filmu młodzieżowego oraz psychologicznego. Film jest pierwszym dziełem długometrażowym reżysera i scenarzysty Richarda Kelly'ego.
Zarys fabuły.
Donnie Darko, nastoletni bohater filmu, znajduje się w pętli czasowej, z przekonaniem, że pozostało mu nieco ponad 28 dni do końca świata. Domniemane znaczenie metafizyczne tej pętli (w czasie jej istnienia Donnie spełnić ma pewną misję) może być jednak zinterpretowane również przez pryzmat choroby psychicznej bohatera, która powoduje, że niełatwo jest tu oddzielić efekty choroby od wydarzeń faktycznie łamiących prawa natury.
Donnie mieszka, wraz z siostrami i rodzicami, w domu na przedmieściach Middlesex, w stanie Wirginia. Nocą drugiego października 1988 Donnie zostaje obudzony przez postać w kostiumie budzącego grozę królika, Franka, który informuje go, że świat skończy się za 28 dni, 6 godzin, 42 minuty i 12 sekund. Donnie opuszcza mieszkanie wraz z Frankiem, budzi się rano na polu golfowym i wróciwszy, zdaje sobie sprawę, że jego dom, a zwłaszcza jego pokój, został częściowo zniszczony przez silnik odrzutowy, który odpadł od przelatującego samolotu – wizyta Franka uratowała mu więc życie.
To zdarzenie jednak zachwiało zwykły porządek świata, przewidziany między innymi w pojawiającym się kilkakrotnie w filmie dziele: "Filozofia podróżowania w czasie" ("The Philosophy of Time Travel"). Następujące później wydarzenia mają przywrócić ów porządek w czasie wspomnianych przez Franka 28 dni (co ciekawe, zdjęcia do filmu trwały także 28 dni). Elementami charakterystycznymi fabuły są pojęcia wszechświata równoległego oraz paradoksy przyczynowo-skutkowe.
Pojawiające się w filmie wyrażenie "Każde żywe stworzenie umiera samotnie" ("Every living creature on Earth dies alone") stanowi jego swoistą mantrę. Ostateczna interpretacja wydarzeń pozostaje otwarta, mimo wyjaśniających komentarzy reżysera zawartych w podwójnym DVD (wydanym w czerwcu 2004, w wersji "Director's Cut"). Tym samym sposób, w jaki przedstawione są stosunki społeczne oraz uproszczenia psychologiczno-filozoficzne proponowane przez obecnego w filmie neo-guru, typowego dla amerykańskiej kultury masowej, posiada wartość niezależną od zrozumienia przekazu ogólnego.
Dla niektórych kinomanów "Donnie Darko" stał się dziełem kultowym.
Nagrody.
2001 – Richard Kelly (i "Donnie Darko") wygrał nagrodę za najlepszy scenariusz na "Catalonian International Film Festival" i "San Diego Film Critics Society". "Donnie Darko" wygrał nagrodę publiczności na "Sweden Fantastic Film Festival". Film dostał nominacje do nagrody za najlepszy film na "Catalonian International Film Festival" i do nagrody jury podczas "Sundance Film Festival".
2002 – "Donnie Darko" wygrał nagrodę specjalną na "Young Filmmakers Showcase" w ramach "Academy of Science Fiction, Fantasy and Horror Films". Film wygrał "Silver Scream Award" podczas "Amsterdam Fantastic Film Festival". Kelly został nominowany do nagrody za najlepsze pierwsze dzieło i najlepszy pierwszy scenariusz, natomiast Jake Gyllenhaal dostał nominacje do nagrody za najlepszą pierwszoplanową rolę męską na "Independent Spirit Awards". Film dostał także nominacje do nagrody za "Best Breakthrough Film" w ramach "Online Film Critics Society Awards".
2003 – Jake Gyllenhaal został mianowany najlepszym aktorem i Richard Kelly najlepszym oryginalnym scenarzystą podczas "Chlotrudis Awards", gdzie Kelly dostał również nominacje do nagrody za najlepszą reżyserię i najlepszy film.
2005 – "Donnie Darko" znalazł się w pierwszej piątce filmów stacji telewizyjnej ABC.

</doc>
<doc id="443586" url="https://pl.wikipedia.org/wiki?curid=443586" title="Rarwino">
Rarwino



</doc>
<doc id="443596" url="https://pl.wikipedia.org/wiki?curid=443596" title="Rarwino (powiat białogardzki)">
Rarwino (powiat białogardzki)

Rarwino (niem. "Rarfin") – wieś sołecka w Polsce, położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 213 mieszkańców. Jest najbardziej na zachód położoną miejscowością w gminie.
Geografia.
Wieś leży ok. 15 km na południowy zachód od Białogardu, przy trasie byłej linii wąskotorowej Białogard – Lepino. W niewielkiej odległości przepływa rzeka Pokrzywnica. Wieś w układzie owalnicy, w terenie pagórkowatym. Otoczona przez pola, łąki oraz lasy.
Historia.
Rarwino to wieś o metryce średniowiecznej. W 1299 r. był wzmiankowany "Gustlavusde Rarvyn". Wieś pojawia się w dokumentach po raz pierwszy w 1380 r. Miejsce należało do najstarszych posiadłości rodziny von Flemming. W 1491 roku wzmiankowana jako lenno rodziny von Podewils. W 1729 r. Grzegorz Henryk v. Podewils sprzedał majątek generałowi Janowi Fryderkowi von Platen. W 1775 r. następuje alodyfikacja majątku przez von Platen. W 1784 r. wieś stanowiła własność szlachecką. Król Fryderyk II w 1780 r. dał środki na melioracje i postawienie folwarku, wśród pól, nosił nazwę Friderichshofe. W 1. poł. XIX wieku majątek przechodzi w ręce rodziny Guse. Na początku XX wieku właścicielem był Hans Henryk Guse. W rękach tej rodziny majątek pozostawał aż do końca II wojny światowej.
Zabytki.
Do wojewódzkiego rejestru zabytków wpisany jest:
inne zabytki:
Gospodarka.
We wsi znajduje się kotłownia węglowa, funkcjonuje zbiorczy system odprowadzania ścieków.
Transport.
W Rarwinie znajduje się przystanek komunikacji autobusowej.
Przyroda.
Ze wsi do Podwilcza po obu stronach drogi rosną dęby szypułkowe i kasztany tworzące aleję o długości 2000 m o obw. 178–320 cm.
Turystyka.
Przez miejscowość wiodą dwa lokalne szlaki turystyczne:
Kultura i sport.
W miejscowości jest świetlica wiejska.

</doc>
<doc id="443598" url="https://pl.wikipedia.org/wiki?curid=443598" title="Viktor Krum">
Viktor Krum



</doc>
<doc id="443599" url="https://pl.wikipedia.org/wiki?curid=443599" title="Cedrik Diggory">
Cedrik Diggory



</doc>
<doc id="443600" url="https://pl.wikipedia.org/wiki?curid=443600" title="Cedryk Diggory">
Cedryk Diggory



</doc>
<doc id="443618" url="https://pl.wikipedia.org/wiki?curid=443618" title="Manuel Fettner">
Manuel Fettner

Manuel Fettner (ur. 17 czerwca 1985 w Wiedniu) – austriacki skoczek narciarski, reprezentant SV Innsbruck Bergisel. Srebrny indywidualnie na skoczni normalnej oraz złoty w drużynie męskiej medalista Zimowych Igrzysk Olimpijskich 2022. Drużynowy złoty medalista mistrzostw świata z 2013 i brązowy z 2017, a także brązowy medalista Mistrzostw Świata w Lotach Narciarskich 2016. Wielokrotny medalista mistrzostw świata juniorów oraz zimowej uniwersjady.
Przebieg kariery.
2 stycznia 2000 po raz pierwszy w karierze wziął udział w kwalifikacjach do konkursu Pucharu Świata w Innsbrucku, lecz zajął 51. miejsce i nie wystąpił w konkursie głównym. Rok później w Innsbrucku zdołał zakwalifikować się do konkursu i zajął w nim 44. lokatę. Dwa dni później w Bischofshofen ukończył zawody na 5. miejscu. Było to jego jedyne punktowane miejsce w sezonie 2000/2001.
W lutym 2001 zdobył dwa srebrne medale mistrzostw świata juniorów w Karpaczu – indywidualnie oraz z drużyną. Po sezonie 2001/2002 stracił miejsce w kadrze austriackiej. Przez kolejnych kilka sezonów startował głównie w Pucharze Kontynentalnym. W 2005 i 2007 zdobył w sumie 4 medale zimowej uniwersjady, w tym 3 złote (wygrał konkursy indywidualne na skoczni normalnej i dużej w 2005 oraz drużynowy dwa lata później).
29 grudnia 2010 w Oberstdorfie po raz pierwszy w karierze stanął na podium zawodów Pucharu Świata, zajmując 3. lokatę. W klasyfikacji 59. Turnieju Czterech Skoczni zajął 4. miejsce. Został powołany do reprezentacji Austrii na mistrzostwa świata w Oslo, choć ostatecznie nie wystąpił w ani jednym konkursie.
W marcu 2023 w Vikersund ustanowił swój rekord życiowy, skacząc 243 metry podczas treningu przed kwalifikacjami do Pucharu Świata i turnieju Raw Air. 

</doc>
<doc id="443621" url="https://pl.wikipedia.org/wiki?curid=443621" title="Biały Dwór">
Biały Dwór



</doc>
<doc id="443622" url="https://pl.wikipedia.org/wiki?curid=443622" title="Kowiesy (powiat sokołowski)">
Kowiesy (powiat sokołowski)

Kowiesy – wieś w Polsce położona w województwie mazowieckim, w powiecie sokołowskim, w gminie Bielany. Leży między Sokołowem Podlaskim, a Siedlcami. Mieszka ok. 290 osób. Większość mieszkańców trudni się rolnictwem, we wsi znajduje się mały sklepik i symboliczna kapliczka. 
Zaścianek szlachecki Kowiesy należący do okolicy zaściankowej Bielony, położony był w drugiej połowie XVII wieku w ziemi drohickiej województwa podlaskiego. Do 1954 roku istniała gmina Kowiesy. W latach 1975–1998 miejscowość należała administracyjnie do województwa siedleckiego.
Wierni kościoła rzymskokatolickiego należą do parafii Trójcy Przenajświętszej w Rozbitym Kamieniu.
Historia.
Kowiesy z początku były wsią drobnoszlachecką. Pierwsze wzmianki o niej pojawiają się w 1450. Przez wiele lat żyła tu jeszcze drobna szlachta o nazwisku Kowiescy. W latach 1796–1798 nastąpił rozkwit. Właściciele Kowies sprawowali wiele stanowisk publicznych, zwiększała się liczba chłopów. Na mocy ukazu z 2 marca 1864 uwłaszczono w Kowiesach 23 osoby. W 1872 na publicznej licytacji, wieś kupił Józef Wyszomirski za 15 001 rubli. Tym samym do wsi znów powróciła szlachta. Następnie sprzedano ją dymisjonowanemu porucznikowi wojsk cesarsko-rosyjskich za 23 052,5 rubla. Następnie jeszcze kilkakrotnie wieś przechodziła z rąk do rąk.

</doc>
<doc id="443630" url="https://pl.wikipedia.org/wiki?curid=443630" title="Biały Dwór (województwo zachodniopomorskie)">
Biały Dwór (województwo zachodniopomorskie)

Biały Dwór – osada w Polsce położona w województwie zachodniopomorskim, w powiecie szczecineckim, w gminie Biały Bór przy drodze krajowej nr .
W latach 1975–1998 wieś należała do woj. koszalińskiego.
Inne miejscowości o nazwie Biały Dwór: Biały Dwór

</doc>
<doc id="443637" url="https://pl.wikipedia.org/wiki?curid=443637" title="Opera werystyczna">
Opera werystyczna

Opera werystyczna – kierunek, który pojawił się we włoskiej muzyce operowej przy końcu XIX wieku. Cechował go odwrót od tematyki fantastycznej, kultywowanej w okresie romantyzmu i poszukiwanie materiału zaczerpniętego z rzeczywistości.
Zalążki opery werystycznej można dostrzec już w angielskiej "ballad opera", w której oszustwo, przestępstwo i zmysłowość były równie dobrym tematem, jak dzieje greckich bogów. W literaturze naturaliści, jak Zola czy Ibsen potrafili pokazać, że prawdziwe życie może być tematem sztuki. Weryści, będący odpowiednikiem naturalizmu w literaturze, zamienili wagnerowskiego bohatera na chłopca sycylijskiego, którego honor wart był równie interesującej oprawy operowej, jak pragnienie zemsty u możnego władcy.
Według werystów (z ich głównym przedstawicielem Giacomo Puccinim) podstawą opery jest temat i jego rozwinięcie fabularne. W przeciwieństwie do obiegowej opinii, panującej również w środowisku muzycznym, uważali, że publiczność należy fascynować przede wszystkim tematyką opery, a nie muzyką. Dlatego dbali o jasną, zrozumiałą akcję, traktując muzykę jako sztukę służebną.
Pewne elementy filozofii weryzmu wprowadził już Verdi ("La Traviata", "Rigoletto", "Bal maskowy").

</doc>
<doc id="443645" url="https://pl.wikipedia.org/wiki?curid=443645" title="Peter Osgood">
Peter Osgood

Peter Osgood (ur. 20 lutego 1947 w Windsorze, zm. 1 marca 2006 w Slough) – piłkarz angielski, wieloletni zawodnik Chelsea F.C.
W 1964 jako 17-latek debiutował w zespole Chelsea F.C. i już w pierwszym meczu strzelił dwie bramki. W ciągu kolejnych dziesięciu lat w barwach londyńskiego klubu wystąpił w 289 spotkaniach i strzelił 105 bramek, co przyniosło mu przydomek „króla Stamford Bridge”. W 1970 poprowadził Chelsea do zdobycia Pucharu Anglii, strzelając gole w każdej z rund tych rozgrywek. Rok później zdobył wraz z Chelsea Puchar Zdobywców Pucharów, po meczu finałowym z Realem Madryt. W 1972 wywalczył awans do finału Pucharu Ligi, ale Chelsea trofeum nie zdobyła po porażce w finale ze Stoke City.
W 1974 przeszedł do Southampton F.C. W barwach tego klubu ponownie sięgnął po Puchar Anglii (1976, po finale z Manchesterem United). W 126 meczach strzelił 28 bramek. W 1978 na krótko został piłkarzem Norwich City, a następnie występował w USA w klubie Philadelphia Fury.
W 1970 debiutował w reprezentacji Anglii w spotkaniu z Belgami. Łącznie wystąpił w czterech meczach kadry, nie strzelając żadnej bramki. Był w szerokiej kadrze powołanej na finały mistrzostw świata w 1970. Udało mu się strzelić cztery bramki w sześciu spotkaniach kadry angielskiej do lat 23.
Zmarł po ataku serca, którego doznał w czasie pogrzebu jednego z członków rodziny. Jego prochy leżą pod punktem rzutu karnego przy trybunie Shed End stadionu Chelsea – Stamford Bridge.

</doc>
<doc id="443661" url="https://pl.wikipedia.org/wiki?curid=443661" title="Metody formalne">
Metody formalne

Metody formalne () – oparte na matematyce podejścia do specyfikacji, projektowania i weryfikacji oprogramowania lub systemów informatycznych.
Użycie notacji i języków ze zdefiniowanym matematycznym znaczeniem pozwala precyzyjnie określić, co system informatyczny powinien robić, jakie mają być jego właściwości oraz zweryfikować poprawność działania systemu.

</doc>
<doc id="443664" url="https://pl.wikipedia.org/wiki?curid=443664" title="Przybrda">
Przybrda

Przybrda – osada w Polsce położona w województwie zachodniopomorskim, w powiecie szczecineckim, w gminie Biały Bór, przy drodze krajowej nr 20 Stargard – Szczecinek – Gdynia.
W latach 1975–1998 wieś należała do woj. koszalińskiego.
Środowisko przyrodnicze.
W bliskim sąsiedztwie miejscowości Przybrdy znajdują się Obszary chronionego krajobrazu obejmujące ok. 1/4 powierzchni gminy Biały Bór w obszarach:
Część obszaru gminy Biały Bór jest wpisana do sieci NATURA 2000. Obszar Ostoja Drawska obejmuje część Pojezierza Drawskiego z ponad 50 jeziorami (10% pow. terenu), reprezentującymi wszystkie typy jezior. Teren został ukształtowany w wyniku działalności lądolodu podczas ostatniego zlodowacenia bałtyckiego. Pozostałościami tej działalności są między innymi: wały moreny czołowej, ozy, liczne jary, doliny rzek, jeziora rynnowe i wytopiskowe. Jeziora należą do najgłębszych w Polsce (Drawsko – 79,7 m). Największe to Drawsko (powierzchnia 1872 ha), Siecino, Żerdno, Komorze i Wilczkowo. Mają one urozmaiconą linię brzegową, na niektórych są wyspy. Brzegi jezior są wysokie, porośnięte lasem, głównie łęgami i buczyną, lub niskie, z roślinnością przybrzeżną. Lasy pokrywają ok. 25% terenu. Dominują tu bory, duże powierzchnie zajmują drzewostany bukowe, dębowe. Rzeźba terenu jest zróżnicowana, z licznymi wąwozami, parowami, niewielkimi, bezodpływowymi zbiornikami wodnymi, bagnami i torfowiskami. Największą rzeką jest Drawa, mająca tu swoje źródła. Swój początek biorą tutaj także inne rzeki, jak: Dębnica, Wogra, Piławka, Kokna i Rakon. Znaczna część obszaru jest użytkowana rolniczo.
Środowisko kulturowe.
Pod opieką Zachodniopomorskiego Konserwatora Zabytków znajdują się:
Dziedzictwo historyczne.
W XVI wieku Przybrda (nazwy dawne – Ebersfelde, Przybyradz) licząca 20 łanów bardzo nieurodzajnych ziem i obejmująca folwark wielkości 7 łanów była wsią ziemia niską należącą do M. Zartha, rodziny szlacheckiej przybyłej z Niemiec. Wieś przynależała do parafii w Białym Borze. W XIX wieku wzniesiono w miejscowości dwór jednokondygnacyjny z dachem naczółkowym, z wstawkami na poziomie dachu i werandą. Rozebrany w latach 1987/88. Lokacyjny układ wsi – wieś ulicówka z folwarkiem założonym na planie czworoboku w północno-wschodniej części wsi. Zespół folwarczny uległ rozbudowie o nowe budynki gospodarcze. Miejscowość rozbudowała się w kierunku południowym – w latach 70. wzniesiono nowe osiedle mieszkaniowe (bloki II- i III-kondygnacyjne z zapleczem gospodarczym), usytuowane po oby stronach szosy Szczecinek – Biały Bór.
Obiekty i tereny.
Na terenie miejscowości Przybrda znajduje się świetlica wiejska oraz boisko rekreacyjno–sportowe.
Szlaki turystyczne:
Gospodarka, rolnictwo:
Powierzchnia geodezyjna miejscowości Przybrda wynosi 1670,0 ha.
Na terenie miejscowości Przybrda znajdują się 10 podmiotów prowadzących działalność gospodarczą przez osoby fizyczne.
Instytucje.
W miejscowość znajduje się Ośrodek Integracji Kulturalnej w Przybrdzie współfinansowany przez Unię Europejską w ramach Europejskiego Funduszu Społecznego oraz przystanek autobusowy.
Ludzie, organizacje społeczne.
Liczba ludności w miejscowości Przybrda 31 grudnia 2007 wynosiła 365 osób, w tym w wieku 0–18 lat 86 osób (kobiety – 39, mężczyźni – 47), w wieku 19–110 lat 279 osób (kobiety – 142, mężczyźni – 137).
Na terenie Przybrdy działał Klub Sportowy Husaria oraz Białoborskie Stowarzyszenie Sołtysów prowadzące działalność statutową w zakresie kształtowania warunków pracy i życia ludności wiejskiej odpowiadających standardom cywilizacyjnym i pozwalającym mieszkańcom wsi realizować ich cele ekonomiczne, edukacyjne, kulturowe i społeczne.

</doc>
<doc id="443672" url="https://pl.wikipedia.org/wiki?curid=443672" title="Stępień">
Stępień



</doc>
<doc id="443676" url="https://pl.wikipedia.org/wiki?curid=443676" title="Stepień">
Stepień

Stepień – osada w Polsce położona w województwie zachodniopomorskim, w powiecie szczecineckim, w gminie Biały Bór.
We wsi znajduje się kościół poewangelicki pw. Chrystusa Króla z poł. XVII w. Ołtarz główny renesansowy z poł. XVII w. Jest to kościół jednonawowy, bez wyodrębnionego prezbiterium. Fasada wykonana jest z desek. Na środku ściany frontowej umieszczono wieżę. Kościół jest orientowany. 
W latach 1975–1998 wieś należała do woj. koszalińskiego.

</doc>
<doc id="443680" url="https://pl.wikipedia.org/wiki?curid=443680" title="Birger Ruud">
Birger Ruud

Birger Johannes Ruud (ur. 23 sierpnia 1911 w Kongsbergu, zm. 13 czerwca 1998 tamże) – norweski skoczek narciarski i narciarz alpejski, dwukrotny mistrz olimpijski z 1932 i 1936 oraz wicemistrz z 1948 w skokach, pięciokrotny mistrz świata z 1931, 1932, 1935, 1936 i 1937 oraz dwukrotny wicemistrz z 1939 i 1948 w skokach, brązowy medalista mistrzostw świata z 1935 w kombinacji alpejskiej, dwukrotny rekordzista świata w długości skoku, mistrz Stanów Zjednoczonych z 1938, mistrz Norwegii z 1939, zwycięzca międzynarodowych zawodów w Oslo, Planicy i Lahti, reprezentant Norwegii i klubu Kongsberg IF, propagator sportu, trzykrotny olimpijczyk. Brat Sigmunda i Asbjørna. Jeden z najlepszych, najbardziej utytułowanych i najsłynniejszych zawodników w historii skoków narciarskich.
Z racji sukcesów sportowych i silnej charyzmy zdobył wielką popularność w środowisku narciarskim na kontynencie europejskim i w Stanach Zjednoczonych, słynął też z niemal nienagannego stylu skakania. Odznaczony Medalem Holmenkollen (1937) oraz Egebergs Ærespris (1991). Do 2014 był najstarszym zdobywcą indywidualnego medalu igrzysk olimpijskich w skokach narciarskich. Autor książek "Skispor krysser verden" (1939), "Sporene videre" (1945, obie z bratem Sigmundem) oraz "Den satt!" (1993, z Jacobem Vaagem).
Życie prywatne.
Birger Ruud był synem Nielsa "Sigurda" Theodora Ruuda (1878–1955) i Mathilde z domu Throndsen (1877–1961), drugim z trójki braci narciarzy, którzy odnosili sukcesy w skokach. Najstarszy Sigmund (1907–1994) miał w dorobku tytuły mistrza (1929) i drugiego wicemistrza świata (1930) oraz wicemistrza olimpijskiego (1928) w tej dyscyplinie, rywalizował też w kombinacji norweskiej i narciarstwie alpejskim. Najmłodszy zaś Asbjørn (1919–1989) zdobył w 1938 złoty medal mistrzostw świata w skokach. To jedyny przypadek w historii, gdy trzej bracia zdobyli tytuł mistrza świata w skokach narciarskich. W latach 1929–1938 Ruudowie wygrali siedem z jedenastu konkursów o mistrzostwo świata lub mistrzostwo olimpijskie. Rodzeństwo niemal całe swe życie spędziło w mieście Kongsbergu w prowincji Buskerud. Byli reprezentantami miejscowego klubu Kongsberg Idrettens Foreningen. Prowadzili też własny sklep sportowy. Braćmi Sigmunda, Birgera i Asbjørna byli ponadto niezwiązani z narciarstwem Tormod (1904–1985), z zawodu dziennikarz, Gunvor (1909–?) oraz Øyvind (1915–?).
Birger po mistrzostwach świata w Niemczech w 1931 pozostał na kontynencie, pracując przez pewien czas w sklepach sportowych w Berlinie, Innsbrucku i Garmisch-Partenkirchen. Później współpracował z norweską firmą Gresvig, a następnie jako kierownik sprzedaży w fabrykach sprzętu narciarskiego w Drammen (od 1938), Kongsbergu, Lommedalen (1979–1985) i jako kurator w parku sportowym w Bærum (1969–1979). Powrócił do Kongsbergu w 1985.
18 grudnia 1937 poślubił Magdę Varlo (1912–2010), która urodziła mu potem trójkę dzieci: synów Vebjørna i Pera Birgera (1940–1960) oraz córkę Kari Anne.
Styl skakania.
Ruud występował często w czerwonym swetrze i czapce z literą K (jak Kongsberg) na jednym lub drugim. W drugiej połowie lat 30. rozpowszechnił nową formę skakania, która była kwintesencją stylu aerodynamicznego, polegającego na mocnym wybiciu, spokojnym locie i płynnych ruchach ramion w powietrzu oraz idealnie równym prowadzeniu nart. Zaprezentował on ją w 1936 na olimpiadzie w Garmisch. Po wyjściu z progu załamywał się mocno w biodrach, wykonywał dwa–trzy płynne ruchy rękami wokół poziomej osi rozłożonych ramion, a po osiągnięciu kulminacji lotu wyciągał je przed siebie lekko zgięte w łokciach aż do momentu lądowania. Styl ten nosił nazwę stylu "jaskółki". Ruud słynął z równego, estetycznego prowadzenia nart w locie, był czołowym stylistą dyscypliny w latach 30. i 40. Według ustaleń Wojciecha Szatkowskiego jako pierwszy skoczek w historii otrzymał notę 20 punktów (dwie na MŚ w Oberhofie w 1931). Przez długi czas żaden zawodnik nie dostał od sędziów takiej noty.
Zdarzało mu się nawet, że przy okazji oddawania skoków narciarskich wykonywał salto w powietrzu, między innymi na skoczni w Los Angeles w 1938 roku.
Kariera sportowa.
Bracia Ruudowie latem zajmowali się gimnastyką, lekkoatletyką, kolarstwem górskim i nurkowaniem. Dzięki temu byli sprawniejsi od swych rywali na zimowych trasach. W Kongsbergu zorganizowali też ośrodek szkoleniowy na wysokim, jak na tamte czasy, poziomie. W 1926 społecznie zbudowali w tym mieście skocznię "Hannibal"; całkowity koszt jej postawienia wyniósł braci jedynie 26 koron, za które kupili dynamit. Obok domu Birgera powstał też nieduży stadion sportowy z kortem tenisowym i małym boiskiem piłkarskim. Obok niego wybudowano trampolinę do skoków do wody. Birger zalecał narciarzom, by grali w piłkę boso, co według niego doskonale wpływało na mięśnie stóp i czyniło je bardziej elastycznymi, a przede wszystkim wzmacniało stawy skokowe. Promował też wzmacniającą mięśnie gimnastykę. W ośrodku Ruudów przygotowywali się do sezonu zimowego najlepsi skoczkowie norwescy epoki. Każdego dnia musieli rozegrać minimum siedem setów w tenisie. Trening koncentracji polegał zaś na przebiegnięciu odpowiedniego dystansu i przecięcia wąskich, długich fragmentów papieru wzdłuż.
Lata 1930–1931.
Pierwszymi poważnymi międzynarodowymi zawodami, w których wystąpił osiemnastoletni wówczas Birger po zwycięstwie w mistrzostwach Norwegii juniorów w Trondheim w 1930 były seniorskie mistrzostwa świata w Oslo. Na Holmenkollbakken zajął 20. miejsce. Wziął również udział w konkursie inauguracyjnym na Tremplin du Châble w szwajcarskim Sainte-Croix.
18 stycznia 1931 na skoczni Odnesbakken w Odnes osiągnął odległość 76,5 m, co stanowiło wówczas rekord świata w długości skoku narciarskiego. Na tej samej skoczni wylądował też na 82 m, lecz skoku nie ustał. Blisko miesiąc później w niemieckim Oberhofie zdobył złoty medal i tytuł mistrza świata. Sukces dały mu skoki na 56,5 m i 58 m (rekord skoczni) oraz nota 236 pkt. Drugi Fritz Kaufmann stracił do niego 7,2 pkt.
Igrzyska Olimpijskie 1932.
12 lutego 1932 w amerykańskim Lake Placid w strugach deszczu rozegrano konkurs skoków w ramach zimowych igrzysk olimpijskich. Zawody odbyły się w skrajnie trudnych warunkach: woda z roztopionego śniegu stworzyła na miękkim zeskoku kałużę, przez co wielu zawodników kończyło swe skoki upadkami, w niektórych miejscach spod śniegu wydobywał się lód, a wybieg kończył się amortyzującym wałem słomy. W pierwszej serii Ruud osiągnął w eleganckim stylu, z ograniczoną do minimum liczbą ruchów rąk odległość 66,5 m. Kolejni skoczkowie nie potrafili zbliżyć się do wyczynu Norwega. W końcu dłuższy skok oddał jego rodak Hans Beck – 71,5 m i wygrał pierwszą serię zawodów z blisko trzypunktową przewagą nad najgroźniejszym rywalem. W drugiej kolejce Ruud zaatakował jego pozycję i w ponownie świetnym stylu osiągnął 69 m. Beck, świadomy swej przewagi z pierwszej serii, oddał asekuracyjny skok na 63,5 m. Odległością tą przegrał jednak z Ruudem o 1,1 pkt. Trzeci Kåre Walberg stracił do zwycięzcy 8,6 pkt. Birger otrzymał także złoty medal i tytuł mistrza świata (Międzynarodowa Federacja Narciarska przyznawała medale trzem najlepszym zawodnikom igrzysk w konkurencjach narciarstwa klasycznego w latach 1924–1980). Narty z tego występu przeznaczył do muzeum narciarstwa w swej rodzinnej miejscowości.
Lata 1933–1935.
W mistrzostwach świata w roku 1933 w Innsbrucku Ruud, podobnie jak inni Norwedzy, protestujący przeciwko umieszczeniu przez FIS w programie zawodów konkurencji alpejskich, nie wystartował. Dzień po zakończeniu mistrzostw oddał na Bergisel skok na 74 m i pobił o 3,5 m rekord skoczni ustanowiony poprzedniego dnia podczas oficjalnego konkursu przez Marcela Reymonda i Josefa Gumpolda. W tamtym roku został też rekordzistą obiektu Aschberg w Klingenthalu – 52,5 m.
W lutym 1934 na czempionacie w szwedzkiej Sollefteå zajął trzynastą lokatę po skokach na 42 m i 55,5 m w warunkach niespodziewanej odwilży, która zmieniła rozbieg w wielką kałużę. O odległym miejscu w klasyfikacji zadecydowała słabsza pierwsza próba. Wkrótce potem wziął udział w Festiwalu Narciarskim w Holmenkollen, wygrywając konkurs skoków. 25 marca na Velikance w jugosłowiańskiej Planicy po raz drugi w życiu pobił rekord świata w długości skoku, osiągając z telemarkiem 92 m. Jego brat Sigmund skoczył 95 m, lecz nie zdołał swej próby ustać. Birger zwyciężył też w całych, trzydniowych zawodach lotów. Wygraną odniósł też w konkursie w szwajcarskim Andermatt, skacząc na rekordowe 66 m, a w niemieckim Penzbergu przeprowadził wykład na temat techniki skoków narciarskich.
W styczniu 1935 wziął udział w konkursie otwarcia skoczni w Mittenwaldzie, a w lutym sięgnął po swój trzeci w karierze tytuł najlepszego skoczka świata. W czechosłowackich Wysokich Tatrach osiągnął 58 m oraz 57,5 m i z notą 231,7 pkt. zdystansował o 2,8 pkt. wicemistrza, a swego rodaka – Reidara Andersena. Następnie pojechał do Mürren, gdzie rywalizował w mistrzostwach świata alpejczyków. W slalomie był ósmy, w zjeździe czwarty (trzeci Willi Steuri był o sekundę szybszy od Norwega), a po zsumowaniu wyników z obu konkurencji otrzymał brązowy medal za trzecią pozycję w kombinacji. W marcu wygrał zawody skoków w Feldbergu; osiągnął wówczas 44 m, 53 m i 51 m.
Igrzyska Olimpijskie 1936.
Dwa tygodnie przed olimpiadą w Garmisch-Partenkirchen Ruud skacząc 74 m i 76 m przegrał na obiekcie olipijskim ze Szwedem Svenem Erikssonem o 6,7 pkt. Obu udało się też pobić rekord innej miejscowej skoczni, Kochelberg, poprawiając go na 71 m. Na igrzyskach Ruud wziął najpierw udział w kombinacji alpejskiej, w której był czwarty, choć z czasem 4:47,4 wygrał zjazd, w trakcie którego część trasy pokonał skokiem. W przejazdach slalomowych uzyskał osiemnasty i piąty czas, co dało mu w tej konkurencji szóstą lokatę. Po zsumowaniu wyników za zjazd i slalom jego strata do trzeciego w klasyfikacji Francuza Émile’a Allaisa wyniosła 1,31 pkt. Medal kosztowało Ruuda ominięcie bramki podczas slalomu. W ostatnim dniu igrzysk, 16 lutego, odbył się konkurs skoków, który obserwowało 200 tysięcy widzów. Skok na 75 m w dobrym stylu dał Norwegowi przodownictwo w pierwszej serii. Metr dalej wylądował Eriksson, który wyprzedził Ruuda o 0,6 pkt. Zawodnik z Kongsbergu w finale osiągnął w znakomitym stylu (noty 19,5 pkt., 19,0 pkt., 19,5 pkt.) 74,5 m. Szwed wylądował półtora metra dalej, lecz oceniony przez sędziów został znacznie gorzej od rywala i przegrał z nim różnicą 1,5 pkt.. Aż połowę z sześciu not w olimpijskim konkursie dla Norwega stanowiło 19,5 punktu. Ruud otrzymał też, podobnie jak cztery lata wcześniej, złoty medal i tytuł MŚ. Konkurs skoków w Ga–Pa został uznany za najlepszy w dotychczasowej historii igrzysk.
W tym samym roku Ruud ustanowił też rekordy skoczni w niemieckim Hinterzarten (71 m), Bad Freienwalde (40,5 m) oraz szwajcarskim Unterwasser (56 m). Skakał też w Hollerath. Na HSF w Oslo był tym razem czwarty. Po raz kolejny rywalizował w MŚ narciarzy alpejskich. Tym razem zajął czwartą pozycję w zjeździe ze stratą 1,4 s do trzeciego Heinza von Allmena, dziewiątą w slalomie i szóstą w kombinacji. W kwietniu zwyciężył w konkursie skoków w Engelbergu.
Lata 1937–1940.
Na początku lutego 1937 zajął pierwsze miejsce w zawodach rozgrywanych w ramach Tygodnia Sportów Zimowych w Garmisch, dystansując drugiego w klasyfikacji Raymonda Sørensena o 16 punktów. Dziesięć dni później, w Chamonix zdobył piąty w swej karierze złoty medal mistrzostw świata. Dały mu go skoki na 60,5 m i 65,5 m (rekord obiektu). Drugi był znów Andersen, tym razem ze stratą 2,4 pkt. Konkurs skoków na Festiwalu w Oslo Ruud zakończył na trzeciej pozycji. Ustanowił też rekord skoczni w szwajcarskim Wengen (65 m). Po raz pierwszy w karierze stanął na podium mistrzostw Norwegii, zdobywając srebrny medal.
W 1938 razem z Sigiem Ullandem sięgnął w Stanach Zjednoczonych po tytuł mistrza tego kraju. Nie wystartował w zawodach FIS o mistrzostwo świata w Lahti.
Na zawodach w Zakopanem w 1939 Norweg nie zdołał już wygrać kolejnego czempionatu. Skoki na 72,5 m i 81,5 m (rekord Wielkiej Krokwi) dały mu tylko srebrny medal, o pół punktu za Josefem Bradlem z Niemiec. Podczas konkursu doszło do konfliktu między sędzią mierzącym długość skoku a kierownikiem drużyny niemieckiej. Sędzia zmierzył Bradlowi 78 m, Niemiec upierał się przy 80 m. Uwzględniono tę drugą odległość. Wyszło też na jaw, że niemiecki sędzia zawyżał Bradlowi oceny. Tamtej zimy Ruud startował jeszcze w konkursach w Lahti – zwycięstwo po skokach na 61 m i 68,5 m – oraz w Oslo (czwarta pozycja). Otworzył też swym skokiem nowy obiekt narciarski w Åmot, wygrał zawody na Narekollen w Nordagutu, a w Kristiansand jedyny raz w swojej karierze zdobył tytuł mistrza Norwegii.
W 1940 wygrał zawody na nowo utworzonym obiekcie w Trondheim; sukces dał mu skok na 56 m, co było pierwszym rekordem tej skoczni. Najlepszy wynik w historii obiektu ustanowił też w szwedzkim Dals Långed – 53,5 m. W Raufoss zajął drugie miejsce w mistrzostwach kraju, a na holmenkollskim festiwalu był siódmy.
II wojna światowa.
Podczas II wojny światowej Ruud był przeciwnikiem niemieckiej okupacji i działał w norweskim ruchu oporu. Do współpracy próbował go przekonać komisarz Rzeszy Josef Terboven. Narciarz odmówił, co skutkowało wykluczeniem Ruuda z norweskiego świata sportowego. 25 lutego 1943 podczas udziału w nielegalnych zawodach narciarskich został wraz z bratem Sigmundem aresztowany, oskarżony o antynazistowskie poglądy i osadzony w obozie koncentracyjnym w Grini pod Oslo.
Po wojnie powrócił do narciarstwa. W 1947 po raz kolejny wystartował na festiwalu w Oslo, zajmując znów czwarte miejsce. W Tistedalen zdobył brązowy medal mistrzostw kraju. Rok później skakał też w zawodach w Bergen.
Igrzyska Olimpijskie 1948.
30 stycznia 1948 Ruud pełnił rolę chorążego reprezentacji Norwegii podczas ceremonii otwarcia igrzysk w Sankt Moritz. 7 lutego w ramach rywalizacji olimpijskiej zorganizowano konkurs skoków. Wcześniej, na prośbę organizatorów, Ruud będący asystentem trenera norweskiej kadry oddał kontrolny skok na olimpijskim obiekcie. Jego próba była na tyle dobra, że wspólnie ze szkoleniowcem podjął decyzję o starcie w zawodach, zastępując przewidzianego do występu Georga Thranego, który dowiedział się o wycofaniu z konkursu o godzinie 22 w przeddzień rywalizacji. Sytuacja ta popsuła przyjacielskie stosunki między oboma zawodnikami. Broniący tytułu mistrza olimpijskiego Ruud w pierwszej kolejce skoczył tyle samo, co jego rodak Thorleif Schjelderup – 64 m, jednak dzięki zawyżonym notom za styl objął samodzielne prowadzenie. Metr dalej skoczył inny Norweg, Petter Hugsted, lecz przegrał z prowadzącym o 0,4 pkt. Obu Skandynawów pokonał Fin Matti Pietikäinen, osiągając 69,5 m i wyprzedzając obrońcę tytułu o 0,7 pkt. W drugiej rundzie Schjelderup i Ruud skoczyli po 67 m, jednak to ten drugi okazał się lepszym o 1,5 pkt. Amerykanin Gordon Wren osiągnął 68,5 m, lecz podobnie jak w pierwszej próbie otrzymał niskie oceny. Prowadzenie Ruudowi odebrał Hugsted skokiem na 70 m i lepszą od ustępującego mistrza o półtora punktu notą. Pietikäinen wylądował na 69 m i pomimo najdłuższej sumy odległości w konkursie zajął czwarte miejsce. Ruudowi wręczono też srebrny medal mistrzostw świata FIS.
Wyczyn Ruuda, który zdobył indywidualny olimpijski medal w skokach narciarskich w wieku 36 lat przetrwał jako rekord do 2014, kiedy to srebrny krążek w konkursie olimpijskim na Krasnej Polanie zdobył 41–letni Japończyk Noriaki Kasai.
W tym samym roku, w Lillehammer Ruud po raz ostatni stanął na podium mistrzostw Norwegii, dzieląc w tych zawodach trzecią pozycję ze Schjelderupem. Aktywną karierę sportową kontynuował jeszcze przez kilka lat. W 1951 w konkursie festiwalowym w Oslo został sklasyfikowany na 30. pozycji, w 1953 był 108. (przedostatni), a w 1955 zajął miejsce 113. Poza wymienionymi osiągnięciami był również m.in. rekordzistą skoczni w Goldau (67 m), Annaberg-Buchholz (41,5 m) i Johanngeorgenstadt (70 m).
Po zakończeniu kariery.
Po zaprzestaniu aktywnej rywalizacji narciarskiej pozostał wielkim ambasadorem skoków, zachęcał dzieci do uprawiania sportu. W wieku 57 lat nadal potrafił wykonać salto na skoczni; w 1970 otworzył skokiem konkurs na skoczni w Garmisch–Partenkirchen. Był człowiekiem skromnym, nie wywyższającym się, co nie zmniejszało jego popularności. W 1956 na kongsberskim moście wzniesiono brązowy posąg "Skiløperen", przedstawiający Ruuda, autorstwa Arnego Durbana.
13 maja 1987 król Norwegii Olaf V uroczyście otworzył zbudowane w centrum miasta przez Birgera Ruuda i Pettera Hugsteda i funkcjonujące do dziś muzeum narciarstwa "Kongsberg Skimuseum". W jego zbiorach znajduje się ok. 5000 nagród i pamiątek sportowych (m.in. 11 złotych, 8 srebrnych i 4 brązowe medale z igrzysk olimpijskich i mistrzostw świata) zdobytych przez norweskich, w tym kongsbergskich narciarzy w latach 1924–1952. Kolekcje muzealne wzbogacają również eksponaty z lat późniejszych. Obiekt w początkowym okresie odwiedzało rocznie ok. 90 tysięcy osób.
Również w 1987 w mieście stanęła kolejna rzeźba przedstawiająca narciarza, wykonana tym razem przez Pera Unga.
W 1994 Ruud miał zapalić znicz olimpijski podczas ceremonii otwarcia zimowej olimpiady w Lillehammer, lecz z powodu jego kłopotów z sercem zastąpił go 20–letni książę Haakon.
Birger Ruud zmarł w swym rodzinnym mieście 13 czerwca 1998 w wieku 86 lat. Był pierwszym norweskim sportowcem, któremu urządzono pogrzeb państwowy (jako drugą uhonorowano w ten sposób w 2011 Grete Waitz). W 1999 wiedeńska grupa muzyczna Christoph und Lollo nagrała napisaną przez Lollo Pichlera piosenkę "Der Tag, als Birger Ruud starb". W rodzinnej miejscowości skoczka znajduje się ulica jego imienia.
Osiągnięcia w skokach narciarskich.
Igrzyska olimpijskie.
Birger Ruud jest zdobywcą dwóch złotych i jednego srebrnego medalu olimpijskiego. Biorąc pod uwagę indywidualne krążki ustępuje w klasyfikacji wszech czasów tylko Simonowi Ammannowi, Mattiemu Nykänenowi i Kamilowi Stochowi. Sumując medale drużynowe Norwega wyprzedzają też Jens Weißflog oraz Thomas Morgenstern. W porównaniu z wymienionymi zawodnikami Ruud miał jednak na każdej olimpiadzie tylko jedną szansę na podium, powyżsi rywale zaś trzy.
Mistrzostwa świata.
Od 1924 do 1980 medale zdobywane przez narciarzy klasycznych na igrzyskach olimpijskich były podstawą do przyznawania im przez FIS medali mistrzostw świata. Tym samym Ruud jest najbardziej utytułowanym skoczkiem w historii mistrzostw – zdobył pięć złotych i dwa srebrne medale. Biorąc pod uwagę tylko występy na MŚ, trzy złote i jeden srebrny medal Ruuda sytuowałyby go w klasyfikacji wszech czasów na drugim miejscu, za Adamem Małyszem. Tylko Polak ma w dorobku więcej od Norwega złotych krążków zdobytych na tej imprezie (cztery).

</doc>
<doc id="443683" url="https://pl.wikipedia.org/wiki?curid=443683" title="Świerszczewo (powiat szczecinecki)">
Świerszczewo (powiat szczecinecki)

Świerszczewo – (przed 1945 r. niem. "Schönwalde") osada w Polsce położona w województwie zachodniopomorskim, w powiecie szczecineckim, w gminie Biały Bór, 1,5 km na zachód od drogi krajowej nr 20 ze Stargardu do Gdyni.
XVIII - wieczny folwark. W 1922 r. majątek liczył 386 ha. Posiadał gorzelnię, gręplarnię i mleczarnię. Dwór pochodzi z 1 połowy XIX w. Przebudowany został na początku XX w. Budynek murowany, parterowy. Dach naczółkowy z lukarnami. Od wschodu i częściowo od południa przylega do dworu park krajobrazowy o pow. 2,5 ha. 
W latach 1975–1998 wieś należała do woj. koszalińskiego.
Inne miejscowości o nazwie Świerszczewo: Świerszczewo (powiat kołobrzeski)

</doc>
<doc id="443684" url="https://pl.wikipedia.org/wiki?curid=443684" title="Trzebiele (powiat szczecinecki)">
Trzebiele (powiat szczecinecki)

Trzebiele – osada w Polsce położona w województwie zachodniopomorskim, w powiecie szczecineckim, w gminie Biały Bór, przy drodze krajowej nr 20 Stargard Szczeciński - Szczecinek - Gdynia.
W latach 1975–1998 wieś należała do woj. koszalińskiego.
Przez miejscowość przepływa Czernica, rzeka dorzecza Warty.

</doc>
<doc id="443685" url="https://pl.wikipedia.org/wiki?curid=443685" title="Heliopolis (Egipt)">
Heliopolis (Egipt)

Heliopolis (z gr. lub – "miasto słońca"; egip. Iunu lub Junu – "słupy", "miasto słupów"; hebr. On; arab. مصر الجديدة = "Misr al-Dżadida") – prastare miasto w starożytnym Egipcie, stolica XIII nomu Dolnego Egiptu, ważny ośrodek religijny, centrum kultu Re, później Atuma-Re-Chepri i Re-Horachte, oraz miejsce ukształtowania się tzw. kosmogonii heliopolitańskiej, będącej podstawą wiary starożytnych Egipcjan.
Określenia Heliopolis.
Miasto w starożytnych tekstach nazywane było „Świątynią Dziewiątki Bogów”, przy czym pod określeniem „dziewiątka” rozumiano nie tylko dziewięć podstawowych bóstw teologii heliopolitańskiej, ale cały panteon bogów (Enneada z Heliopolis). Miasto określano także „Kołyską Bogów”, gdyż to tutaj, zgodnie z wierzeniami, na początku świata istniał nieruchomy ocean – Nun, z którego wyłonił się bóg – stworzyciel Atum-Re. On to przez samozapłodnienie zrodził pierwszych bogów.
Historia i znaczenie miasta.
Heliopolis nigdy formalnie nie spełniało funkcji centrum politycznego, natomiast było centrum życia religijnego. O dziejach miasta aż do panowania IV dynastii nic nie wiemy. Miasto zyskało wybitnie na znaczeniu, kiedy to władcy Egiptu z IV dynastii zaczęli tytułować się Synami Słońca. Szczytowy okres znaczenia miasta przypadł na czasy V dynastii. W tym też czasie kapłani boga słońca Re z Heliopolis zdobyli duże wpływy polityczne i religijne, które trwały dalej, w większym czy mniejszym stopniu, do końca istnienia starożytnej cywilizacji egipskiej. Urząd arcykapłana w Heliopolis był wysoce nobilitujący, dlatego też często był piastowany przez członków rodziny panującej. Do arcykapłanów należeli m.in. Imhotep z okresu III dynastii i Rahotep z okresu IV dynastii. Nowi władcy Egiptu przybywali do Heliopolis, by uzyskać zatwierdzenie swojej władzy.
Miasto utrzymało swoje duże znaczenie także w okresie XII dynastii i później, kiedy to straciło wpływy polityczne na rzecz rosnących w siłę Teb (o których mówiono „Heliopolis Południa”). Niemniej pozostało jednym z najważniejszych ośrodków kultowych starożytnego Egiptu, aż do zdobycia miasta przez Aleksandra Wielkiego w 332 p.n.e. Wcześniej, duże spustoszenia w mieście poczynili perscy najeźdźcy, co opisał Strabon. Nowi, greccy władcy skupili się na wznoszeniu nowej stolicy – Aleksandrii – i budowaniu świątyń nowych bogów. Stary ośrodek kultu Re-Horachte zaczął podupadać. Po 250 p.n.e. rozpoczęło się wywożenie z Heliopolis obelisków i posągów – na podstawie inskrypcji można stwierdzić, że większość sfinksów ustawionych na hellenistycznych i rzymskich nekropolach Aleksandrii pochodzi właśnie z Heliopolis. W okresie panowania rzymskiego zabytki stąd zaczęły trafiać również do Rzymu. Dzieła zniszczenia dopełnił szybko rozbudowujący się Kair, ruiny świątyń zaczęto rozbierać w celu pozyskania cennego budulca dla rozrastającego się miasta.
Święte miejsca i przedmioty kultu.
Wielka świątynia boga Re w Heliopolis zajmowała pierwotnie obszar, którego jeden bok osiągał 1 km długości. Jej sanktuarium nosiło nazwę Kaplicy Benu lub Kaplicy Kamienia Benben. Sama świątynia była pierwowzorem innych świątyń solarnych, z których do naszych czasów zachowała się (w miarę dobrym stanie) świątynia Niuserre w Abu Gurab.
Pierwotnym przedmiotem kultu był słup Junu, prawdopodobnie rodzaj fetysza lokalnego bóstwa z Heliopolis, którego kult ginie w mroku pradziejów. Gdy w połowie III tysiąclecia p.n.e. miasto zaczęło pełnić rolę ośrodka kultu solarnego, stary fetysz ustąpił miejsca nowemu w postaci obelisku, nazywanemu kamieniem benben, znajdującemu się w świątyni boga słońca w Heliopolis, który był kamiennym wyobrażeniem promienia słonecznego, symbolu boga Re. Innymi przedmiotami kultu i symbolami Heliopolis były święte drzewa:
W Heliopolis czczone były również święte zwierzęta:
Czczono tu także Horusa Starszego.
Współczesne Heliopolis.
Obecnie Heliopolis nosi nazwę arabską Ajn asz-Szams ("مصر الجديدة") - nazywana jest też "Nowym Kairem" ("Masr al-Gadida") - północno-wschodnia dzielnica stolicy Egiptu, Kairu. 
Historia.
Zostało założone w 1905 roku przez "Heliopolis Oasis Company", kierowany przez belgijskiego przemysłowca Édouarda Louisa Josefa Barona Empaina, jak również przez Boghosa Nubara, syn egipskiego premiera Nubara Pasza. Baron Empain, egiptolog amator i wybitnych europejski przedsiębiorca, przybył do Egiptu w styczniu 1904 roku, zamierzał na ratować jeden ze swoich projektów w tym kraju - budowę linii kolejowej łączących Matarie z Port Said. Pomimo utraty kontraktu kolejowego, Empain pozostał w Egipcie. W 1905 roku założył wspomnianą firmę, która za niską cenę, kupiła od rządu, duży obszar pustyni na północny wschód od Kairu. Pod koniec XX w. liczba mieszkańców stolicy wzrosła dwukrotnie, powiększyła się również społełeczność mieszkających tam obcokrajowców. Baron Empain zaproponował utworzenie na pustyni miasta-ogrodu, połączonego ze śródmieściem kolejką naziemną. To komercyjne przedsięwzięcie było atrakcyjne dla inwestorów, ponieważ firma mogła zarabiać na czynszach i opłatach transportowych. Heliopolis zostało zaprojektowane przez Sir Reginalda Oekesa na planie siatli odchodzących od centrum ulic, z porozdzielanymi krzewami szerokimi alejami, przy których stały budynki ozdobione bladożółtymi fasadami w stylu mauretańskim. W dzielnicy tej, której nazwa nawiązuje do starożytnego "Miasta Słóńca" koło Matarii, powstały obiekty użyteczności publicznej, szkoły, kościoły. Nowe miasto reprezentowało pierwszą dużą skalę próby promowania własnego stylu, znany obecnie jako styl Heliopolis. Zostało zaprojektowane jako "miasto luksusu i przyjemności", z szerokimi alejami i wyposażone we wszystkie niezbędne udogodnienia i infrastrukturę; wodociągi, kanalizację, energię elektrycznej, obiekty hotelowych, takich jak "Heliopolis Palace Hotel" i "Heliopolis House" i rekreacji, w tym pole golfowe, tor wyścigowy i park.
Alexander Marcel, francuski architekt i członek prestiżowego Instytutu Francuskiego, został poproszony przez Empaina zbudował mu pałac w stylu hinduskim. Wzorowana na Angkor Wat w Kambodży i hinduskie świątynie Orissa, pałac został wzniesiony w latach 1907 do 1910 roku. Stoi on do dziś, pozostając jednym z najlepszych przykładów wczesnego wykorzystania betonu, z których został w całości zbudowany. W okolicy znajdowały się jedne z najbogatszych rezydencji egipskich, z lewej stoi "Pałac Avenue Baron Arabesque" "Pałac Boghos" i "Marie Nubar Pasha", obecnie siedziba dowództwa wojskowego. To właśnie Pasha, który pomagał Baronowi Empainowi w zakupie 24 km ² otwartej pustyni, na której zbudował Heliopolis. Po przekątnej, stoi dawna rezydencja Sułtana Husajna Kamela, który panował nad Egiptem między 1914 i 1917 roku. Dziś jest pałac prezydencki, w którym przyjmuje on gości.
Infrastruktura.
Cmentarz Heliopolis znajduje się przy ulicy "Wakkad Nabil El". Na nim znajduje się pomnik "Port Taufik Memorial", ponad 4000 żołnierzy brytyjskiej armii indyjskiej, którzy polegli podczas I wojny światowej, który był pierwotnie usytuowany w Port Taufik, ale został przeniesiony do Heliopolis po jego zniszczeniu w 1967 roku.
Bazylika katolicka znajduje się na ulicy Al-Ahram i jest słynnym zabytkiem w Heliopolis. Jest to miejsce pochówku Barona Empaina. W dzielnicy znajdują się liczne miejsca kultu religijnego, w tym wiele muzłumańskich meczetów. Na ulicy Al Missalah znajduje się synagogoga żydowska, co wskazuje, że dzielnica znana jest z tolerancji religijnej.
Współczesne Heliopolis zostało zamieszkane głównie przez artystrokrację i bogatych Egipcjanów, jak również niektórych obywateli europejskich. W przeciwieństwie do innych nowoczesnych przedmieść na przełomie XIX i XX wieku, Heliopolis miało znacznie większy odsetek mieszkańców obywateli egipskich. Po rewolucji w 1952 roku i masowych wyjazdach cudzoziemców, większości osiedlili się tu wykształceni Kairczycy klasy średniej. W tym samym okresie wokół Heliopolis zaczęły powstawać uboższe osiedla, co zakończyło okres uprzywilowanego odizolowania dzielnicy. A w związku z tym, że i Kair się rozrósł, to początkowo duża odległość między Heliopolis a nim całkowicie zanikła i teraz dzielnica ta jest w środku całej aglomeracji stolicy tzw. "Wielkiego Kairu". Ze względu na duży wzrost liczby ludności, zabudowano pierwotne ogrody wypełnione, które wypełniały Heliopolis. Od 1922 roku liczba jego mieszkańców wzrosła o kilka razy. Od lat 70 XX w. zamiast ogromnych willi zaczęto budować klimatyzowane wieżowce, a tor wyścigowy zamieniono na lunapark. Ekspansja budownictwa wytworzyła nowe osiedla w północno-wschodniej części dzielnicy, takie jak: El-Rehab, El-Shorouq, El-Obour, Badr i Madinaty. Obecnie wielu cudzoziemców wynajmuje mieszkania lub pracuje w Heliopolis. Tu ma siedzibę większość egipskich firm turystycznych, które posiadają swoje hotele w kurortach na Riwierze Morza Czerwonego. Znajduje się tu też "Międzynarodowy Instytut Językowy", "Helipolis Sporting Club".
Heliopolis ma szczególne znaczenie polityczne i wojskowe. Za rządów dyktatora Hosniego Mubaraka, jego rezydencja oraz miejsce jego urzędu (prezydenta).Znajduje się tu też wojskowa baza lotnicza. Dzielnica została zbombardowan podczas wojny Yom Kippur z Izraelem.
Transport.
W dzielnicy mieści się również Port lotniczy Kair. 
Komunikacja: metro, autobusy, tramwaje, minibusy
Turystyka i zabytki.
Do naszych czasów niestety nic nie zachowało się ze starożytnych, monumentalnych obiektów sakralnych, z wyjątkiem 20-metrowego obelisku z czerwonego granitu, wzniesionego przez Senusereta I z XII dynastii, stanowiącego niegdyś element wielkiej świątyni Re. Wykopaliska w Heliopolis pozwoliły zlokalizować szereg świątyń, głównie z czasów Nowego Państwa i Okresu Późnego, uzyskano też setki zapisów różnych władców. Podczas wykopalisk w mieście odkryto również pochówki świętych byków. Prace obecnie są kontynuowane przez zespół egipskich i niemieckich archeologów.
Obecnie turyści przyjeżdżają do tej dzielnicy przede wszystkim ze względu na restauracje i kluby nocne, a tylko niektórzy, by podziwiać architekturę przy głównych bulwarach.
Według ponad 70 żydowskich uczonych, którzy przełożyli Biblię z hebrajskiego na grekę (Septuaginta) oraz Józefa Flawiusza, Pi-Ramzes - miejsce z którego wyszli Izraelici w czasie wędrówki z Egiptu do Ziemi Obiecanej pod wodzą Mojżesza - znajdowało się na krańcu ziemi Goszem (wschodnia cześć Delty Nilu), w okolicach północnych przedmieść obecnego Heliopolis. Według tradycji żydowskiej wymarsz z Egiptu – z punktem wyjściowym w Rameses – rozpoczął się w pobliżu starożytnego Memfis. Zdaniem większości biblistów jest to miasto, wyznaczone na miejsce spotkania Izraelitów z poszczególnych części ziemi Goszen. Ale nie jest też wykluczone, że chodzi o okręg. Izraelici mogli przybyć z różnych jego stron do punktu zbornego w Sukkot.
Zabytki z Heliopolis na świecie.
Również poza granicami Egiptu znajdują się zabytki pochodzące z Heliopolis. Są to obeliski rzymskie na Piazza del Popolo i Piazza di Montecitorio (w Rzymie).

</doc>
<doc id="443687" url="https://pl.wikipedia.org/wiki?curid=443687" title="Liczebność populacji">
Liczebność populacji

Liczebność populacji – liczba osobników w populacji.
Zmiany liczebności zależą od: liczby osobników przybywających do populacji przez rozród lub imigrację, liczby osobników ubywających z populacji na drodze wymierania lub emigracji. Liczebność populacji zmienia się w czasie (zob. dynamika liczebności populacji).
Okresowo ustalane są liczebności populacji gatunków chronionych i ginących oraz populacje dużych roślin i zwierząt (zob. np. metoda wielokrotnych złowień).

</doc>
<doc id="443691" url="https://pl.wikipedia.org/wiki?curid=443691" title="Nike (przedsiębiorstwo)">
Nike (przedsiębiorstwo)

Nike, Inc. – .
Założone w 1964 w Washington County jako Blue Ribbon Sports przez Billa Bowermana i Philipa Knighta, który do 2004 był prezesem koncernu. Jej nazwa pochodzi od greckiej bogini Nike.
Według badania waszyngtońskiej organizacji Good Jobs First przedsiębiorstwo Nike otrzymało ok. 2 mld dolarów dotacji federalnych i stanowych w okresie 2010–2013.
Krytyka.
Łamanie praw pracowniczych, praca dzieci.
W latach 90. wybuchł skandal związany z ujawnieniem warunków pracy w fabrykach lokalnych podwykonawców pracujących na zlecenia przedsiębiorstwa Nike. W fabrykach szyjących buty Nike w Indonezji łamano prawa pracownicze dotyczące warunków pracy, BHP i wynagrodzeń. Reputacji przedsiębiorstwa zaszkodziło również to, że w niektórych fabrykach do produkcji jej sprzętu sportowego zatrudniano dzieci. W połowie lat 90. świat obiegły fotografie, na których mały, dziesięcioletni chłopiec z Pakistanu siedzi w brudnym pokoju i zszywa piłki Nike. Reperkusją tych wydarzeń była spadająca sprzedaż produktów Nike. Dziś połowa największych producentów obuwia sportowego (włączając w to Nike) ma specjalne kodeksy postępowania z pracownikami zatrudnionymi w najuboższych krajach świata. Nie wszystkie jednak poddają się niezależnym kontrolom.
W 1997 Mike Gitelson, pracownik socjalny opiekujący się młodzieżą w Bronksie, opowiedział podopiecznym, że pracownicy w Indonezji zarabiają jedynie 2 dolary na dzień, wyprodukowanie pary butów kosztuje przedsiębiorstwo Nike 5 dolarów, a są one sprzedawane za 100–180 dolarów. Wyjaśnił on także, że Nike nie produkuje butów w Stanach Zjednoczonych, a to jest jedną z przyczyn, dlaczego ich rodzicom tak trudno znaleźć pracę. W ten sposób sprowokował młodzież do wysyłania apeli do szefa koncernu, aby oddał im pieniądze. Następnie około 200 jedenasto-, dwunasto- i trzynastolatków przybyło przed tzw. Nike-Town (supermarket Nike) w Nowym Jorku i krzycząc rzuciło pod nogi ochroniarzom worki na śmieci pełne zużytych butów sportowych. Trzynastoletnia czarnoskóra dziewczynka z Bronxu wprost do kamery jednej ze zgromadzonych stacji telewizyjnych powiedziała: „Nike, we made you, we will break you!” (z ang. „Nike, my cię stworzyliśmy, my cię zniszczymy”).
W 2002 grupa 350 pracownic protestowała przeciwko tajlandzkiemu przedsiębiorstwu Bed and Bath Prestige Company produkującej dla takich koncernów jak Nike, Reebok, Adidas, Levi Strauss &amp; Co. Przedsiębiorstwo to zalegała z wypłatami i odszkodowaniami dla pracownic w wysokości ok. 400 tys. euro. Kobiety skarżyły się, że przymuszano je do pracy w nadgodzinach, musiały pracować niezależnie od choroby czy ciąży. Na skutek protestów konsumenckich tajlandzkie ministerstwo pracy przyznało pracownicom częściowe odszkodowania.
W marcu 2002 pojawił się raport „We Are Not Machines” (z ang. „Nie jesteśmy maszynami”) sporządzony przez kilka organizacji broniących praw człowieka (m.in. Clean Clothes Campaign oraz Oxfam). Zarzucono w nim przedsiębiorstwom Nike i Adidas, że szwaczki w Indonezji otrzymują tylko 2 euro zapłaty za dzień pracy. W raporcie jest mowa o niebezpiecznych warunkach pracy, dyskryminacji seksualnej kobiet oraz zwalczaniu działalności związkowej – pracownice, które przyłączają się do związków zawodowych muszą „obawiać się zwolnienia, więzienia lub fizycznej przemocy”.
Nike Ground.
Późnym latem 2003 pojawiły się plany rewitalizacji placu Karola w Wiedniu i jego przemianowania na plac Nike. Jak wynikało ze strony internetowej, planowano przeprowadzenie kampanii także w innych miejscach świata. Oprócz przemianowania placu, przewidziano również ustawienie monumentu w kształcie logo Nike (tzw. Swoosh) o długości 36 i wysokości 18 metrów. W związku z kampanią zaprojektowany został także but sportowy o nazwie Ground Turbulence III, którego pierwszą parę miał założyć burmistrz Wiednia w dniu otwarcia „placu Nike”. Na miejscu postawiono pawilon informacyjny, w którym można było obejrzeć model placu po planowanych zmianach. Wszystkim zainteresowanym rozdawano broszury informacyjne dotyczące całego przedsięwzięcia. Gdy plany koncernu dotarły do opinii publicznej w mediach rozgorzała wojna.
Zaczęły się pojawiać jednak przypuszczenia, że inicjatorem całego przedsięwzięcia wcale nie jest Nike. Nike Austria wielokrotnie odcinało się od kampanii, co tylko wzmocniło podejrzenia. Koncern zapowiedział złożenie pozwu: „W tym przypadku nie mamy niestety do czynienia z niewinnym żartem, ale z wykorzystaniem naszej marki. Dlatego też Nike podejmie kroki prawne wobec pomysłodawców tej mistyfikacji”.
Z czasem okazało się, że w przedsięwzięciu uczestniczyła grupa artystów 0100101110101101.org oraz Public Netbase – Institute for New Culture Technologies, z siedzibą w Wiedniu. Organizacje przeprowadziły akcję, by zwrócić uwagę na problem „zawłaszczania” przez koncerny przestrzeni publicznej. Nike złożyło pozew w związku z naruszeniem ich praw. Jednak po pewnym czasie, z powodu (międzynarodowych) artykułów prasowych, koncern wycofał pozew. Z perspektywy public relations okazał on się fatalnym zagraniem i doprowadził do poważnego uszczerbku na wizerunku przedsiębiorstwa. 0100101110101101.org i Public Netbase napisały: „Próby zastraszenia, którymi posłużył się koncern znany ze stosowania podobnych strategii marketingowych, wróciły do niego niczym bumerang”.
„Nie wygrywasz srebra, tylko tracisz złoto”.
Za całokształt przekazu reklamowego Nike była dwukrotnie nagradzana na festiwalu reklamy w Cannes (1994, 2003). Jednak hasło Nike „You don’t win silver, you lose gold” (z ang. „Nie wygrywasz srebra, tylko tracisz złoto”), wiodące dla kampanii reklamowej przy okazji olimpiady w Atlancie w 1996 wywołało w USA powszechne oburzenie z powodu sensu przeczącego olimpijskiej idei szlachetnej rywalizacji i pochwały wysiłku sportowego.

</doc>
<doc id="443696" url="https://pl.wikipedia.org/wiki?curid=443696" title="Kolej szynowa">
Kolej szynowa

Kolej szynowa jest to rodzaj kolei, w której pojazdy (w tym przypadku szynowe) poruszają się po szynie lub po szynach (dwie szyny to tory).
Zasadniczo kolej szynową można podzielić na tradycyjną kolej żelazną (najbardziej powszechna) oraz na kolej jednoszynową.

</doc>
<doc id="443697" url="https://pl.wikipedia.org/wiki?curid=443697" title="Jurij Ponomariow">
Jurij Ponomariow

Jurij Anatoljewicz Ponomariow (ros. Юрий Анатольевич Пономарёв, ur. 24 marca 1932 w miejscowości Kadaja w obwodzie czytyjskim (ZSRR); zm. 13 kwietnia 2005) – inżynier, kosmonauta radziecki.
Po opuszczeniu oddziału kosmonautów.
Po opuszczeniu korpusu kosmonautów rozpoczął pracę w jednym z oddziałów Zjednoczenia Naukowo-Badawczego „Energia”, ale po kilku dniach zrezygnował z dalszej pracy w tej firmie. Od 20 kwietnia 1983 rozpoczął pracę w Centralnym Naukowo-Badawczym Instytucie Budowy Maszyn (ЦНИИмаш).
Zmarł 13 kwietnia 2005 na skutek wylewu krwi do mózgu. Pochowany został na cmentarzu we wsi Leoniach niedaleko Gwiezdnego Miasteczka.

</doc>
<doc id="443699" url="https://pl.wikipedia.org/wiki?curid=443699" title="Zoo Tycoon">
Zoo Tycoon

Zoo Tycoon – symulacja ekonomiczna ogrodu zoologicznego, stworzona przez Blue Fang Games i wydana przez Microsoft Game Studios 28 października 2001 roku na platformę Mac OS, Nintendo DS i Windows.
Gracz wciela się w rolę właściciela ogrodu zoologicznego. Zatrudnia pracowników, dba o finanse, inwestuje i utrzymuje budynki. Celem gry jest stworzenie najlepszego i najbardziej dochodowego zoo. Projektuje się alejki, punkty widokowe, kupuje zwierzęta, którym zapewnić trzeba odpowiednie warunki życia i opiekę. Do dyspozycji jest ponad 175 różnych rodzajów materiałów budowlanych, legowisk i obiektów, ponad 40 różnego rodzaju gatunków zwierząt. Gra posiada łatwy w użyciu interfejs użytkownika.
Zoo Tycoon DS.
10 października 2005 (w Europie 11 listopada 2005) została wydana wersja kieszkonkowa "Zoo Tycoon" na platformie Nintendo DS. Korzysta ona z ekranu dotykowego, na którym twórcy umieścili wszystkie elementy menu programu z wersji na PC. Nie posiada ona skomplikowanego interfejsu. Na ekranie konsoli widoczny jest ekran gry: prosta grafika w rzucie izometrycznym.
Zawartość do pobrania.
"Zoo Tycoon: Complete Collection" – specjalny pakiet zawierający podstawową grę wraz z dwoma dodatkami oraz bonusowe rozszerzenie "Endangered Species Theme Pack" (premiera 5 sierpnia 2003, w Polsce 20 sierpnia 2003).
"Zoo Tycoon: Dinosaur Digs" – dodatek do gry wydany 19 maja 2002 roku. Polski dystrybutor, A.P.N. Promise, wydał go pół roku później, tj. 19 listopada 2002. Rozszerzenie to dodaje sześć nowych scenariuszy, 20 gatunków prehistorycznych zwierząt, ponad 100 nowych obiektów oraz dodatkową wykwalifikowaną kadrę pracowniczą.
"Zoo Tycoon: Marine Mania" – drugi dodatek do gry wydany 22 października 2002 roku. Polski dystrybutor, A.P.N. Promise, wydał ją z 4-miesięcznym opóźnieniem, tj. 22 lutego 2003. Rozszerzenie to dodaje 20 gatunków zwierząt morskich, nowe budynki, baseny, 21 podwodnych organizmów i roślin, 5 rodzajów zabawek, możliwość organizowania pokazów dla odwiedzających oraz dziesięć nowych scenariuszy.

</doc>
<doc id="443702" url="https://pl.wikipedia.org/wiki?curid=443702" title="Immoralizm">
Immoralizm

Immoralizm – stanowisko filozoficzne uważające za podstawę wszelkich ocen jedynie kryteria pozamoralne. Pogląd kwestionujący istniejące systemy etyczne i wzorce moralne, czasami wiążący się z zadaniem unieważnienia wszelkich wartości i postulatem stworzenia nowej etyki w miejsce starej. W wersji skrajnej (jako amoralizm) immoralizm domaga się w ogóle zniesienia wszelakiej etyki i moralnych ograniczeń jednostki.

</doc>
<doc id="443704" url="https://pl.wikipedia.org/wiki?curid=443704" title="Jan Czyński">
Jan Czyński

Jan Czyński (ur. 20 stycznia 1801 w Warszawie, zm. 31 stycznia 1867 w Londynie) – publicysta, radykalny demokrata, socjalista utopijny, był z wykształcenia prawnikiem, należał do wybitnych intelektualistów i działaczy politycznych polskiego obozu niepodległościowego.
Życiorys.
Czyński pochodził z żydowskiej rodziny frankistów (ojciec Józef, matka Katarzyna z Krysińskich). Studiował filozofię i prawo na Uniwersytecie Warszawskim, gdzie nawiązał przyjaźń z Krępowieckim i Janem Janowskim.
W Lublinie był adwokatem. Po wybuchu powstania listopadowego popierał je, uczestnicząc w okolicznościowych manifestacjach. Został adiutantem pułkownika Szeptyckiego, który zorganizował Gwardię Narodową. Poświęcenie jej sztandarów odbyło się 14 grudnia 1830 na Placu Marsowym. W trakcie manifestacji Czyński nawoływał do popierania powstania. Wzywał też do udziału w walce ludność żydowską, przemawiając w synagodze.
Od 9 grudnia 1830 do 5 lutego 1831 był redaktorem i wydawcą pierwszego lubelskiego dziennika – „Kuriera Lubelskiego”. Kiedy do miasta wkroczyli Rosjanie, Czyński opuścił Lublin. Za jego schwytanie wyznaczono nagrodę. W Warszawie organizował powstańcze siły zbrojne, należał do Towarzystwa Patriotycznego (był jego wiceprezesem). Jesienią 1831, przez Prusy, wyjechał do Paryża.
Jego biografia jest przyczynkiem do dziejów ruchu frankistowskiego w Polsce. Jedna z najciekawszych osobowości Wielkiej Emigracji, należał do tej grupy wychodźców polskich w Europie Zachodniej, którzy nie bez powodzenia godzili swoje racje patriotyczne z „duchem europejskim” epoki. Jako uczestnik najważniejszych debat społecznych i politycznych, jako komentator teorii najwybitniejszych myślicieli pierwszej połowy XIX wieku (Fourier), był równocześnie rzecznikiem interesów mieszczaństwa polskiego. Ważne miejsce w ideologii tego emigracyjnego demokraty, wybitnego publicysty, działacza politycznego i społecznego zajmowała walka o równouprawnienie wszystkich wyznań religijnych w Polsce; to on jest autorem określenia „Polacy wyznania mojżeszowego”, które weszło do języka ideowego tajnych organizacji młodzieżowych na ziemiach polskich w latach 30. i 40. XIX wieku. W 1862 r., wraz z Ludwikiem Królikowskim, założył Zbratnienie Polskie Wszystkich Wyznań Religijnych.
Mickiewicz napisał o nim: „Pół jest żydem, pół Polakiem, pół cywilnym, pół żołdakiem, pół jakobinem, pół żakiem, lecz za to całym łajdakiem.”
Autor powieści "Cesarzewicz Konstanty i Joanna Grudzińska, czyli Jakubini polscy" (1833–34).

</doc>
<doc id="443708" url="https://pl.wikipedia.org/wiki?curid=443708" title="1 List do Koryntian">
1 List do Koryntian



</doc>
<doc id="443709" url="https://pl.wikipedia.org/wiki?curid=443709" title="2 List do Koryntian">
2 List do Koryntian



</doc>
<doc id="443711" url="https://pl.wikipedia.org/wiki?curid=443711" title="1 List Jana">
1 List Jana



</doc>
<doc id="443713" url="https://pl.wikipedia.org/wiki?curid=443713" title="2 List Jana">
2 List Jana



</doc>
<doc id="443715" url="https://pl.wikipedia.org/wiki?curid=443715" title="1 List do Tymoteusza">
1 List do Tymoteusza



</doc>
<doc id="443716" url="https://pl.wikipedia.org/wiki?curid=443716" title="Kolej jednoszynowa">
Kolej jednoszynowa

Kolej jednoszynowa – kolej szynowa, w której pojazdy poruszają się po jednej szynie. Szyna jest najczęściej prowadzona ponad ziemią na specjalnej estakadzie. Estakada z reguły pełni również funkcję trzeciej szyny. Najpopularniejszym systemem jednoszynowym jest belka żelbetowa o szerokości 60–90 cm, po której wagon przejeżdża okrakiem, utrzymując się dzięki kołom stykającym się zarówno z powierzchnią górną, jak i boczną szyny. Specyficzną odmianą kolei jednoszynowej jest kolej wisząca, używana głównie w transporcie wewnątrzzakładowym. 

</doc>
<doc id="443717" url="https://pl.wikipedia.org/wiki?curid=443717" title="Joe Perry (muzyk)">
Joe Perry (muzyk)

Joe Perry, właśc. Anthony Joseph Pereira (ur. 10 września 1950 w Lawrence) – amerykański gitarzysta rockowy.
W 1970 wraz z wokalistą Stevenem Tylerem i basistą Tomem Hamiltonem założył zespół Aerosmith, w którym grał na gitarze i śpiewał. W 1979 odszedł z formacji i założył The Joe Perry Project, z którym wydał albumy: "Let the Music Do the Talking" (1980), "I've Got the Rock'n'Rolls Again" (1981) i "Once a Rocker, Always a Rocker" (1983). W 1981 z gitarzystą Derekiem St Holmesem nagrał album pt. "Whitford – St. Holmes". W 1984 powrócił do Aerosmith. W 2005 wydał solowy album pt. "Joe Perry". W 2001 zagrał na solowej płycie Micka Jaggera "Goddess in the Doorway".
W 2003 został sklasyfikowany na 48. miejscu listy 100 najlepszych gitarzystów wszech czasów magazynu „Rolling Stone”. W 2004 wraz z Bradem Whitfordem został sklasyfikowany na 18. miejscu listy 100 najlepszych gitarzystów heavymetalowych wszech czasów magazynu Guitar World.
Rozwiedziony we wrześniu 1985 z Elissą Jerret, z którą ma syna. Od września 1985 żonaty z Billie Paulette Montgomery Perr, z którą ma dwóch synów. 

</doc>
<doc id="443720" url="https://pl.wikipedia.org/wiki?curid=443720" title="Jezioro Liwieniec">
Jezioro Liwieniec



</doc>
<doc id="443722" url="https://pl.wikipedia.org/wiki?curid=443722" title="Menojtios (tytan)">
Menojtios (tytan)

Menojtios (także Menoetius; gr. Menoítios, łac. Menoetius) – w mitologii greckiej jeden z tytanów.
Należał do drugiego pokolenia tytanów. Uchodził za syna tytana Japeta i Okeanidy Klimene (lub Okeanidy Azji) oraz za brata Atlasa, Epimeteusza i Prometeusza.
Za pychę został rażony piorunem przez Zeusa i strącony do Tartaru.

</doc>
<doc id="443724" url="https://pl.wikipedia.org/wiki?curid=443724" title="Tetiana Wodopjanowa">
Tetiana Wodopjanowa

Tetiana Jurijiwna Wodopjanowa (ukr. Тетяна Юріївна Водоп'янова ur. 11 stycznia 1973 w Kijowie) – biathlonistka ukraińska, pięciokrotna medalistka mistrzostw świata.
Kariera.
Treningi biatlonowe zaczęła w klubie Dynamo Kijów w 1990 roku. W Pucharze Świata zadebiutowała 9 grudnia 1993 roku w Bad Gastein, zajmując 91. miejsce w biegu indywidualnym. Pierwsze punkty zdobyła blisko rok później, 8 grudnia 1994 roku w tej samej miejscowości, kiedy zajęła 10. miejsce w biegu indywidualnym. Pierwszy raz na podium zawodów pucharowych stanęła 7 grudnia 1995 roku w Östersund, kończąc rywalizację w tej konkurencji na drugiej pozycji. Rozdzieliła tam na podium Niemkę Uschi Disl i Magdalenę Wallin ze Szwecji. W kolejnych startach jeszcze cztery razy stawała na podium: 7 marca 1996 roku w Pokljuce i 16 stycznia 1997 roku w Anterselvie wygrywała biegi indywidualne, 10 grudnia 1999 roku w Pokljuce była trzecia w biegu pościgowym, a 16 grudnia 2000 roku w Anterselvie zajęła trzecie miejsce w sprincie. Najlepsze wyniki osiągnęła w sezonie 2000/2001, kiedy zajęła 14. miejsce w klasyfikacji generalnej.
Podczas mistrzostw świata w Ruhpolding w 1996 roku zdobyła dwa medale. Najpierw wspólnie z Niną Łemesz, Ołeną Petrową i Ołeną Zubryłową zajęła drugie miejsce w biegu drużynowym. Cztery dni później razem z Petrową, Zubryłową i Wałentyną Cerbe-Nesiną była trzecia w sztafecie. W tym samym składzie Ukrainki zdobyły brąz w biegu drużynowym na rozgrywanych rok później mistrzostwach świata w Osrblie. Kolejny medal wywalczyła na mistrzostwach świata w Oslo/Lahti w 2000 roku, gdzie startując z Zubryłową, Petrową i Łemesz była trzecia w sztafecie. Wynik ten Ukrainki powtórzyły podczas mistrzostw świata w Pokljuce rok później. Na tej samej imprezie była też między innymi jedenasta w biegu masowym.
W 1998 roku wystartowała na igrzyskach olimpijskich w Nagano, zajmując 24. miejsce w biegu indywidualnym, 19. w sprincie i 5. w sztafecie. Brała też udział w rozgrywanych cztery lata później igrzyskach w Salt Lake City, plasując się na 31. pozycji w sprincie, 26. w biegu pościgowym i 10. w sztafecie.

</doc>
<doc id="443728" url="https://pl.wikipedia.org/wiki?curid=443728" title="Krążenie pierwiastków w przyrodzie">
Krążenie pierwiastków w przyrodzie



</doc>
<doc id="443729" url="https://pl.wikipedia.org/wiki?curid=443729" title="Liczebność">
Liczebność



</doc>
<doc id="443733" url="https://pl.wikipedia.org/wiki?curid=443733" title="Marit Bjørgen">
Marit Bjørgen

Marit Bjørgen (ur. 21 marca 1980 w Trondheim) – norweska biegaczka narciarska, wielokrotna medalistka igrzysk olimpijskich i mistrzostw świata, czterokrotna zdobywczyni Pucharu Świata, trzykrotna zdobywczyni Małej Kryształowej Kuli w klasyfikacji dystansowej, pięciokrotna zdobywczyni Małej Kryształowej Kuli w klasyfikacji sprinterskiej oraz zwyciężczyni Tour de Ski.
Jest samodzielną rekordzistką w liczbie zwycięstw oraz miejsc na podium w zawodach Pucharu Świata oraz wielokrotną mistrzynią olimpijską i świata, a także najbardziej utytułowaną sprinterką w historii Pucharu Świata.
Kariera.
Marit Bjørgen urodziła się w Trondheim, ale dorastała w Rognes, w gminie Midtre Gauldal, stąd wziął się jej przydomek – "„Gauldal express”". Profesjonalne treningi rozpoczęła w wieku dwunastu lat w klubie Rognes IL. Od tego czasu trenowała z grupą sześciu rówieśników, jednocześnie pomagając rodzicom na farmie. Pierwsze zawody wygrała w 1993 roku w Szwecji.
W lutym 1999 roku wystartowała na mistrzostwach świata juniorów w Saalfelden, gdzie zdobyła brązowy medal w sztafecie, a w biegu na 5 km techniką klasyczną zajęła ósme miejsce. Pod koniec tego roku, 27 grudnia Marit zadebiutowała w Pucharze Świata zajmując 39. miejsce w sprincie techniką klasyczną w szwajcarskim Engelbergu. W sezonie 1999/2000 wystartowała jeszcze czterokrotnie, lecz także nie zdobyła punktów, przez co nie została uwzględniona w klasyfikacji generalnej. W styczniu 2000 roku wzięła udział w mistrzostwach świata juniorów w Štrbskim Plesie, gdzie ponownie była trzecia w sztafecie, zajmując też 21. miejsce w sprincie stylem dowolnym oraz 37. miejsce w biegu na 5 km tą samą techniką.
Sezon 2000/2001 rozpoczęła od zajęcia 43 i 50. miejsca w Beitostølen 25 i 29 listopada 2000 roku. Nie wystartowała w czterech kolejnych biegach, jednak już w kolejnym starcie, 28 grudnia 2000 roku w Engelbergu zdobyła swoje pierwsze punkty, zajmując 17. miejsce w sprincie stylem klasycznym. Był to równocześnie jej najlepszy wynik w tym sezonie, mimo że punkty zdobywała jeszcze sześciokrotnie. W klasyfikacji generalnej dało jej to 53. miejsce. W styczniu 2001 roku po raz pierwszy wzięła udział w seniorskich mistrzostwach Norwegii, zdobywając brązowy medal w biegu na 5 km stylem klasycznym. Miesiąc później, na mistrzostwach świata w Lahti była dziewiętnasta w biegu łączonym na 10 km, a w biegu na 10 km techniką klasyczną zajęła 24. miejsce.
Przyzwoite starty w sezonie 2001/2002 dały jej 32. pozycję w klasyfikacji generalnej. Zaczęła od zajęcia czternastego miejsca w biegu na 10 km techniką klasyczną w fińskim Kuopio 24 listopada 2001 roku. Dobrze prezentowała się także we włoskim Cogne w dniach 8 i 9 grudnia, gdzie zajęła odpowiednio czternaste miejsce w biegu na 5 km stylem klasycznym oraz piętnaste w sprincie stylem dowolnym. Zdarzały się jednak także zupełnie nieudane starty, jak np. 12 grudnia w Brusson, gdzie zajęła 59. miejsce na 10 km techniką dowolną. Zajęła ponadto 16. miejsce w biegu na 10 km stylem klasycznym w Davos 15 grudnia oraz 20. miejsce 8 stycznia w Val di Fiemme na dystansie 15 km stylem klasycznym. Następne starty Bjørgen to już igrzyska olimpijskie w Salt Lake City w 2002 roku. Wspólnie z Bente Skari, Hilde Gjermundshaug Pedersen i Anitą Moen wywalczyła tam srebrny medal w sztafecie 4x5 km. Norweżki przegrały walkę o złoty medal z reprezentantkami Niemiec o zaledwie 1,3 sekundy. W swoim najlepszym indywidualnym starcie, na 30 km techniką klasyczną, Marit zajęła czternaste miejsce. Po powrocie do startów pucharowych zajęła między innymi osiemnaste miejsce w sprincie techniką klasyczną 5 marca w Sztokholmie, szesnaste w tej samej konkurencji 13 marca w Oslo oraz trzynaste na dystansie 58 km techniką klasyczną 23 marca 2002 roku w Lillehammer.
Przełom nastąpił w sezonie 2002/2003. Już w pierwszych zawodach cyklu, 26 października 2002 roku w Düsseldorfie, nie tylko po raz pierwszy stanęła na podium zawodów PŚ, ale od razu odniosła zwycięstwo w sprincie techniką dowolną. Odpuściła następne zawody i wystartowała w biegu na 10 km techniką klasyczną 30 listopada w Ruce, lecz zajęła dopiero 49. miejsce. Jeszcze gorzej wypadła na tym samym dystansie techniką dowolną 7 grudnia w Davos, gdzie była pięćdziesiąta. Od tej pory było tylko lepiej. Już 11 grudnia w Clusone wygrała sprint stylem dowolnym, trzy dni później w Cogne była piąta w biegu na 15 km techniką klasyczną, a następnego dnia zajęła drugie miejsce w sprincie tą samą techniką, ustępując tylko Bente Skari. W austriackim Linzu była szósta w sprincie stylem dowolnym, a dzień później w Ramsau była druga za Skari w biegu łączonym na 10 km. Wygrała także sprint techniką dowolną w Reit im Winkl 12 lutego 2003 roku, a trzy dni później w Asiago była czwarta w biegu na 5 km stylem klasycznym. Na mistrzostwach świata w Val di Fiemme wraz z Anitą Moen, Hilde Pedersen i Vibeke Skofterud zdobyła srebrny medal w sztafecie. Ponadto zdobyła także swój pierwszy medal indywidualny wygrywając sprint techniką dowolną, wyprzedzając Claudię Künzel z Niemiec oraz Hilde Pedersen. W końcówce sezonu wystartowała w czterech biegach, ale punktując tylko dwukrotnie: 11 marca w Drammen zajęła 26. miejsce w sprincie techniką klasyczną, a 20 marca w Borlänge była trzecia w sprincie techniką dowolną, ulegając Bente Skari oraz Kanadyjce Beckie Scott. Wyniki te pozwoliły jej zająć szóste miejsce w klasyfikacji generalnej oraz dały Małą Kryształową Kulę za triumf w klasyfikacji sprinterskiej.
Nie wystartowała tylko w dwóch biegach w sezonu 2003/2004. Od początku startowała na wysokim poziomie. W trzech pierwszych startach cyklu była kolejno: piąta w Düsseldorfie 25 października, szósta w Beitostølen 22 listopada oraz czwarta w Ruce 28 listopada 2003 roku. Czwarta była także w Davos 13 grudnia w biegu na 10 km techniką klasyczną, a trzy dni później w Val di Fiemme zwyciężyła w sprincie tą samą techniką. Po pięciu kolejnych biegach w których plasowała się na przełomie pierwszej i drugiej dziesiątki, wygrała sprint techniką dowolną 18 stycznia 2004 roku w czeskim Novym Měscie. Od startu w biegu na 10 km techniką dowolną 6 lutego we francuskim La Clusaz startowała we wszystkich kolejnych zawodach. Z dziesięciu ostatnich biegów Marit Bjørgen wygrała aż pięć: sprint techniką klasyczną w Sztokholmie 18 lutego i Drammen 26 lutego oraz sprint techniką dowolną w Trondheim 24 lutego, 5 marca w Lahti i 12 marca w Pragelato. Była także trzecia 22 lutego w szwedzkiej miejscowości Umeå w biegu na 10 km stylem klasycznym, ulegając jedynie Czeszce Kateřinie Neumannovej oraz Hilde G. Pedersen. Łącznie w tym sezonie Bjørgen ośmiokrotnie stawała na podium, z czego wygrała osiem biegów i raz była trzecia. Dało jej to drugie miejsce w klasyfikacji generalnej, za Włoszką Gabriellą Paruzzi. Ponadto po raz drugi z rzędu wygrała klasyfikację sprinterską.
Formę najwyższego rzędu zaprezentowała w sezonie 2004/2005. Wtedy jej osobistym trenerem został Svein Tore Samdal. Z dwudziestu indywidualnych zawodów Bjørgen wygrała dziesięć, przy czym ani razu nie zajęła miejsca niższego niż piąte. Wygrała sprint stylem dowolnym na inaugurację cyklu w Düsseldorfie oraz bieg na 10 km techniką klasyczną w Gällivare 20 listopada 2004 roku. W dniach 26 i 28 listopada w Ruce była czwarta w biegu na 10 km stylem dowolnym oraz trzecia na tym samym dystansie stylem klasycznym. Następnie zwyciężyła 5 grudnia w spricie techniką klasyczną w Bernie, 6 dni później w biegu łączonym na 15 km w Lago di Tesero oraz 14 grudnia w Asiago w sprincie techniką dowolną. Nie wystartowała 18 grudnia w Ramsau, ale za to wygrała bieg na 15 km stylem klasycznym w estońskim Otepää 8 stycznia 2005 roku. W Novym Měscie była druga w biegu na 10 km stylem dowolnym, 16 stycznia wygrała tam sprint stylem klasycznym. Opuściła start w Pragelato, wracając 12 lutego w Reit im Winkl, gdzie zajęła czwarte miejsce na 10 km techniką dowolną. Następnego dnia była druga w sprincie klasykiem, ustępując tylko Fince Virpi Kuitunen. Podczas mistrzostw świata w Oberstdorfie razem z Vibeke Skofterud, Hilde G. Pedersen i Kristin Størmer Steirą zdobyła złoty medal w sztafecie. Złote medale zdobyła także w biegu na 30 km stylem klasycznym oraz wraz z Pedersen w sprincie drużynowym. Ponadto Norweżka zdobyła srebrny medal w biegu łączonym, ulegając tylko Rosjance Julji Czepałowej oraz brązowy medal w biegu na 10 km techniką dowolną, w którym lepsze były tylko Neumannová i Czepałowa. Po powrocie do rywalizacji pucharowej Bjørgen nie wystartowała w Lahti 5 i 6 marca, ale już 9 marca w Drammen była piąta w sprincie techniką klasyczną. W pozostałych trzech konkursach sezonu zwyciężyła: 23 marca w Oslo wygrała bieg na 30 km klasykiem, 16 marca w Göteborgu sprint stylem dowolnym, a 19 marca w Falun była najlepsza w biegu na 15 km stylem dowolnym. W klasyfikacji generalnej zwyciężyła z dużą przewagą nad Neumannovą i Kuitunen, co więcej wygrała także w klasyfikacji dystansowej oraz sprinterskiej (trzeci raz z rzędu). W tym sezonie wywalczyła także swoje pierwsze mistrzostwo kraju, zwyciężając w sprincie techniką klasyczną.
Od trzech zwycięstw z rzędu zaczęła także sezon 2005/2006. W Düsseldorfie była najlepsza w sprincie techniką dowolną, w Beitostølen 19 listopada i tydzień później w Ruce wygrała 10 km stylem klasycznym. Drugiego dnia w Ruce była czwarta w biegu na 10 km stylem dowolnym, a w kanadyjskim Vernon wygrała bieg łączony na 15 km, a w sprincie stylem dowolnym była szósta. W tym czasie do rywalizacji przystąpiła Beckie Scott, która w dalszej części sezonu okazała się główną rywalką Bjørgen w walce o Kryształową Kulę. Marit Bjørgen opuściła starty w Canmore, co wykorzystała Scott, zajmując drugie i pierwsze miejsce. Norweżka po dobrych startach w Otepää, gdzie plasowała się w pierwszej dziesiątce, zajęła trzecie miejsce w biegu na 15 km techniką dowolną w Lago di Tesero. Kanadyjka tam nie startowała, jednak pod nieobecność Bjørgen w Oberstdorfie wygrała bieg łączony, a w sprincie stylem klasycznym była szósta. Beckie Scott zajęła także wysokie pozycje podczas zawodów w Davos, gdzie Norweżka zdecydowała się nie startować. Dzięki dobrym wynikom Bjørgen w ostatnich sezonach i medalach zdobytych na mistrzostwach świata w Oberstdorfie, oczekiwania wobec niej w związku z igrzyskami olimpijskimi w Turynie były bardzo duże. Na igrzyskach tych zdobyła jednak tylko jeden medal – w biegu na 10 km techniką klasyczną zajęła drugie miejsce za Estonką Kristiną Šmigun. Był ponadto czwarta w sprincie drużynowym, piąta w sztafecie, osiemnasta w sprincie techniką dowolną, a biegu łączonego na 15 km nie ukończyła. W końcówce sezonu Norweżka wygrała na dystansie 45 km techniką klasyczną 4 marca w Mora, trzy dni później była druga w Borlänge w sprincie stylem dowolnym, a 8 marca w Falun była ósma w biegu łączonym na 10 km. Beckie Scott była odpowiednio jedenasta, dziesiąta i trzecia. 9 marca w Drammen Scott zajęła drugie miejsce, a Bjørgen była dziewiąta. Dwa dni później w Oslo Scott była czwarta w biegu na 30 km, którego Marit nie ukończyła. Sprint stylem dowolnym w chińskim Changchun wygrała Bjørgen, wyprzedzając Scott i swą rodaczkę, Ellę Gjømle. Przed ostatnimi zawodami – biegiem łączonym na 15 km 19 marca w japońskim Sapporo, w klasyfikacji generalnej prowadziła Bjørgen z przewagą 66 punktów nad Kanadyjką. By zdobyć Kryształową Kulę Scott musiała wygrać zawody, przy czym Bjørgen nie mogła zająć miejsca wyższego niż ósme. Scott wygrała bieg, jednak Norweżka zajęła czwartą pozycję, dzięki czemu obroniła tytuł sprzed roku. W ostatecznej klasyfikacji generalnej Bjørgen zgromadziła 1036 punktów, wyprzedzając Beckie Scott (1020 punktów) i Juliję Czepałową (780 punktów). Norweżka wygrała także, po raz czwarty z rzędu w klasyfikacji sprinterskiej. Na mistrzostwach kraju obroniła tytuł zdobyty w sprincie, a ponadto wygrała także na 10 km stylem dowolnym.
Zwycięstwem rozpoczęła także sezon 2006/2007. Odniosła je 28 października w Düsseldorfie w sprincie stylem dowolnym. Na podium stawała także: 18 listopada w Gällivare w biegu na 10 km stylem dowolnym, gdzie była trzecia oraz w obu zawodach w Ruce. Pierwszego dnia, 25 listopada była trzecia w sprincie stylem klasycznym, a następnego dnia była druga w biegu na 10 km tą samą techniką. Po słabszym występie w Cogne i opuszczeniu zawodów w La Clusaz wystartowała w pierwszej edycji Tour de Ski. Z sześciu etapów tej edycji Marit Bjørgen wygrała 31 grudnia w Monachium, 5 stycznia w Asiago była druga, a 6 stycznia w Val di Fiemme zajęła trzecią pozycję. W pozostałych etapach plasowała się poza czołową dziesiątką, co jednak nie przeszkodziło jej w zajęciu drugiego miejsca w klasyfikacji końcowej za Virpi Kuitunen. Następnie wystartowała w Otepää, gdzie 27 stycznia zajęła czwarte miejsce w biegu na 10 km techniką klasyczną, a następnego dnia była dziewiętnasta w sprincie stylem klasycznym. Na podium stanęła ponownie już 9 lutego w Davos, gdzie zajęła trzecie miejsce w biegu na 10 km stylem dowolnym. Na mistrzostwach świata w Sapporo indywidualnie nie zdobyła medalu. Jej najlepszym solowym wynikiem było dziewiąte miejsce w biegu na 30 km techniką klasyczną. Wspólnie z Astrid Jacobsen zdobyła jednak brązowy medal w sprincie drużynowym, a razem z Jacobsen, Skofterud i Steirą wywalczyła także brązowy medal w sztafecie. Po paru słabszych startach w PŚ wygrała także ostatni bieg sezonu – 24 lutego 2007 roku w Falun triumfowała w biegu na 15 km techniką dowolną. W klasyfikacji generalnej zajęła ostatecznie drugie miejsce, za Virpi Kuitunen, a przed Kateřiną Neumannovą. Na Mistrzostwach Norwegii 2007 zdobyła złote medale w biegu na 10 km stylem dowolnym oraz biegu łączonym na 15 km.
Sezon 2007/2008 był jednym z najsłabszych w jej karierze. Z 31 zawodów tego cyklu Bjørgen wystartowała w dwudziestu, przy czym cztery razy stawała na podium. W Düsseldorfie, 27 października 2007 roku, była druga w sprincie stylem dowolnym, ustępując tylko Rosjance Natalji Matwiejewej. Następnie wygrała biegu na 10 km techniką klasyczną 24 listopada w Beitostølen i 2 grudnia w Ruce. Opuściła starty w Davos i Rybińsku i wróciła na Tour de Ski 2007/2008. Zaczęła od zajęcia czwartego i trzeciego miejsca w pierwszych dwóch etapach odbywających się w Novym Měscie. Trzecia była także w trzecim etapie, sprincie stylem dowolnym w Pradze, jednak w trzech kolejnych etapach plasowała się w okolicach 20. pozycji, a 5 stycznia w Val di Fiemme zrezygnowała z dalszej rywalizacji. Nie pojawiła się także w żadnym z czterech biegów w Canmore. W drugiej części sezonu parokrotnie plasowała się w czołowej dziesiątce, lecz na podium stanęła tylko raz – 23 lutego 2008 roku zajęła drugie miejsce w biegu łączonym na 15 km w Falun. Wyprzedziła ją tylko młodsza rodaczka, Astrid Jacobsen. Po tym jak nie ukończyła TDS dobre wyniki w końcówce sezonu nie wystarczyły, by stanąć na podium klasyfikacji końcowej cyklu. Z dorobkiem 690 punktów Bjørgen została sklasyfikowana na jedenastej pozycji. Na Mistrzostwach Norwegii 2008 zdobyła tylko jeden medal – złoto w biegu łączonym na 15 km. Podobnie sytuacja Norweżki wyglądała w sezonie 2008/2009. Dobrze prezentowała się tylko w pierwszej części cyklu, kiedy to czterokrotnie stawała na podium. Była druga 22 listopada w Gällivare w biegu na 10 km stylem dowolnym i trzecia na tym samym dystansie stylem klasycznym 30 listopada w Ruce i 13 grudnia w Davos. Następnego dnia była także trzecia w sprincie techniką dowolną. W trzeciej edycji Tour de Ski zajęła dziesiątą pozycję, a 24 stycznia 2009 roku w Otepää była szósta w biegu na 10 km stylem klasycznym. W dalszej części sezonu już nie plasowała się w czołowej dziesiątce. Sezon zakończyła na dziesiątej pozycji. Porażką zakończyły się także mistrzostwa świata w Libercu skąd nie przywiozła żadnego medalu. W sztafecie Norweżki z Bjørgen w składzie były czwarte, a indywidualnie Marit najlepiej wypadła w sprincie techniką dowolną, w którym zajęła dziewiąte miejsce. Na mistrzostwach krajowych zdobyła srebro na 10 km klasykiem oraz brąz w sprincie stylem dowolnym.
Po niepowodzeniach w 2009 roku Marit zmieniła metody treningowe, kładąc szczególną uwagę na równowagę, koordynację, wytrzymałość i technikę. Rozpoczęła także współpracę z psychologiem sportowym. Efekty były widoczne już w sezonie 2009/2010. Najważniejszą imprezą były wtedy igrzyska olimpijskie w Vancouver i Norweżka jeszcze przed rozpoczęciem cyklu PŚ, postanowiła, że nie będzie startować we wszystkich zawodach. Na inauguracji sezonu, 21 listopada w Beitostølen zwyciężyła w biegu na 10 km stylem dowolnym, wyprzedzając dwie Szwedki: Charlotte Kallę i Annę Haag. Tydzień później, podczas zawodów w Ruce nie wystąpiła i utraciła pierwsze miejsce w klasyfikacji generalnej na rzecz obrończyni Kryształowej Kuli – Justyny Kowalczyk. 5 grudnia w Düsseldorfie była ósma w sprincie techniką dowolną, a tydzień później w Davos była czwarta na 10 km stylem klasycznym oraz druga w sprincie stylem dowolnym. Podczas zawodów 19 grudnia w słoweńskiej miejscowości Rogla wygrała sprint techniką klasyczną, wyprzedzając Kowalczyk oraz Słowenkę Petrę Majdič. Następnego dnia, w biegu 15 km stylem klasycznym uległa tylko Polce. Zgodnie z wcześniejszymi założeniami Norweżka nie wzięła udziału w Tour de Ski 2009/2010, w którym zwyciężyła Justyna Kowalczyk, przez co szanse Bjørgen na zwycięstwo w klasyfikacji generalnej znacznie zmalały. Do rywalizacji wróciła 16 stycznia 2010 roku w Otepää, gdzie zajęła drugie miejsce za Kowalczyk w biegu na 10 km techniką klasyczną. Następnego dnia w sprincie tą samą techniką była ósma. Opuściła zawody w Rybińsku i Canmore, co wykorzystała Polka czterokrotnie stając na podium i umacniając się na pozycji liderki PŚ. Na igrzyskach olimpijskich w Vancouver Bjørgen zdobyła pięć medali. Najpierw wywalczyła brązowy medal w biegu na 10 km stylem dowolnym, ustępując tylko Charlotte Kalli i Kristinie Šmigun. Dwa dni później została mistrzynią olimpijską w sprincie techniką klasyczną, wyprzedzając Kowalczyk i Majdič. Złoto zdobyła także w biegu łączonym 2x7,5 km, w którym bezpośrednio wyprzedziła Annę Haag i Justynę Kowalczyk oraz sztafecie 4x5 km, w której obok niej pobiegły Skofterud, Therese Johaug i Steira. Przedostatniego dnia igrzysk zdobyła srebro w biegu na 30 km stylem klasycznym, przegrywając walkę o złoty medal na finiszu z Kowalczyk, do której straciła zaledwie 0,3 sekundy. Po powrocie do rywalizacji pucharowej Norweżka wygrała wszystkie pięć końcowych zawodów, to jednak nie wystarczyło, by dogonić Polkę w klasyfikacji generalnej i sezon ten zakończyła na drugiej pozycji. Marit zajęła również drugie miejsce w klasyfikacji dystansowej i sprinterskiej, w których także najlepsza była Justyna Kowalczyk. Mistrzostwa kraju w 2010 roku przyniosły jej złote medale w biegu łączonym na 15 km, na 10 km stylem dowolnym oraz w sprincie techniką klasyczną.
Norweżka nie zwolniła tempa w sezonie 2010/2011. Wygrała 20 listopada w Gällivare w biegu na 10 km stylem dowolnym, tydzień później była także najlepsza podczas zawodów Ruka Triple w Ruce. Nie wystartowała w sprincie i sztafecie w Düsseldorfie, ale za to wygrała oba biegi w Davos: 10 km klasykiem 11 grudnia oraz sprint stylem dowolnym 12 grudnia. Najlepsza była także w biegu na 15 km stylem dowolnym 8 grudnia w La Clusaz, a dzień później wraz z koleżankami zwyciężyła w sztafecie. Dzięki temu wyraźnie prowadziła w klasyfikacji generalnej PŚ. Następnym punktem w kalendarzu była jednak piąta edycja Tour de Ski, w którym Norweżka postanowiła nie startować, by lepiej przygotować się do mistrzostw świata w Oslo. TDS 2011 wygrała ponownie Justyna Kowalczyk, która do tej pory aż pięciokrotnie zajmowała drugie miejsce. Polka objęła prowadzenie w Pucharze Świata. Bjørgen była siódma w sprincie stylem dowolnym w Libercu, wygrała bieg na 10 km stylem klasycznym 22 stycznia w Otepää, a dzień później w sprincie techniką klasyczną była dziesiąta. Nie pojechała do Rybińska, gdzie dwukrotnie na podium stanęła Polka, powiększając swą przewagę w klasyfikacji PŚ. Norweżka wygrała za to 10 km stylem klasycznym 19 lutego w Drammen, a dzień później była piąta w sprincie stylem dowolnym. Na mistrzostwach w Oslo Bjørgen zdobyła cztery złote medale: w sprincie techniką dowolną, w biegu na 10 km techniką klasyczną, biegu łączonym na 15 km oraz w sztafecie. Ponadto w biegu na 30 km techniką dowolną była druga, za swą rodaczką Therese Johaug, a przed Justyną Kowalczyk. W końcówce sezonu wygrała jeszcze sprint stylem klasycznym 13 marca w Lahti oraz cykl Finału PŚ w dniach 16–20 marca 2011 roku. Od Finału PŚ w 2011 roku Marit jest liderką klasyfikacji wszech czasów pod względem zwycięstw w Pucharze Świata. Dotychczasowa liderka, Rosjanka Jelena Välbe ma na koncie 45 zwycięstw, a triumf w Falun był 46. zwycięstwem Norweżki. W klasyfikacji generalnej tego sezonu zajęła drugie miejsce, podobnie jak w klasyfikacji dystansowej. Na Mistrzostwach Norwegii 2011 Bjørgen zdobyła kolejne cztery złote medale: w biegu łączonym, w biegu na 30 km i sprincie techniką dowolną oraz biegu na 15 km techniką klasyczną.
Sezon 2011/2012 Bjørgen rozpoczęła od zwycięstwa w norweskim Sjusjøen podczas biegu na 10 km techniką dowolną. Następnie odniosła drugie w karierze zwycięstwo w cyklu Ruka Triple. Norweżka w każdym z trzech etapów cyklu stawała na podium, przy czym wygrała sprint stylem klasycznym i bieg na 5 km stylem dowolnym, a podczas ostatniego etapu była druga na dystansie 10 km techniką klasyczną. Norweżka opuściła zawody w Düssledorfie. Pokazała się dopiero w Davos, gdzie zwyciężyła bieg na 15 km stylem dowolnym. Kolejnym bardzo ważnym punktem sezonu 2011/2012 był cykl Tour de Ski 2011/12. Norweskie media jeszcze przed jego rozpoczęciem ogłosiły Bjørgen zwyciężczynią całego cyklu. Norweżka wystartowała w cyklu jako liderka Pucharu Świata. Na podium stawała we wszystkich dziewięciu etapach. Początkowo zajęła drugie miejsce na prologu w Obrhofie ustępując o 0,4s Polce Justynie Kowalczyk. Ten fakt zapowiadał, że między biegaczkami będzie bardzo zacięta rywalizacja. W kolejnych dwóch etapach, biegu na 10 km techniką klasyczną i sprincie stylem klasycznym, Marit musiała uznać ponownie wyższość Polki. Jednak Bjørgen nie miała zamiru odpuszczać Polce i już 1 stycznia 2012 wygrała bieg łączony w Oberstdorfie. Następnie zwyciężyła podczas biegu na 3 km stylem klasycznym i w sprincie techniką dowolną. Kolejne zwycięstwo w biegu na 15 km techniką dowolną dało Norweżce prowadzenie w całym cyklu. W przedostatnim etapie zwyciężyła jednak Kowalczyk, odbierając Bjørgen prowadzenie w turze. Ostatni etap obejmował podbieg pod Alpe Cermis. Marit Bjørgen i Justyna Kowalczyk współpracowały przez 2/3 dystansu, jednak podczas decydującego podbiegu pod Alpe Cermis lepsza okazała się Polka, która zwyciężyła w Tour de Ski po raz trzeci z rzędu. Bjørgen ostatecznie zajęła drugie miejsce, przed swoją rodaczką Therese Johaug. Następnie zawodniczka opuściła zawody w Mediolanie i pojawiła się w estońskiej miejscowości Otepää, zajmując dwukrotnie drugie miejsce, za główną rywalką Justyną Kowalczyk. Norweżka nie pojechała do Moskwy. Do zawodów wróciła w Rybińsku gdzie zwyciężyła bieg na 10 km techniką dowolną, a dzień później była trzecia w biegu łączonym na 15 km. 6 dni później odniosła zwycięstwo w biegu na 15 km stylem klasycznym ze startu wspólnego. Najgorszy występ w sezonie zaliczyła w Szklarskiej Porębie, gdzie zajęła 22. miejsce w sprincie łyżwą. Jednak już następnego dnia była 2 podczas biegu na 10 km klasykiem. Przegrała tylko z faworytką gospodarzy Justyną Kowalczyk. Następnie Marit była druga w Lahti podczas biegu łączonego. Przegrała jedynie ze swą rodaczką Therese Johaug. Później odniosła zwycięstwo w Lahti w sprincie, następnie w Drammen w tej samej konkurencji. Później Bjørgen wygrała bieg na 30 km stylem klasycznym w Oslo i Finał Pucharu Świata w Szwecji. Tym samym po raz trzeci w karierze tryumfowała w Pucharze Świata wyprzedzając o 200 punktów Polkę Justynę Kowalczyk. Zdobyła również małą kryształową kulę w klasyfikacji dystansów, a w klasyfikacji sprintów była trzecia.
Sezon 2012/2013 rozpoczęła doskonale. Na początek wygrała z przewagą ponad 10 sekund nad drugą zawodniczką zawody inauguracyjne w Gällivare. Niespełna tydzień później po raz trzeci z rzędu wygrała cykl Ruka Triple odbywający się w Ruce. Ponadto zwyciężyła we wszystkich trzech etapach cyklu. Marit nie pojechała na zawody w Kanadzie aby przygotować się do odbywającego się na przełomie grudnia i stycznia Tour de Ski przez co straciła koszulkę liderki Pucharu Świata na rzecz Justyny Kowalczyk. Ostatecznie jednak w Tourze nie wystartowała z powodu nieprawidłowości w pracy serca. Nie pojechała również do czeskiego Libereca. Do Pucharu Świata powróciła 19 stycznia wygrywając bieg na 10 km stylem klasycznym ze startu wspólnego we francuskim La Clusaz. Nie wystartowała w próbie przedolimpijskiej w Soczi. Pojawiła się dopiero 16 lutego w Davos gdzie zajęła drugie miejsce w sprincie techniką klasyczną przegrywając jedynie z Justyną Kowalczyk a ze startu na 10 km tłumacząc się zmęczeniem. Kolejnym ważnym punktem sezonu były odbywające się we włoskim Val di Fiemme Mistrzostwa Świata. Bjorgen powtórzyła na nich sukces sprzed dwóch lat z Oslo zdobywając 4 złote i 1 srebrny medal. Na początek obroniła tytuł mistrzyni świata w sprincie techniką klasyczną i w biegu łączonym na 15 km. Zrezygnowała ze startu w sprincie drużynowym, a w biegu indywidualnym na 10 km stylem dowolnym zdobyła srebro przegrywając jedynie ze swoją rodaczką Therese Johaug o 10.2s. Dwa dni później po raz trzeci w karierze wspólnie z koleżankami sięgnęła po złoto w sztafecie. W ostatniej konkurencji w biegu na 30 km techniką klasyczną zdobyła złoto pokonując na finiszu Justynę Kowalczyk o 3.7s. Był to jej 12 złoty medal Mistrzostwa Świata. Po powrocie do rywalizacji pucharowej Bjorgen zajęła drugie miejsce w spricie w fińskim Lahti przegrywając z Kikkan Randall o 0.1s i w biegu na 10 km, w którym lepsza była jedynie Justyna Kowalczyk. Kolejne dwa starty w norweskim Drammen i Oslo opuściła z powodu choroby. Na koniec sezonu wygrała odbywający się w szwedzkim Falun cykl Finał Pucharu Świata. W klasyfikacji generalnej cyklu zajęła 4. miejsce i po raz pierwszy od sezonu 2009/2010 nie zajęła miejsca na podium w klasyfikacji generalnej.
Po sezonie zapowiedziała, że zamierza startować do Mistrzostw świata 2015, które odbędą się w szwedzkim Falun, a jej głównym celem na sezon 2013/2014 są Zimowe Igrzyska Olimpijskie 2014 w Soczi, gdzie zamierza wystartować we wszystkich sześciu konkurencjach.
Sezon 2013/2014 Marit rozpoczęła inaczej niż zwykle. W zawodach inauguracyjnych w fińskiej Ruce zajęła 13. miejsce w sprincie stylem klasycznym, który rozpoczynał cykl Ruka Triple 2013. Następnego dnia była 2 w biegu na 5 km klasykiem przygrywając o 3 sekundy z Justyną Kowalczyk. Dzięki temu wynikowi awansowała na 2. miejsce w klasyfikacji generalnej mini-touru za Polkę. 1 grudnia w biegu pościgowym na 10 km stylem dowolnym dogoniła rywalkę. Ostatecznie na finiszu pokonała Szwedkę Charlotte Kallę i swoją rodaczkę Therese Johaug. Dzięki temu zwycięstwu objęła prowadzenie w klasyfikacji generalnej Pucharu Świata w biegach narciarskich 2013/2014. Tydzień później w norweskim Lillehammer zajęła 3. miejsce w biegu na 10 km techniką klasyczną, za Justyną Kowalczyk i Charlotte Kallą. W Davos zanotowała podwójne zwycięstwo tryumfując w biegu na 15 km łyżwą i w sprincie tą samą techniką. Nie wystartowała w Asiago, aby przygotować się do Tour de Ski. W cyklu wystartowała jako liderka Pucharu Świata. Jeszcze przed jego rozpoczęciem organizatorzy zmienili program zawodów w Oberhofie (zamiast biegu na 10 km stylem klasycznym z powodu braku śniegu postanowiono rozegrać sprint techniką dowolną), przez co z zawodów wycofała się jedna z faworytek imprezy, Justyna Kowalczyk. W pierwszym etapie Bjørgen zajęła pierwsze miejsce w biegu na 3 km stylem dowolnym i objęła prowadzenie w cyklu. Następnego dnia była piąta w sprincie, ale utrzymała prowadzenie w Tourze. W szwajcarskim Lenzerheide niespodziewanie odpadła w ćwierćfinale sprintu, przez co straciła prowadzenie w cyklu na rzecz Ingvild Flugstad Østberg. 1 stycznia 2014 ogłosiła wycofanie się z dalszej rywalizacji, na skutek choroby. Przez to straciła również prowadzenie w Pucharze Świata. Nie wystartowała w Novym Městie i Szklarskiej Porębie. Do Pucharu Świata powróciła na tydzień przed rozpoczęciem Igrzysk Olimpijskich w Soczi biorąc udział w zawodach we włoskim Toblach. Na początek zdeklasowała rywalki na 10 km techniką klasyczną, a dzień później zwyciężyła również w sprincie łyżwą. Dzięki tym wynikom eksperci i bukmacherzy uznali Marit za faworytkę do złotych medali w Soczi. Sama zawodniczka zadeklarowała, że wystartuje we wszystkich biegowych konkurencjach i zamierza zdobyć w nich 6 medali olimpijskich.
Bjørgen Zimowe Igrzyska Olimpijskie 2014 rozpoczęła od zwycięstwa w biegu łączonym na 15 km, broniąc tym samym tytułu sprzed czterech lat. Na ostatnim podbiegu na atak zdecydowała się Charlotte Kalla. Jej tempo zdołała wytrzymać tylko Norweżka, która wyprzedziła Szwedkę na zakręcie prowadzącym na stadion biegowy i niezagrożona pomknęła do mety. 11 lutego 2014 Marit zajęła niespodziewanie 11. miejsce w sprincie techniką dowolną, upadając na ostatniej prostej wyścigu półfinałowego. Dwa dni później była piąta w biegu na 10 km techniką klasyczną. Norweżka przez 8 km zajmowała drugie miejsce, za Justyną Kowalczyk (zwyciężczynią biegu), jednak na ostatnim podbiegu osłabła na tyle, że dała się wyprzedzić jeszcze trzem rywalkom. W sobotę 15 lutego drużyna norweska zajęła dopiero piąte miejsce w sztafecie 4x5 km. Marit na ostatniej prostej ostatniej zmiany dała się wyprzedzić Francuzce Coraline Hugue. Wygrały Szwedki, do których Norweżki straciły ponad 50 sekund. W parze z Ingvild Flugstad Østberg zdobyła jednak złoty medal w sprincie drużynowym techniką klasyczną. W ostatnim występie Norweżka zdobyła złoto na dystansie 30 km techniką dowolną, wyprzedzając na ostatnim podbiegu swoją rodaczkę Therese Johaug. Był to jej szósty złoty i dziesiąty ogólnie medal zimowych igrzysk olimpijskich, dzięki czemu stała się najbardziej utytułowaną sportsmenką w ich historii.
Po igrzyskach Marit zapowiedziała, że jej celem jest zdobycie czwartej Kryształowej Kuli w karierze. W zawodach w Lahti była 10. w sprincie łyżwą i wygrała bieg na 10 km tym samym stylem. W Drammen w sprincie techniką klasyczną dała się wyprzedzić jedynie Maiken Caspersen Falli. W niedzielę 9 lutego była pierwsza w biegu na 30 km stylem klasycznym w Oslo. Po tym występie zapowiedziała, że zamierza przełożyć plany o macierzyństwie i wystartować na Zimowych Igrzyskach Olimpijskich 2018 w południowokoreańskim Pjongczang. 14 marca była pierwsza w sprincie klasykiem, dzięki czemu jej strata do Johaug zmalała do zaledwie 4 punktów. Kolejnego dnia o ponad 30 sekund przegrała z rywalką w biegu łącznym 2x7,5 km, przez co straciła prowadzenie w Finale Pucharu Świata. W klasyfikacji generalnej traciła 7 punktów do Johaug. Zwycięstwo w klasyfikacji generalnej zależało od ostatniego wyścigu. Marit wyruszyła do biegu pościgowego na 10 km stylem dowolnym 15 sekund po Johaug, nie zdołała jej dogonić i nie zdobyła Kryształowej Kuli. Bjørgen była druga w klasyfikacji dystansowej oraz trzecia w klasyfikacji sprintów.
Sezon 2014/2015 był jednym z najlepszych w jej karierze. Norweżka rozpoczęła go od zwycięstwa w sprincie techniką klasyczną w Ruce. Następnego dnia zajęła drugie miejsce w biegu na 10 km stylem klasycznym, przegrywając tylko z Johaug, a minimalnie wyprzedzając Kallę. Tydzień później wygrała trzydniowe zawody Pucharu Świata w norweskim Lillehammer, odnosząc zwycięstwo w pierwszym etapie – sprincie łyżwą, zajmując drugie miejsce w biegu na 5 km stylem dowolnym i trzecie na 10 km klasykiem. W szwajcarskim Davos zajęła drugie miejsce na 10 km klasykiem ponownie przegrywając z Johaug. Dzień później była czwarta w sprincie łyżwą, co jak się okazało było jej najgorszym miejscem w Pucharze Świata w tym sezonie. Ostatnie zawody pucharowe przed Nowym Rokiem miały zostać rozegrane we francuskim La Clusaz, jednak z powodu braku śniegu zostały przeniesione do Davos. Rozegrano tam bieg na 10 km i sprint stylem dowolnym; oba wygrała Bjørgen. Przed rozpoczęciem dziewiątej edycji Tour de Ski była wyraźną liderką klasyfikacji generalnej Pucharu Świata. Jeszcze przed sezonem zawodniczka zapowiadała, że tryumf w tym cyklu jest dla niej priorytetem na ten sezon. W pierwszym etapie Norweżka zajęła pierwsze miejsce w prologu na 3,2 km stylem dowolnym w niemieckim Oberstdorfie. Następnego dnia rozbiła rywalki w biegu pościgowym na 10 km techniką klasyczną. Na mecie osiągnęła niemal minutę przewagi nad drugą zawodniczką. Po dniu przerwy rywalizacja przeniosła się do szwajcarskiego Val Müstair, gdzie Norweżka wygrała trzeci etap z rzędu, tym razem sprint stylem dowolnym. Kolejnego dnia wygrała bieg na 5 km stylem klasycznym we włoskim Dobbiaco, powiększając przewagę w tourze nad drugą zawodniczką do ponad półtorej minuty. 8 stycznia 2015 jako pierwsza w historii wygrała piąty etap z rzędu w Tour de Ski. Bjørgen okazała się najlepsza w biegu pościgowym na 15 km stylem dowolnym. Ostatnie dwa etapy odbyły się w Val di Fiemme. 10 stycznia przegrała bieg na 10 km techniką klasyczną ze startu wspólnego, ulegając na finiszu Therese Johaug. Do ostatniego etapu, podbiegu na Alpe Cermis wyruszyła ponad dwie minuty przed swoimi rodaczkami: Heidi Weng i Therese Johaug. Bjørgen ostatecznie dotarła na metę ponad półtoraj minuty przed drugą Johaug i dwie minuty przed Weng, odnosząc tym samym swoje pierwsze zwycięstwo w całym cyklu. W biegu pod Alpe Cermis Norweżka uzyskała trzeci czas dnia. Bjørgen nie wystartowała zarówno w Otepää i Rybińsku przygotowując się do mistrzostw świata w Falun. Do rywalizacji pucharowej powróciła 14 lutego, odnosząc zwycięstwo w sprincie stylem klasycznym w szwedzkim Östersund. Następnego dnia uległa o 36 sekund w biegu na 10 km stylem dowolnym faworytce gospodarzy Charlotte Kalli, mimo to po tym biegu zapewniła sobie zwycięstwo w czwarte w karierze klasyfikacji generalnej Pucharu Świata.
Na Mistrzostwach Świata 2015 Bjørgen obroniła tytuł mistrzyni świata w sprincie techniką klasyczną. Dwa dni później zajęła szóste miejsce w biegu łączonym na 15 km. Nie wystartowała w sprincie drużynowym stylem dowolnym, a 24 lutego zajęła dopiero 31. miejsce w biegu na 10 km stylem dowolnym. Dwa dni później razem z koleżankami obroniła tytuł mistrzyni świata w sztafecie. Mistrzostwa zakończyła zdobyciem srebrnego medalu w biegu na 30 km klasykiem, przegrywając o ponad 50 sekund z Johaug. Po mistrzostwach wygrała trzy z czterech ostatnich biegów pucharowych. Tryumfowała w sprincie łyżwą i biegu na 10 km klasykiem w Lahti oraz w biegu na 30 km stylem dowolnym w Oslo. Ponadto zajęła także trzecie miejsce w sprincie klasykiem w Drammen. Norweżka po raz drugi w karierze w jednym sezonie zdobyła ponad 2000 punktów. Także po raz drugi w karierze wygrała wszystkie trzy kryształowe kule (wielką za klasyfikację generalną i dwie małe za sprinty i dystanse).
Po sezonie zastanawiała się nad zakończeniem kariery. 13 kwietnia ogłosiła, że zamierza startować w kolejnym sezonie, a jej głównymi celami będą zwycięstwo w Tour de Ski, Ski Tour Canada oraz klasyfikacji generalnej Pucharu Świata. 23 czerwca 2015 zwołała konferencje prasową, na której ogłosiła, że zawiesza karierę sportową, gdyż jest w ciąży. Zapowiedziała jednak powrót na Mistrzostwa Świata w Lahti 2017 oraz Zimowe Igrzyska Olimpijskie 2018 w Pyeongchang.
Jej partnerem życiowym jest były reprezentant Norwegii w kombinacji norweskiej, Fred Børre Lundberg.
Choroba.
Bjørgen choruje na astmę. W 2009 roku otrzymała pozwolenie na stosowanie leku przeciwko astmie (Symbicort), który znajdował się na oficjalnej liście środków dopingujących Światowej Agencji Antydopingowej. Na kilkanaście dni przed mistrzostwami świata w Oslo, w związku ze spekulacjami, iż używa silniejszego środka (klenbuterolu) ogłosiła publicznie, iż stosuje symbicort. W 2011 roku Symbicort został usunięty z listy środków dopingujących i jego stosowanie w dawkach terapeutycznych nie wymaga już pozwolenia.

</doc>
<doc id="443736" url="https://pl.wikipedia.org/wiki?curid=443736" title="Fork (ujednoznacznienie)">
Fork (ujednoznacznienie)

Gminy w USA:

</doc>
<doc id="443741" url="https://pl.wikipedia.org/wiki?curid=443741" title="Stanisław Jastrzębski">
Stanisław Jastrzębski

Stanisław Jastrzębski ps. "Kopeć" (ur. 10 listopada 1920 w Warszawie, zm. 13 kwietnia 2000 tamże) – żołnierz Szarych Szeregów i Armii Krajowej, przewodniczący Środowiska batalionu „Parasol”, podpułkownik Wojska Polskiego, inżynier.
Życiorys.
Urodził się 10 listopada 1920 w Warszawie jako syn Teofila i Apolonii. W 1934 wstąpił do harcerstwa, do 41. Warszawskiej Drużyny Harcerskiej.
W konspiracji działał od listopada 1939, początkowo w batalionie „Bazylika”, a w lipcu 1942 wstąpił do Szarych Szeregów do hufca Powiśle. W tym czasie uczestniczył w akcjach małego sabotażu. W listopadzie 1942 po reorganizacji Szarych Szeregów znalazł się w Grupach Szturmowych dowodzonych przez Tadeusza Zawadzkiego „Zośkę”.
W 1940 ukończył Liceum Stowarzyszenia Dyrektorów Państwowych Szkół Średnich, a w czasie okupacji w 1942 Technikum Chemiczne, jak również wiele kursów wojskowych, m.in. Szkołę Podchorążych (grudzień 1942), kurs Wielkiej Dywersji (grudzień 1943), kurs Dowódców Kompanii (lipiec 1944). Od lutego do czerwca 1943 jako podchorąży był instruktorem w Szkole Podoficerskiej, szkoląc na podoficerów klasę członków Bojowych Szkół.
W sierpniu 1943 przeszedł wraz z całą drużyną SAD 100 do oddziału „Agat” (Oddział Do Zadań Specjalnych Kedywu KG AK), który na przełomie czerwca i lipca 1944 przekształcił się w batalion „Parasol”. W stopniu plutonowego podchorążego objął dowództwo I plutonu 2. kompanii, przyjmując pseudonim „Kopeć”. Brał intensywny udział w działalności konspiracyjnej całego oddziału i w wielu akcjach zbrojnych, m.in. w akcji pod Arsenałem, w likwidacji Augusta Kretschmanna - zastępcy komendanta Gęsiówki, akcji na Gressera - szefa żandarmerii, czy odbicia rannych z akcji na SS Franza Kutscherę.
W czasie powstania warszawskiego walczył na Woli w ramach Zgrupowania „Radosław”, jako dowódca jednego z trzech odcinków przydzielonych „Parasolowi” do działań powstańczych. Od 3 sierpnia 1944, po zranieniu dowódcy „Mirskiego” Jerzego Zapadko objął dowództwo 2 kompanii. 6 sierpnia 1944 został ciężko ranny podczas obrony cmentarza kalwińskiego. Pod koniec sierpnia 1944 powrócił do oddziału jako zastępca „Mirskiego”. Jego pierwszą funkcją od chwili zranienia było objęcie dowództwa nad 150 rannymi, którzy ewakuowali się kanałami ze Starego Miasta do Śródmieścia. Tam organizował dla nich opiekę lekarską i kwatery.
4 września 1944 wziął ślub z Haliną Czarniecką. Po wojnie urodziło im się dwoje dzieci: córka Danuta i syn Paweł.
Na dzień przed kapitulacją został ponownie ranny, a następnie wywieziony do obozu-szpitala jeńców wojennych w Zeithein pod Dreznem. Po wyleczeniu przewieziono go do oflagu II D Gross Born, gdzie został oswobodzony przez 14 pp 3 Dywizji LWP. Do Warszawy powrócił w lutym 1945.
Okres powojenny.
W kwietniu 1950 otrzymał dyplom ukończenia SGGW na Wydziale Technologii Drewna, uzyskując tytuł magistra inżyniera. Od kwietnia 1950 był zatrudniony w Instytucie Techniki Budowlanej.
23 października 1950 wyrokiem Rejonowego Sądu Wojskowego aresztowany za „"usiłowanie obalenia ustroju Rzeczypospolitej Polskiej”" i skazany na karę 10 lat więzienia, zmniejszoną w drugiej instancji do 7 lat z zastosowaniem amnestii o połowę.
Po wyjściu z więzienia w październiku 1953 początkowo bez pracy, później został zatrudniony jako robotnik budowlany. Następnie w Wytwórni Mebli Artystycznych w Henrykowie pełnił obowiązki kierownika zakładu. Z funkcji tej został zwolniony na skutek represji politycznych. Od roku 1955 aż do emerytury pracował w Biurze Projektów Przemysłu Drzewnego w Warszawie. Uczestniczył w projektowaniu zakładów przemysłowych w Polsce i za granicą (w Chinach, Jugosławii, Pakistanie i we Włoszech). W 1971 ukończył studium podyplomowe dla generalnych projektantów na Wydziale Inżynierii Lądowej Politechniki Warszawskiej.
W 1980 napisał książkę wspomnieniową pt. "Zaczęło się pod Arsenałem". Po wojnie cały czas pracował społecznie w środowisku kombatanckim. Przez 12 lat (3 kadencje) był przewodniczącym Środowiska Batalionu „Parasol”, potem przez szereg lat – przewodniczącym Komisji Awansowo – Odznaczeniowej w Zarządzie Głównym Światowego Związku Żołnierzy Armii Krajowej.
10 listopada 1993 otrzymał awans na podpułkownika. Zmarł na serce 13 kwietnia 2000. Pochowany został na cmentarzu Powązkowskim w Warszawie (kwatera 184-2-19).

</doc>
<doc id="443757" url="https://pl.wikipedia.org/wiki?curid=443757" title="Artrospora">
Artrospora



</doc>
<doc id="443760" url="https://pl.wikipedia.org/wiki?curid=443760" title="Kasa Rolniczego Ubezpieczenia Społecznego">
Kasa Rolniczego Ubezpieczenia Społecznego

Kasa Rolniczego Ubezpieczenia Społecznego (KRUS) – instytucja państwowa odpowiedzialna za ubezpieczenie społeczne rolników, uregulowane ustawą z 20 grudnia 1990.
Centrala KRUS znajduje się przy alei Niepodległości 190 w Warszawie.
Typy ubezpieczeń rolników.
W ubezpieczeniu społecznym rolników funkcjonują na odrębnych zasadach finansowych dwa rodzaje ubezpieczenia:
Działalność KRUS.
Kasa prowadzi działalność prewencyjną (np. konkurs "Bezpieczne Gospodarstwo Rolne"), rehabilitację leczniczą i wydzielone orzecznictwo lekarskie, zasiłki rodzinne, pielęgnacyjne, świadczenia kombatanckie dla inwalidów wojennych, pełni funkcję płatnika składek na ubezpieczenie zdrowotne.
Sens istnienia oddzielnej kasy ubezpieczenia rolniczego jest kwestionowany głównie ze względu na replikowanie całej struktury administracyjnej, w tym lekarzy orzeczników, która już funkcjonuje w ramach ZUS. Koszty własne funkcjonowania KRUS wynoszą do 5% obracanych środków (dla ZUS jest to 3%). Do 2009 roku KRUS miał zbudować kompleksowy system informatyczny, który nadal nie działał w 2012 roku, pomimo że wydano na niego 27 mln euro.
W przedstawionym w 2013 roku raporcie Najwyższa Izba Kontroli ujawniła, że KRUS w nikłym stopniu prowadzi faktyczną weryfikację uprawnień osób zarejestrowanych jako rolnicy i około 30% ze zbadanych przez NIK takich uprawnień nie posiadało. Równocześnie w tych przypadkach do NFZ składki odprowadzał zarówno KRUS, jak i ZUS, co w 30% przypadków wynikało z zaniedbań po stronie samego KRUS. NIK wskazał także na rosnące koszty własne KRUS, które przy spadku liczby ubezpieczonych stanowią coraz większą część zarządzanych przez Kasę składek.
Budżet, zatrudnienie, i wynagrodzenia.
Wydatki i dochody Kasy Rolniczego Ubezpieczenia Społecznego są realizowane w części 72 budżetu państwa.
W 2017 wydatki KRUS wyniosły 17 mld 092,49 mln zł, a dochody 5,77 mln zł. Przeciętne zatrudnienie w przeliczeniu na pełne etaty wyniosło 6180 osób, a średnie miesięczne wynagrodzenie brutto 4310 zł (w centrali KRUS w Warszawie 5382 zł).
W ustawie budżetowej na 2018 wydatki Kasy Rolniczego Ubezpieczenia Społecznego zaplanowano w wysokości 17 mld 936,44 mln zł, a dochody 0,002 mln zł.
Gospodarka finansowa KRUS.
Kasa Rolniczych Ubezpieczeń Społecznych prowadzi samodzielną gospodarkę finansową.
Finansują ją następujące fundusze:
Władze.
Kasą Rolniczego Ubezpieczenia Społecznego kieruje Prezes jako centralny organ administracji publicznej podległy ministrowi właściwemu do spraw rozwoju wsi. Prezesa Kasy powołuje i odwołuje Prezes Rady Ministrów, na wniosek tego ministra, złożony po zasięgnięciu opinii Rady Rolników. Na mocy art. 76 ustawy o ubezpieczeniu społecznym rolników, Prezes KRUS pełni z urzędu, pod nadzorem Rady Rolników, funkcje zarządu Funduszu Składkowego Ubezpieczenia Społecznego Rolników. Prezes KRUS może mieć jednego lub wielu zastępców. Zastępcę Prezesa Kasy powołuje i odwołuje minister właściwy do spraw rolnictwa na wniosek Prezesa złożony po zasięgnięciu opinii Rady Ubezpieczenia Społecznego Rolników.
Za realizację zadań przydzielonych poszczególnym strukturom Kasy odpowiadają przed Prezesem dyrektorzy Biur Centrali Kasy, dyrektorzy Oddziałów Regionalnych, kierownicy Placówek Terenowych oraz dyrektorzy innych jednostek organizacyjnych, tj. centrów rehabilitacji rolników i ośrodków rehabilitacyjnych.
Struktura organizacyjna.
Strukturę organizacyjną KRUS tworzą:

</doc>
<doc id="443761" url="https://pl.wikipedia.org/wiki?curid=443761" title="Amunicja kulowa">
Amunicja kulowa

Amunicja kulowa – żargonowe określenie myśliwskich wersji nabojów karabinowych (rażących pojedynczym pociskiem strzeleckim – nazywanym dawniej kulą) dla odróżnienia ich od naboi śrutowych (rażących naraz wieloma drobnymi pociskami w formie śrutu).
Amunicja kulowa zapewnia prowadzenie celniejszego i precyzyjnego ostrzału względem amunicji śrutowej.
Amunicję taką dzieli się ze względu na budowę pocisku na:

</doc>
<doc id="443762" url="https://pl.wikipedia.org/wiki?curid=443762" title="Defibrylacja elektryczna">
Defibrylacja elektryczna



</doc>
<doc id="443772" url="https://pl.wikipedia.org/wiki?curid=443772" title="KRUS">
KRUS



</doc>
<doc id="443774" url="https://pl.wikipedia.org/wiki?curid=443774" title="Puzzle">
Puzzle

Puzzle – forma rozrywki polegająca na składaniu dużego obrazka z małych fragmentów o charakterystycznych kształtach.
Najczęściej składają się z 500, 1000, 1500 i 2000 elementów. Nieco rzadziej spotykane składają się z trzech i więcej tysięcy elementów. W odmianach dla dzieci spotkać można bardzo wiele wariantów (od 2 elementów), z których powstają obrazki o bardzo różnych rozmiarach.
Odmianą klasycznych puzzli są puzzle trójwymiarowe oraz puzzle kuliste.
Etymologia.
Pierwsze udokumentowane użycie słowa puzzle pochodzi z książki pod tytułem "The Voyage of Robert Dudley […] to the West Indies, 1594-1595", której narratorem był m.in. kpt. Wyatt. Według językoznawców pierwszą formą był czasownik, od którego powstał rzeczownik pochodny.
Historia.
Za twórcę pierwszych puzzli uważany jest John Spilsbury, londyński grawer i kartograf (1763 rok). W celu ułatwienia nauki geografii naklejał drukowane mapy na cienkie deski z mahoniu i rozcinał całość wzdłuż granic państw. Ta forma pomocy naukowych rozprzestrzeniła się w całej Anglii i była stosowana także do nauczania innych przedmiotów. Oprócz układanek dla dzieci tworzono również puzzle dla dorosłych, które miały odpowiednią dla nich tematykę, np. przedstawiały wydarzenia lub ówczesne osobistości. Poza Anglią puzzle rozprzestrzeniły się w drugiej połowie XIX wieku, a zastosowanie pił włośnicowych do wycinania puzzli pozwoliło uzyskiwać dokładniejsze elementy. Ponadto zaczęto również ciąć obrazki na elementy, które nie miały kształtów przyjętych na rysunkach. Natomiast wymyślne kształty powodowały, że puzzle były trudniejsze do ułożenia. Na początku XX wieku rozpoczęto maszynowo wykrawać elementy, co pozwoliło obniżyć koszty i spopularyzować tę formę rozrywki.
Rekordy.
Największe seryjnie produkowane puzzle wyprodukowane przez firmę Ravensburger składają się z 32 256 elementów (544 × 192 cm, waga ok. 17 kg). 
Największe puzzle na świecie (wpisane do księgi rekordów Guinnessa) ułożyło 1600 studentów Uniwersytetu Ekonomicznego w Ho Chi Minh w Wietnamie. Puzzle powstały 24 września 2011 i składały się z 551 232 elementów o wymiarach 2,5 × 2,5 cm każdy, zajmując powierzchnię 14,85 × 23,20 m.
Przyszłość puzzli.
Mimo swego wieku tradycyjne puzzle nadal cieszą się dużą popularnością. Niesłabnący rozwój gier elektronicznych powoduje przeniesienie świata realnego w świat wirtualny, także do sieci Internet. Puzzle on-line pojawiły się około 2001 roku i zyskawszy silne grono zwolenników, zwiększyły popyt na tradycyjne puzzle. Efektem tej mody jest doroczny festiwal układania puzzli na czas.
Puzzle personalizowane.
W latach 80. XX wieku w Stanach Zjednoczonych pojawiły się pierwsze puzzle składające się z 30 elementów wykonane w nakładzie 1 sztuki z powierzonego zdjęcia. Do tego czasu tworzenie personalizowanych puzzli ze zdjęcia (tzw. fotopuzzli), z uwagi na olbrzymie koszty produkcyjne, było niewykonalne. Przełomem było wynalezienie procesu termosublimacji oraz upowszechnienie technologii druku atramentowego. Wraz z rozwojem technologii spadały koszty oraz wzrastała jakość puzzli personalizowanych. Aktualnie na świecie jest kilka tysięcy firm oferujących puzzle z powierzonego zdjęcia. Symptomatyczne jest, że ich produkcją od kilku lat zajęli się światowi potentaci w produkcji puzzli wysokonakładowych, tacy jak firmy Ravensburger czy Educa, które w swojej ofercie mają od kilku do nawet kilkunastu formatów i ilości elementów.

</doc>
<doc id="443779" url="https://pl.wikipedia.org/wiki?curid=443779" title="Fizykoterapia">
Fizykoterapia

Fizykoterapia – jedna z form fizjoterapii i część medycyny fizykalnej, w której na organizm oddziałuje się rozmaitymi bodźcami fizycznymi, pobieranymi z natury (Słońce, borowina) lub wytwarzanymi specjalnymi urządzeniami (krioterapia, prądy różnego rodzaju).
Fizykoterapię można podzielić na:

</doc>
<doc id="443784" url="https://pl.wikipedia.org/wiki?curid=443784" title="Nagrywarka DVD (komputerowa)">
Nagrywarka DVD (komputerowa)

Nagrywarka DVD – urządzenie optyczne pozwalające na zapis danych na specjalnych przeznaczonych do tego nośnikach (płytach CD lub DVD).
Do zapisu danych na płycie używana jest metoda Land-and-Groove-Recording. 
Nowością w nagrywarkach tego typu jest technologia LightScribe, która pozwala na bezpośrednie drukowanie etykietki na nieaktywnej stronie nośnika, oraz technologia Labelflash, stworzona przez firmy Yamaha i Fujifilm, która pozwala nie tylko wypalać etykiety na zewnętrznej stronie nośnika, ale dodatkowo ma zwiększoną jakość nadruku i pozwala wypalać napisy na nieużywanej części przeznaczonej na zapis – jednak tylko w jednym kolorze.

</doc>
<doc id="443786" url="https://pl.wikipedia.org/wiki?curid=443786" title="SAPARD">
SAPARD

SAPARD (ang. "Special Accession Programme for Agriculture and Rural Development") – unijny program finansowego wspierania programów dostosowywania rolnictwa do gospodarki rynkowej w krajach stowarzyszonych, oczekujących na członkostwo w Unii Europejskiej. Powstał w 1999 roku, w celu udzielenia pomocy krajom kandydującym w przygotowaniach do wzięcia udziału we Wspólnej Polityce Rolnej.
Program SAPARD był skierowany na drugi co do wielkości obszar problemowy związany z integracją z UE – rolnictwo i rozwój obszarów wiejskich. Działania skupione były na stymulowaniu rozwoju lokalnego na wsi poprzez projekty związane z dywersyfikacją działalności gospodarczej ludności wiejskiej, a także rozwojem infrastruktury na obszarach wiejskich
Program SAPARD został zakończony w 2006 roku. Łącznie zarejestrowano 27761 wniosków o pomoc finansową z Programu SAPARD, z czego ARiMR podpisała 24431 umów na kwotę około 4779 mln złotych. Środki Unii pokrywały ok. 50% kosztów przedsięwzięcia, resztę kosztów oraz podatek VAT pokrywał beneficjent.

</doc>
<doc id="443792" url="https://pl.wikipedia.org/wiki?curid=443792" title="Albufeira">
Albufeira

Albufeira – portugalskie miasto w regionie Algarve, w dystrykcie Faro, położone nad Oceanem Atlantyckim. Miejscowość jest siedzibą gminy o tej samej nazwie.
Krótki opis.
Gmina posiada (2011 r.) 40 828 mieszkańców. Z biegiem lat z miasteczka rybackiego zmieniło się w miejscowość wypoczynkową. Jest znaczącym ośrodkiem kulturalnym regionu Algarve, odbywa się tu większa część imprez wybrzeża.
Sołectwa.
Sołectwa gminy Albufeira (ludność wg stanu na 2011 r.):

</doc>
<doc id="443794" url="https://pl.wikipedia.org/wiki?curid=443794" title="Olt">
Olt



</doc>
<doc id="443799" url="https://pl.wikipedia.org/wiki?curid=443799" title="Księstwo Zadunajskie">
Księstwo Zadunajskie



</doc>
<doc id="443800" url="https://pl.wikipedia.org/wiki?curid=443800" title="Księstwo Panońskie">
Księstwo Panońskie



</doc>
<doc id="443803" url="https://pl.wikipedia.org/wiki?curid=443803" title="Liga Europejska FIBA">
Liga Europejska FIBA



</doc>
<doc id="443804" url="https://pl.wikipedia.org/wiki?curid=443804" title="Borowicze">
Borowicze

Borowicze () – miasto w europejskiej
części Rosji (obwód nowogrodzki), położone nad rzeką Mstą, 194 km
od Nowogrodu Wielkiego.
Historia.
Pierwsza wzmianka o Borowiczach pochodzi z 1495 roku. Osada prawa miejskie otrzymała w 1770 roku. Znaczenie miasta wzrosło po wybudowaniu linii kolejowej Moskwa - Petersburg w 1851 roku.
W miejscowości Borowicze podobnie jak w Swierdłowsku znajdował się w końcu II wojny światowej i po niej kompleks łagrów NKWD (Uprawienie nr 270), w którym więziono żołnierzy Armii Krajowej.
Obecnie w mieście zlokalizowany jest różnorodny przemysł, w tym kombinat materiałów ogniotrwałych; węzeł drogowy; muzeum.

</doc>
<doc id="443805" url="https://pl.wikipedia.org/wiki?curid=443805" title="Puchar Europy FIBA">
Puchar Europy FIBA



</doc>
<doc id="443806" url="https://pl.wikipedia.org/wiki?curid=443806" title="Księstwo Błatneńskie">
Księstwo Błatneńskie

Księstwo Błatneńskie (także "Księstwo Zadunajskie" lub "Księstwo Panońskie") – słowiańskie państwo istniejące w drugiej połowie IX wieku w zachodniej części Kotliny Panońskiej, między Dunajem na północy i wschodzie, Murą i Drawą na południu a Rabą na zachodzie. Stolica księstwa znajdowała się w mieście Blatnohrad (późniejszy "Mosaburg", dziś węgierska wieś Zalavár) na południe od jeziora Balaton.
Historia.
Pod koniec VIII wieku w wyniku najazdów Franków, Protobułgarów i Słowian upadł Kaganat Awarów, zajmujący od 567 centrum Kotliny Panońskiej. Dzięki tym sprzyjającym warunkom Słowianie panońscy, wówczas zamieszkujący te tereny, zaczęli tworzyć quasi-państwowe związki plemienne i ponadplemienne. Jednocześnie na północy za Dunajem powstały podobne organizmy państwowe. Były to Wielkie Morawy na obszarze dzisiejszych Moraw i Księstwo Nitrzańskie w dzisiejszej zachodniej Słowacji. W pierwszej połowie IX wieku doszło do konfrontacji między tymi państwami. Zwycięsko wyszły z niej Wielkie Morawy pod wodzą księcia Mojmira I. W 833 Mojmir przyłączył Księstwo Nitrzańskie do Państwa wielkomorawskiego i wypędził ze stolicy Nitry władającego nim księcia Pribinę.
Pribina, pozostający w dobrych stosunkach z dworem wschodniofrankijskim i korzystający z jego pomocy, dążył do odzyskania swego księstwa. Jego wysiłki w tym kierunku zakończyły się fiaskiem. Wobec tego około 840 Pribina uzyskał od króla wschodniofrankijskiego Ludwika II Niemieckiego w lenno ziemie między ówczesną wschodnią granicą państwa wschodniofrankijskiego a Dunajem, które wcześniej były przeznaczone dla marchii karantańskiej. Pribina energicznie przystąpił do tworzenia własnego państwa i do szerzenia w nim chrześcijaństwa. Na południe od Balatonu, nad rzeką Zala, wówczas zwaną przez Słowian "Blatna" ("Błotna"), wzniósł obronny gród Blatnohrad, który stał się ośrodkiem władzy w państwie. Skuteczność działań Pribiny w umacnianiu chrześcijaństwa i organizowaniu państwa została w 847 nagrodzona nadaniem mu tych ziem w lenno dziedziczne. Pribina popierał osadnictwo bawarskie. W umacnianiu chrześcijaństwa Pribina ściśle współdziałał z arcybiskupami Salzburga. W 861 Pribina zginął, walcząc po stronie Franków przeciwko Wielkim Morawom. W 862 władzę po nim objął jego syn Kocel.
Za panowania Kocela Księstwo Błatneńskie zaczęło wyrastać na niezależny, słowiański ośrodek państwowy. Wyrazem tego było między innymi przywrócenie przez papieża Hadriana II w 869 metropolii w Sirmium (części dzisiejszej Śremskiej Mitrowicy). W czasie wojny z 869 roku Wielkich Moraw z Państwem wschodniofrankijskim, Kocel opowiedział się po stronie Morawian odrzucając zwierzchność frankijską. W 867 Kocel udzielił schronienia apostołom Słowian, świętym Cyrylowi i Metodemu, w drodze z Państwa wielkomorawskiego do Rzymu. Wspólnie z książętami morawskimi Rościsławem i Świętopełkiem Kocel wspierał idee wyniesienia świętego Metodego do godności biskupa obrządku słowiańskiego. W 869 roku Metody przyjął sakrę biskupią i nominację na arcybiskupa przywróconej panońskiej metropolii w Sirmium. Blatnohrad stał się jednym z najważniejszych centrów kultury i ośrodków chrześcijaństwa liturgii słowiańskiej, rozwijanej przez uczniów Cyryla i Metodego. Prawdopodobnie w Księstwie Błatneńskim powstał pierwszy słowiański zwód praw - "Zakon sudnyj ljudem" - przypisywany świętemu Metodemu.
Kocel zginął podczas wyprawy w 876 roku. Jego śmierć oznaczała koniec niepodległości państwa. Król wschodniofrankijski uczynił użytek ze swych praw suwerena i powtórnie włączył Księstwo Błatneńskie do Karantanii. W 884 roku Księstwo podbiły Wielkie Morawy. Terytorium to ponownie zajęli Frankowie w 894 roku. W 896 tereny byłego Księstwa Błatneńskiego zostały nadane w lenno kolejnemu słowiańskiemu księciu - Brasławowi. Jednak już w 901 roku tereny te zostały podbite przez Węgrów, którzy utworzyli własne państwo. W ciągu następnych stuleci Słowianie panońscy ulegli całkowitej madziaryzacji.
Terytorium.
W skład Księstwa Błatneńskiego wchodziły:

</doc>
<doc id="443810" url="https://pl.wikipedia.org/wiki?curid=443810" title="Pomniki w Częstochowie">
Pomniki w Częstochowie

Pomniki w Częstochowie. W częstochowskiej przestrzeni publicznej znajduje się około 30 pomników i popiersi. Większość z nich znajduje się w śródmieściu i na Jasnej Górze.
Historia Pomnika Jerzego Popiełuszki.
Pomnik księdza Jerzego Popiełuszki powstał z inicjatywy częstochowskiej „Solidarności”. Całkowity koszt pomnika to ponad 180 tys. zł. Część sfinansowano ze zbiórki publicznej, władze Częstochowy dołożyły 70 tys. zł. Kolejne 50 tys. - na aranżację otoczenia i instalację oświetlenia - wydał Miejski Zarząd Dróg.

</doc>
<doc id="443814" url="https://pl.wikipedia.org/wiki?curid=443814" title="Hormogonium">
Hormogonium

Hormogonium (l. mn. "hormogonia"), ruchliwka – wielokomórkowy twór występujący u nitkowatych sinic, służący do rozmnażania bezpłciowego (wegetatywnego). Hormogonia są zdolne do aktywnego ruchu oraz do odtworzenia całej nici. Znajdują się wewnątrz osłonek zwanych pochwami, z których wypełzają i przekształcają się w nowe fragmenty nici sinic. Mogą otoczyć się grubymi ścianami komórkowymi i przybrać charakter przetrwalnikowy.

</doc>
<doc id="443815" url="https://pl.wikipedia.org/wiki?curid=443815" title="Marit Bjoergen">
Marit Bjoergen



</doc>
<doc id="443816" url="https://pl.wikipedia.org/wiki?curid=443816" title="Nowa Fala (kino francuskie)">
Nowa Fala (kino francuskie)

Nowa Fala (fr. "la Nouvelle Vague") – zaliczany do filmowego modernizmu nurt artystyczny w kinematografii francuskiej, którego okres trwania szacowany jest na lata 1959–1965. Nazwa terminu pochodzi od tytułu artykułu francuskiej dziennikarki Françoise Giroud, która opisywała fundamentalne zmiany światopoglądowe najnowszej generacji młodzieży w stosunku do poprzedniego pokolenia. Nową Falą przyjęło określać się filmy odzwierciedlające przemiany obyczajowe w gaullistowskiej Francji, ale również dzieła wnoszące do rodzimej kinematografii nowatorskie środki wyrazu.
Zasadniczo jako twórców Nowej Fali wskazuje się osoby pochodzące z dwóch środowisk artystycznych. Pierwszym z nich byli „janczarzy” z czasopisma „Cahiers du cinéma”, którzy równolegle oddawali się twórczości artystycznej (m.in. Jean-Luc Godard, François Truffaut, Claude Chabrol, Éric Rohmer, Jacques Rivette). Drugim zaś – członkowie nurtu Rive Gauche, który większą uwagę przywiązywał do eksperymentów formalnych związanych z literaturą (m.in. Alain Resnais, Agnès Varda, Louis Malle, Jacques Demy, Georges Franju). Katalizatorem nurtu okazały się reformy francuskiej branży kinematograficznej w postaci mecenatu państwowego (premia za jakość) oraz zmiany dyskursu okołofilmowego; na znaczeniu zyskała przede wszystkim pozycja reżysera filmowego jako autora posługującego się środkami filmowymi odrębnymi od innych sztuk, do czego walnie przyczyniła się polityka autorska prowadzona przez redakcję „Cahiers”.
Począwszy od sezonu 1959/1960, kiedy sukces komercyjny i artystyczny odniosły takie filmy jak "Kuzyni" (1959) Chabrola, "400 batów" (1959) Truffauta, "Do utraty tchu" (1960) Godarda oraz "Hiroszima, moja miłość" (1959) Resnais’go, nurt nabrał impetu, przyczyniając się do narodzin podobnych tendencji w licznych kinematografiach narodowych. Choć we Francji wygasł około 1965 w związku z malejącym zainteresowaniem ze strony widzów i krytyków, jego wpływ rozciąga się od amerykańskiego Nowego Hollywood po duńską Dogmę 95.
Definicja.
Spór na temat zasięgu czasowego i personalnego Nowej Fali trwał zasadniczo od początku lat 70. XX wieku i nie został rozstrzygnięty. Niektórzy filmoznawcy tacy jak Michel Marie ograniczają jej skalę do wąskiego grona „Cahiers du cinéma”, odrzucając zarazem grupę twórców utożsamianych z grupą literacko-filmową Rive Gauche (Chris Marker, Alain Resnais, Agnès Varda i Jacques Demy). Jednak taka definicja zdaniem Tadeusza Lubelskiego grozi pominięciem istotnego dla rozwoju nurtu Alaina Resnais’go. Jean Douchet natomiast wyróżnia szerszą grupę osób, które można utożsamić z nurtem. Zaliczają się do nich Georges Franju, Jacques Doniol-Valcroze, Pierre Kast, Agnès Varda, Alain Resnais, Chris Marker, Éric Rohmer, Jacques Rivette, François Truffaut, Claude Chabrol, Jean-Luc Godard, Jacques Rozier, Jean-Marie Straub oraz Danièle Huillet, Jacques Demy, Daniel Pollet, Luc Moullet, Jean Eustache, André Téchiné, Philippe Garrel, Barbet Schroeder, André Labarthe, Jean-Louis Comolli, Jean-Claude Biette, Jean-Claude Guiguet i Paul Vecchiali.
Oprócz tych reżyserów Lubelski proponuje uwzględnienie także najważniejszych członków reszty ekipy filmowej, między innymi scenarzystów Paula Gégauffa, Jeana Gruault, Marguerite Duras, Alaina Robbe-Grillet oraz Jeana Cayrola; operatorów Henriego Decaë, Raoula Coutarda, Saszy Viernego, Néstora Almendrosa; kompozytorów Paula Misrakiego, Georges’a Delerue, Antoine’a Duhamela, Michela Legranda; aktorek Brigitte Bardot, Anouk Aimée, Delphine Seyrig, Jean Seberg, Anny Kariny, Stéphane Audran, Bernadette Lafont, Jeanne Moreau, François Dorléac i Catherine Deneuve; wreszcie aktorów Jean-Paula Belmondo, Jean-Pierre’a Léauda, Jean-Claude’a Brialy’ego oraz Maurice’a Roneta.
Kłopoty z definicją zjawiska Nowej Fali rodzi jednakże nie tylko zestaw twórców, ale przede wszystkim periodyzacja zjawiska. Susan Hayward twierdzi, że istniały w latach 60. właściwie dwie Nowe Fale: pierwsza, która rozpoczęła się w 1958, straciła zdaniem autorki impet już cztery lata później; natomiast druga, bardziej polityzująca, przypada na okres 1966–1968. Lubelski zauważa wprawdzie, że już w 1954 Varda nakręciła film pełnometrażowy "La Pointe Courte" (1954), który można by uznać za symboliczny początek nurtu. Przeważa jednak periodyzacja pośrednia, lokująca zasięg nurtu na lata 1959–1965, przy odpowiednim zastrzeżeniu, że późniejszy wpływ nurtu sięgał daleko poza tę datę.
Geneza.
Kontekst socjologiczny: Françoise Giroud.
Po raz pierwszy termin „Nowa Fala” pojawił się w artykule pt. "La Nouvelle Vague arrive" francuskiej dziennikarki Françoise Giroud opublikowanym 3 października 1957 roku na łamach pisma „L’Express”, który stanowił podsumowanie obszernej ankiety przeprowadzonej wśród młodzieży francuskiej. Z ankiety wynikła diagnoza wieszcząca rozsadzenie od środka społeczeństwa francuskiego. Jak wynikało z ankiet przeprowadzonych przez „L’Express”, młode pokolenie wchodzące w dojrzałość przeżywało kryzys związany ze stopniową alienacją społeczną, samotnością oraz niechęcią oddawania życia za ojczyznę. Konsekwencją owego defetyzmu były wyrażane przez młodzież protesty przeciwko wojnie o Indochiny Francuskie. Co okazało się istotne, ankieta przypadła na moment przewrotu politycznego dokonanego przez Charles’a de Gaulle’a, który przeforsował nową konstytucję dającą mu silną władzę prezydencką. Narodziny V Republiki Francuskiej przebiegły więc pod znakiem zniechęcenia po stronie młodych mieszkańców Francji.
Kontekst dyskursywny: „Cahiers du cinéma”.
Do narodzin filmowego zjawiska określanego mianem Nowej Fali walnie przyczyniło się czasopismo „Cahiers du cinéma”, którego pierwszym redaktorem naczelnym był krytyk i teoretyk filmowy André Bazin, a obok niego – Jacques Doniol-Valcroze. W miarę rozwoju czasopisma dołączyli do jego redakcji tacy przyszli filmowcy, jak François Truffaut, Éric Rohmer, Jacques Rivette, Jean-Luc Godard oraz Claude Chabrol. Redakcja pisma regularnie spotykała się w lokalu na Polach Elizejskich, aby omawiać obejrzane tytuły i wypracowywać drogą kompromisu wspólne oceny na temat filmów. Krytycy, którzy dołączyli do przedsięwzięcia Bazina i Doniola-Valcroze, zwani byli potocznie „janczarami”. Różnili się jednak w poglądach od Bazina i Doniola. Podczas gdy „stara gwardia” negatywnie oceniała kino amerykańskie i waloryzowała przede wszystkim filmy francuskie, to właśnie dzieła amerykańskich reżyserów cenili sobie „janczarzy”. Bazin i Doniol krytycznie odnosili się do dzieł Howarda Hawksa oraz Alfreda Hitchcocka, uznając ich za „stylistów”; tymczasem dwaj wspomniani twórcy – a także inni reżyserzy amerykańskiego kina gatunkowego – byli postrzegani przez „janczarów” jako autorzy z prawdziwego zdarzenia.
Wzorem teoretycznym dla „janczarów” był esej Alexandre’a Astruca z 1948 pod nazwą "Narodziny nowej awangardy: kamera-pióro", opublikowany na łamach „L’Écran Français”. Astruc, analizując cztery współczesne mu tytuły ("Regułę gry" Jeana Renoira, 1939; "Obywatela Kane’a" Orsona Wellesa, 1941; "Damy z Lasku Bulońskiego" Roberta Bressona, 1945; wreszcie "Nadzieję" Andrégo Malraux, 1945), postulował uczynienie kina nową formą wypowiedzi autorskiej na miarę literatury. Większe znaczenie miał jednak artykuł Truffauta pod tytułem "O pewnej tendencji kina francuskiego", opublikowany w „Cahiers du cinéma” w 1954. Truffaut przedmiotem oskarżenia czynił w nim scenarzystów Jeana Aurenche’a i Pierre’a Bosta oraz ich kino „tradycji jakości”, którego reprezentanci, tacy jak Jean Delannoy, Claude Autant-Lara oraz René Clément, reprezentowali zdaniem krytyka fałszywy „realizm psychologiczny”, bliski twórczości Gustave’a Flauberta. Toteż kinu jakości Truffaut przeciwstawiał prawdziwych autorów-reżyserów: Jeana Renoira, Roberta Bressona, Jeana Cocteau, Jacques’a Beckera, Abla Gance’a, Maxa Ophülsa, Jacques’a Tati i Rogera Leenhardta.
Artykuł Truffauta zapoczątkował tzw. politykę autorską, która polegała na uprawomocnieniu reżyserów filmowych jako potencjalnych autorów. Redaktorzy „Cahiers” publikowali szereg wywiadów z reżyserami, a od listopada 1955 jedna kolumna pisma poświęcona była ocenie filmów w ramach tzw. Rady dziesięciu. Skala ocen liczyła początkowo trzy gwiazdki (oraz czarne kółeczko dla zupełnie nieudanych filmów), a w 1957 została rozszerzona o czwartą gwiazdkę dla autorskich arcydzieł. Lista autorów filmowych była nieustannie rozbudowywana, a mimo że spójna „polityka autorska” z czasem uległa problematyzacji (głosy krytyków były coraz bardziej rozbieżne), kult autora filmowego okazał się trwałym osiągnięciem czasopisma.
Kontekst produkcyjny: pierwsze filmy krótkometrażowe, przełomy w pełnym metrażu.
Redaktorzy „Cahiers”, zajmując się krytyką filmową, również praktykowali tworzenie swych krótkometrażowych debiutów. Pod względem organizacyjnym ową twórczość ułatwiły im dotacje państwowe. W 1953 została uchwalona ustawa wprowadzająca w ramach Funduszu Rozwoju Przemysłu Kinematograficznego tzw. premię za jakość. Początkowo obowiązywała ona tylko dla filmów krótkometrażowych, jednak dwa lata później rozszerzono ją na filmy pełnometrażowe. W przypadku krótkich metraży beneficjentami profesjonalnej produkcji filmowej stali się: na gruncie dokumentalnym – Alain Resnais ze swym filmem "Noc i mgła" (1955), a na gruncie fabularnym – Jacques Rivette z filmem "Mat szewski" (1956), w którym wystąpiła niemal cała redakcja „Cahiers”.
Jednak przełomem w rozwoju kina francuskiego stał się zrealizowany poza kręgiem „Cahiers” film "I Bóg stworzył kobietę" (1956) Rogera Vadima, nakręcony na taśmie kolorowej w formacie panoramicznym. Dzieło Vadima wprowadziło do francuskiej kinematografii rozluźnienie obyczajowe, którego symbolem stała się wylansowana przez reżysera jego żona, aktorka Brigitte Bardot. Kreacja Bardot, która wcielała się w rolę rozwiązłej sierotki nieprzejmującej się etykietą burżuazyjną, zapewniła filmowi "I Bóg stworzył kobietę" rozgłos, a krytycy „Cahiers” upatrywali w Vadimie prawdziwego autora filmowego – czego nie potwierdziły jednak jego następne filmy.
Za katalizatora nurtu uznawany był również samodzielny debiut Louisa Malle’a pod tytułem "Windą na szafot" (1958). Wyrafinowana opowieść o kobiecie (Jeanne Moreau) zlecającej kochankowi zabójstwo swego męża była utrzymana w konwencji kina czarnego, jednakże ważną rolę odgrywał w niej przypadek – winda, którą kochanek planował opuścić miejsce zbrodni, stanęła. W "Windą na szafot" Malle połączył elementy hitchcockowskiego dreszczowca z estetyką Roberta Bressona. Film został bardzo dobrze przyjęty, otrzymując nagrodę Louisa Delluca. Z podobnym uznaniem spotkał się nawiązujący do XVIII-wiecznej literatury libertyńskiej film "Kochankowie" tego samego reżysera, poświęcony bogatej mieszczance (Moreau) zdradzającej właściciela burgundzkiej gazety ze studentem geologii. Swoistym "novum" we francuskiej kinematografii była nie tylko śmiała scena erotyczna, ale również brak potępienia przez reżysera finałowej decyzji bohaterki o porzuceniu dotychczasowego stylu życia oraz wyjeździe ze studentem.
Kolejnym ważnym osiągnięciem umożliwiającym rozwój Nowej Fali okazał się "Piękny Serge" (1958) Claude’a Chabrola, pierwszy profesjonalnie nakręcony film francuski, którego reżyserem, scenarzystą oraz producentem była ta sama osoba. Chabrol, założywszy studio producenckie Ajym, dzięki spadkowi swojej żony oraz premii za jakość zdołał zrealizować film niemal samodzielnie. Film nakręcony w autentycznym plenerze (miasteczku Sardent, znanym Chabrolowi z dzieciństwa) ukazywał historię dwu dawnych przyjaciół. Jeden z nich, człowiek sukcesu, przyjeżdża do rodzinnej miejscowości, by spotkać drugiego, zmagającego się z alkoholizmem prowincjusza. Mimo że film odniósł sukces komercyjny i powszechne uznanie dla autora, Chabrolowi stawiano zarzut „niezręcznie użytego moralizmu chrześcijańskiego”, a także – co brzmiało ironicznie w kontekście pamfletu Truffauta – posługiwania się anachronicznym, flaubertowskim stylem opowiadania (Roland Barthes).
Sezon sukcesów (1959−1960).
Dopiero jednak na rok 1959 przypadł moment, kiedy pojawiły się najbardziej kanoniczne, buntownicze dzieła Nowej Fali. François Truffaut, który za bezpardonową krytykę dotychczasowej kinematografii francuskiej był traktowany na MFF w Cannes jako "persona non grata", w 1959 nakręcił swój pierwszy doceniony film. Dzięki wsparciu finansowemu ze strony teścia Ignace’a Morgensterna, któremu wcześniej skutecznie zarekomendował dystrybucję filmu Michaiła Kałatozowa "Lecą żurawie" (1957), Truffaut zrealizował film "Czterysta batów" (1959). Jean-Pierre Léaud zagrał w nim rolę chłopca przepełnionego pasją do kina, a zarazem odrzucanego przez matkę, co prowokuje go do młodzieńczego buntu i alienacji społecznej. "Czterysta batów" miało charakter na poły autobiograficzny, a szczerość reżysera oraz minimalistyczny styl jego filmu (niski budżet, brak gwiazd, zdjęcia w warunkach naturalnych) zapewniły Truffautowi nagrodę za najlepszą reżyserię na 12. MFF w Cannes.
Skrajne reakcje wywołała natomiast premiera w Cannes filmu Alaina Resnais’go "Hiroszima, moja miłość" (1959). Napisany na podstawie scenariusza Marguerite Duras film Resnais’go ukazywał historię przelotnego spotkania dwojga ludzi – Japończyka z Francuzką naznaczoną piętnem odrzucenia za niegdysiejszy romans z niemieckim żołnierzem podczas II wojny światowej. Film traktował nie tyle o traumatycznym doświadczeniu Japończyków wywołanym amerykańskim atakiem atomowym na Hiroszimę i Nagasaki w 1945 (choć ten wątek wynikał z wymogów koprodukcji francusko-japońskiej), ile o konieczności zapomnienia przeżywanej dotychczas traumy. "Hiroszima" nie została dopuszczona do konkursu głównego na festiwalu w Cannes, do czego miała się przyczynić presja ze strony Amerykanów niechętnych nagradzaniu filmu choćby wspominającego o atakach atomowych.
Najbardziej reprezentatywnym dziełem Nowej Fali okazał się jednak nagrodzony na 10. MFF w Berlinie "Do utraty tchu" (1960). Film Jeana-Luca Godarda, nakręcony z udziałem aktorów Jean-Paula Belmondo oraz Jean Seberg, był realizowany w warunkach improwizacji. Godard działał bez gotowego scenariusza, układając dialogi w trakcie zdjęć w plenerze; jego film zawierał ostentacyjne błędy montażowe; wreszcie zdjęcia pozbawione były statywu czy też sztucznego oświetlenia, a operator Raoul Coutard kręcił je kamerą z ręki. Dzięki swojemu dynamizmowi "Do utraty tchu" Godarda okazał się filmem przełomowym w skali francuskiej kinematografii, aczkolwiek wraz z upływem czasu odrzucała go część krytyków (którzy nazywali go „anarcho-faszystowskim”), jak również sam autor, który po latach zmienił radykalnie swoją orientację polityczną.
Z uznaniem krytyków (Złoty Niedźwiedź na 9. MFF w Berlinie) spotkało się również kolejne dzieło Chabrola pod tytułem "Kuzyni" (1959), którego scenarzystą był otwarcie faszyzujący dandys Paul Gégauff. "Kuzyni" stanowili odwróconą wersję "Pięknego Serge’a"; tym razem to grany przez Blaina student prawa z prowincji zamieszkiwał u cynicznego mieszczanina odgrywanego przez Brialy’ego. Jednakże film nominalnie podpisany przez Chabrola zaprzeczał „polityce autorskiej”. Reżyser po latach przyznawał bowiem, że znalazł się pod całkowitą dominacją Gégauffa, jako „kinoman poddany torturom przez scenarzystę”.
Rozwój stylu (1960–1963).
Janczarzy.
Po sezonie największych osiągnięć artystycznych Nowa Fala straciła impet; niemniej jednak wciąż jej twórcy eksperymentowali z formą, najczęściej posługując się formułą kina gatunkowego. Truffaut w 1960 według powieści Davida Goodisa "Down There" nakręcił film "Strzelajcie do pianisty", który przypominał kino "noir"; jednakże głównym bohaterem nie okazywał się cyniczny człowiek czynu, lecz cherlawy pianista ścigany przez mafię, grany przez Charles’a Aznavoura. W 1962 Truffaut zrealizował również adaptację powieści Henriego Pierre’a Roché, "Jules i Jim". Film o przyjaźni dwóch mężczyzn (Francuza i Niemca) przerwanej przez walkę o kobietę oraz wybuch II wojny światowej uwiarygodniała kreacja Jeanne Moreau, a za ów film Truffaut otrzymał nagrodę za reżyserię na MFF w Mar del Plata. Truffaut próbował również sił w składającej się na film "Miłość dwudziestolatków" (1962) noweli "Antoine i Colette", w której kontynuował swoją autobiografię zapośredniczoną przez kreację Léauda.
Godard po sporym sukcesie "Do utraty tchu" dążył dalej ku dekonstrukcji kina gatunkowego. W 1960 nakręcił "Żołnierzyka", osadzoną w realiach wojny algierskiej opowieść o cherlawym młodzieńcu zwerbowanym przez Organizację Tajnej Armii w celu dokonania zamachu na zwolennika Frontu Wyzwolenia Narodowego. W tym filmie w rolę kochanki głównego bohatera wcieliła się Anna Karina, z której Godard uczynił swoją muzę. "Żołnierzyk" otrzymał trzyletni zakaz rozpowszechniania za samo wspomnienie o wojnie algierskiej, choć w istocie sam Godard opowiadał się wówczas przeciwko niepodległości Algierii. W filmie to algierscy bojownicy, a nie członkowie OAS, poddają torturom bohatera i jego kochankę. Kolejne dzieła Godarda miały wymiar mniej polityczny. "Kobieta jest kobietą" (1961) parodiowała hollywoodzki musical, a "Karabinierzy" (1963) – kino wojenne. Równocześnie reżyser "Do utraty tchu" kręcił filmy będące peanami na cześć kina. "Żyć własnym życiem" (1962) z udziałem Kariny nawiązywał do "Męczeństwa Joanny d’Arc" (1928) Carla Theodora Dreyera, podczas gdy w "Pogardzie" (1963) Fritz Lang wystąpił gościnnie jako twórca wysokobudżetowego supergiganta historycznego z Brigitte Bardot w roli głównej, zmagając się z fochami nastawionego na zysk producenta. Porażka finansowa tego ostatniego filmu, który sam był wysokobudżetową produkcją w kolorze, „nauczyła Godarda, że nie może robić dalej kolejnych filmów tego typu”.
Reszta nowofalowych twórców z pokolenia „janczarów” nie zdołała powtórzyć albo też osiągnąć sukcesu na miarę Godarda i Truffauta. Chabrol kontynuował współpracę z Gégauffem przy takich filmach, jak "Na dwa spusty" (1959), "Kobietki" (1960) oraz "Eleganci" (1961), zwrócił się jednak ostatecznie w stronę kina komercyjnego. Jego "Landru" (1963) to stylowa opowieść o mordercy kobiet z okresu I wojny światowej. Redakcję „Cahiers” rozsierdziło nie tylko obsadzenie w drugoplanowych rolach Danielle Darrieux i Michèle Morgan, które były utożsamiane z „tradycją jakości”, ale również dobór poczytnej wówczas pisarki Françoise Sagan jako scenarzystki.
Rohmer jeszcze w 1959 nakręcił swój kinowy debiut "Pod znakiem Lwa" (1959) na podstawie scenariusza Gégauffa. Melodramatyczna opowieść o beztroskim mieszczaninie, który otrzymuje spadek po śmierci ciotki, by go szybko stracić i na koniec ponownie odzyskać, nie mogła znaleźć dystrybutora. Gdy ukazała się w 1962, poniosła zupełną klęskę finansową. Również debiut kinowy Rivette’a, "Paryż należy do nas" (1958–1960, premiera 1961) miał problemy z dystrybucją. Historia paryskich intelektualistów próbujących wystawić sztukę "Perykles, książę Tyru" Williama Szekspira zrobiła ostatecznie klapę w kinach. Pierre Kast zadebiutował w pełnym metrażu "Pięknym wiekiem" (1960), wpisującym się w libertyńskie skrzydło nurtu. Jacques Doniol-Valcroze natomiast w tym samym roku nakręcił "Ślinkę do ust", nakręconą w zamku swojej żony, a szczególny rozgłos zyskał nagrodzoną w San Sebastian "Denuncjacją" (1962) o dawnym działaczu konspiracji uwikłanym w związki z OAS. Jacques Rozier również próbował swoich sił jako reżyser, jednak zrealizowany w 1961 (z pomocą Truffauta) "Adieu Philippine" z opóźnieniem trafił na ekrany kin.
Rive Gauche.
Tymczasem twórcy związani z Rive Gauche odnosili kolejne sukcesy. Za film "Zeszłego roku w Marienbadzie" (1961) Alain Resnais otrzymał Złotego Lwa na MFF w Wenecji. Adaptacja powieści przedstawiciela "nouveau roman" Alaina Robbe-Grilleta przedstawiała narrację holistyczną. Rywalizacja dwóch mężczyzn o względy kobiety rozciągała się bowiem nieskończenie w czasie i przestrzeni, co stanowiło dla odbiorców wyzwanie intelektualne. Resnais osłabił mizoginistyczną wymowę powieści Robbe-Grilleta, odmawiając nakręcenia sceny gwałtu dokonywanego na kobiecie będącej przedmiotem zalotów. Kolejny film Resnais’go, "Muriel" (1963), zawierał w sobie aluzje do zbrodni wojennych dokonywanych przez francuskich żołnierzy podczas wojny algierskiej.
Agnès Varda, choć jeszcze w 1955 nakręciła swój pierwszy pełnometrażowy film autorski "La Pointe Courte", uznanie krytyków zdobyła dopiero za sprawą filmu "Cleo od 5 do 7" (1962). Akcja paradokumentalnego dzieła Vardy, uhonorowanego nagrodą Mélièsa, składała się z dwóch godzin czasu rzeczywistego, w których trakcie tytułowa bohaterka oczekiwała lękliwie na wyniki badań lekarskich. Film Vardy znamionowała droga bohaterki ku otwarciu na świat i pogodzeniu się z własnym losem. Zaręczony z Vardą w 1962 reżyser Jacques Demy rok wcześniej nakręcił czarno-biały musical "Lola" (1961) z Anouk Aimée jako samotną matką i tancerką wodewilową. Demy’emu zależało jednak na surowości i kameralności swego dzieła, aby widz mógł zwrócić uwagę na ciężar życia głównej bohaterki. Wzorem dla Demy’ego było przy tym kino Maxa Ophülsa.
Louis Malle tymczasem poruszał się w obrębie różnych gatunków. "Zazie w metrze" (1960), adaptacja powieści Raymonda Queneau, ukazywała życie współczesnego Paryża oczami niefrasobliwej dziewczynki. W "Życiu prywatnym" (1962) Malle obsadził Bardot w roli gwiazdy filmowej zmagającej się z agresją paparazzich oraz opinii publicznej. Rola ta miała dla Bardot charakter autobiograficzny, ponieważ aktorka była przedmiotem agresji ze strony „janczarów” rozczarowanych jej kolejnymi rolami w tzw. filmach komercyjnych. Natomiast nagrodzony na MFF w Wenecji film "Błędny ognik" (1963) wzbudził pewne kontrowersje. Scenariusz oparty na opowiadaniu kolaboranta z okresu II wojny światowej, Pierre’a Drieu La Rochelle’a, przedstawiał proces autodestrukcji dążącego ku samobójstwu paryskiego mieszczanina. Choć "Błędny ognik" był odczytywany jako film depresyjny i nihilistyczny, Malle uznawał go za pierwszy film, z którego był zadowolony.
W nurt nowofalowy wpisała się również początkowa twórczość Georges’a Franju. Jakkolwiek jeszcze w 1958 Franju nakręcił swój pełnometrażowy debiut fabularny "Głową o mur", burzliwą reakcję wywołał przede wszystkim jego film "Oczy bez twarzy" (1960). Bohater dzieła Franju, doświadczony chirurg, próbuje przeszczepić swojej oszpeconej córce nową twarz pobraną od podstępnie złapanej ofiary. "Oczy bez twarzy" zostały początkowo odrzucone przez krytyków, a dopiero po półwieczu doczekały się miana „arcydzieła horroru poetyckiego”. Sam reżyser po porażce "Oczu bez twarzy" zwrócił się jednak ku kinu komercyjnemu (adaptacjom "Thérese Desqueyroux", 1962 oraz "Judex albo zbrodnia doskonała", 1963), a Godard oficjalnie potępił jego twórczość. Franju odgryzał się ripostą: „Nowa Fala? Można o niej zrobić film. Mam już tytuł: "Płytki nurt"”.
W obrębie Nowej Fali umieszcza się niekiedy także fabularyzowany film Chrisa Markera pod tytułem "Filar" (1961), opatrzoną komentarzem i złożoną wyłącznie z czarno-białych fotografii wizję świata po zagładzie atomowej. "Filar" okazał się wraz z upływem czasu najbardziej cenionym filmem Markera (dotychczas sytuującego się poza nurtem dokumentalisty), nazywanym przez niektórych krytyków arcydziełem reżysera.
Zmierzch nurtu (1964–1965).
Janczarzy.
Popularność „janczarskiej” odmiany Nowej Fali stopniowo spadała, na co złożyło się kilka czynników. Godard wraz z upływem czasu znajdował się coraz bardziej pod wpływem politycznej skrajnej lewicy, o czym świadczyło wplatanie w jego kolejne filmy aluzji politycznych. "Amatorski gang" (1964), "Kobieta zamężna" (1964), "Alphaville" (1965) oraz "Szalony Piotruś" (1965) były wprawdzie wciąż pastiszami amerykańskiego kina gatunkowego. Jednakże w "Amatorskim gangu" pojawiały się już aluzje do raptownej amerykanizacji Francji. Z kolei "Alphaville" jako pastisz filmu "noir" odnosił się do zimnowojennego wyścigu zbrojeń (główny złoczyńca nosił nazwisko von Braun po byłym naziście współpracującym ze Stanami Zjednoczonymi) oraz dehumanizacji świata przyszłości (grany przez Eddiego Constantine′a prywatny detektyw mierzył się z superinteligentnym komputerem). "Szalony Piotruś", w którym gościnnie wystąpił hołubiony przez „janczarów” konserwatywny reżyser Samuel Fuller, zawierał w sobie aluzje do wojen w Algierii i Wietnamie; główni bohaterowie, grani przez Belmondo i Karinę, przystępowali do bojówki terrorystycznej. Niektórzy recenzenci upatrywali jednak w "Szalonym Piotrusiu" zapowiedzi postmodernistycznej estetyki, która jednocześnie stanowiła „produkt człowieka gwałtownie tracącego zainteresowanie wszystkim z wyjątkiem polityki oraz ideologii”. Zdzisław Pietrasik z „Filmu” twierdził, że "Szalony Piotruś" „jest prawdziwą rozkoszą dla wyrafinowanych miłośników kina, ale równie czymś nudnym […] dla reszty publiczności”. 
Spadało zainteresowanie nie tylko kinem Godarda, ale też Truffauta; autor "400 batów" w 1964 nakręcił melodramat "Gładka skóra" o pisarzu, który spontanicznie zdradza żonę i mierzy się z konsekwencjami swojej zdrady. Widzowie przyzwyczajeni do nowofalowego montażu dzieł Truffauta wygwizdali "Gładką skórę" podczas projekcji w Cannes, a krytycy nurtu tacy jak Konrad Eberhardt oskarżali reżysera o zaniechanie estetyki Nowej Fali. Krytycy w owym czasie nie zwrócili uwagi na innego „nowofalowca”, którym okazał się Guy Gilles. Jego czuły, liryczny melodramat "Miłość nad morzem" (1964) pomimo dobrego przyjęcia na Międzynarodowym Festiwalu Filmowym w Locarno nie doczekał się za życia reżysera premiery kinowej.
Rive Gauche.
Reżyserzy związani z Rive Gauche odnosili tymczasem sukcesy artystyczne bądź komercyjne. Jacques Demy w 1964 wyreżyserował wyjątkowo skrajny eksperyment artystyczny – musical "Parasolki z Cherbourga", w którym wszystkie kwestie wypowiadane przez bohaterów były śpiewane. Wystawny musical z tłem politycznym (główny bohater wyjeżdżał na wojnę do Algierii), zrealizowany w kolorze i z wielkim rozmachem, zdobył nagrodę Delluca oraz Złotą Palmę na 17. MFF w Cannes. Choć dla krytyków pomysł, na którym opierały się "Parasolki z Cherbourga", był sztuczny, nie podważali oni siły oddziaływania utworu o „rozdzierającym zakończeniu, które do dziś cieszy się zasłużoną opinią jednego z najpiękniejszych w dziejach kina”.
Kolejny sukces (Srebrny Niedźwiedź – Nagroda Specjalna Jury na 15. MFF w Berlinie) odniosła Varda swym kontrowersyjnym dziełem "Szczęście" (1965), ukazując pustkę, jaką odczuwa spełniony mąż i ojciec po samobójstwie zdradzonej przezeń żony. Film został jednak wykpiony przez „janczarów” i niezrozumiany przez feministki drugiej fali, które w momencie premiery oskarżały Vardę o utrwalanie patriarchalnej dominacji nad kobietami. Dopiero po latach dostrzeżono „wizualną ironię” (Rebecca J. DeRoo) dzieła. Podkreślała ją dodatkowo muzyka Mozarta, wzmacniająca tragizm dalszych losów rodziny.
W 1965 Louis Malle nakręcił jeszcze jeden film, radykalnie jednak odcinający się od dziedzictwa nowofalowego. W komedii "Viva Maria!" (1965), będącej pastiszem kina rewolucyjnego, główne role artystek wodewilowych angażujących się w walkę mas ludowych z wojskową juntą zagrały związane z nurtem Brigitte Bardot i Jeanne Moreau (ta ostatnia zdobyła Nagrodę BAFTA dla najlepszej aktorki zagranicznej). Ten film nie był już jednak utożsamiany z Nową Falą.
Epilog.
François Truffaut, mimo że jego "Gładka skóra" była ostro krytykowana, kontynuował poszukiwania z okresu Nowej Fali w filmach o wymiarze autobiograficznym, również z udziałem Leauda. "Skradzione pocałunki" (1968) zapożyczają moment z biografii reżysera, kiedy został on siłą wcielony do wojska, a następnie osadzony w więzieniu za późniejszą dezercję. "Małżeństwo" (1970) stanowią gorzki komentarz do pierwszego małżeństwa Truffauta z Madeleine Morgenstern. Oprócz filmów autobiograficznych Truffaut kręcił również filmy gatunkowe, na przykład film fantastycznonaukowy "Fahrenheit 451" (1966) oraz dreszczowiec "Panna młoda w żałobie" (1969); po nakręceniu hołdu dla zawodu reżyserskiego, "Nocy amerykańskiej" (1973), poróżnił się ostatecznie z Godardem.
Jean-Luc Godard stopniowo tracił widownię, brnąc w skrajnie lewicową retorykę. Coraz bardziej rozpolitykowane filmy fabularne "Męski, żeński" (1966), "Made in U.S.A." (1966), "Chinka" (1967) oraz najbardziej radykalny spośród nich "Weekend" (1967), łączyły wyniosły komentarz do stanu społeczeństwa francuskiego (Godard wówczas znajdował się pod wpływem marksizmu-leninizmu i maoizmu) z dekonstrukcją dotychczasowego kina. "Weekend", który kończył się sceną pożerania przez dawną burżujkę zwłok jej męża oraz napisem „Koniec kina”, został odrzucony przez publiczność zarówno ówczesną, jak i współczesną. Po wydarzeniach z maja 1968 roku Godard dołączył do kolektywu Groupe Dziga Vertov, w ramach którego usiłował propagować ideologię komunistyczną środkami eksperymentalnymi. Jednakże współtworzone przezeń filmy kolektywu – na ogół chwalone przez krytyków – spowodowały w istocie, że utracił on ostatecznie swą publiczność masową. Opuściwszy grupę, Godard próbował na nowo rozpocząć karierę filmem "Numéro deux" (1975), wykorzystującym sztukę wideo.
Claude Chabrol po 1965 roku wciąż pozostawał komercyjnym reżyserem, jednak od końca lat 60. XX wieku odnosił ponownie sukcesy artystyczne, czerpiąc silną inspirację z kina Alfreda Hitchcocka, Fritza Langa oraz Ottona Premingera. Jednym z jego największych artystycznych spełnień jest "Rzeźnik" (1970), opowieść o prowincjonalnej kobiecie mierzącej się z wykonującym tytułowy zawód weteranem wojen w Algierii i Indochinach, który okazuje się psychopatą mordującym młode kobiety. Talenty Érica Rohmera i Jacques’a Rivette’a ujawniły się natomiast dopiero po wygaśnięciu mody na Nową Falę. Pierwszym nagradzanym filmem Rohmera była "Kolekcjonerka" (1967), ale międzynarodową sławę reżyser zyskał "Moją nocą u Maud" (1969), "Kolanem Klary" (1970) oraz stanowiącym jego twórcze spełnienie cyklem "Opowieści czterech pór roku" (1988–1996), wypracowując swój styl z użyciem ekstensywnie wykorzystywanego dialogu damsko-męskiego. Rivette zdobył uznanie krytyków w momencie premiery serialu "Out 1" (1971) oraz utrzymanego w klimacie "Alicji w Krainie Czarów" filmu "Celine i Julie odpływają" (1974), lecz za jego najwybitniejszy film uchodzi dopiero "Piękna złośnica" (1991).
Alain Resnais konsekwentnie kręcił kolejne filmy o lewicowej wrażliwości, niestroniące od eksperymentów formalnych. Jako przykłady takich eksperymentów można wskazać filmy "Wojna się skończyła" (1966) z odniesieniami do wojny domowej w Hiszpanii, zawierający elementy fantastycznonaukowej podróży w czasoprzestrzeni "Kocham cię, kocham cię" (1968), a także autotematyczną "Opatrzność" (1977) o pisarzu kreującym własną powieść z udziałem członków rodziny literata.
Agnès Varda i Chris Marker po 1965 roku poświęcili się twórczości dokumentalnej. Varda filmowała między innymi działalność ruchu Czarnych Panter w Stanach Zjednoczonych oraz hippisów okresu kontrkultury. Do twórczości fabularnej wróciła na krótko w niezwykle cenionym filmie "Bez dachu i praw" (1985). Marker natomiast wyspecjalizował się w esejach takich jak "Powietrze pachnie czerwienią" (1977), "Bez słońca" (1984) oraz "Le Tombeau d’Alexandre" (1993). Mąż Vardy, Jacques Demy, zdołał nakręcić w 1967 roku film przewyższający rozmachem nawet "Parasolki z Cherbourga" – musical "Panienki z Rochefort", z udziałem takich gwiazd jak Catherine Deneuve, Françoise Dorléac oraz Gene Kelly, który został bardzo dobrze przyjęty we Francji. Kolejne jego filmy już nie zbliżyły się do sukcesów z lat 60. XX wieku, lecz Demy doczekał się hołdu dla jego twórczości, nakręconego przez Vardę quasi-dokumentu "Kuba z Nantes" (1991).
Kontynuacji poetyki nowofalowej upatrywano początkowo w nakręconej przez Claude’a Leloucha historii miłosnej pod tytułem "Kobieta i mężczyzna" (1966), której efektowny sposób filmowania z nieostrym pierwszym planem (słynne „leluchy”) zapewnił zarówno powodzenie wśród widowni, jak i wśród krytyków (Oscar dla najlepszego filmu nieanglojęzycznego, Złota Palma na 19. MFF w Cannes). Jednakże krytycy zorientowali się, że Lelouch jest w istocie nie autorem, lecz człowiekiem jednego utworu.
Poetyka i estetyka.
Nowa Fala powstała pod silnym wpływem poprzednich tendencji we francuskiej kinematografii. Do nich zaliczają się przede wszystkim francuski surrealizm oraz impresjonizm filmowy, konstytuujące pierwszą awangardę w kinie francuskim. Reprezentujący francuski surrealizm Jean Cocteau był uznawany przez reżyserów nowofalowych za prawdziwego autora filmowego, a współtwórca francuskiego impresjonizmu, Louis Delluc, przetarł szlak dla krytyki filmowej „Cahiers du cinéma”. Jednocześnie ważny wpływ na działalność nowofalowych reżyserów wywarły czarny realizm poetycki oraz amerykański film "noir"; ten ostatni ulegał w dziełach Nowej Fali przekształceniu bądź też pastiszowi. W stosunku do wczesnego kina Claude’a Chabrola wskazywano też wpływy włoskiego neorealizmu, jednakże kolejne produkcje twórcy "Kuzynów" znacząco odbiegały od wspomnianego nurtu filmowego.
Nowa Fala wniosła do francuskiego kina szereg innowacji. Przede wszystkim filmy twórców związanych z tym nurtem cechowały się szybkim montażem, wyrażającym się w nagłych przeskokach czasowych oraz niepoprawnych sklejkach poszczególnych ujęć. Ponadto reżyserzy Nowej Fali decydowali się opuścić studia produkcyjne, a akcja ich filmów toczyła się w miarę możliwości w autentycznych plenerach. To prowokowało nowofalowych twórców do improwizacji, łączenia techniki reportażowej lub wywiadu ze scenami zainscenizowanymi (jak u Godarda), niekiedy również użycia monologu zza kadru oraz częstego stosowania Brechtowskiego efektu obcości. Już na początku lat 60. XX wieku nowofalowi reżyserzy wdrożyli także istotną innowację techniczną w postaci dźwięku synchronicznego dostarczającego nowych doznań akustycznych.
Inną cechą charakterystyczną filmów związanych z nurtem – zwłaszcza „janczarów” – była ostentacyjnie wyrażana, wręcz fetyszyzowana kinofilia. Przejawiała się ona nie tylko w obecności w rolach "cameo" takich reżyserów, jak Lang oraz Fuller; cytowaniu podlegały wizerunki samych postaci utożsamianych z nurtem. Przykładowo, w "Pięknym Serge’u" (1958) występuje postać podająca się za Jacques’a Rivette’a (w istocie grana przez Philippe’a de Brokę); kreacja Belmondo jako Laszlo Kovacsa w "Do utraty tchu" (1960) stanowi zapożyczenie analogicznej roli aktora w filmie "Na dwa spusty" (1959); w "Cleo od 5 do 7" (1962) wystąpił Godard wraz z Kariną.
Krytyka.
Krytyka Nowej Fali przebiegała na wielu płaszczyznach. Podstawowym zarzutem stawianym twórcom nurtu była apolityczność. Krytycy zauważali, że twórcy nurtu (z wyjątkiem Vardy i Resnais’go) koncentrowali się przede wszystkim na swoich przeżyciach, ignorując ważne wydarzenia polityczne w historii Francji lub – w przypadku "Kuzynów" oraz "Żołnierzyka" (1963) – wręcz wspierając skrajną prawicę. Co za tym idzie, ostentacyjnie nowofalowcy portretowali bohaterów wywodzących się z miejskiej burżuazji, którą mieli rzekomo krytykować. Dlatego też zdaniem Susan Hayward nie można twierdzić, że francuska "Nouvelle Vague" była zjawiskiem awangardowym, gdyż politycznie zbliżała się do głównego nurtu.
Drugim zarzutem wysuwanym wobec reżyserów Nowej Fali był destrukcyjny wpływ, jaki nurt wywarł na kino francuskie. Według Magdaleny Hen wykorzystanie przez „janczarów” własnego pisma jako tuby do wyrażania swoich idei spowodowało. że zastraszeniu ulegali rodzimi lewicowi reżyserzy z bogatym dorobkiem, np. Réné Clair oraz Marcel Camus (realizator nagrodzonego Złotą Palmą "Czarnego Orfeusza" z 1958, ze względu na nagonkę „Cahiers” nie mógł kontynuować kariery). Hayward zauważała, że nowofalowcy, gloryfikując rolę reżysera jako faktycznego autora filmowego, w latach 60. przyczynili się do praktycznej nieobecności jakościowych scenariuszy pisanych przez zawodowców. Jednocześnie wyrażana przez „janczarów” pogarda do „żeńskiej” kultury masowej, stanowiącej autentyczny wyraz pokolenia młodzieży nowofalowej, skłaniała nurt ku elitaryzmowi oraz reprodukcji prostych podziałów na męską (autorską) i żeńską (nieautorską) mentalność.
Krytyk Gilles Jacob w pamflecie na Nową Falę zarzucał zwłaszcza „janczarom”, że wykorzystywali swoją pozycję w „Cahiers du cinéma” do obłudnej autopromocji i wzajemnego komplementowania: „Truffaut chwali Godarda, Godard – Chabrola, Chabrol znowu Godarda, który przed chwilą pochwalił Truffauta – ta cała karuzela nie ma sensu”. Jacob porównał nowofalowych reżyserów działających w „Cahiers” do „Ku-Klux-Klanu czy jakiejś Świętej Rodziny”.
Spuścizna.
Pomimo późniejszej krytyki francuska Nowa Fala wywarła dalekosiężny wpływ na późniejsze formacje filmowe. Echa Nowej Fali powracały w takich formacjach filmowych, jak brazylijskie Cinema Novo z lat 60. (Glauber Rocha), Nowe Hollywood oraz amerykańskie kino niezależne lat 60. i 70. (Arthur Penn, Robert Altman, Francis Ford Coppola), Nowe Kino Niemieckie lat 60. i 70. (Rainer Werner Fassbinder, Wim Wenders, Werner Herzog), wreszcie Dogma 95 przełomu XX i XXI wieku (Lars von Trier, Thomas Vinterberg, Lone Scherfig). Od zjawiska Nowej Fali przyjęło się nazywać inne nurty mające na celu naśladownictwo rzeczywistości oraz nowych prądów obyczajowych; takimi przykładami były brytyjska Nowa Fala (Lindsay Anderson, Tony Richardson, Karel Reisz, John Schlesinger), czechosłowacka Nowa Fala (Věra Chytilová, Miloš Forman, Jan Němec, Ivan Passer), japońska Nowa Fala (Nagisa Ōshima, Yoshishige Yoshida, Masahiro Shinoda), duńska Kopenhaska Nowa Fala (Palle Kjærulff-Schmidt, Henning Carlsen). Styl filmowców nowofalowych naśladowała również część późniejszych reżyserów nieutożsamianych z żadnym nurtem (Roman Polański, Jerzy Skolimowski). Do wpływu Nowej Fali przyznawali się także reżyserzy związani z filmowym postmodernizmem, na przykład przedstawiciele francuskiego neobaroku (Léos Carax, Jean-Jacques Beineix, Luc Besson) oraz Quentin Tarantino.

</doc>
<doc id="443818" url="https://pl.wikipedia.org/wiki?curid=443818" title="Wielkie Morawy">
Wielkie Morawy



</doc>
<doc id="443819" url="https://pl.wikipedia.org/wiki?curid=443819" title="Hormogonia">
Hormogonia



</doc>
<doc id="443820" url="https://pl.wikipedia.org/wiki?curid=443820" title="Jarosław nad Wołgą">
Jarosław nad Wołgą



</doc>
<doc id="443822" url="https://pl.wikipedia.org/wiki?curid=443822" title="Akinety">
Akinety



</doc>
<doc id="443824" url="https://pl.wikipedia.org/wiki?curid=443824" title="Linia 14 metra w Paryżu">
Linia 14 metra w Paryżu

Linia 14 – linia metra w Paryżu, która zainaugurował 15 października 1998 roku prezydent Francji, Jacques Chirac. Łączy stacje Saint-Lazare z Mairie de Saint-Ouen. Łącznie posiada 13 stacji, przebiega przez centrum Paryża. Jej długość wynosi 13,9 km. Pierwsza w pełni zautomatyzowana linia metra na świecie. Codziennie korzysta z niej około 600 tys. pasażerów.
Planowane jest przedłużenie linii o 5,8 km do merostwa w Saint-Ouen w roku 2020. Budowane nowe stacje to: Pont-Cardinet, Porte-de-Clichy, Clichy-Saint-Ouen-RER, Mairie-de-Saint-Ouen. Koszt projektu wynosi około 1,2 mld euro. Oczekuje się, że po zakończeniu prac linia 14 przejmie około 25% pasażerów linii 13. W kolejnym etapie planuje się przedłużenie linii aż do Saint-Denis Pleyel w celu połączenia z budowanym Grand Paris Express.

</doc>
<doc id="443828" url="https://pl.wikipedia.org/wiki?curid=443828" title="Robert Addie">
Robert Addie

Robert Addie (ur. 10 lutego 1960, zm. 20 listopada 2003) – brytyjski aktor znany głównie z filmów fabularnych i seriali telewizyjnych.
Jego znane role to: Mordred w słynnym filmie "Excalibur", 1981, reż. John Boorman, i Sir Guy z Gisbourne w serialu Robin z Sherwood (serial telewizyjny) z lat 1983–1986. Zagrał także w filmach: "Rozgrzeszenie" (1978, reż. Anthony Page), "Inny kraj" (1984, reż. Marek Kanievska), "Maria, Matka Jezusa" (1999, reż. Kevin Connor) - w sumie w przeszło czterdziestu filmach i serialach oraz w kilku sztukach teatralnych.
Wychowany w hrabstwie Gloucester, Robert Addie uczył się w Marlborough College, a następnie w National Youth Theatre założonym przez Michaela Crofta. Przez rok był studentem słynnej Royal Academy of Dramatic Art, zrezygnował, by zagrać w "Excaliburze". W 1989 porzucił aktorstwo, w 1995 powrócił jednak na scenę, a w 1997 na ekran. Trzykrotnie żonaty i rozwiedziony, pozostawił troje dzieci, Alexandra, Alastaira i Kaitlin. Zmarł w wieku zaledwie 43 lat, w trzy tygodnie od zdiagnozowania u niego nowotworu płuc.

</doc>
<doc id="443837" url="https://pl.wikipedia.org/wiki?curid=443837" title="Metekowie">
Metekowie



</doc>
<doc id="443838" url="https://pl.wikipedia.org/wiki?curid=443838" title="Cieśnina Dardanelska">
Cieśnina Dardanelska



</doc>
<doc id="443841" url="https://pl.wikipedia.org/wiki?curid=443841" title="Lotnicza Grupa Poszukiwawczo-Ratunkowa">
Lotnicza Grupa Poszukiwawczo-Ratunkowa

Lotnicza Grupa Poszukiwawczo-Ratownicza w Bydgoszczy, która od 1999 funkcjonuje w strukturach 2. Eskadry Lotnictwa Transportowo-Łącznikowego jest jedyną tego rodzaju jednostką w kraju. Przewiduje się utworzenie drugiej grupy we Wrocławiu.
Zasadniczym przeznaczeniem LGPR jest poszukiwanie i udzielenie pomocy załogom sił NATO lub Międzynarodowych Sił Pokojowych, które awaryjnie lądowały poza lotniskiem lub zostały zestrzelone w rejonach konfliktów na terenie całej Europy.
Wyposażenie grupy.
Sprzęt wykorzystywany przez grupę w pełni spełnia standardy NATO zarówno jeżeli chodzi o awionikę jak i wyposażenie medyczne. Na sprzęt latający grupy składają się:
Obsada personalna grupy.
W skład kadry wchodzą: piloci, technicy-mechanicy pokładowi, ratownicy i lekarze.
Dowódca grupy - kpt. Krzysztof Szkoda 
Wyszkolenie.
Kadra LGPR, której powierza się bardzo odpowiedzialne zadania niesienia pomocy rozbitkom i ratowania życia ludzkiego, to wyszkoleni młodzi piloci oraz doświadczeni ratownicy. 
Piloci i ratownicy przeszli specjalistyczne szkolenia:
Udział w ćwiczeniach.
Jako jeden z nielicznych pododdziałów polskich Sił Powietrznych corocznie bierze udział w krajowych jak i międzynarodowych ćwiczeniach SAR (Search and Rescue) oraz CSAR (Combat Search and Rescue). 
LGPR brała udział w następujących ćwiczeniach: 

</doc>
<doc id="443844" url="https://pl.wikipedia.org/wiki?curid=443844" title="Giuseppe Garibaldi (okręt)">
Giuseppe Garibaldi (okręt)

„Giuseppe Garibaldi” – nazwa noszona przez okręty Regia Marina i Marina Militare, nazwane na cześć Giuseppe Garibaldiego:

</doc>
<doc id="443849" url="https://pl.wikipedia.org/wiki?curid=443849" title="Richard Kelly">
Richard Kelly

Richard Kelly (ur. 28 marca 1975 w Newport News, w Wirginii) – amerykański reżyser, scenarzysta i producent filmowy.
Elementy biograficzne.
Kelly jest absolwentem wydziału filmowego w University of Southern California (uzyskał dyplom tej najstarszej i najbardziej prestiżowej amerykańskiej szkoły filmowej w roku 1997). Napisał scenariusz do filmu "Donnie Darko" w ciągu kilku tygodni, jednak zajęło mu wiele lat uzyskanie funduszy na produkcję projektu, który doszedł do skutku dzięki kontraktowi podpisanemu z hollywoodzką Creative Artists Agency. "Donnie Darko" uczynił Kelly’ego jedną z najbardziej obiecujących postaci amerykańskiego kina niezależnego.
Po sukcesie tego pierwszego filmu długometrażowego, Kelly pracował nad nowymi scenariuszami, oraz uczestniczył w pisaniu scenariusza do filmu "Domino" Tony’ego Scotta. Jego "Southland Tales" zostało zaprezentowane w 2006 roku na festiwalu w Cannes (w głównym konkursie). Wobec nieprzychylnego przyjęcia, film został znacznie skrócony. Wszedł do dystrybucji w USA, Kanadzie i Wielkiej Brytanii; pokazywany był jednak na bardzo niewielu ekranach (w 63 kinach w USA). W marcu 2008, film ukazał się w wersji DVD.
W latach 2007-2008 Kelly napisał i wyreżyserował film "The Box. Pułapka", którego jest też, po raz pierwszy, producentem; założył własną agencję produkcji filmów, "Darko Entertainment", wraz z Seanem McKittrickiem. Film miał premierę 4 listopada 2009 roku we Francji, i 6 listopada w USA. "The Box. Pułapka" jest adaptacją noweli "Button, Button" Richarda Mathesona z 1970 roku. W rolach głównych występują James Marsden i Cameron Diaz.
Filmografia.
Jako reżyser:

</doc>
<doc id="443850" url="https://pl.wikipedia.org/wiki?curid=443850" title="Demetrios Faleroński">
Demetrios Faleroński



</doc>
<doc id="443853" url="https://pl.wikipedia.org/wiki?curid=443853" title="Eduowie">
Eduowie

Eduowie (łac. "Aedui" lub "Haedui") – jedno z najpotężniejszych plemion celtyckich zamieszkujących Galię, głównie tereny między Loarą i Saoną (tereny dzisiejszej Burgundii). Ich głównym ośrodkiem było Bibracte. 
W II wieku p.n.e. byli sojusznikami Rzymu, w 121 p.n.e. zwrócili się o pomoc do Rzymian przeciwko Arwernom i Allobrogom. W 58 p.n.e., podczas wojen galicyjskich wódz Eduów Dumnoryks wystąpił przeciwko Cezarowi. W 52 p.n.e. plemię przyłączyło się do powstania Wercyngetoryksa, w którym zostało pokonane. Ich ziemie zostały włączone do prowincji Gallia Lugdunensis.
W okresie cesarstwa Eduowie mieli uprzywilejowane stanowisko wśród plemion Galii oraz jako pierwsi z ludów barbarzyńskich zdobyli prawo zasiadania w senacie.

</doc>
<doc id="443854" url="https://pl.wikipedia.org/wiki?curid=443854" title="CWKS (Śląsk) Wrocław">
CWKS (Śląsk) Wrocław



</doc>
<doc id="443857" url="https://pl.wikipedia.org/wiki?curid=443857" title="Demetrios Poliorketes">
Demetrios Poliorketes



</doc>
<doc id="443860" url="https://pl.wikipedia.org/wiki?curid=443860" title="PBeM">
PBeM

PBeM (ang. Play By e-Mail) – jest to gra rozgrywana przez Internet. Polega na wymianie informacji o stanie rozgrywki (na przykład ostatnich posunięciach, wynikach tych posunięć, zmianach fabularnych) używając e-maili lub załączników do nich.
Określenia PBeM używa się zazwyczaj w odniesieniu do gier RPG rozgrywanych korespondencyjnie, ale równie dobrze nazwa ta może dotyczyć każdej innej rozgrywki, której poszczególne etapy odbywają się za pośrednictwem poczty elektronicznej (np. szachy korespondencyjne).
W grach fabularnych gracze oraz mistrz gry porozumiewają się za pomocą e-maila. Jest to przeniesienie idei "play by mail" do internetu.
W przypadku rozgrywki RPG gracze informują mistrza gry, o swoich działaniach, a mistrz gry przedstawia świat gry i efekty działań graczy.

</doc>
<doc id="443861" url="https://pl.wikipedia.org/wiki?curid=443861" title="PBM">
PBM



</doc>
<doc id="443862" url="https://pl.wikipedia.org/wiki?curid=443862" title="PBS-1">
PBS-1

PBS-1 – tłumik dźwięku opracowany w ZSRR w połowie lat 50. dla karabinów szturmowych AK i AKM. Nazwa PBS jest skrótem od "Pribor Bezszumnoj Strielby". Tłumik przystosowany do strzelania tylko specjalnymi, poddźwiękowymi nabojami pośrednimi 7,62 x 39 mm wz. 43 US "Umiensznoj Skorosti" - o zmniejszonej ilości ładunku prochowego i cięższym pocisku oznaczanymi czarno-zielonym paskiem na ostrołuku pocisku.
Tłumik zawiera niewielką komorę wstępnego rozprężania zwaną komorą dławika, z której część gazów prochowych jest kierowana na zewnątrz, oraz komorę przednią podzieloną dziesięcioma przegrodami metalowymi separatora na jedenaście przedziałów rozprężania. Obydwie komory są przedzielone przegrodą w postaci gumowego krążka, który po zużyciu (ok. 200 strzałów) jest wymieniany.
Mało znaną odmianą jest PBS-2 dostosowany do karabinka AK-74 kal. 5,45 x 39 mm. Do subkarabinków AKS-74U pojawiły się tłumiki PBS-3 i PBS-4 które wyparł ostatni segmentowy tłumik PBS.

</doc>
<doc id="443869" url="https://pl.wikipedia.org/wiki?curid=443869" title="Karabinek PM Md. 1963">
Karabinek PM Md. 1963

PM Md. 1963 (rum. "Pistolul-mitralieră, calibrul 7,62 mm, model 1963"; nazwa handlowa: AIM) – produkowana w Rumunii odmiana radzieckiego karabinka automatycznego AKM z charakterystycznym wbudowanym w łoże chwytem przednim.

</doc>
<doc id="443870" url="https://pl.wikipedia.org/wiki?curid=443870" title="Carol Alt">
Carol Alt

Carol Ann Alt (ur. 1 grudnia 1960 na Long Island) – amerykańska modelka i aktorka filmowa i telewizyjna pochodzenia niemieckiego, belgijskiego i irlandzkiego.
Życiorys.
Wczesne lata.
Urodziła się na Long Island w Nowym Jorku jako czwarte z pięciorga dzieci modelki/pracowniczki linii lotniczej Muriel Alt (z domu Burmester) i dyrektora nowojorskiej straży pożarnej Anthony’ego Alta. Dorastała z siostrą Christine w East Williston w Nowym Jorku.
Kariera.
W 1978 roku, mając 18 lat została odkryta w restauracji na pierwszym roku studiów w Hofstra University w Hempstead. Podjęła pracę modelki na Manhattanie, początkowo dla nowojorskiego oddziału agencji Elite. W 1983 Carol podpisała kontrakt z nowojorską agencją modelek Ford i dzięki temu trafiła do Mediolanu.
W latach 80. należała do najbardziej znanych modelek. Na początku swojej kariery była znana jako „Twarz” i „Najpiękniejsza kobieta na świecie”, uznana przez magazyn „Life” i „Playboy”. Związana była z domami mody Christian Dior oraz Valentino. Brała udział w wielu kampaniach reklamowych, m.in.: Coty, Cover Girl, Gandini Tessuti, General Motors, Hanes, Lancôme oraz Pepsi. Jej twarz ozdabiała okładki międzynarodowych wydań magazynów mody: „Vogue” (edycje: amerykańska, niemiecka, włoska, francuska, brytyjska), „Madame Figaro”, „Cosmopolitan” i „Harper’s Bazaar”. Aż jedenaście razy jej twarz zdobiła okładki amerykańskiego wydania magazynu mody „Mademoiselle”.
W 1983 wystąpiła jako modelka agencji Elite w filmie "Portfolio" z Pauliną Porizkovą, Kelly Lynch i Terry Farrell. Potem zagrała Margheritę we włoskiej komedii "Montenapoleone" ("Via Montenapoleone" (1987) u boku Fabrizio Bentivoglio, Luca Barbareschiego i Marisy Berenson. Po występach w produkcjach europejskich, została zaangażowana do gry w filmach produkowanych w Stanach Zjednoczonych, w tym w filmie dokumentalnym "The Look" (1985), przygodowym "Grom w raju" ("Thunder in Paradise", 1993) w roli Kelly LaRue z Hulkiem Hoganem, komedii "Części intymne" ("Private Parts", 1996), komedii romantycznej Woody’ego Allena "Zakochani w Rzymie" ("To Rome With Love", 2012). W 1985 pojawiła się także na scenie w Los Angeles w spektaklu "Słodka Charity".
Życie osobiste.
W 1982 roku spotykała się z aktorem i piosenkarzem Rexem Smithem. W marcu 1982 poznała kanadyjskiego hokeistę Rona Greschnera, za którego wyszła za mąż 21 listopada 1983. Rozwiedli się w 1996 roku. Romansowała z aktorem Warrenem Beatty (1990). W latach 1990-94 była związana z brazylijskim kierowcą wyścigowym Ayrtonem Senną. W 2002 roku związała się z rosyjskim hokeistą Aleksiejem Jaszynem.

</doc>
<doc id="443871" url="https://pl.wikipedia.org/wiki?curid=443871" title="Demetriusz">
Demetriusz



</doc>
<doc id="443874" url="https://pl.wikipedia.org/wiki?curid=443874" title="Langue d'oc">
Langue d'oc



</doc>
<doc id="443877" url="https://pl.wikipedia.org/wiki?curid=443877" title="Drudle">
Drudle

Drudle to rodzaj rozrywki polegającej na rysowaniu prostych, pozornie nic nie przedstawiających rysunków, a następnie dopasowywaniu do nich znaczeń (co mogłyby przedstawiać). Przykładowo na obrazku przedstawionym obok można się dopatrzeć "Meksykanina smażącego jajecznicę z dwóch jaj (widzianego z góry)" albo "lampki na biurko (widzianej od dołu)". Granice skojarzeń wyznaczają sobie sami uczestnicy zabawy.

</doc>
<doc id="443880" url="https://pl.wikipedia.org/wiki?curid=443880" title="De Mysteriis Dom Sathanas">
De Mysteriis Dom Sathanas

De Mysteriis Dom Sathanas – pierwszy studyjny album norweskiej grupy muzycznej Mayhem. Tytuł albumu ma oznaczać "Tajemne rytuały lorda Szatana".
Charakterystyka albumu.
Wydawnictwo zawiera nagrania powstałe przed samobójczą śmiercią (8 kwietnia 1991 roku) wokalisty grupy - Pere Yngve Ohlina pseudonim „Dead”. Zastąpił go znany z występów w Tormentor - węgierski wokalista Attila Csihar, który nagrał wszystkie partie śpiewu. Podczas nagrań doszło do konfliktu między basistą Vargiem Vikernesem pseudonim „Count Grishnackh”, a gitarzystą i głównym kompozytorem Øysteinem Aarsethem pseudonim „Euronymous”. W wyniku czego Count Grishnackh 10 sierpnia 1993 roku zamordował dwudziestopięcioletniego „Euronymousa”. Vikernes został skazany na 21 lat pozbawienia wolności. Na prośbę matki Aarsetha perkusista grupy - Jan Axel Blomberg pseudonim „Hellhammer” miał ponownie nagrać partie gitary basowej, czego nie zrobił. Hellhammer powiedział: „Pomyślałem, że byłoby odpowiednim gdy morderca i ofiara znajdą się na tym samym nagraniu. Powiedziałem, że nagram partie basowe od nowa, ale nigdy tego nie zrobiłem.”
Wydawnictwo ukazało się w 1994 roku nakładem należącej do nieżyjącego Euronymousa wytwórni muzycznej Deathlike Silence Productions, muzyka zaś oprócz kontrowersji wokół jej powstania zaliczana jest obecnie do klasyki gatunku black metal przyczyniając się w znacznym stopniu do popularyzacji stylu (Druga fala black metalu).
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="443883" url="https://pl.wikipedia.org/wiki?curid=443883" title="Bernard z Wąbrzeźna">
Bernard z Wąbrzeźna

Bernard z Wąbrzeźna (właśc. Błażej Pęcharek; ur. 25 lutego 1575 w Wąbrzeźnie, zm. 2 czerwca 1603 w Lubiniu) – Sługa Boży, duchowny rzymskokatolicki, mnich z opactwa benedyktyńskiego w Lubiniu.
Życiorys.
Pochodził z wielodzietnej rodziny. Syn burmistrza Wąbrzeźna Pawła Pęcharka i Doroty z domu Sasin. Po zakończeniu nauki w szkole parafialnej, w wieku 12 lat został wysłany przez ojca na nauki do Kolegium Jezuitów w Poznaniu. Wykazał się tam niezwykłą pilnością w pobieraniu nauk i w wieku 24 lat wstąpił do nowicjatu w lubińskim opactwie, gdzie wkrótce został mistrzem nowicjuszy.
Był ojcem duchownym opactwa benedyktyńskiego w Lubiniu.
Wyróżniał się wielkimi cnotami chrześcijańskimi: ofiarną miłością do bliźniego, współczuciem dla chorych i ubogich. Zmarł w opinii świętości.
Sarkofag z ciałem ojca Bernarda od 1794 jest umieszczony w kaplicy klasztornego kościoła Narodzenia Najświętszej Maryi Panny w Lubiniu.
Szczególną czcią otaczają go mieszkańcy Grodziska Wielkopolskiego, gdzie według legendy ojciec Bernard pobłogosławił wyschniętą studnię, która dzięki temu ponownie napełniła się wodą. Woda ze studni była niezbędna do funkcjonowania miejskiego browaru - w tamtych czasach jedynego źródła dochodu dla miasta.
Proces beatyfikacji.
Z inicjatywy ojców benedyktynów przekonanych o świątobliwości jego życia poczyniono starania w celu wyniesienia go na ołtarze. 18 marca 2009 Stolica Apostolska wydała dekret tzw. Nihil obstat wyrażający zgodę na rozpoczęcie jego procesu beatyfikacji. Odtąd przysługuje mu tytuł Sługi Bożego. 

</doc>
<doc id="443884" url="https://pl.wikipedia.org/wiki?curid=443884" title="Sachsen-Anhalt">
Sachsen-Anhalt



</doc>
<doc id="443886" url="https://pl.wikipedia.org/wiki?curid=443886" title="Sieci Inteligentne">
Sieci Inteligentne



</doc>
<doc id="443888" url="https://pl.wikipedia.org/wiki?curid=443888" title="Count Grishnackh">
Count Grishnackh



</doc>
<doc id="443890" url="https://pl.wikipedia.org/wiki?curid=443890" title="Standard de-facto">
Standard de-facto



</doc>
<doc id="443899" url="https://pl.wikipedia.org/wiki?curid=443899" title="Dave Fultz">
Dave Fultz

Dave Fultz (ur. 12 sierpnia 1921 w Chicago, zm. 25 lipca 2002 tamże) – amerykański meteorolog, prowadził podstawowe badania dynamiki atmosfery za pomocą metod opartych na obserwacji przepływów w obracającej się i podgrzewanej cieczy ("eksperymenty w miednicy"). Te analogowe, laboratoryjne, metody stosowane były głównie zanim nastąpił gwałtowny rozwój metod numerycznych ogólnej cyrkulacji atmosfery.
Wykształcenie i praca.
Pracę na Uniwersytecie w Chicago rozpoczął w 1946. W 1947 uzyskał doktorat z meteorologii. Profesurę otrzymał w 1960. Jego promotorem był Carl-Gustaf Rossby. W 1967 zdobył najwyższe odznaczenie Amerykańskiego Towarzystwa Meteorologicznego. Od 1975 był członkiem Amerykańskiej Akademii Nauk (ang. National Academy of Sciences).

</doc>
<doc id="443902" url="https://pl.wikipedia.org/wiki?curid=443902" title="David Fultz">
David Fultz



</doc>
<doc id="443905" url="https://pl.wikipedia.org/wiki?curid=443905" title="Herhor">
Herhor

Herhor, Si-Amon HeriHor (egip. "Syn Amona Horus go chroni", Hem-Neczer Tepi-en-Amon, "Boski Ojciec Pierwszy Prorok Amona") – kapłan i polityk egipski, prawdopodobnie pochodzenia libijskiego, który zyskał sławę jako dowódca wojskowy.
Od około 19 roku panowania Ramzesa XI jego władza stopniowo wzrastała. Wkrótce przejął zwierzchnictwo nad armią, obejmując funkcję Naczelnego Wodza w Górnym Egipcie i Nubii. Utrwalił swoją pozycję wyborem na arcykapłana Amona Tebańskiego.
Przyjął coś w rodzaju tytulatury, która nie określała go jako faraona, lecz sankcjonowała jego pełną władzę nad Górnym Egiptem. Czasy końca panowania Ramzesa XI i Herhora określane są jako "Era Odrodzenia". W owych czasach w Egipcie istniał pewnego rodzaju triumwirat. Pierwszą osobą był król, który panował, lecz zapewne nie rządził. Drugą był namiestnik Smendes, który teoretycznie pozostawał pod władzą kapłanów Amona, lecz faktycznie rządził niepodzielnie Dolnym Egiptem, urzędując w Pi-Ramzes. Trzecim był właśnie Herhor, który rządził Górnym Egiptem.
Rządy Herhora przypadają na czasy przełomu XX i XXI dynastii i zapoczątkowują erę w dziejach Egiptu określaną jako "Trzeci Okres Przejściowy". W tych czasach Egipt ponownie rozpadł się na trzy części: Egipt Dolny, Górny i niezależną Nubię. Na północy Smendes założył XXI dynastię ze stolicą w Tanis, zaś południe było rządzone z Teb przez arcykapłanów Amona. W Nubii władzę utrzymał Panehsi, odmawiając podporządkowania się władzy arcykapłanów z Teb.
W czasach Herhora miało miejsce zjawisko powszechnych rabunków królewskich nekropolii (na rozkaz Herhora) w Dolinie Królów. Obrabowano grobowce największych władców czasów Imperium; epoki Tutmozydów i Ramessydów, m.in. Seti I i Ramzesa II. Mumie królewskie rozwijano z bandaży, by pozbawiać je wszelkich ozdób. Zaszła więc potrzeba ponownego pochowania mumii egipskich władców. Dokonali tego arcykapłani Pinodżem I i później Pinodżem II, urządzając skrytki królewskich mumii w grobowcu Amenhotepa II i w Skrytce DB-320 w Deir el-Bahari. Szczątki królewskie umieszczono w nieładzie w jednej z komór tego grobowca.
Poprzednik Herhora zmarł około 1070 roku p.n.e., wtedy też nastąpił koniec Imperium epoki Ramessydów i Nowego Państwa – epoki największej świetności starożytnego Egiptu. 
Zapewne Herhor był pierwowzorem kapłana Amona Herhora z powieści Bolesława Prusa "Faraon".
Herhor w filmie.
W filmowej adaptacji powieści B. Prusa rolę Herhora grał Piotr Pawłowski.

</doc>
<doc id="443906" url="https://pl.wikipedia.org/wiki?curid=443906" title="Kveta Hrdlickova">
Kveta Hrdlickova



</doc>
<doc id="443910" url="https://pl.wikipedia.org/wiki?curid=443910" title="Winkte">
Winkte

Winkte, także wíŋtke – skrót od słowa "winyanktehca", oznaczającego „[chce] być jak kobieta” pochodzącego ze starego języka lakota. Historycznie była to specjalna rola kulturowa (trzecia płeć) stworzona przez społeczeństwo Dakotów dla mężczyzn homoseksualnych, transseksualnych, nie identyfikujących się z męską rolą płciową lub własną płcią biologiczną, stawiająca ich ponad podziałem na płci i dająca im dostęp do obydwu sfer kulturowych: męskiej i żeńskiej. Termin ten może też obejmować kobiety o tego rodzaju cechach, które mogły odgrywać podobną rolę.
We współczesnej kulturze Lakota określenie „winkte” jest zwykle używany w odniesieniu do homoseksualnego mężczyzny, bez względu na to, czy ta osoba jest w inny sposób . Mogą oni, ale nie muszą uważać się za część bardziej popularnych społeczności gejowskich, LGBT lub panindiańskich wspólnot two-spirit.
"Winkte" w społeczeństwie.
"Winkte" miał często prawo ubierać się w sposób łączący elementy porządku żeńskiego z elementami porządku męskiego lub w sposób właściwy dla płci przeciwnej. Pełnił ważne funkcje społeczne, magiczne, religijne. Wiele obrzędów i ceremonii wymagało bezwarunkowo obecności "winkte'ów". Np. Taniec Słońca u Indian Lakota mógł być wykonywany tylko przez "Winkte'ów". Ich obecności wymagały uroczystości weselne.
Miał przywilej dostępu do prac kobiecych i męskich, od polowania po szycie i przyrządzanie posiłków. Uznawany był często za autorytet w sprawach estetycznych, w sprawach rzemiosła, itp. Jego pozycja miała charakter uprzywilejowany. Bywali prorokami, w niektórych plemionach takie kobiety zostawały wodzami.
Mężczyzna-"winkte" miał nawet prawo wyjść za mąż, co było społecznie postrzegane jako bardzo korzystne dla niego. Nie zawsze jego małżonek był homoseksualistą. Zdarzało się, że bogaty mężczyzna lub bardzo dobry myśliwy uzbrojony już w broń palną potrzebował kilku żon, żeby mogły uporać się np. z całą upolowaną przez niego zwierzyną (oporządzić mięso, wygarbować skóry i wykonać z niej np. odzież), więc oprócz jednej czy kilku kobiet poślubiał także "winkte'a".
Wpływ cywilizacji Zachodu, w tym przemoc stosowana przez białych wobec "winkte'ów" (zob. Trexler), spowodowały rozwój tendencji homofobicznych w niektórych społeczeństwach Indian północnoamerykańskich i doprowadziły gdzieniegdzie do pogorszenia sytuacji "winkte'ów".
Terminologia.
Starszym terminem używanym do określenia "winkte'a" był "berdache", powszechnie stosowany w antropologii tych społeczeństw, jakkolwiek w języku potocznym stał się, zwłaszcza w j. angielskim, zwrotem o zabarwieniu pejoratywnym. Pochodzi z francuskiego od hiszpańskiego "bardaxa/bardaje/bardaja", włoskiego "bardasso/berdasia", arabskiego "bardaj" i perskiego "bardaj" lub "barah", co oznaczało utrzymanka lub męską prostytutkę.
Od pewnego czasu sami Indianie postulują przejście do terminów pochodzących z ich języków lub będącego przekładem ich nazwy w niektórych językach określenia „osoby o podwójnej duszy” ("Two-Spirit") – czyli zarazem męskiej i żeńskiej. Źródłosłów bowiem terminu "berdache" jest zupełnie nieadekwatny do roli, jaką "winkte" odgrywali w społeczeństwach Indian. Indianie zaproponowali to na konferencji w Winnipeg w 1990.

</doc>
<doc id="443916" url="https://pl.wikipedia.org/wiki?curid=443916" title="Demetriusz I (patriarcha Konstantynopola)">
Demetriusz I (patriarcha Konstantynopola)



</doc>
<doc id="443919" url="https://pl.wikipedia.org/wiki?curid=443919" title="Kaspar Hauser">
Kaspar Hauser

Kaspar Hauser, "Casparus Hauser" (ur. 30 kwietnia? 1812, zm. 17 grudnia 1833 w Ansbachu) – człowiek o nieustalonej tożsamości, który 26 maja 1828 pojawił się w tajemniczych okolicznościach na ulicach Norymbergi. Spekulowano o jego powiązaniach z wielkoksiążęcą dynastią badeńską. Okrzyknięty „sierotą Europy”.
Życie.
26 maja 1828 na ulicach Norymbergi pojawił się chłopiec w wieku ok. 16 lat, który miał na sobie chłopskie ubranie i poza paroma słowami nie potrafił mówić. Jedynymi przedmiotami świadczącymi o tożsamości znajdy były znalezione przy nim dwa listy. Autor pierwszego, zaadresowanego do kapitana Wesseniga z czwartego szwadronu szóstego regimentu kawalerii, prosił owego kapitana o wzięcie chłopca pod opiekę lub powieszenie go. Według drugiego z odnalezionych listów, napisanego najprawdopodobniej przez matkę do poprzedniego opiekuna chłopca, urodził się on 30 kwietnia 1812. Późniejsze badania wykazały, że oba listy – jeden datowany na 1828, drugi na 1812 rok, zostały napisane przez tę samą osobę, na tym samym rodzaju papieru i tym samym atramentem.
Szewc Weickmann zaprowadził chłopca do domu kapitana Wesseniga, tam wypytywany powtarzał tylko: "Chciałbym być kawalerzystą, jak mój ojciec" i "Koń! Koń!". Na kolejne pytania reagował płaczem i słowami: "Weiss nicht" („Nie wiem”). Następnie zabrano go na komendę policji, gdzie napisał jedno nazwisko: Kaspar Hauser. Kolejne dwa miesiące spędził w miejskim więzieniu pod opieką strażnika Andreasa Hiltela. Odwiedzało go tam wielu ciekawskich, ku jego wyraźnej radości. Był w wieku ok. 16 lat, ale miał dojrzałość psychiczną sześciolatka. Uśmiechał się, chodził jak małe dziecko i nie potrafił używać palców, poza tym nie chciał jeść niczego oprócz chleba i wody. Burmistrz Binder twierdził, że chłopak obdarzony był doskonałą pamięcią, co jego zdaniem świadczyło o szlachetnym urodzeniu. Kaspar cierpiał też na powtarzające się ataki katalepsji i epilepsji. W końcu nauczył się mówić na tyle, że był w stanie opowiedzieć swoją historię.
Hauser twierdził, że przez większość życia przebywał w ciasnej, ciemnej celi ze słomianym posłaniem, mając jako zabawkę drewnianego konika. Żywił się wyłącznie chlebem i wodą. Czasami podawano mu środek nasenny, wtedy też ktoś zmieniał mu ubranie i go strzygł. Pierwszym człowiekiem, jakiego ujrzał, był mężczyzna, który nauczył go wypowiadać powtarzane przezeń zdanie: "Chcę być żołnierzem, jak mój ojciec" i pisać nazwisko Kaspar Hauser. Mężczyzna ten zawsze pilnował, aby Kaspar nie ujrzał nawet przypadkiem jego twarzy, a pewnego dnia wyprowadził go z celi na świat. Oszołomiony Kaspar zemdlał, a następną rzeczą, jaką pamiętał, był dzień, w którym pojawił się w Norymberdze.
Tajemniczym chłopcem zainteresowała się wkrótce cała Europa i odwiedzało go coraz więcej gości. Niektórzy uważali go za sprytnego oszusta, który udaje tępaka, inni zaczęli łączyć go z rodziną wielkiego księcia Badenii, ze względu na pewne podobieństwo fizyczne. Jego rodzicami mieliby być Karol Ludwik Badeński, książę Badenii i jego żona Stefania, adoptowana córka Napoleona I. Ponieważ Karol Ludwik nie miał żyjącego męskiego potomstwa, tron objął jego stryj Ludwik I Badeński, ostatni z głównej linii rodu Zähringen.
Sprawą Hausera zajął się prawnik Paul Johann Anselm von Feuerbach, prezes bawarskiego sądu apelacyjnego. Chłopaka oddano pod opiekę Georga Daumera, który nauczył go czytać i pisać, poddał go kuracji i zachęcił do pisania pamiętnika. W przyjaznym otoczeniu Hauser rozwijał się psychicznie.
17 października 1829 zakapturzony nieznajomy zaatakował Hausera siekierą, lecz zdołał go jedynie zranić w czoło. Zaalarmowani urzędnicy poprosili o ochronę policji dla Kaspara i przenieśli go w inne miejsce, pod opiekę Johanna Biberbacha, a sześć miesięcy później barona von Tuchera. Tucher znalazł Hauserowi zatrudnienie w charakterze kopisty w lokalnej kancelarii prawniczej. Próba zabójstwa wzmocniła jeszcze plotki dotyczące związków Hausera z domem badeńskim.
Hauserem zainteresował się również brytyjski szlachcic Filip Henryk, 4. Earl Stanhope, bratanek Pitta, który próbował uzyskać prawo opieki nad chłopcem. Przeniósł on Hausera do Ansbachu, gdzie oddano go pod kuratelę Johana Georga Meyera. Stanhope szybko ogłosił, że Hauser pochodzi z Węgier i nie jest szlachetnie urodzony. Niektórzy historycy podejrzewają Stanhope’a o związki z dynastią badeńską.
14 grudnia 1833 Hausera zwabiono do ogrodów dworskich w Ansbachu obietnicą, że dowie się czegoś o swoim pochodzeniu. Tam nieznajomy ugodził go nożem w pierś, przebijając płuco. Hauser zdołał wrócić do domu, lecz zmarł od odniesionej rany trzy dni później. Nie zidentyfikował napastnika. Podczas przeszukiwania parku policja nie odnalazła narzędzia zbrodni, znalazła za to czarną portmonetkę z liścikiem o treści: „Hauser będzie w stanie powiedzieć wam, jak wyglądam, skąd pochodzę i kim jestem. Aby zaoszczędzić mu tego, sam to wyjawię. Jestem z … przy granicy z Bawarią … Nazywam się MLO”. Stanhope i Meyer próbowali później twierdzić, że przyczyną śmierci Hausera było samobójstwo. 
Hausera pochowano na miejskim cmentarzu, stawiając nagrobek z inskrypcją: „Tu spoczywa Kaspar Hauser, zagadka swoich czasów. Narodził się w nieznanych okolicznościach, jego śmierć owiana jest tajemnicą”. W Ansbachu wzniesiono później pomnik poświęcony Kasparowi z napisem: "Hic occultus occulto occisus est" („Tutaj nieznany został zabity przez nieznanego”).
W 1996 na zlecenie niemieckiego czasopisma „Der Spiegel” dokonano analizy plamy krwi z ubrania chłopca, które przechowywane było po jego morderstwie jako dowód w policyjnych archiwach. Analiza wykluczyła pokrewieństwo z dynastią księcia Badenii. Ponieważ niezależni badacze sceptycznie podchodzili do analizy tylko z jednego źródła w 2002 dokonano ponownych badań materiału DNA zebranego z innych pozostałości po tej tajemniczej postaci, a mianowicie kosmyka włosów, przechowywanego przez jednego z opiekunów oraz kilku innych przedmiotów. Ponowna analiza wykazała, że materiał genetyczny różni się tylko w jednym punkcie, co nie wyklucza ani nie potwierdza w 100 procentach jego powiązania z rodziną księcia Badenii.
Inspiracje artystyczne.
Postać Kaspara zainspirowała szereg artystów. Wiele motywów z jego życia można znaleźć w postaci Parsifala z opery Richarda Wagnera. Paul Verlaine poświęcił mu wiersz „Kaspar Hauser śpiewa” zawarty w zbiorze poezji pt. "Sagesse" z 1880. W 1908 powstała powieść Jakuba Wassermanna pt. "Kaspar Hauser, czyli dziecię Europy" ("Caspar Hauser oder Die Trägheit des Herzens"). Belgijska pisarka Véronique Bergen napisała fikcyjną biografię Kaspara Hausera pt. "Kaspar Hauser, ou la phrase préférée du vent" w 2006. Ryszard Krynicki jest autorem wiersza "Ktoś. Kaspar Hauser" z 2008.
Kaspar Hauser był jednym z pseudonimów artystycznych dziennikarza i pisarza Kurta Tucholskiego.
W 1974 niemiecki reżyser Werner Herzog przeniósł na ekran historię Kaspara, kręcąc "Zagadkę Kaspara Hausera" (niem. tytuł oryginalny "Jeder für sich und Gott gegen alle" – "Każdy dla siebie, Bóg przeciw wszystkim"), w którym tytułową rolę zagrał Bruno S. W 1993 powstał niemiecko-austriacki film pt. "Kaspar Hauser" w reżyserii Petera Sehra. W 2012 Davide Manuli nakręcił film "Legenda Kaspara Hausera" (org. „La leggenda di Kaspar Hauser”).
Niemiecki zespół muzyczny Dschinghis Khan wykonał napisaną przez Bernda Meinungera piosenkę „Kaspar Hauser”, którą grupa umieściła na albumie "Viva" (1980). W 1984 Grzegorz Ciechowski napisał piosenkę „Kaspar Hauser” z albumu pt. "Obywatel G.C." (1986). Historię Hausera opowiedziała również Suzanne Vega w piosence „Wooden Horse (Caspar Hauser’s Song)” z płyty pt. "Solitude Standing" (1987). W muzyce poważnej postać Hausera wykorzystał Wojciech Ziemowit Zych w kompozycji „Przyjaciele Kaspara Hausera” na zespół kameralny z 2004. Ostatni utwór na wydanej w 2012 albumie "Rave Age" elektronicznej formacji Vitalic nosi nazwę „The Legend of Kasper Hauser” i jest muzyczną wariacją (bez tekstu) na temat jego historii.

</doc>
<doc id="443922" url="https://pl.wikipedia.org/wiki?curid=443922" title="Babinek">
Babinek



</doc>
<doc id="443923" url="https://pl.wikipedia.org/wiki?curid=443923" title="Demetriusz I">
Demetriusz I



</doc>
<doc id="443924" url="https://pl.wikipedia.org/wiki?curid=443924" title="Demetriusz II">
Demetriusz II



</doc>
<doc id="443928" url="https://pl.wikipedia.org/wiki?curid=443928" title="Rorikon">
Rorikon



</doc>
<doc id="443929" url="https://pl.wikipedia.org/wiki?curid=443929" title="Babinek (powiat pyrzycki)">
Babinek (powiat pyrzycki)

Babinek – wieś sołecka w województwie zachodniopomorskim, w powiecie pyrzyckim, w gminie Bielice, na południowo-wschodnim obrzeżu Szczecińskiego Parku Krajobrazowego „Puszcza Bukowa”.
Wieś jest oddalona 4 km na południowy zachód od Starego Czarnowa i 2,5 km na północ od wsi Babin.
We wsi kamienno-ceglany spichlerz z XIX wieku.
Przez wieś prowadzi znakowany czerwony turystyczny Szlak przez Trawiastą Buczynę.
W latach 1975–1998 miejscowość należała administracyjnie do województwa szczecińskiego.

</doc>
<doc id="443932" url="https://pl.wikipedia.org/wiki?curid=443932" title="Nowe Linie">
Nowe Linie

Nowe Linie – wieś w Polsce położona w województwie zachodniopomorskim, w powiecie pyrzyckim, w gminie Bielice.
W latach 1975–1998 miejscowość należała administracyjnie do województwa szczecińskiego.
Zobacz też: Linie

</doc>
<doc id="443934" url="https://pl.wikipedia.org/wiki?curid=443934" title="Sierpnica (województwo dolnośląskie)">
Sierpnica (województwo dolnośląskie)

Sierpnica (dawniej nazywana: 1395 r. – "Rudilswalde", 1748 r. – "Rudliswalde", 1787 r. – "Rudelswaldau", 1840 r. – "Rudolphswaldau", "Ruhmswalde", 1910 r. – "Rudolfswaldau", 1945 r. – "Modrzewki", 1948 r. – "Sierpnice", 1965 r. – "Sierpnica") – wieś w Polsce położona w województwie dolnośląskim, w powiecie wałbrzyskim, w gminie Głuszyca. Obecna nazwa pochodzi od popularnej rośliny łąkowej, która występowała licznie na terenie wsi – Sierpnica pospolita.
Podział administracyjny.
W latach 1975–1998 miejscowość położona była w województwie wałbrzyskim.
Krótki opis.
Miejscowość przed 1945 r. nosiła nazwę "Rudosfold". Wieś łańcuchowa położona w dolinie między Wzgórzami Wyrębińskimi a masywem Masywem Włodarza Gór Sowich. Sierpnica dzięki doskonałemu położeniu na obrzeżu Parku Krajobrazowego Gór Sowich w pobliżu obiektów turystycznych i warunkom naturalnym jest chętnie odwiedzana przez turystów.
Historia.
W kronikach spotyka się wzmianki o osiedlaniu się ludów na terenach podgórskich Gór Sowich już w czasach epoki kamiennej, ale wyraźne ślady osadnictwa na terenach podgórskich Gór Sowich a zarazem na terenie obecnej wsi wskazują na czasy piastowskie, kiedy ziemie te należały do książąt śląskich. Pierwotnie była to mała wieś rycerska. Henryk Brodaty za czasów swego panowania sprowadził na swoje ziemie w pierwszej połowie XIII wieku niemieckich kolonizatorów, czym przyczynił się do germanizacji wioski. W początkach XIII wieku w miejscu obecnej wsi osiedlili się sprowadzeni z Niemiec smolarze i drwale, karczujący lasy Puszczy Sudeckiej. W tym samym okresie w zboczach tutejszych gór prowadzono roboty górnicze związane z wydobyciem rud srebra i ołowiu. W latach 1419-1463 wsi nie omijały wojny husyckie.
Druga kolonizacja wsi miała miejsce w początkach XVI wieku i wiązała się wyrobem gontów. W roku 1528 panem Książa został Krzysztof II Hochberg, który sprowadził z Niemiec górników dla wydobywania rud miedzi i żelaza. Osiedlili się oni w kotlinach blisko zboczy górskich, w których drążyli sztolnie za rudą. Kilku z nich osiadło w miejscu obecnej wsi.
Pierwsza zapisana nazwa wsi pochodzi z 1548 r., kiedy sędzia dworski ze Świdnicy odbudował jedną z wiosek w sowiogórskiej dolinie i nadał jej nazwę "Rudolfswald" (obecnie Sierpnica). W tym okresie w okolicy prężnie rozwijały się tartaki, handel i tkactwo. Rozwój ten miał decydujący wpływ na wioskę w XVI wieku. We wsi była gospoda, piekarnia, rzeźnia i kuźnia.
Wiek XVII to dla wsi czas kataklizmów, wojen i nieszczęść. W latach 1618-1648 przez wieś przetoczyła się wojna trzydziestoletnia. W roku 1631 wojska cesarskie splądrowały i ograbiły okolicę. W roku 1633 epidemia dżumy zabrała wielu mieszkańców. W latach 1639-1642 teren okupowały wojska szwedzkie. Po pokoju westfalskim w roku 1648 prześladowani protestanci osiedlali się w trudno dostępnych ostępach górskich – kilku z nich osiadło w Sierpnicy. W roku 1686 w pobliskiej Głuszycy wybuchł bunt przeciwko feudalizmowi, który wkrótce ogarnął też Sierpnicę.
XVIII wiek to rozwój tkactwa – w Sierpnicy było kilku tkaczy, o czym świadczą odeskowane poddasza domostw, w których przechowywali materiał przędzalniczy. W latach 1719-1722 Sierpnicę i okolice nawiedzały susza i głód. W roku 1740 podczas wojny austriacko-pruskiej wioskę niszczyły grabieże, mordy, wysiedlenia i wysoka kontrybucja. W październiku 1745 pod Głuszycą rozegrała się bitwa wojsk austriackich z prusakami, w wyniku czego raz jedni raz drudzy plądrowali wioskę i okolice. W latach 1756-1763 wojna 7-letnia ściągnęła na wioskę egzekucje, mordy i kontrybucje. W roku 1767 mieszkańców zdziesiątkowała epidemia czarnej ospy.
W latach 1804-1805 okolice nawiedziła powódź, klęska nieurodzaju i głód. W roku 1807 wojna francusko-pruska dołożyła kolejną niszczącą kartę. Rok 1841 to burzliwy początek przemysłu bawełnianego w okolicy, dzięki czemu rozwinęła się rolnicza wieś. W roku 1847 wioskę nawiedziła kolejna fala nieurodzaju i głodu.
Spokojny rozwój wsi trwał do II wojny światowej. W okresie wojny Sierpnica objęta była hitlerowskim projektem Riese: w pobliżu w zboczu Osówki wykonywane były wyrobiska jednego z wielu tajemniczych obiektów specjalnego przeznaczenia. Całe Góry Sowie otoczone były specjalną strefą bezpieczeństwa z wieżami wartowniczymi, a okoliczne miejscowości (w tym Sierpnicę) zamieszkiwali zaufani Niemcy.
Po 1945 r. w Sierpnicy osiedlali się osiedleńcy ze wschodu. Wieś wyludniała się (211 mieszkańców w III 2011r.) i stopniowo zamierała. Od 2020 r. zyskuje nowych osadników migrujących z dużych aglomeracji.
Zabytki.
Do wojewódzkiego rejestru zabytków wpisane są:
inne zabytki:
zabytki nieistniejące:
Zobacz też.
Niedźwiedzi Zakątek – góra obok wsi

</doc>
<doc id="443939" url="https://pl.wikipedia.org/wiki?curid=443939" title="System DLC">
System DLC



</doc>
<doc id="443940" url="https://pl.wikipedia.org/wiki?curid=443940" title="Balthasar Gerard">
Balthasar Gerard



</doc>
<doc id="443942" url="https://pl.wikipedia.org/wiki?curid=443942" title="Giorgio Armani">
Giorgio Armani

Giorgio Armani (ur. 11 lipca 1934 w Piacenzy) – włoski projektant mody oraz współzałożyciel przedsiębiorstwa Giorgio Armani S.p.A.
Życiorys.
Urodził się w Piacenzy jako syn kierownika wysyłkowego. Zamierzał zostać lekarzem, ale opuścił szkołę medyczną i zainteresował się fotografią. W 1957 pracował jako dekorator witryn w domu towarowym La Rinascente w Mediolanie. W latach 1961–1970 Armani pracował jako projektant w domu mody Nino Cerruti, by później zacząć pracować na własną rękę.
W 1974, wspólnie ze swoim partnerem, Sergio Galeottim (który zmarł na AIDS w 1985 roku), założył przedsiębiorstwo pod firmą Giorgio Armani S.p.A., najpierw zajmujące się modą męską, a od 1975 również damską. Stworzył także markę Emporio Armani. Sławę zyskał szyjąc dla wielu hollywoodzkich sław, w szczególności Richarda Gere w filmie "Amerykański żigolak" ("American Gigolo", 1980). Na początku lat 80. Armani produkował także perfumy.
W 1996 Armani był jednym z kilku projektantów zamieszanych w aferę korupcyjną z udziałem polityków.
W 2001 udzielił wywiadu, w którym zapytany, co było jego największą porażką w życiu, odpowiedział, że „niemoc zatrzymania śmierci swojego partnera”.
W 2002 został honorowym ambasadorem UNHCR.
Armani zajął się wystrojem najniższych pięter najwyższego budynku świata – Burdż Chalifa. Piętra te służą jako hotel.
Zaprojektował kilkanaście kreacji dla Lady Gagi.
Majątek projektanta szacuje się na 8,9 mld USD (2018).

</doc>
<doc id="443945" url="https://pl.wikipedia.org/wiki?curid=443945" title="Dejnarchos">
Dejnarchos

Dejnarchos (ur. ok. 360 p.n.e., zm. ok. 290 p.n.e.) – pochodzący z Koryntu polityk i mówca ateński. Był synem Sostartesa (Sokratesa). Zaliczany do kanonu dziesięciu mówców, jednocześnie już starożytni uważali, że jego oratorska twórczość wyznacza początek upadku attyckiej sztuki krasomówczej. 
Do Aten przybył w wieku nieco ponad 20 lat. Uczył się u Teofrasta, później został jego przyjacielem. Był metojkiem, nie mógł więc występować przed eklezją, areopagiem czy heliają. Pisał za opłatą mowy sądowe klientom i trudnił się zawodowo logografią. Związał się ze stronnictwem promacedońskim. Ściśle współpracował z Ajschinesem i Demetriuszem z Faleronu. Popularność zdobył podczas skandalu związanego z przywiezionym do Aten w 324 p.n.e. przez Harpalosa, zbiegłego skarbnika Aleksandra Macedońskiego, wielkim majątkiem pochodzącym z łupów zdobytych podczas podboju Azji. Ateńczycy, pomimo sprzeciwów niektórych polityków, m.in. Demostenesa, przyjęli skarb w depozyt. Opiekę nad nim sprawowali m.in. Demostenes i Demades. Po kilku miesiącach zostali oni oskarżeni o defraudację części majątku. Nie wszyscy oskarżyciele publiczni byli, jak Hyperejdes, mówcami. Dejnarchos napisał mowy oskarżycielskie jednemu, lub może nawet kilku z nich. Zyskały one duże uznanie. 
W czasie odrodzenia nastrojów niepodległościowych po śmierci Aleksandra Wielkiego (323 p.n.e.) Dejnarchos zajmował konsekwentnie promacedońską postawę. Po pokonaniu zbuntowanych Greków przez Antypatra w wojnie lamijskiej, został macedońskim namiestnikiem w Koryncie. Podlegał mu cały Peloponez. Mimo że jego stanowisko było oznaką macedońskiego protektoratu i końca wolnej Hellady, Dejnarchos zebrał od Greków przychylne opinie za umiar w sprawowaniu swej funkcji. Po powrocie do Aten współpracował z Demetriuszem z Faleronu, archontem, mianowanym przez Macedończyków. Zdobycie Aten przez Demetriusza Poliorketesa w 307 p.n.e. i formalne przywrócenie demokracji zapoczątkowało okres niepowodzeń w życiu Dejnarchosa. Został skazany na śmierć, udało mu się uciec do Chalkis na Eubei. Około 292 p.n.e., dzięki staraniom wpływowego Teofrasta, uzyskał pozwolenie na powrót do Attyki. Zmarł w Atenach około 290 p.n.e.
Z mów Dejnarchosa zachowały się tylko trzy. W I w. p.n.e. Dionizjusz z Halikarnasu w "Uwagach o starożytnych oratorach" wymienia 87 mów przypisywanych Dejnarchosowi, z tego 60 uznaje za autentyczne. Porównując je z mowami innych attyckich oratorów, wyraża o nich niepochlebną opinię, zarzucając autorowi plagiaty z innych mówców, posługiwanie się obelgami. Wytyka im brak zręczności i polotu. Z zachowanych mów wynika, że negatywna ocena Dionizjusza nie była przesadzona. Wszystkie zachowane mowy: "Przeciwko Demostenesowi", "Przeciwko Aristogejtonowi", "Przeciwko Filoklesowi", dotyczą procesów związanych ze sprawą skarbu Harpalosa.

</doc>
<doc id="443948" url="https://pl.wikipedia.org/wiki?curid=443948" title="Deinarchos">
Deinarchos



</doc>
<doc id="443949" url="https://pl.wikipedia.org/wiki?curid=443949" title="Dynarch">
Dynarch



</doc>
<doc id="443953" url="https://pl.wikipedia.org/wiki?curid=443953" title="Kanclerz wielki litewski">
Kanclerz wielki litewski

Kanclerz wielki litewski – urzędnik centralny Wielkiego Księstwa Litewskiego.
Posiadał podobny zakres władzy, jak kanclerz wielki koronny. Przyjęło się, iż kancelaria litewska zajmowała się polityką wschodnią Rzeczypospolitej, a koronna – kontaktami z państwami zachodnimi. Od czasu unii lubelskiej (1569) wprowadzono tzw. zasadę kompetencji terytorialnej. Gdy monarcha przebywał na Litwie, kancelaria litewska przejmowała prowadzenie spraw ogólnopaństwowych.
W senacie kanclerz wielki litewski zasiadał za koronnym, choć te urzędy były równorzędne.

</doc>
<doc id="443960" url="https://pl.wikipedia.org/wiki?curid=443960" title="Niecka Połaniecka">
Niecka Połaniecka

Niecka Połaniecka (342.28) – rozległe zapadlisko na terenie powiatu staszowskiego w południowo-wschodniej części województwa świętokrzyskiego. Jest częścią Niecki Nidziańskiej położoną pomiędzy Pogórzem Szydłowskim na północy a Garbem Pińczowskim na południu. Nazwa pochodzi od miasta Połaniec.

</doc>
<doc id="443964" url="https://pl.wikipedia.org/wiki?curid=443964" title="Jule Charney">
Jule Charney

Jule Gregory Charney (ur. 1 stycznia 1917 w San Francisco, zm. 16 czerwca 1981 w Bostonie) – amerykański meteorolog. Odegrał istotną rolę w teoretycznym opisie długich fal (związanych z ruchem powietrza) w atmosferze.
Życiorys.
W 1964 otrzymał nagrodę Amerykańskiego Towarzystwa Meteorologicznego za wieloletni wkład z rozwój meteorologii teoretycznej i nauki o atmosferze. Charney przyczynił się do rozwoju prognoz pogody opartych na teoretycznej dynamice atmosfery. Pracował nad teorią niestabilności hydrodynamicznych, strukturą huraganów tropikalnych, wymianą energii w ruchu falowym i innymi aspektami geofizycznej mechaniki cieczy. Przyczynił się do rozwoju meteorologii jako nauki ścisłej.
Jednym z jego największych osiągnięć było wyprowadzenie przybliżenia quasi-geostroficznego (1947–1948).
Wykształcenie i praca.
Otrzymał doktorat (meteorologia) w 1946 na Uniwersytecie Kalifornijskim w Los Angeles. Od 1948 do 1956 pracował w Institute for Advanced Study w Princeton. W tym czasie jego szefem był amerykański matematyk John von Neumann. Grupa Charneya skonstruowała pierwszy działający model numerycznej prognozy. W 1954 Charney był jednym z założycieli jednostki prognoz numerycznych w Amerykańskiej Służbie Meteorologicznej (U.S. Weather Bureau). Był profesorem meteorologii w Massachusetts Institute of Technology od 1956 do 1981 r.

</doc>
<doc id="443965" url="https://pl.wikipedia.org/wiki?curid=443965" title="Gmina Ulan Majorat">
Gmina Ulan Majorat



</doc>
<doc id="443966" url="https://pl.wikipedia.org/wiki?curid=443966" title="NZK">
NZK



</doc>
<doc id="443971" url="https://pl.wikipedia.org/wiki?curid=443971" title="Wstępna Środa">
Wstępna Środa



</doc>
<doc id="443973" url="https://pl.wikipedia.org/wiki?curid=443973" title="Góry Dandenong">
Góry Dandenong

Góry Dandenong (ang. Dandenong Ranges) – niskie pasmo górskie (najwyższy szczyt Mount Dandenong: 660 m n.p.m.) wznoszące się we wschodniej części aglomeracji Melbourne w stanie Wiktoria, Australia. Na dużej części powierzchni gór utworzono Dandenong Ranges National Park. W górach mieści się również atrakcja turystyczna: kolejka parowa "Puffing Billy".
Etymologia nazwy.
Nazwa jest zapożyczeniem z aborygeńskiego słowa oznaczającego "wysokie góry".

</doc>
<doc id="443977" url="https://pl.wikipedia.org/wiki?curid=443977" title="Siméon Denis Poisson">
Siméon Denis Poisson

Siméon Denis Poisson (ur. 21 czerwca 1781 w Pithiviers, zm. 25 kwietnia 1840 w Sceaux) – francuski matematyk i fizyk teoretyk, profesor École polytechnique i Sorbony, członek Francuskiej Akademii Nauk oraz Petersburskiej Akademii Nauki. Laureat Medalu Copleya (1832).
W matematyce zajmował się głównie analizą oraz teorią prawdopodobieństwa; jego zasługi dla analizy to m.in. badanie całek (oznaczonych), równań różnicowych i różniczkowych. W fizyce zajmował się niemal wszystkimi dziedzinami jego czasów – mechaniką klasyczną, zastosowaniem jej do balistyki, grawitacją, termodynamiką, optyką oraz elektrycznością i magnetyzmem. Poisson miał też wkład do astronomii.
Poisson współpracował również z początkującym matematykiem Évariste’em Galois. W 1831 roku Poisson okazywał zainteresowanie jego badaniami; zachęcał Galois – wówczas więźnia usuniętego ze studiów – do kontynuacji prac, mimo że nie potrafił ich zrozumieć.
Upamiętnienie.
Nazewnictwo.
Wiele pojęć matematycznych i fizycznych jest nazwanych od jego nazwiska. W analizie są to:
W probabilistyce są to:
W fizyce i na jej matematycznym pograniczu są to:
Inne formy.
Jego nazwisko pojawiło się na liście 72 nazwisk na wieży Eiffla.

</doc>
<doc id="443980" url="https://pl.wikipedia.org/wiki?curid=443980" title="Grey Owl">
Grey Owl

Grey Owl, właśc. Archibald Stansfeld Belaney, pol. Szara Sowa, odżibwe: Wa-Sha-Quon-Asin (ur. 18 września 1888 w Hastings, zm. 13 kwietnia 1938 w Prince Albert) – kanadyjski traper i pisarz pochodzenia angielskiego, autor tłumaczonych na inne języki książek o przyrodzie i zwierzętach.
Życiorys.
W 1906 roku przyjechał z Wielkiej Brytanii do Kanady, z zamiarem studiowania rolnictwa. Po krótkim pobycie w Toronto, przyjechał do Temagami, miasteczka w prowincji Ontario, gdzie przybrał fałszywą tożsamość Indianina o imieniu Wa-Sha-Quon-Asin (Szara Sowa). Twierdził niezgodnie z prawdą, że był synem Szkota i matki z plemienia Apaczów. 
W czasie I wojny światowej służył jako strzelec wyborowy we Francji. W 1925 roku ożenił się z Odżibwejką Anahareo (właśc. Gertrude Bernard; 1906–1986), zwaną Pony. Mieli córkę, Shirley Dawn Belaney (1932–1984). W ciągu życia był także w innych związkach, w tym w bigamicznym małżeństwie.
W latach 1935–1937 wyjechał do Anglii, by promować swoje książki. Kiedy pojawił się w Hastings, rozpoznała go jego ciotka i ujawniła prawdę o jego prawdziwym pochodzeniu.
Nadużywał alkoholu. Zmarł na zapalenie płuc. Pochowany na terenie Parku Narodowego Księcia Alberta (North Battleford Census Division, Saskatchewan, Kanada); obok jego grobu znajdują się także mogiły żony i córki. 
Upamiętnienie.
Chata w Riding Mountain National Park, w której mieszkał przez sześć miesięcy w 1931 roku, została odnowiona w czerwcu 2019 roku i jest zabytkiem. Chata, którą zbudował w latach 30. XX wieku, wciąż stoi w Parku Narodowym Księcia Alberta i można do niej dotrzeć pieszo lub kajakiem.
W czerwcu 1997 w Wielkiej Brytanii odsłonięto tablicę pamiątkową na fasadzie domu, w którym się urodził (32 St. James Road, w Hastings, East Sussex). Pełnowymiarowa replika jego kanadyjskiej chaty nad jeziorem znajduje się w Hastings Museum w Summerfields. Wystawa pamiątek i tablica pamiątkowa znajdują się w domu przy 36 St Mary’s Terrace, gdzie mieszkał z babcią i ciotkami. 
Twórczość.
Jeden z rozdziałów "Tales of an Empty Cabin" był opublikowany oddzielnie w języku angielskim jako mniejsza książka:
W Polsce książki Greya Owla tłumaczył Wiktor Grosz (Wiktor Medes; 1907–1956) pod pseudonimem Aleksander Dobrot.
W popkulturze.
Film.
W 1972 roku kanadyjski nadawca Canadian Broadcasting Corporation (CBC) wyprodukował film dokumentalny o Greyu Owlu (reż. Nancy Ryley, narrator: Lister Sinclair).
Historia Greya Owla posłużyła za kanwę filmu "Szara Sowa" (1999, reż. Richard Attenborough). W tytułowego bohatera wcielił się Pierce Brosnan, a jako Anahareo towarzyszyła mu Annie Galipeau.

</doc>
<doc id="443981" url="https://pl.wikipedia.org/wiki?curid=443981" title="Stanisław Gąsienica-Daniel">
Stanisław Gąsienica-Daniel

Stanisław Gąsienica-Daniel (ur. 6 marca 1951 w Zakopanem) – polski skoczek narciarski, brązowy medalista mistrzostw świata, olimpijczyk z Sapporo 1972, dwukrotny mistrz i czterokrotny wicemistrz Polski, były radny miasta Zakopanego.
Jego największym sukcesem było 3. miejsce w Mistrzostwach Świata 1970 w Wysokich Tatrach, gdzie oddał skoki na odległość 92 m i 100,5 m. Czterokrotnie startował w Turnieju Czterech Skoczni, najlepsze miejsce w klasyfikacji zajął podczas jego 19. edycji, kiedy to uplasował się na piętnastej pozycji.
Życie prywatne.
Syn Józefa i Marii. Mieszka w Zakopanem w dzielnicy Olcza z żoną, mają trójkę dzieci. Syn Szymon jest narciarzem alpejskim.
Ukończył technikum ogrodnicze, wyuczył się też zawodu stolarza. Wojciech Fortuna określa go jako „typowego górala, otwartego na znajomości”.
Był zakopiańskim radnym w latach 1998–2002. Prowadzi własne przedsiębiorstwo w Zakopanem – warsztat stolarki okienno-budowlanej.
Kariera sportowa.
Po raz pierwszy Gąsienica-Daniel skoczył w wieku 7 lat, na Maleńkiej Krokwi, na odległość ok. 15 metrów. Tego samego dnia odbywał się na tym obiekcie trening skoczków Wisły-Gwardii Zakopane i trener Jan Gąsiorowski zaproponował mu wstąpienie do klubu. Otrzymał wówczas czerwone narty skokowe. Trafił do grupy juniorskiej, którą w klubie prowadził Gąsiorowski.
1962/1963.
W sezonie 1962/1963 wziął udział w szeregu konkursów w Zakopanem. W otwartym konkursie Juniorów A zajął 25. miejsce. W zawodach z cyklu „Szukamy Młodych Talentów” w tym samym mieście zajął piątą i szóstą lokatę. Na początku stycznia w kolejnych otwartych konkursach juniorów uplasował się na 41. i 16. miejscu. W zawodach SMT powtórzył pozycje piątą i szóstą, a w następnym konkursie był siedemnasty. 9 lutego w Mistrzostwach II Okręgu PZN w sklasyfikowano go na jedenastej pozycji. Dzień później skakał w Kowańcu, gdzie był trzynasty. 2 marca odbyły się Młodzieżowe Mistrzostwa Polski, gdzie okazał się 26. zawodnikiem w kategorii Junior A. W klasyfikacyjnym konkursie skoków rozegranym 16 marca był szósty.
1964/1965.
20 grudnia zwyciężył w zawodach otwarcia sezonu w Zakopanem, w kategorii Junior A. Tydzień później był trzynasty w konkursie „Szukamy olimpijczyka”. W styczniu odniósł zwycięstwo oraz zajął drugie miejsce w klasyfikacyjnych konkursach juniorów A, rozegranych również w Zakopanem. Natomiast w konkursie z okazji XX Rocznicy Wyzwolenia Podhala w Szaflarach zwyciężył. 30 stycznia w Mistrzostwach II Tatrzańskiego Okręgu PZN zajął drugie miejsce, przegrywając tylko z Adamem Krzysztofiakiem
Pierwszy skok na Wielkiej Krokwi oddał w wieku 14 lat.
1965/1966.
W sezonie 1965/1966 Gąsienica-Daniel zwyciężył większość dużych krajowych konkursów w swojej kategorii wiekowej (Junior A), zazwyczaj wyprzedzając bezpośrednio Krzysztofiaka. Wygrał w konkursie świątecznym rozegranym w drugim dniu Świąt Bożego Narodzenia w Zakopanem. Następnie triumfował w noworocznym konkursie w tym samym miejscu. W styczniu zajął drugie miejsce w konkursie o Mistrzostwo TO PZN na Maleńkiej Krokwi. W analogicznych zawodach na Małej Krokwi był jednak niepokonany. W lutowych Mistrzostwach Nowego Targu również zwyciężył, podobnie jak 3 kwietnia w klasyfikacyjnym konkursie skoków w Zakopanem.
1966/1967.
2 stycznia 1967 wygrał w klasyfikacyjnym konkursie Juniorów A i B w Zakopanem. 12 lutego wystąpił w otwartych zawodach seniorów na Średniej Krokwi i zajął piąte miejsce, będąc najmłodszym zawodnikiem w ścisłej czołówce. 2 marca zadebiutował w seniorskich Mistrzostwach Polski. Podczas zawodów na normalnej skoczni uplasował się na szóstej lokacie. Wszyscy wyprzedzający go zawodnicy byli co najmniej o pięć lat starsi.
Na Memoriale Bronisława Czecha i Heleny Marusarzówny w dniach 18-19 marca zajął 52. i 25. miejsce.
1967/1968.
W sezonie 1967/1968 startował w kategorii Juniora B.
3 stycznia wygrał w klasyfikacyjnym konkursie juniorów wszystkich kategorii w Zakopanem. Dziesięć dni później zdobył srebro w Wojewódzkiej Spartakiadzie Młodzieży, przegrywając z Krzysztofiakiem. Następnego dnia zwyciężył w seniorskich Mistrzostwach TOZN.
4 lutego 1968 wystartował w pierwszej edycji mistrzostw Europy juniorów w Les Rousses. Zajął tam siódme miejsce po skokach na 66,5 m i 63,5 m. Na młodzieżowych mistrzostwach Polski zdobył srebro w kategorii Junior B podczas konkursu w Nowym Targu, natomiast w Rabce zdobył brąz.
Inne źródło mówi o dwóch złotych medalach. Na seniorskich MP zajął ósme miejsce podczas rywalizacji na Skalitem. Oddał wówczas skoki na 68 m i 69,5 m. 3 marca był drugi podczas międzynarodowego meczu pomiędzy TO PZN a klubem S.C. Motor z NRD. Zwyciężył tego dnia również konkurs międzynarodowy na Średniej Krokwi. W rywalizacji Memoriału Bronisława Czecha i Heleny Marusarzówny plasował się na 25. i 19. miejscu.
1968/1969.
Następnej zimy Gąsienica-Daniel brał już regularnie udział w konkursach seniorów.
Zwyciężył noworoczny konkurs seniorów na Średniej Krokwi. 12 stycznia zajął czwarte miejsce w rozgrywanym na Wielkiej Krokwi konkursie z okazji obchodów Jubileuszu 50-lecia PZN. Pod koniec miesiąca startował w konkursach Pucharu Beskidów. Zarówno w Szczyrku jak i w Wiśle był trzynasty, natomiast w Zakopanem zajął dziewiątą lokatę. W lutym odbyły się Mistrzostwa Polski seniorów 1969 w Zakopanem. Na normalnym obiekcie był 37., a na dużej skoczni znalazł się na dziewiątej lokacie. W krajowym czempionacie juniorów w Wiśle triumfował dwukrotnie w kategorii Junior B. 2 marca na Mistrzostwach Europy Juniorów w szwedzkim Bollnäs był szósty. Trzy dni później stanął na najniższym stopniu podium Memoriału Czecha i Marusarzówny, po skokach na 99 m i 106,5 m. W drugim z konkursów podczas tego memoriału był dwunasty. 23 marca odniósł zwycięstwo w zawodach seniorskich o mistrzostwo Tatrzańskiego Okręgowego Związku Narciarskiego na Wielkiej Krokwi, wyprzedzając o ponad 35 punktów drugiego Andrzeja Sztolfa. W klasyfikacyjnym konkursie w kwietniu był dziewiąty.
1969/1970.
W tym sezonie wszedł do kadry seniorów.
W igelitowym krajowym konkursie w październiku w Szczyrku był czwarty. W rozegranych również bez śniegu zawodach na Małej Krokwi w listopadzie wygrał. Razem z Tadeuszem Pawlusiakiem i Józefem Przybyłą zdobył na skoczniach Wisły, Szczyrku i Zakopanego Puchar Przyjaźni. Była to impreza, w której brali udział skoczkowie z Polski, Czechosłowacji, ZSRR i NRD. W klasyfikacji indywidualnej Gąsienica-Daniel uplasował się na 10. pozycji.
W tym sezonie zadebiutował w Turnieju Czterech Skoczni biorąc udział w jego 18. edycji. W Oberstdorfie zajął 23. miejsce po skokach na 80 m i 74 m, w Garmisch-Partenkirchen został sklasyfikowany na 8. pozycji po skokach na odległość 88 m i 90 m. W Innsbrucku zajął 50. miejsce, natomiast w Bischofshofen najgorsze w swojej karierze, 71. W klasyfikacji generalnej uplasował się na 41. lokacie.
Następnie zajął drugie miejsce w zawodach o mistrzostwo Tatrzańskiego Okręgu Narciarskiego, przegrywając tylko z Pawlusiakiem. W styczniu w Zakopanem zajął też drugi stopień podium w trzech innych zawodach – w dwóch konkursach Pucharu Beskidów i w Międzynarodowym Konkursie Skoków o Nagrodę Zakopanego. We wszystkich tych konkursach przegrał tylko ze Tadeuszem Pawlusiakiem. Zdobył też brązowy medal na Zimowej Spartakiadzie Armii Zaprzyjaźnionych odbywającej się w Szpindlerowym Młynie. W kategorii juniorskiej mistrzostw Polski zdobył dwa złote medale.
4 lutego na mistrzostwach Polski w 1970 zdobył złoty medal na Średniej Krokwi po skokach na 70 m i 68,5 m.
Gąsienica-Daniel znalazł się w składzie na Mistrzostwa Świata 1970 w Wysokich Tatrach. Odbyły się tam konkursy na normalnej i dużej skoczni. Na normalnej Gąsienica-Daniel zajął 33. miejsce. W pierwszej próbie nie miał okularów, a przed progiem wiał wiatr, więc w momencie odbicia miał słabą widoczność. Przed drugą założył gogle, jednak były one zaparowane. Oddał skoki na odległość 76 m i 77 m.
Na dużej skoczni zdobył brązowy medal, choć nie znajdował się w gronie faworytów. Po pierwszej serii prowadził Tadeusz Pawlusiak, po nienagannym technicznie skoku na 94,5 m. Gąsienica-Daniel był dziewiąty, z kilkoma innymi zawodnikami na tym miejscu. Nieduże różnice punktowe wskazywały, że zawodnicy z czołowej dziesiątki mogą powalczyć o wysoką lokatę. Za swój skok na 92 m otrzymał jednak dosyć niskie noty za styl (16 pkt, 16,5 pkt, 16,5 pkt, 16,5 pkt, 16,5, 17 pkt). W drugiej serii, po podwyższeniu rozbiegu, zaczęto oddawać skoki powyżej 100 m, a dwaj Polacy skoczyli po 100,5 m. Pawlusiak przy lądowaniu popełnił błąd, który pozbawił go szans na medal, dzięki temu jednak Gąsienica-Daniel zajął trzecie miejsce.
W pokazowym konkursie drużynowym polska reprezentacja w składzie Pawlusiak, Gąsienica-Daniel, Józef Przybyła, Adam Krzysztofiak zajęła 5. pozycję (startowało 18 ekip).
Następnie polska kadra, której członkiem był Gąsienica-Daniel, została zaproszona na konkurs skoków na mamucią skocznię Copper Peak w Ironwood. Zawodnik był wówczas chory na grypę, jednak wystartował w zawodach, zajmując 5. miejsce po skoku na 115 m. W konkursie na Holmenkollen był ósmy, zaś na Odnessbakken drugi. To samo miejsce zajął w radzieckim Kirowsku.
Podczas odbywającego się 8 marca konkursu mistrzostw Polski na dużej skoczni w Wiśle-Malince skoczył 91,5 m i 89 m, co pozwoliło mu drugi tytuł mistrzowski i wyprzedzenie wicemistrza Stanisława Murzyniaka o przeszło 30 pkt. Dzień wcześniej był najlepszy również w mistrzostwach Śląska. Pod koniec marca zajął piąte miejsce w Memoriale Czecha i Marusarzówny, będąc drugim spośród reprezentantów Polski.
1970/1971.
Przedsezonowe przygotowania kadry prowadzone były na obozach w Wałczu, Cetniewie, Oliwie, a także na skoczni w Warszawie, obiektach w Szczyrbskim Jeziorze, Bańskiej Bystrzycy i w NRD.
W grudniu zajął dziesiąte miejsce w konkursie o Puchar Telewizji na Wielkiej Krokwi.
W 19. Turnieju Czterech Skoczni uplasował się na trzynastym miejscu w Oberstdorfie (z próbami o długości 78,5 m i 80 m), trzydziestym piątym w Ga-Pa (85,5 m i 82,5 m), ponownie na trzynastym w Innsbrucku (dwukrotnie 90 m) i na dwudziestym ósmym w Bischofshofen (90 m i 93 m), dzięki czemu zajął 15. pozycję w klasyfikacji generalnej. Zajął dobrą lokatę na próbie przedolimpijskiej.
Podczas Memoriału Bronisława Czecha i Heleny Marusarzówny w 1971 zajął drugie i czwarte miejsce, mimo kontuzji ręki, która przeszkadzała mu w osiąganiu dobrych wyników. W tym samym roku w Pucharze Beskidów wygrał konkurs w Szczyrku na Skalitem, a podczas Spartakiady w Zakopanem zajął 9. miejsce, zajmując lepsze miejsce od Hansa Georga Aschenbacha – późniejszego podwójnego mistrza świata z Falun.
Na Mistrzostwach Polski 1971 zdobył srebrny medal na normalnej skoczni w Szczyrku, przegrywając o 0,7 pkt z Janem Kawulokiem po skokach na 75,5 m i 75 m. Na dużej skoczni w Wiśle był piąty.
1971/1972.
Na 20. Turnieju Czterech Skoczni był w konkursach kolejno: 36., 49., 43. i 62., a w klasyfikacji zajął 47. miejsce. W styczniu wygrał natomiast regionalne mistrzostwa KTOZN.
W lutym uczestniczył w Igrzyskach Olimpijskich 1972 w Sapporo. Podczas konkursu na normalnym obiekcie skoczył 73,5 m i 72,5 m i zajął 39. miejsce. Na dużej, gdzie miał czternasty numer startowy był zaś 31. po skokach na 83 m i 86 m.
Wziął udział w mistrzostwach Polski, rozgrywanych 20 lutego na Wielkiej Krokwi. Oficjalnie uzyskał dwukrotnie odległość 107,5 m i notę łączną 245 pkt. Powinien zdobyć tytuł mistrzowski, jednak wyniki zostały zafałszowane, ponieważ działacze chcieli pokazać, że Wojciech Fortuna – mistrz olimpijski, jest najlepszym skoczkiem również w kraju. Na Średniej Krokwi zdobył swój drugi srebrny medal, tym razem po skokach na 70 m i 72,5 m.
W marcu pojechał na pierwsze w historii mistrzostwa świata w lotach narciarskich. Nie wystartował jednak w konkursie głównym z powodu groźnego upadku, jaki zaliczył w serii próbnej, kiedy zdmuchnęło go z progu i wpadł w styropian, jakim z powodu braku śniegu wyłożony był zeskok od progu do 90 metra.
1972/1973.
Ostatni w karierze zakopiańczyka, 21. Turniej Czterech Skoczni ukończył na 58. miejscu, najgorszym w karierze. Był wówczas 64. w Oberstdorfie, 59. w Ga-Pa, 53. w Innsbrucku i 70. w Bischofshofen. W krajowym klasyfikacyjnym konkursie na Średniej Krokwi zajął siedemnaste miejsce. Na Mistrzostwach Polski 1973 zdobył tytuł wicemistrza na Skalitem, gdzie przegrał o 4,4 pkt z Tadeuszem Pawlusiakiem. Na dużym obiekcie w Wiśle był szósty. Na mistrzostwach Śląska uplasował się na dwudziestej pozycji. 4 marca w Szklarskiej Porębie po raz ostatni zwyciężył, zdobywając Puchar Karkonoszy. Na Memoriale Czecha i Marusarzówny zajął 18. i 3. miejsce. W kwietniu w krajowym konkursie na Wielkiej Krokwi był czwarty.
1973/1974.
Uległ ciężkiej kontuzji w Mühlbach am Hochkönig, w Austrii. Podczas treningu upadł całym ciężarem na prawą rękę, co poskutkowało mocnym naciągnięciem wiązadeł kończyny. We wrześniu 1973 zajął 63. miejsce w igelitowym Grand Prix Frenštátu pod Radhoštěm. W styczniu 1974 zajął 21. miejsce w konkursie Pucharu Przyjaźni w Lauschy oraz 3. w krajowym konkursie w Zakopanem.
Na Mistrzostwach Polski 1974 w Zakopanem zajął 29. miejsce na normalnej skoczni i 15. miejsce na dużej. Na Memoriale Czecha i Marusarzówny plasował się na pozycjach: dziewiątej i dziesiątej.
Późniejsze sezony.
W 1975 został wicemistrzem Zakopanego, przegrywając z Markiem Pachem. Srebro zdobył również podczas Mistrzostw Sekcji Narciarskiej Wojewódzkiej Federacji Sportu. W obu przypadkach przegrał z Markiem Pachem. Powrócił do pierwszej dziesiątki Mistrzostw Polski, zajmując ósme miejsce na dużym obiekcie podczas ich edycji w 1975.
18 stycznia 1976 zajął 25. miejsce w konkursie Pucharu Przyjaźni w Zakopanem. W lutym podczas konkursów Pucharu Beskidów był 19. (w Szczyrku) i 22. (w Wiśle). Na MP 1976 był 23. i 19. W marcu startował w konkursach Zimowej Spartakiady w Niemczech, gdzie uplasował się na 14. miejscu w Johanngeorgenstadt i o jedną lokatę niżej w Klingenthal.
15 kwietnia 1977 wraz z Fortuną i Czesławem Janikiem dostał wypowiedzenie z klubu Wisła.
W następnym sezonie reprezentował WKS Zakopane. Na mistrzostwach okręgu beskidzkiego był dwunasty, a na swoich ostatnich mistrzostwach Polski uzyskał pozycje: 23. i 33.
W 1980 podczas Spartakiady w Swierdłowsku zajął 30. miejsce.

</doc>
<doc id="443982" url="https://pl.wikipedia.org/wiki?curid=443982" title="Poisson">
Poisson



</doc>
<doc id="443988" url="https://pl.wikipedia.org/wiki?curid=443988" title="Neit">
Neit

Neit (Neith, Net) – w mitologii egipskiej bogini matka, pierwotnie dolnoegipskie lokalne bóstwo miasta Sais.
Geneza i rozwój kultu.
Jej imię oznaczało Straszliwa lub Groźna; w Delcie była pradawnym bóstwem miejscowym (być może pochodzenia libijskiego, na co wskazywałyby jej główne atrybuty). Powstanie jej kultu wywodzone jest od fetysza złożonego z dwóch skrzyżowanych strzał i tarczy, który następnie przyjął postać wojowniczej bogini i opiekunki domostwa, wyobrażanej jako kobieta z łukiem i strzałami. Nie są znane jej wyobrażenia zoomorficzne; bywała jedynie przedstawiana z karmionymi piersią dwoma krokodylami, symbolizującymi Szu i Tefnut (albo Re i Ozyrysa).
W okresie predynastycznym była wraz z Uto boginią Delty, po zjednoczeniu kult „wojowniczej dziewicy” upowszechnił się również w Górnym Egipcie. W okresie archaicznym stała się bóstwem opiekuńczym królowych, następnie i samych faraonów, którym jako bogini królewska symbolicznie nakładała koronę. W epoce Starego Państwa miała ośrodki kultu w całym Egipcie (m.in. w Esna, Abydos, Memfis). 
W sztuce przedstawiana była jako dzierżąca łuk i strzały kobieta w czerwonej koronie Dolnego Egiptu. Ukazywano ją także z symbolem dwóch złączonych łuków noszonym na głowie, co uzasadniało jej przydomek „Pani Łuków”. Największe znaczenie i szczególną popularność osiągnęła w czasach rządów XXVI dynastii (tzw. saickiej), kiedy na kilkadziesiąt lat zyskała rangę bogini państwowej. Przez Greków i w okresie hellenistycznym utożsamiana była z Ateną ze względu na wojenne atrybuty i związek z rzemiosłami.
Dedykowanym jej świętem była opisywana przez Herodota „noc świateł” w Sais, gdy jego mieszkańcy palili lampy oliwne pod gołym niebem, a w całym Egipcie iluminowali swe domy ci, którzy nie mogli udać się z pielgrzymką do tamtejszego sanktuarium. Ono samo wraz z biblioteką, których zewnętrzne mury oglądał Champollion, a w starożytności zwiedzane przez Herodota i Platona, uległy całkowitemu zniszczeniu. Święto przybycia bogini do Sais obchodzono nawet w górnoegipskiej Tebaidzie, gdzie w Esna przypadało ono 13 dnia miesiąca Epifi (w końcu maja). 
W mitologii.
W mitologii Egipcjan uważano ją za matkę boga-krokodyla Sobka oraz bogini Tefnut; miała też stworzyć kosmicznego węża Apepa. Z czasem zaczęto ją określać jako pozbawioną płci praboginię – matkę wszystkich bogów (zwłaszcza Re) i nadawano jej postać niebiańskiej krowy Mehetueret, której swe powstanie zawdzięczało niebo jeszcze przed początkami wszelkiego życia. Teologiczne dedukcje dopatrywały się w niej połączenia sił męskich i żeńskich. Wraz z Chnumem, z którym w Esna należała do miejscowej triady bogów, miała kształtować istoty ludzkie na kole garncarskim. W mitach cyklu ozyriackiego występuje już w Tekstach Piramid, zawsze jako wierna stronniczka Ozyrysa i Horusa.
Według mitów miała ludzi nauczyć sztuki tkackiej. Stała się także opiekunką zmarłych, przedstawiana np. w scenach obdarzania ich jadłem i piciem po przybyciu w zaświaty. Chroniła ich tam przed demonami, a ich ciała przed zniszczeniem jako wynalazczyni bandaży dla mumii. Z Izydą, Neftydą i Selkit pełniła też rolę strażniczki wnętrzności zmarłych, co wywodzono z zapisanej w Tekstach Piramid tradycji czuwania przez nie nad zwłokami Ozyrysa. W dawnych epokach z jej funkcją ochronną łączono zwyczaj umieszczania broni wokół trumny. 

</doc>
<doc id="444000" url="https://pl.wikipedia.org/wiki?curid=444000" title="Czerwony Tulipan">
Czerwony Tulipan

Czerwony Tulipan – grupa muzyczna i kabaret z Olsztyna, powstał w 1985. Repertuar obejmuje poezję śpiewaną, lirykę i satyrę.
Historia.
Od początku istnienia kształt artystyczny zespołu tworzyli: Ewa Cichocka (śpiew), Krystyna Świątecka (śpiew), Stefan Brzozowski (śpiew, gitara akustyczna, kierownictwo artystyczne) oraz zmieniający się muzycy. Na pierwszych koncertach z zespołem grali również Artur Chwała (skrzypek) oraz Mirosław Łukawski (pianista). W 1992 roku do zespołu dołączył Andrzej Czamara (gitara akustyczna) i w 2002 roku Andrzej Dondalski (basista z rockowym rodowodem).
„Czerwony Tulipan” swoimi początkami sięga lat siedemdziesiątych i studenckiego Zespołu „Niebo”, który powstał w marcu 1972 roku na WSP w Olsztynie. W tym samym roku do zespołu dołączył m.in. Stefan Brzozowski. Zespół występował m.in. na Ogólnopolskich Spotkaniach Zamkowych „Śpiewajmy Poezję” w Olsztynie. W roku 1978 zespół „Niebo” zawiesił działalność. Członkowie zespołu stworzyli także grupy: „Bonieq” (czytaj „BoNieQ”) (1977), „Kart” (1979), „Ex” (1979). Po studiach część członków „Nieba” stworzyła zespół „Czerwony Tulipan”.
Grupa została uhonorowana nagrodą Osobowość Roku Warmii i Mazur 2003.

</doc>
<doc id="444003" url="https://pl.wikipedia.org/wiki?curid=444003" title="Narządy Biddera">
Narządy Biddera

Narządy Biddera – narządy znajdujące się przy gonadach u samców i samic prawie wszystkich gatunków płazów z rodziny ropuchowatych (Bufonidae). Jeżeli usunie się samcom ropuchy jądra, (kastracja), wówczas komórki płciowe w narządach Biddera wznawiają proces tworzenia jaj (oogeneza). Brak wykształcenia jajowodów u takich samców uniemożliwia im rozmnażanie. Jest to przykład tzw. obojnactwa warunkowego.
Ich odkrywcą był niemiecki anatom Friedrich Bidder.

</doc>
<doc id="444004" url="https://pl.wikipedia.org/wiki?curid=444004" title="Narząd Biddera">
Narząd Biddera



</doc>
<doc id="444014" url="https://pl.wikipedia.org/wiki?curid=444014" title="Okresy ochronne">
Okresy ochronne



</doc>
<doc id="444015" url="https://pl.wikipedia.org/wiki?curid=444015" title="Manfred Rommel">
Manfred Rommel

Manfred Rommel (ur. 24 grudnia 1928 w Stuttgarcie, zm. 7 listopada 2013 tamże) – niemiecki polityk. 
Był synem dowódcy Afrika Korps, "Lisa Pustyni" – feldmarszałka Erwina Rommla.
Manfred Rommel był politykiem niemieckiej partii CDU, jednym z najbardziej popularnych polityków swojej partii. 
Po zdaniu matury w 1947 roku studiował w Tybindze prawo i administrację. W roku 1974 został następcą Arnulfa Kletta na stanowisku burmistrza Stuttgartu. Jego politycznym oponentem był Peter Conradi – kandydat partii SPD. Wybierany na to stanowisko jeszcze dwukrotnie: w roku 1982 z 69,8% poparciem i 1990 z 71,7% głosów. W roku 1996 jego następcą został dr Wolfgang Schuster.
Od roku 1996 był honorowym obywatelem Stuttgartu, poczytny autor i publicysta.
Miał jedno dziecko – córkę Catherine.

</doc>
<doc id="444020" url="https://pl.wikipedia.org/wiki?curid=444020" title="IAS">
IAS



</doc>
<doc id="444021" url="https://pl.wikipedia.org/wiki?curid=444021" title="Ubarwienie ochronne">
Ubarwienie ochronne

Ubarwienie ochronne, ubarwienie kryptyczne, ubarwienie maskujące – ubarwienie zwierząt, mające za cel obronę przed wrogami, lub pomagające w zamaskowaniu się drapieżnika na tle środowiska podczas jego łowów. Ubarwienie ochronne polega na upodobnieniu się barwą ciała i jej deseniem do środowiska, w którym dane zwierzę żyje. Ubarwienie ochronne jest bardzo szeroko rozpowszechnione wśród zwierząt. U niektórych gatunków jest jedyną, bierną metodą obrony przed wrogami, u innych wspomaga inne metody (np. ucieczka, gruczoły jadowe, pancerz, itp.). Niedźwiedź polarny ("Thalarctos maritimus") ma przez cały rok sierść koloru białego, jak śnieg i lód, wśród których żyje. Pasikonik żyjący wśród traw i rzekotka drzewna ("Hyla arborea") żyjąca wśród liści drzew ubarwione są na zielono. Ubarwienie ochronne nie dotyczy tylko koloru, ale również deseni na ciele, które u wielu zwierząt są bardzo podobne do otoczenia w którym żyją. Np. grzbietowa powierzchnia ciała żyjącej przy dnie morskim ryby gładzicy ("Pleuronectes platessa") upodabnia ją kolorem i deseniem do tego dna. Niektóre motyle mają na skrzydłach kolor i deseń identyczny, jak kora drzew, na których zwykle siadają. 
U zwierząt żyjących w klimacie umiarkowanym ubarwienie ochronne dostosowuje się do pór roku. Np. u zająca szaraka ("Lepus europaeus"), daniela ("Dama dama") ubarwienie ciała staje się jaśniejsze, a futro bardziej gęste (tzw. szata zimowa). U wielu gatunków zwierząt ubarwienie samic jest bardziej ochronne, niż samców, które mają często ubarwienie o jaskrawych kolorach, widoczne wyraźnie na tle otoczenia. Niektóre zwierzęta potrafią w krótkim czasie zmienić ubarwienie całego ciała, jak np. kameleonowate.

</doc>
<doc id="444026" url="https://pl.wikipedia.org/wiki?curid=444026" title="Rzuchów (województwo śląskie)">
Rzuchów (województwo śląskie)

Rzuchów (niem. "Schönburg", do 1908 roku "Rzuchow") – wieś w Polsce położona w województwie śląskim, w powiecie raciborskim, w gminie Kornowac.
W latach 1975–1998 miejscowość położona była w województwie katowickim.
Geografia.
Miejscowość jest położona wysoko na doliną Odry dochodząca w niektórych miejscach do 100 metrów sprawia wrażenie punktu widokowego, o przepięknym malowniczym położeniu. W miejscowości istnieją liczne lasy.
Historia.
Wieś po raz pierwszy została odnotowana w 1415 roku (Jeschko Schelig von "Rzuchow"). W 1479 roku wieś była własnością rodu Rzuchowskich, a w 1603 roku własnością Jana Szeligi, a jeden z jego potomków – Wacław Scheliga – był kanclerzem cesarskim. Od końca XVII wieku miejscowość przechodziła z rąk do rąk, a jej właścicielami byli m.in. Albert von Troppau, Gustaw Schön oraz Heinrich Himmel Franiczek.
Zabytki.
Pałac.
Zbudowany w latach osiemdziesiątych XIX wieku przez Heinricha Himmla, który był jego pierwszym właścicielem, po nim przejął go Joachim von Klützow. Po II wojnie światowej został zniszczony, a jego odnowy dokonało Ministerstwo Zdrowia i Opieki Społecznej, bowiem przez pewien okres mieścił się tam państwowy dom dziecka. Obecnie jest odnawiany przez nowego właściciela. Otoczony parkiem krajobrazowym z licznymi krzewami egzotycznymi, jedynym w gminie pomnikiem przyrody – dębem szypułkowym liczącym około 250 lat.
Kościół.
W miejscowości znajduje się kościół pw. św. Krzysztofa. Został zbudowany staraniem proboszcza Krzysztofa Spyry z ofiar mieszkańców parafii Pstrążna. Poświęcony w 1998 roku przez abp Damiana Zimonia.

</doc>
<doc id="444028" url="https://pl.wikipedia.org/wiki?curid=444028" title="Berło sztyletowe">
Berło sztyletowe

Berło sztyletowe – odmiana berła występującego w okresie wczesnej epoki brązu, a w szczególności w czasie trwania kultury unietyckiej. 
Berło sztyletowe było oznaką władzy, ale także narzędziem walki. Najczęściej wykonane było ze sztyletu z brązu osadzonego poprzecznie na drewnianym drzewcu. Rzadziej spotykane berła były całkowicie wykonane z brązu. Bardzo często drzewce berła było wzmacniane obręczami metalowymi. 
Berła sztyletowe odkryto m.in.: w rejonie tzw. wielkopolskich piramid, a także na Kujawach.

</doc>
<doc id="444030" url="https://pl.wikipedia.org/wiki?curid=444030" title="Samoobrony kresowe (1918–1919)">
Samoobrony kresowe (1918–1919)

Samoobrony polskie, Samoobrona na Litwie – polskie ochotnicze formacje wojskowe, istniejące na przełomie lat 1918 i 1919 na północno-wschodnich obszarach odradzającego się Państwa Polskiego.
Główne ośrodki.
Jednostki samoobrony powstawały spontanicznie od jesieni 1918 na terenach Wileńszczyzny, Grodzieńszczyzny i Mińszczyzny w celu powrotu tych obszarów do państwa polskiego. Głównymi ich ośrodkami były Wilno, Mińsk, Grodno, Lida i Kowno, a z mniejszych miejscowości Szczuczyn, Ejszyszki, Oszmiana, Wilejka, Niemenczyn, Świr, Poniewież. 
Były to oddziały o różnej liczebności, składające się z miejscowej ludności polskiej, których akcje to początkowo obrona przed bandami rabunkowymi i niemieckimi maruderami, a następnie wojskami bolszewickimi, prowadzącymi agitację komunistyczną na tych terenach i buntującymi chłopów. Samoobrony kresowe przeciwstawiały się także litewskiemu nacjonalizmowi, roszczącemu pretensje do szerokiego pasa ziem Wileńszczyzny, a nawet Nowogródczyzny, co zagrażało odbudowaniu Polski w jej historycznym i etnicznym kształcie. Formacje Samoobrony często własnym sumptem wystawiali polscy ziemianie. 
20 listopada 1918 roku w Warszawie powstał Komitet Obrony Kresów Wschodnich mający na celu wsparcie dążeń Polaków na Wileńszczyźnie do połączenia z Macierzą. Wkrótce wszystkie jednostki Samoobrony zostały ujęte w jednolite ramy organizacyjne. 8 grudnia 1918 na ich czele stanął generał Władysław Wejtko. Natychmiast udał się do Warszawy, gdzie Naczelnik Państwa Józef Piłsudski mianował go formalnie "dowódcą wszystkich formacji samoobrony krajowej Litwy i Białorusi oraz wszelkich innych polskich oddziałów wojskowych i milicyjnych". Niezwłocznie przystąpił on do formowania dwóch pułków, pod dowództwem ppłk. W. Zubrzyckiego na Wileńszczyźnie i gen. Adama Mokrzeckiego na Grodzieńszczyźnie.
Samoobrona Wileńska.
Samoobrona Wileńska (Samoobrona Litwy i Białorusi) została utworzona w październiku 1918 roku i już 29 grudnia 1918 roku została włączona w skład Wojska Polskiego. Dowodził nią generał Władysław Wejtko, a szefem sztabu był major Stanisław Bobiatyński. Organizatorem i dowódcą kawalerii był rotmistrz Władysław Dąbrowski, który od 25 listopada 1918 r. dowodził konnym oddziałem, od 30 listopada 1918 r. – szwadronem, a od 25 grudnia 1918 r. pułkiem ułanów wileńskich. Samoobrona obejmowała swoim zasięgiem także teren powiatu lidzkiego i miejscowe, lokalne samoobrony. W dniu 31 grudnia 1918 roku opanowała Wilno i zorganizowała obronę przed nacierającymi bolszewikami. Mimo zaciętej obrony i bitwy kawaleryjskiej, polskie oddziały ochotnicze zostały wyparte z Wilna w dniu 5 stycznia 1919 roku. W związku z tym 6 stycznia 1919 roku w Białej Wace organizację tę rozwiązano i przekształcono w Wileński Oddział Wojska Polskiego. Oddział ten skierowano na Grodzieńszczyznę gdzie brał udział w kwietniu w ofensywie przeciwko bolszewikom. Utworzony następnie przez Dąbrowskiego pułk kawalerii brał udział w walkach o Wilno w lipcu 1920 roku i działał później na tyłach wojsk bolszewickich.
Najkrócej istniała polska samoobrona w Mińsku, która wobec przewagi liczebnej bolszewików opuściła miasto. Liczący około 1,7 tys. żołnierzy oddział, przedostał się w grudniu 1918 r. na obszar kontrolowany przez władze polskie, gdzie sformowano z niego jeden z pułków Dywizji Litewsko-Białoruskiej.
29 grudnia 1918 oddziały Samoobrony zostały formalnie wcielone do odrodzonego Wojska Polskiego. W Lidzie utworzono batalion piechoty, a w okolicy oddział konny. Z kolei w Wilnie powołano pułk piechoty i Pułk Ułanów Wileńskich (ok. 2,5 tys. żołnierzy), które 1 stycznia 1919, po ustąpieniu wojsk niemieckich, obsadziły miasto. Już następnego dnia doszło w rejonie Nowej Wilejki do walki z podchodzącą pod Wilno armią bolszewicką. Oba pułki do 5 stycznia broniły miasta przed bolszewikami, ale wskutek ich zdecydowanej przewagi musiały je opuścić. 6 stycznia 1919 r. w Białej Wace i Wace Tyszkiewiczowskiej zostały ostatecznie rozwiązane.
Większość żołnierzy nie złożyła broni, m.in. rosyjski podrotmistrz (polski rotmistrz dekret z dn. 12-04-1919 Dziennik Pers. nr. 44) Jerzy Dąbrowski „Łupaszka” i jego młodszy brat, rosyjski rotmistrz (polski major dekret 638 Dzi. Pers.20 z dn. 22-02-1919r.) Władysław Dąbrowski. Sformowali oni w Białej Wace oddział partyzancki zwany Wileńskim Oddziałem Wojsk Polskich, który postanowił przedrzeć się na obszar byłej Kongresówki. Natomiast reszta (ok. 300 ludzi) przedostała się w Łomżyńskie do Łap, gdzie została wcielona do nowo formowanej Dywizji Litewsko-Białoruskiej WP.
Pozostałe oddziały.
Samoobrony polskie powstały także m.in. w Lidzie, Szczuczynie i Ejszyszkach i podlegały Samoobronom Wileńskiej i Grodzieńskiej. Ich organizatorami byli odpowiednio: w Lidzie – popdporucznik Wacław Szukiewicz, w Szczuczynie – porucznik kawalerii Bolesław Lisowski, w Ejszyszkach – podkapitan Kazimierz Ilcewicz. 
Oddział por. Lisowskiego na swoim terenie likwidował bandyckie wystąpienia bolszewików, a nadto niejednokrotnie organizował dalekie wypady za Niemen. Z kolei „Samoobrona Lidzka” po opuszczeniu tych terenów przez Niemców, objęła władzę na terenach od Lidy po Szczuczyn i powołała Radę Narodową Ziemi Lidzkiej. Oddziały te na rozkaz dowództwa Samoobrony Wileńskiej pospieszyły z pomocą siłom polskim w Wilnie, co jednak spowodowało, że Lida została szybko opanowana przez bolszewików (zastali oni w mieście jedynie polskie władze cywilne). Wacław Szukiewicz po otrzymaniu rozkazu o odwołaniu marszu na Wilno z powodu jego upadku, skierował się w region powiatu szczuczyńskiego, gdzie połączył się z Samoobroną por. Bolesława Lisowskiego. Oba oddziały 9 stycznia 1919 r. podjęły nieudany wypad na Lidę, 16 stycznia w wyniku konfrontacji zbrojnej z bolszewikami zginęło sześciu polskich żołnierzy, a wielu zostało rannych.
Oddziały Samoobrony ze Szczuczyna, Lidy i Ejszyszek połączyły się z oddziałem mjr. Władysława Dąbrowskiego i wspólnie przedzierały się na zachód za Niemen, odnosząc przy tym brawurowe zwycięstwa nad bolszewikami: m.in. 19 stycznia 1919 – rozbicie garnizonu w Różanie, 3 lutego 1919 – zwycięskie walki w rejonie Prużany, zdobycie miasta Baranowicze, opanowanie fortecy w Brześciu.

</doc>
<doc id="444040" url="https://pl.wikipedia.org/wiki?curid=444040" title="Dževad Karahasan">
Dževad Karahasan

Dževad Karahasan (ur. 25 stycznia 1953 w Duvnie) – bośniacki pisarz, eseista i dramaturg.
Życiorys.
W rodzinnej miejscowości Duvno ukończył szkołę podstawową i średnią. W Sarajewie studiował literaturę i teatroznawstwo, a następnie na uniwersytecie w Zagrzebiu uzyskał tytuł doktora nauk filologicznych. Pracował jako dramaturg Teatru Narodowego w Zenicy, był redaktorem pisma „Odjek”. Wybuch wojny w Bośni w 1992 zastał go na stanowisku profesora Akademii Teatralnej w Sarajewie, został następnie jej dziekanem.
Pisze powieści, opowiadania, dramaty teatralne, eseje; jest reżyserem teatralnym, choć działa także jako krytyk teatralny. Wydał m.in. tom studiów krytycznych "Kazalište i kritika" ("Teatr i krytyka", 1980) oraz powieści "Kraljevske legende" ("Legendy królewskie", 1980) i "Istočni divan" ("Dywan wschodni", 1989).
Obok działalności literackiej prowadzi także działalność dziennikarską publikując swe artykuły, poświęcone głównie kwestiom tożsamości bośniackiej, w prasie europejskiej. Za swą pracę został wyróżniony nagrodą Charlesa Veillona oraz Nagrodą Herdera.
Do najważniejszych jego dzieł należy powieść "Istočni divan" ("Dywan wschodni"), traktująca o losach sufickiego męczennika i świętego Al-Halladża. Jest to swoiste studium życia arabskiego twórcy, myśliciela i aforysty, osadzone w wiernie zrekonstruowanej scenerii Bagdadu z IX w. Za książkę "Dnevnik selidbe" ("Dziennik przesiedlenia", 1994), otrzymał Europejską Nagrodę Literacką za esej. Jest to opowieść o oblężonym Sarajewie oraz życiu ludzi w nieludzkim czasie, przesycona ogólniejszymi refleksjami, dotyczącymi wojny w Bośni oraz stosunku Europy Zachodniej do wydarzeń na Bałkanach.
Książka "Dnevnik selidbe", poszerzona o kilka esejów została wydana w Polsce pod tytułem "Sarajewska sevdalinka" w przekładzie D. Cirlić-Straszyńskiej i J. Pomorskiej, Sejny 1995.
W 2010 otrzymał literacką nagrodę Vilenica.

</doc>
<doc id="444042" url="https://pl.wikipedia.org/wiki?curid=444042" title="Krzyż Kawalerski Orderu Odrodzenia Polski">
Krzyż Kawalerski Orderu Odrodzenia Polski



</doc>
<doc id="444046" url="https://pl.wikipedia.org/wiki?curid=444046" title="Krzyż Komandorski z Gwiazdą">
Krzyż Komandorski z Gwiazdą



</doc>
<doc id="444047" url="https://pl.wikipedia.org/wiki?curid=444047" title="Krzyż Komandorski">
Krzyż Komandorski



</doc>
<doc id="444048" url="https://pl.wikipedia.org/wiki?curid=444048" title="Krzyż Oficerski">
Krzyż Oficerski

Krzyż Oficerski – jedna z klas orderów, zwykle IV klasa przy klasycznym podziale na pięć klas, wieszana na wstążce uzupełnionej rozetką, na lewej piersi wśród innych medali i odznaczeń; m.in.:

</doc>
<doc id="444050" url="https://pl.wikipedia.org/wiki?curid=444050" title="Konto bankowe">
Konto bankowe



</doc>
<doc id="444053" url="https://pl.wikipedia.org/wiki?curid=444053" title="Centralny Ośrodek Informatyki Górnictwa">
Centralny Ośrodek Informatyki Górnictwa

Centralny Ośrodek Informatyki Górnictwa S.A. (obecnie COIG S.A.) – jedno z najstarszych przedsiębiorstw informatycznych w Polsce, jednoosobowa spółka akcyjna skarbu państwa. Jest jednym z prekursorów kompleksowych rozwiązań informatycznych dla administracji samorządowej. Aktualnie w przedsiębiorstwie pracuje ponad 500 pracowników. Firma jest partnerem wielu znaczących firm branży informatycznej na rynkach światowych.
Najważniejsze produkty własne to:
Przedsiębiorstwo zostało założone w 1951 pod nazwą Centralne Biuro Rozliczeń Przemysłu Węglowego. W 1972 przekształcone w Centralny Ośrodek Informatyki Górnictwa i Energetyki, w 1975 przemianowane na OBR COIGiE, a w 1976 – na OBR Centralny Ośrodek Informatyki Górnictwa, w miejsce którego w 1982 utworzono przedsiębiorstwo państwowe COIG. 1 czerwca 1994 przekształcone w wyniku komercjalizacji w jednoosobową spółkę skarbu państwa.
W wyniku procesu prywatyzacji, który został sfinalizowany w dniu 21 września 2012, Ministerstwo Skarbu Państwa sprzedało 85% akcji spółki COIG S.A. spółce WASKO S.A. i tym samym COIG S.A. został włączony do grupy kapitałowej WASKO, w której zatrudnienie przekroczyło 1100 osób.

</doc>
<doc id="444057" url="https://pl.wikipedia.org/wiki?curid=444057" title="Tommy Haas">
Tommy Haas

Thomas Mario Haas (ur. 3 kwietnia 1978 w Hamburgu) – niemiecki tenisista, posiadający także obywatelstwo amerykańskie, reprezentant w Pucharze Davisa, srebrny medalista igrzysk olimpijskich w Sydney (2000) w grze pojedynczej.
Kariera tenisowa.
Jest wychowankiem szkoły tenisowej Nicka Bollettieriego w Bradenton na Florydzie, dokąd przeniósł się z Niemiec w wieku 13 lat bez znajomości angielskiego, i gdzie wciąż mieszka.
Status zawodowego tenisisty przyjął w roku 1996, natomiast w marcu 2018 w Indian Wells poinformował o zakończeniu zawodowych startów.
W swojej karierze wygrał 15 turniejów rangi ATP World Tour oraz osiągnął 13 finałów. Na igrzyskach olimpijskich w Sydney (2000) zdobył srebrny medal w grze pojedynczej w finale ponosząc porażkę z Jewgienijem Kafielnikowem. Dochodził w każdym z wielkoszlemowych turniejów co najmniej do ćwierćfinału. Najwyższą pozycję w rankingu – nr 2. – osiągnął 13 maja 2002.
Startując w konkurencji gry podwójnej został zwycięzcą 1 turnieju rangi ATP World Tour. W rankingu deblowym 3 lutego 2014 był najwyżej na pozycji nr 82.
Od 1998 roku Haas jest reprezentantem Niemiec w Pucharze Davisa. W 2007 awansował razem z reprezentacją do półfinału, w którym Niemcy przegrali 2:3 Rosją. Haas wystąpił w 1 przegranym meczu singlowym. Miał jednak znaczący wkład w awans do tej rundy po wcześniejszych zwycięstwach w stosunku 3:2 z Chorwacją i Belgią. Po raz ostatni w turnieju o Puchar Davisa wystartował w 2014 roku.
Kariera niemieckiego tenisisty wielokrotnie przerywana była kontuzjami. Cały sezon 2003 stracił na rzecz problemów z ramieniem. W 2010 przeszedł operację biodra i ramienia przez co powrócił na korty w maju 2011. Po raz kolejny operację ramienia przeszedł w 2014 roku, a powrócił do gry w czerwcu 2015. W kwietniu 2016 Haasowi zoperowano palec u nogi i przez pół roku nie wyszedł na kort.
W latach 2004 i 2012 otrzymał nagrodę ATP w kategorii "Powrót roku" (ATP Comeback Player of the Year).
Tommy Haas był wszechstronnym tenisistą, którego styl gry pasował do każdej nawierzchni. Prezentował klasyczny jednoręczny bekhend. Nick Bollettieri stwierdził, że uderzenie to jest jednym z najlepszych w całym męskim tenisie.
W czerwcu 2016 został dyrektorem turnieju BNP Paribas Open rozgrywanego w Indian Wells.

</doc>
<doc id="444058" url="https://pl.wikipedia.org/wiki?curid=444058" title="Konrad Piasecki">
Konrad Piasecki

Konrad Piasecki (ur. 1 listopada 1970 w Warszawie) – polski dziennikarz radiowy i telewizyjny związany z TVN24, w latach 1994–2016 dziennikarz radia RMF FM, w latach 2016–2018 dziennikarz Radia Zet. Laureat nagrody Grand Press dla dziennikarza roku 2015.
Życiorys.
Absolwent XLV Liceum Ogólnokształcącego im. Romualda Traugutta w Warszawie, studiował na Wydziale Historycznym Uniwersytetu Warszawskiego (studiów nie ukończył). W latach 1992–1994 był reporterem Radia Kolor. W latach 1994–2016 dziennikarz RMF FM, był tam reporterem politycznym i prowadzącym codzienną poranną rozmowę "Kontrwywiad RMF FM" – od września 2006 do czerwca 2016. Od kwietnia 2007 do marca 2008 wraz z ówczesnym redaktorem naczelnym tygodnika „Newsweek Polska”, Michałem Koboską, był gospodarzem sobotniego "Kontrapunktu RMF FM i Newsweeka".
W latach 1996–1999 razem z Tomaszem Skorym prowadził "Polityczne graffiti" w Polsacie. W latach 2001–2004 prowadził ten program na przemian z Dorotą Gawryluk. W latach 2000–2001 ze Skorym prowadził program "Krakowskie Przedmieście 27" w TVP1 i RMF FM. W 2006 był reporterem "Panoramy" w TVP2.
Jest autorem artykułów w „Rzeczpospolitej”, „Polityce”, „Newsweeku”, „Tygodniku Powszechnym”, „Focus Historia”, miesięczniku „Press”, i felietonistą portalu interia.pl. Ponadto jest autorem rozdziału „Wywiad radiowy – codzienny wywiadowca radiowy” w "Biblii dziennikarstwa" (wyd. Znak).
Podczas wyborów prezydenckich w Polsce w 2010 współtworzył razem z Tomaszem Machałą stronę kampanianazywo.pl.
Od września 2016 do czerwca 2018 pracował w Radiu Zet, gdzie prowadził program "Gość Radia Zet".
Od lutego 2008 do lipca 2018 prowadził w TVN24 program publicystyczny "Piaskiem po oczach". Od lutego do lipca 2012 w TVN24 prowadził przegląd prasy, w którym wraz z publicystami omawiał bieżące wydarzenia (głównie polityczne). Od września 2018 w TVN24 prowadzi poranne wywiady w programie "Rozmowa Piaseckiego", jest też gospodarzem programu "Kawa na ławę".
W listopadzie 2018 roku, nakładem wydawnictwa Burda Książki, ukazała się jego książka "Zamki na piasku. 20 obrazków z życia dziennikarza", w której opisuje przełomowe momenty w polskiej polityce, których był świadkiem podczas swojej 25-letniej pracy dziennikarskiej.
Dziennikarz Roku.
W 2015 został wyróżniony tytułem Dziennikarza Roku przez jury dziennikarskie miesięcznika „Press”. Jako dziennikarz radia RMF FM i kanału informacyjnego TVN24 wygrał plebiscyt wyprzedzając Katarzynę Janowską (dyrektor TVP Kultura), Grzegorza Sroczyńskiego („Gazeta Wyborcza”), Tomasza Sekielskiego (autor programu "Po prostu" TVP1), Krzysztofa Ziemca (prowadzący "Wiadomości" TVP1) i Filipa Springera.

</doc>
<doc id="444059" url="https://pl.wikipedia.org/wiki?curid=444059" title="Lynx pardinus">
Lynx pardinus



</doc>
<doc id="444060" url="https://pl.wikipedia.org/wiki?curid=444060" title="Circaëtus gallicus">
Circaëtus gallicus



</doc>
<doc id="444066" url="https://pl.wikipedia.org/wiki?curid=444066" title="Salvator Xuereb">
Salvator Xuereb

Salvator Xuereb (ur. 17 listopada 1965 w Nowym Jorku) – amerykański aktor.
Salvator Xuereb uczęszczał do szkoły we Francji, ukończył studia na uniwersytecie w Nowym Jorku na kierunku handlu. Aktorstwo łączy z pracą w rodzinnej firmie handlowej zajmującą się modą. Jego brat Emmanuel jest również aktorem. Jego pierwszą żoną była aktorka znana z filmu Powrót Batmana Cristi Conaway, po rozwodzie poślubił 17 sierpnia 2003 roku Nikki Toscano z którą ma jedno dziecko.

</doc>
<doc id="444068" url="https://pl.wikipedia.org/wiki?curid=444068" title="Circaetus gallicus">
Circaetus gallicus



</doc>
<doc id="444069" url="https://pl.wikipedia.org/wiki?curid=444069" title="Hieraëtus pennatus">
Hieraëtus pennatus



</doc>
<doc id="444070" url="https://pl.wikipedia.org/wiki?curid=444070" title="Hieraetus pennatus">
Hieraetus pennatus



</doc>
<doc id="444071" url="https://pl.wikipedia.org/wiki?curid=444071" title="Eurofighter Typhoon">
Eurofighter Typhoon

Eurofighter Typhoon – dwusilnikowy myśliwiec wielozadaniowy zbudowany w układzie kaczki przez konsorcjum trzech europejskich producentów lotniczych – Alenia Aeronautica, BAE Systems i EADS – współpracujących w ramach holdingu Eurofighter Jagdflugzeug GmbH założonego w 1983 roku. Projekt budowy i wyposażenia samolotu jest zarządzany przez agencję NETMA ("NATO Eurofighter and Tornado Management Agency"). Projekt samolotu jest podobny do opracowanych w tym samym okresie myśliwców generacji 4,5 – francuskiego Dassault Rafale i szwedzkiego Saab JAS 39 Gripen. Na etapie rozwoju nosił oznaczenie EF-2000.
Po początkowych opóźnieniach rozpoczęto produkcję Eurofightera w ramach trzech oddzielnych kontraktów (transz), z których każdy dotyczy samolotu o coraz większych zdolnościach bojowych.
W 2008 Eurofighter Typhoon znajdował się na uzbrojeniu brytyjskiego RAF-u, niemieckiej Luftwaffe, hiszpańskiej Ejército del Aire, włoskich Aeronautica Militare oraz austriackich sił powietrznych. Ponadto Arabia Saudyjska podpisała kontrakt o wartości około 6,4 miliarda euro na dostawę 72 maszyn tego typu.
Według raportu brytyjskiego National Audit Office z 2011 roku całkowity koszt programu badawczo-rozwojowego i produkcji floty 160 samolotów wynosił 23 miliardy funtów.
Historia rozwoju.
Pod koniec lat 70. XX wieku wiele państw europejskich stanęło przed koniecznością wymiany przestarzałych samolotów bojowych, znacząco odbiegających parametrami od amerykańskich F-15 i F-16 oraz najnowszych konstrukcji sowieckich, MiG-a-29 i Su-27. Przewidując to, na początku lat 70., rozpoczęto na zlecenie RAF-u projektowanie samolotu oznaczonego jako AST-396 ("Air Staff Target 396"), który po wielu zmianach ostatecznie wyewoluował do postaci wielozadaniowego Typhoona.
W tym okresie założenia dotyczące parametrów lotnych i przeznaczenia nowego samolotu wielokrotnie ulegały zmianom. Początkowo maszyna miała posiadać możliwość krótkiego startu i pionowego lądowania (STOVL) i docelowo planowano zastąpić nią wykorzystywane przez brytyjskie lotnictwo do ataków z niskiego pułapu na cele naziemne samoloty SEPECAT Jaguar i Hawker Siddeley Harrier. W międzyczasie zmieniono jej przeznaczenie, zgodnie z nowymi wymaganiami AST-403 przedstawionymi w 1972 roku, na myśliwiec przewagi powietrznej o własnościach STOVL. Ostatecznie po przedyskutowaniu projektu z również zainteresowanymi maszyną Niemcami i Francją zrezygnowano jednak z własności STOVL. Na bazie brytyjskich opracowań powstał kolejny projekt myśliwca krótkiego startu i pionowego lądowania AST-409, który ostatecznie doprowadził do skonstruowania samolotu Harrier GR.5 (później zmodernizowanego do wersji GR.7).
Pierwsze programy badawcze.
Francja, Niemcy i Wielka Brytania, realizując zweryfikowane założenia projektu, przystąpiły do badań nad ECA (Europejskim Samolotem Bojowym – "European Combat Aircraft"), których celem było wspólne opracowanie maszyny odpowiadającej wymaganiom sił powietrznych wszystkich trzech państw. Wielka Brytania potrzebowała wielozadaniowego samolotu, mogącego przejąć zadania wykonywane dotychczas przez myśliwskie F-4 Phantom II i myśliwsko-bombowe SEPECAT Jaguar, który wszedłby do służby w 1987 roku. Francja natomiast oczekiwała lekkiego i małego samolotu wsparcia zdolnego do lądowania na pokładzie lotniskowca. Planowano zastąpić nim Jaguary, kładąc nacisk głównie na przeznaczenie do ataków na cele naziemne, a mniej na zdolności walki powietrznej, aby nie robić konkurencji dla równolegle prowadzonego programu samolotu myśliwskiego Mirage. Planowane wejście do służby wyznaczono na 1991 rok. Niemcy z kolei, jako ostatni z członków programu, zgłosiły chęć posiadania myśliwca przewagi powietrznej z bardzo ograniczoną zdolnością ataku na cele naziemne, który mógłby w tej roli zastąpić Phantomy.
W 1979 r., z inicjatywy BAe i MBB, rozpoczęto kolejny program ECF (Europejskiego Myśliwca – "European Combat Fighter" – lub Wspólnie Opracowanego Europejskiego Myśliwca – "European Collaborative Fighter"). W celu zrównoważenia kosztów projektu, którego finansowanie wszystkie zaangażowane rządy przyjęły z ograniczonym entuzjazmem, w 1980 roku połączono siły trzech wytwórni lotniczych BAe, MBB i Dassault w ramach nowego programu ECA, do którego po raz pierwszy użyto nazwy Eurofighter. W tym samym czasie wszystkie zaangażowane strony prowadziły niezależnie prace projektowe mające na celu budowę maszyny najbardziej odpowiadającej ich własnym potrzebom. W Wielkiej Brytanii powstał projekt napędzanego jednym silnikiem lekkiego myśliwca P.106, nieco podobnego do szwedzkiego Gripena, który ewoluował do P.110 – dwusilnikowego samolotu w konfiguracji kaczki, z wlotami powietrza po bokach kadłuba. W Niemczech prowadzono projekt TFK-90 (Taktyczny Myśliwiec 1990 – "Taktisches Kampfflugzeug 1990"), również zbudowanego w konfiguracji kaczki, ale o wlotach powietrza pod kadłubem i ogonie z dwoma statecznikami pionowymi. Francuska wytwórnia Dassault z kolei rozpoczęła projekt ACX (Eksperymentalny Samolot Bojowy – "Avion de Combat eXperimentale"), który w rezultacie doprowadził do powstania myśliwca Dassault Rafale. W 1981 roku stało się jasne, że wspólny projekt skazany jest na niepowodzenie ze względu na niemożliwość sprostania wszystkim tak bardzo różnym wymaganiom, dlatego ostatecznie zdecydowano o jego zamknięciu. Jednym z wielu powodów rezygnacji z programu były dążenia Francji do przewodnictwa w jego prowadzeniu. Brakowało również porozumienia między Francją i Wielką Brytanią w sprawie jednostki napędowej nowego myśliwca. Francuska strona naciskała na wykorzystanie silników SNECMA M88, a brytyjska – Turbo-Union RB199.
Kolejnym projektem zbudowania wspólnego samolotu był program ACA (Zwrotny Samolot Bojowy – "Agile Combat Aircraft") opracowany przez niemiecko-włosko-brytyjskie konsorcjum Panavia, konstruktora samolotu wielozadaniowego Panavia Tornado.
Program EAP.
Ze względu na brak możliwości finansowania projektu przez Niemcy i Włochy, brytyjskie ministerstwo obrony przekazało firmie BAe 80 milionów funtów zlecając opracowanie demonstratora "europejskiego myśliwca" w ramach programu EAP (Program Samolotu Eksperymentalnego – "Experimental Aircraft Programme"). Oficjalne podpisanie kontraktu na budowę nowego samolotu miało miejsce w maju 1983 roku, a pierwszy lot zaplanowano na 1986 rok. Zaproponowany projekt maszyny opierał się na wcześniejszych doświadczeniach zdobytych przy opracowywaniu maszyn P.106, P.110 i TFK-90 i zyskał postać dolnopłata w układzie kaczki napędzanego dwoma silnikami, których wloty powietrza zlokalizowano pod kadłubem.
Początkowo wytwórnia MBB miała nadzieję na dostawę sekcji ogonowej samolotu wyposażonej w dwa stateczniki pionowe, ale ze względu na obcięcie funduszy przez stronę niemiecką wykorzystano ogonową część samolotu Tornado wraz z jednostkami napędowymi Turbo-Union RB199.
Dla celów programu podjęto badania nad szeregiem nowych technologii, poczynając od zaawansowanych materiałów kompozytowych po wysoce niestateczną aerodynamicznie konstrukcję płatowca wymagającą zastosowania systemów cyfrowego sterowania lotem. Do budowy kadłuba wykorzystano głównie włókna węglowe w połączeniu z żywicami epoksydowymi i stopy tytanu. Tak znaczne wykorzystanie tworzyw sztucznych w konstrukcji skutkowało nadaniem maszynie żartobliwego miana "plastikowego samolotu".
Najważniejszym elementem programu było opracowanie bardzo nowoczesnych rozwiązań takich jak system fly-by-wire zwielokrotniony do czterech niezależnych równoległych obwodów czy system kontroli lotu FCS ("Flight Control System") konieczny do pilotowania „dynamicznie niestatecznej” maszyny. W jego tworzeniu wykorzystano doświadczenia wytwórni BAe i MBB, które prowadziły wcześniej badania podobnych systemów na samolotach demonstratorach Jaguar ACT (Technologie Aktywnego Sterowania – "Active Control Technologies") i Starfighter CCV ("Control Configured Vehicle"). Nowy wspólnie opracowany system kontroli lotu musiał umożliwić sterowanie EAP-em znacznie bardziej niestabilnym niż oba wcześniejsze samoloty doświadczalne, CCV i ACT.
Zastosowano również "szklany kokpit" z wielofunkcyjnymi kolorowymi wyświetlaczami kineskopowymi firmy Smiths Industries, szerokokątny wyświetlacz HUD firmy GEC-Marconi oraz system kontroli samolotu i uzbrojenia HOTAS, umożliwiający obsługę wszystkich najważniejszych funkcji maszyny bez zdejmowania rąk z drążka sterowego i przepustnicy. Zainstalowano również głosowy system ostrzegania o zagrożeniach i możliwość głosowego wprowadzania poleceń DVI ("direct voice input"). Piloci brali czynny udział w projektowaniu kokpitu w celu uzyskania największej jego ergonomii.
27 października tego samego roku, skonstruowany przez British Aerospace przy współudziale MBB demonstrator myśliwca, został wytoczony z hangaru BAe w Warton i rozpoczęto jego badania na ziemi. W sierpniu 1986 roku odbył się pierwszy lot maszyny pilotowanej przez głównego pilota doświadczalnego wytwórni Dave’a Eaglesa. Podczas tego lotu myśliwiec przekroczył prędkość dźwięku (1,1 Ma) i z powodzeniem wykonał zaplanowane manewry na dużym pułapie.
Maszyna ta była testowana przez blisko pięć lat, do 1 maja 1991 roku, gdy odbył się jej ostatni lot. W ramach programu rozwojowego prototyp wykonał łącznie 259 lotów testowych o całkowitej długości 195 godzin i 21 minut, osiągając prędkość dwukrotnie większą od bariery dźwięku przy manewrach z kątem natarcia ponad 35 stopni. Owocem prób prototypu EAP było zdobycie szeregu doświadczeń w zastosowaniu nowych technologii i rozwiązań takich jak zaawansowane systemy kontroli lotu oraz materiałów kompozytowych. Dodatkowo uzyskano cenną wiedzę na temat obniżania odbicia promieniowania elektromagnetycznego, a co za tym idzie utrudnienia obserwacji samolotu przez systemy radarowe.
Program F/EFA.
Pod koniec 1983 roku już po zakończeniu nieudanego programu ECF i podczas trwania programu EPA, Wielka Brytania, Francja, Niemcy, Włochy i Hiszpania postanowiły kolejny raz rozpocząć wspólny program budowy nowoczesnego myśliwca. Pod koniec 1983 roku przedstawiono propozycję Europejskiego Myśliwca Przyszłości (F/EFA – "Future European Fighter Aircraft") posiadającego zdolność krótkiego startu i lądowania (STOL). Podobnie jak przy wcześniejszych wspólnych projektach rozbieżne oczekiwania stron wobec nowej maszyny po raz kolejny doprowadziły do rozłamu. Francja po raz kolejny zażądała zaimplementowania możliwości operowania z pokładów lotniskowców, połowy udziałów w produkcji i kierowniczej roli w przedsięwzięciu. W konsekwencji działania te doprowadziły do zamknięcia programu i utworzenia w grudniu 1985 roku, już bez udziału Francji, kolejnego projektu Europejskiego Myśliwca (EFA – "European Fighter Aircraft").
Program EFA.
Do prac nad programem EFA przystąpiły Wielka Brytania, Niemcy i Włochy, a wkrótce dołączyła do nich także Hiszpania. W czerwcu 1986 roku rozpoczęto projekt nazwany roboczo Eurofighter. Wkład pracy w budowę wspólnego samolotu został podzielony pomiędzy przedsiębiorstwa ze wszystkich czterech państw biorących udział w przedsięwzięciu w zależności od deklarowanego zapotrzebowania: BAE Systems – (Wielka Brytania) – 33%, MBB (później DASA, Niemcy) – 33%, Aeritalia (później Alenia, Włochy) – 21% i CASA (Hiszpania) – 13%; obecnie DASA i CASA wchodzą w skład korporacji producentów lotniczych EADS. Początkowo zakładane zapotrzebowanie Wielkiej Brytanii na myśliwiec wynosiło 250 egzemplarzy, Niemiec – również 250, Włoch – 165, a Hiszpanii – 100.
W 1986 roku założono w Monachium konsorcjum Eurofighter Jagdflugzeug GmbH, którego celem były prace rozwojowe nad samolotem, i EuroJet Turbo GmbH, w którego skład weszły wytwórnie Rolls-Royce, MTU Aero Engines i FiatAvio (obecnie Avio), pracującą nad jednostką napędową EuroJet EJ200. Oficjalna specyfikacja europejskiego myśliwca ujrzała światło dzienne we wrześniu 1987 roku, a produkcję planowano rozpocząć w roku 1992. Jak się później okazało, czas ten wydłużył się o prawie dekadę.
EFA miał być głównie myśliwcem przewagi powietrznej z dodatkową możliwością atakowania celów naziemnych. Do wykonywania tych zadań konieczna była duża zwrotność i wysokie osiągi. Wymagano również niskiego przekroju radarowego RCS i zdolności do operowania z krótkich pasów startowych.
Formalne podpisanie kontraktu na osiem prototypów przyznanego międzynarodowemu konsorcjum „EuroFighter” miało miejsce 23 listopada 1988 roku, a pierwszy lot myśliwca nazwanego już oficjalnie Eurofighter EF2000 odbył się 27 marca 1994 roku.
Lata 90. obfitowały w wiele sporów pomiędzy kooperantami dotyczących podziału prac i wymogów technicznych stawianych nowej maszynie, a także uczestnictwa poszczególnych państw w projekcie. Po złożeniu ostatecznych zamówień na samoloty w 1997 roku okazało się, że zapotrzebowanie znacznie odbiega od początkowych deklaracji i wynosi: 232 maszyny dla Wielkiej Brytanii, 180 dla Niemiec, 121 dla Włoch i 87 dla Hiszpanii. W związki z tym zmieniono udział w jego produkcji analogicznie do liczby zamówionych maszyn: 37,5% dla BAE Systems, 29% dla DASA, 19,5% dla Aeritalia i 14% dla CASA.
Ostateczna wersja samolotu miała "szklany kokpit" z wyświetlaczami LCD, szerokokątny HUD i system sterowania HOTAS oraz fotel wyrzucany klasy zero-zero typu Martin-Baker 16A. W wersjach dwumiejscowych wyposażenie obu kabin jest identyczne z wyjątkiem wyświetlacza HUD, którego w tylnej kabinie nie ma.
Jako uzbrojenie strzeleckie zamontowano po prawej stronie kadłuba działko Mauser BK-27 kalibru 27 mm z zapasem 150 sztuk amunicji. Pod kadłubem znajdują się cztery wnęki dla pocisków przeciwlotniczych i centralnie umieszczony węzeł podkadłubowy, ponadto po cztery węzły do mocowania uzbrojenia pod skrzydłami. Dwa z węzłów podskrzydłowych i jeden pod kadłubem są „mokre”, co oznacza, że umożliwiają podwieszenie dodatkowych zbiorników paliwa.
Nazwa projektu zmieniała się wielokrotnie od momentu jego rozpoczęcia, poczynając od EFA, poprzez "Eurofighter" i "EF2000" ("Eurofighter 2000"), aż po ostateczne "Eurofighter EF2000 Typhoon", która to nazwa została oficjalnie nadana we wrześniu 1998 roku na wniosek członków projektu, aby uniknąć określania go różnymi nazwami w poszczególnych państwach. Ze względu na opóźnienia z wejściem samolotu do produkcji przed rokiem 2000 zrezygnowano z członu "EF2000", zostawiając ostatecznie nazwę Eurofighter Typhoon (czasem w pisowni "EuroFighter"). Określenie opracowanej wspólnie maszyny mianem "Typhoon" (pol. tajfun) wzbudziło sprzeciw strony niemieckiej, ponieważ nazwę tę nosiły myśliwsko-bombowe samoloty Hawker Typhoon wykorzystywane podczas II wojny światowej do bombardowania celów na terenie ówczesnej III Rzeszy.
Testy.
Development Aircraft.
Oficjalnie nie było maszyn prototypowych, a jedynie wersje rozwojowe nazwane DA (od "Development Aircraft"). Łącznie zbudowano 7 takich samolotów w kilku wersjach i z przeznaczeniem do różnych testów.
Pierwszy lot testowego Eurofightera odbył się 27 marca 1994 roku. Egzemplarz ten został zbudowany w Niemczech i nosił oznaczenie DA1 ("Development Aircraft") oraz numer 98+29. 45-minutowy lot próbny rozpoczął się w Manchingu, a za sterami maszyny zasiadł główny pilot doświadczalny DASA Peter Weger. Ze względu na obawy dotyczące niezawodności oprogramowania komputera pokładowego wydłużono okres jego testowania. W ten sposób chciano uniknąć niebezpieczeństwa wypadku maszyny DA1, tak jak stało się w przypadku Gripena i YF-22, co mogłoby spowodować wycofanie się Niemców z projektu.
Druga maszyna DA2 o numerze ZH588 została wyprodukowana w Wielkiej Brytanii i oblatana 6 kwietnia 1994 roku przez Chrisa Yeo. Samolot ten był wyposażony w testowy system kontroli lotu FCS umożliwiający rozwinięcie prędkości maksymalnej 1050 km/h na pułapie praktycznym 10 900 metrów i 1,5 prędkości dźwięku na wysokości 9700 metrów. Maksymalne przeciążenie przy manewrach nie mogło przekroczyć 5,8 G, a kąty natarcia 20 stopni. W lipcu 1996 oprogramowanie systemu kontroli lotu zostało uaktualnione do wersji 2A umożliwiając maszynie przekroczenie prędkości Mach 2. Zarówno DA1, jak i DA2 były napędzane silnikami dwuprzepływowymi Turbo-Union RB199.
Trzecia, wyprodukowana we Włoszech maszyna DA3 oznaczona numerem MMX602 odbyła swój pierwszy lot 4 czerwca 1995 w miejscowości Caselle Torinese. Jej napęd stanowiły nowe silniki EJ200.
Kolejnym egzemplarzem testowym była dwumiejscowa maszyna hiszpańska DA6 oznaczona numerem XCE.16-01. Jej oblotu dokonał 31 sierpnia 1996 roku Alfonso de Miguel z CASA. Samolot ten był wyposażony w unowocześnione systemy awioniki i komputery pokładowe.
Drugim zbudowanym przez włoską wytwórnię Alenia Aeronautica Eurofighterem był DA7 o numerze MMX603, który oblatano 27 stycznia 1997.
Następny wyprodukowany w Niemczech samolot DA5 (numer 98+30) odbył swój pierwszy lot 24 lutego 1997 nad lotniskiem Manching. Był to pierwszy Eurofighter wyposażony w nową stację radiolokacyjną ECR-90.
Ostatnim egzemplarzem przedprodukcyjnej serii testowej był brytyjski dwumiejscowy Eurofighter DA4 (numer ZH590), który po raz pierwszy wzbił się w powietrze 14 marca 1997 roku z lotniska Warton. Był to pierwszy brytyjski dwumiejscowy samolot tego typu, jednocześnie pierwszy wyposażony w silniki EJ200.
W dniu 21 listopada 2002 hiszpański Eurofighter DA6 rozbił się niedaleko wioski Belvis de la Jara około 110 kilometrów na południowy zachód od Madrytu. Obaj piloci katapultowali się i przeżyli wypadek. Maszyna spadła na niezamieszkały teren.
Instrumented Production Aircraft.
Poza serią maszyn testowych DA zbudowano 7 dodatkowych samolotów seryjnych oznaczonych jako IPA ("Instrumented Production Aircraft") przeznaczonych do dalszych badań rozwojowych wyposażenia elektronicznego i uzbrojenia.
Produkcja seryjna.
"Eurofighter Typhoon" jest bardzo nowoczesnym samolotem, budowanym na czterech osobnych liniach montażowych w czterech różnych państwach. Każdy z uczestników projektu sam składa samoloty zamówione przez własny kraj, ale produkuje określone części dla wszystkich zamówionych maszyn. Poszczególne wytwórnie lotnicze odpowiadają za produkcję następujących elementów maszyny:
Produkcja została podzielona na trzy serie nazwane "transzami", z których każda charakteryzuje się większą uniwersalnością i możliwościami bojowymi samolotów. Transze z kolei dzielą się na partie ("batches") i bloki ("blocks"), np. przeznaczone dla RAF-u dwumiejscowe samoloty z pierwszej transzy i pierwszej partii są oznaczone jako T1, a z drugiej partii T1A.
Poza państwami uczestniczącymi w programie Eurofighter zamówienia na samolot złożyły również Austria, Arabia Saudyjska, Kuwejt i Oman.
Zamówienie dla Austrii składa się z dziewięciu nowych maszyn pierwszej transzy i sześciu używanych samolotów niemieckich. W zamian za przekazane Austrii maszyny Niemcy otrzymają taką samą liczbę samolotów z drugiej transzy. 72 samoloty dla Arabii Saudyjskiej pochodzą z brytyjskich zakładów BAE Systems w Warton i są przez Brytyjczyków wliczane do puli własnego zamówienia na 232 sztuki (zredukowanego do 160), aby uniknąć kar umownych. Samoloty dla Omanu pochodzą także z Warton, a dla Kuwejtu z zakładów Leonardo w Caselle. Wszystkie z krajów producentów zmniejszyły swoje zadeklarowanego w 1997 zamówienia (wtedy 620 sztuk, zredukowane do 472 sztuk).
W latach 2020–2021, Hiszpania i Niemcy zamówiły kolejne sztuki, transzy 4.
Kamienie milowe.
W związku z brakiem zamówień eksportowych produkcja samolotów dla odbiorców w Europie ograniczono do 43 egzemplarzy w 2012 i 35 od 2013, aby utrzymać ich linie produkcyjną do 2017 roku. W 2012 i 2016 roku uzyskano zamówienia na 12 i 28 samolotów dla Omanu i Kuwejtu. Niemiecka i hiszpańska linia finalnego montażu powinny zostać zamknięte w 2018, brytyjska w 2019, a włoska w 2022 roku.
Wersje.
Samoloty wersji produkcyjnej są maszynami przeznaczonymi do pełnienia zadań bojowych i treningu pilotów. W Wielkiej Brytanii i krajach, które importują te maszyny, są określane oficjalnym mianem „Typhoon” natomiast w Niemczech, Włoszech i Hiszpanii noszą nazwę „EF-2000”, chociaż wszystkie włoskie i hiszpańskie samoloty posiadają na statecznikach pionowych logo „Typhoon”.
Transza 1.
Samoloty pierwszej transzy były produkowane od 2003 roku i umożliwiały wykonywanie następujących zadań bojowych:
Transza 2.
Samoloty drugiej transzy to maszyny produkowane obecnie (2009).
Transza 3.
Pierwszego Typhoona 3. transzy dla RAF oblatano 3 grudnia 2013. Samoloty będą wyposażone w radiolokator AESA Captor-E o antenie z aktywnym skanowaniem fazowym, będą mogły przenosić na kadłubie konforemne zbiorniki paliwa. Radar zaprezentowano w lipcu 2014.
Produkcja eksportowa.
Austria.
W dniu 2 lipca 2002 rząd austriacki ogłosił podjęcie decyzji o zakupie samolotów Eurofighter Typhoon. Transakcja na 18 maszyn oraz szkolenie załóg, obsługi naziemnej, a także symulatora została sfinalizowana 1 lipca 2003 roku. Kilka lat później decyzja ta została podważona przez nową ekipę rządzącą, a 26 czerwca 2007 minister obrony Austrii Norbert Darabos ogłosił redukcję zamówienia do 15 maszyn. Pierwszy z zamówionych Eurofighterów został dostarczony do Austrii i formalnie wprowadzony na uzbrojenie Österreichische Luftstreitkräfte 12 lipca 2007.
W listopadzie 2012 roku, prowadzący dochodzenie w sprawie podejrzeń o korupcję w EADS prokuratorzy niemieccy i austriaccy, poinformowali, że znalezione zostały dowody na nielegalne transfery z kont bankowych producenta samolotu – EADS, na kwotę 113,5 miliona euro. Potwierdzenie kolejnych zarzutów o charakterze korupcyjnym, może doprowadzić do utraty przez producenta zamówień na samolot ze strony Austrii, i straty producenta szacowane na miliardy euro. Rząd Austrii zdecydował się wystąpić na drogę sądową przeciwko Airbusowi (dawny EADS) i konsorcjum Eurofighter w połowie lutego 2017 roku. W lipcu tego samego roku austriackie ministerstwo obrony zdecydowało, że rozpocznie wycofywanie Typhoonów ze służby w wojskach lotniczych w 2020 roku.
Arabia Saudyjska.
18 sierpnia 2006 Arabia Saudyjska zgłosiła chęć nabycia 72 Eurofighterów Typhoonów. W związku z prowadzonym przez brytyjski Urząd do Spraw Przestępstw Gospodarczych śledztwem dotyczącym przekupstwa podczas jednego z przetargów z lat 80. na samoloty Panavia Tornado w listopadzie i grudniu tego samego roku kraj ten zagroził, że kupi francuskie Rafale’e. Ostatecznie śledztwo umorzono i realizacja kontraktu pozostała niezagrożona. Prasa brytyjska spekulowała, że sprzedaż Eurofighterów do Arabii Saudyjskiej zakłóci dostawy tych maszyn dla RAF-u. Z drugiej strony przewidywano jednak, iż opóźnienie tych dostaw spowoduje, że na uzbrojenie Królewskich Sił Powietrznych trafią maszyny z najnowszej trzeciej transzy. 17 września 2007 Arabia Saudyjska potwierdziła podpisanie kontraktu o wartości 4,43 miliarda funtów na dostawę 72 samolotów. Pierwsze 24 to maszyny z 2 transzy pierwotnie przeznaczone dla RAF-u, których termin dostawy to 2008 rok. Pozostałe 48 samolotów miało być zmontowanych w Arabii Saudyjskiej od 2011, ale w 2013 umowę zmieniono na montaż wszystkich samolotów przez BAE. Dzięki temu zobowiązanie Wielkiej Brytanii ograniczono do 160 sztuk (eksploatowanych będzie tylko 123 szt.).
Pierwszy Eurofighter Typhoon w barwach Królewskich Saudyjskich Sił Powietrznych wzbił się w powietrze 22 października 2008 z lotniska Warton, rozpoczynając tym samym program dostaw tych maszyn dla Arabii Saudyjskiej. Pierwsze dwa Typhoony trafiły do odbiorcy pod koniec czerwca 2009.
Oman.
Podczas pokazów lotniczych Farnborough Airshow 2008 ogłoszono, że Oman prowadzi „bardzo zaawansowane” rozmowy w kierunku zakupu samolotów Eurofighter Typhoon jako następcy wykorzystywanych obecnie SEPECAT Jaguar. Dyskutowano wtedy o 24 maszynach za 1,4 miliarda funtów. 21 grudnia 2012 brytyjski BAE Systems poinformowało o podpisaniu z Omanem kontraktu o wartości 2,5 mld GBP zawierającym 12 myśliwców Eurofighter Typhoon i 8 samolotów szkolnych BAE Hawk AJT. Pierwszego Typhoona dla Omanu zaprezentowano w maju 2017 roku. Pierwsze dwa szkolno-bojowe Eurofightery dostarczono 21 czerwca 2017.
Katar.
17 września 2017 roku Katar podpisał z Wielką Brytanią wstępne porozumienie (sfinalizowane 10 grudnia tego samego roku) w sprawie kupna 24 Typhoonów, a także pocisków powietrze–powietrze Meteor i powietrze–ziemia Brimstone. Maszyny powstaną w zakładach BAE Systems. Kontrakt jest warty 6 mld funtów.
Kuwejt.
We wrześniu 2015 Włochy i Kuwejt zawarły porozumienie o zakupie 28 Eurofighterów. Umowę podpisano 5 kwietnia 2016 roku. Leonardo S.p.A. dostarczy 22 jednomiejscowe i sześć dwumiejscowych samolotów, które najpierw uzupełnią, a docelowo zastąpią eksploatowane od 1991 samoloty McDonnell Douglas F/A-18 Hornet. Zamówienie z Kuwejtu podnosi oczekiwaną produkcję Eurofightera do 599 sztuk.
Potencjalni nabywcy.
Grecja.
W 1999 grecki rząd zgodził się na zakup 60 samolotów Typhoon (z opcją na 30 dalszych) w celu zastąpienia nimi starszych maszyn drugiej generacji, a w kwietniu tego samego roku oficjalnie potwierdzono przystąpienie Grecji do programu Eurofighter. Początkowo decyzję o zakupie odłożono ze względów finansowych, ale w czerwcu 2006 rząd grecki przyznał budżet 22 miliardów euro na trwający 10 lat program zakupu tych maszyn. Zapaść greckich finansów publicznych sprawiła jednak, że do podpisania umowy nigdy nie doszło i nie ma planów pozyskania następców wycofanych A-7 Corsair II i F-4 Phantom II.
Japonia.
W marcu 2007 Jane’s Information Group opublikowała informację, że Eurofighter Typhoon jest faworytem w konkursie na samolot myśliwski następnej generacji dla Japonii i wygrywa z konkurentami: F-15E Strike Eagle’em i F/A-18E/F Super Hornetem. Najbardziej pożądaną maszyną miał być jednak F-22 Raptor, ale w wywiadzie z 17 października 2007 japoński minister obrony Shigeru Ishiba nazwał go „wyjątkowym”, ale niekoniecznie „najbardziej potrzebnym Japonii” samolotem. Potwierdził jednocześnie chęć zakupu Typhoonów jako najlepszej alternatywy. Kongres USA zdecydował, że F-22 Raptor nie trafi do odbiorców zagranicznych ze względu na zastosowane w nim technologie, których eksportu zakazano. 19 grudnia 2011 roku Japonia poinformowała o wyborze F-35A Lightninga II z intencją zakupu 42 sztuk; samolot jest oferowany przez USA wszystkim sojusznikom, w grę wchodzi nawet montaż finalny w Japonii.
Pozostałe kraje.
Partnerstwo w programie Eurofighter i zakup Typhoonów zamiast zamówionych już Lockheed F-35 Lightning II zaoferowano również Norwegii.
W dniu 1 października 2008 rząd Brazylii ogłosił, że Eurofighter Typhoon, tak jak F-16 Fighting Falcon i MiG-35 nie został wybrany do kolejnej fazy przetargu na wielozadaniowy myśliwiec, przegrywając rywalizację z samolotami Boeing F-18 E/F Super Hornet, Dassault Rafale i Saab Gripen.
W 2012 r. Indie ogłosiły Dassault Rafale zwycięzcą przetargu "MMRCA" na 126 samolotów, Eurofighter był jedyną konkurencyjną ofertą, która spełniła indyjskie wymagania i którą dopuszczono do złożenia finalnej oferty gospodarczej. 14 marca 2013 Eurofighter ogłosił przystąpienie do duńskiego przetargu na następcę F-16 (30 samolotów). Konsorcjum Eurofighter GmbH ubiega się również o zamówienie z wojsk lotniczych Indonezji.
Konstrukcja.
Płatowiec i wyposażenie awioniczne.
Eurofighter Typhoon jest bardzo lekką konstrukcją zbudowaną głównie z materiałów kompozytowych. Stanowią one 82% masy maszyny z czego 70% to kompozyty z włókien węglowych, a 12% to tworzywa sztuczne wzmocnione włóknem szklanym. Ponadto w konstrukcji wykorzystano stopy lekkich metali i tytanu, które stanowią 15% masy samolotu. Pozostałe 3% to inne materiały. Samolot ma 13 węzłów uzbrojenia.
Samolot charakteryzuje się wysoką zwrotnością zarówno przy niskich, jak i naddźwiękowych prędkościach dzięki wysoce niestabilnej aerodynamicznie konstrukcji. Sterowanie maszyną zapewnia cyfrowy system fly-by-wire o czterech niezależnych (redundantnych) obwodach, który umożliwia automatyczną kompensację niestabilności, a także zapobiega przekroczeniu krytycznych parametrów lotu maszyny. Pilotowanie Typhoona bez pomocy tych komputerów byłoby całkowicie niemożliwe.
Sterowanie wzdłuż osi podłużnej zapewniają klapolotki, które w połączeniu ze zlokalizowanymi na dziobie maszyny skrzydełkami wyposażonymi w stery wysokości zapewniają także kontrolę wznoszenia. Powierzchnie sterowe są napędzane dwoma niezależnymi systemami hydraulicznymi, które zapewniają działanie także pozostałych urządzeń pokładowych takich jak hamulce, podwozie czy osłona kabiny. Każdy z systemów jest zasilany napędzaną przez silnik samolotu osobną pompą wytwarzającą ciśnienie 400 psi.
Eurofighter Typhoon został wyposażony zarówno w bezwładnościowy system nawigacyjny INS, jak i GPS. Ponadto, do lądowania w niekorzystnych warunkach atmosferycznych może wykorzystywać system ILS.
Wysoce zintegrowany podsystem obronny DASS ("Defensive Aids Sub-System") o nazwie „Praetorian” zapewnia wykrycie niebezpieczeństw przy pomocy odbiornika RWR ("Radar Warner Receiver") ostrzegającego o opromieniowaniu wiązką radarową, urządzenia MAW ("Missile Approach Warner") ostrzegającego o zbliżaniu się pocisku rakietowego i odbiornika LWR ("Laser Warning Receiver") informującego o opromieniowaniu wiązką lasera. W zależności od charakteru zagrożenia „Praetorian” automatycznie reaguje uruchomieniem odpowiednich środków obronnych takich jak dipole elektromagnetyczne i flary, środki przeciwdziałania radiolokacyjnego (ECM) oraz holowane symulatory celów radarowych TRD ("Towed Radar Decoy"). Podsystem jest w stanie rozpoznać i przeciwdziałać wielu zagrożeniom różnych rodzajów w tym samym czasie.
Dodatkowe wyposażenie maszyny stanowi zaawansowany system ostrzegający o bliskości ziemi GPWS ("Ground Proximity Warning System") opracowany na podstawie wykorzystywanego przez samoloty Panavia Tornado systemu TERPROM ("Terrain Profile Matching"), ale znacznie unowocześniony i w pełni zintegrowany z systemami obrazowania i sterowania w kabinie pilota.
Kokpit.
Cechy ogólne.
Eurofighter Typhoon został wyposażony w szklany kokpit bez żadnych analogowych instrumentów pokładowych. Składa się on z trzech kolorowych wielofunkcyjnych ekranów ("Multi-function Head Down Displays" w skrócie MHDD) sterowanych za pomocą zlokalizowanych wokół nich programowanych przycisków, manipulatorów XY oraz komend głosowych (za pomocą interfejsu bezpośredniego wprowadzania komend głosowych "Direct Voice Input" – "DVI"). Ponadto zainstalowano szerokokątny (35° w poziomie i 25° w pionie) przezierny wyświetlacz (HUD) z systemem obserwacji przedniej półsfery w podczerwieni FLIR ("Forward Looking Infra Red"), oraz nowoczesne systemy Voice+HOTAS ("Voice &amp; Hands On Throttle And Stick"), celownika nahełmowego HMSS ("Helmet Mounted Symbology System") i wielofunkcyjny system wymiany danych taktycznych MIDS ("Multifunction Information Distribution System"). Po lewej stronie kokpitu zlokalizowano system do ręcznego wprowadzania danych MDEF ("Manual Data Entry Facility") i w pełni zintegrowany dedykowany panel ostrzegania przed zagrożeniami DWP ("Dedicated Warnings Panel").
Sterowanie samolotem zapewnia zlokalizowany centralnie drążek sterowy oraz zainstalowana po lewej stronie przepustnica. W razie konieczności awaryjnego opuszczenia maszyny pilot ma do dyspozycji fotel wyrzucany Martin-Baker Mk 16A.
Sterowanie głosem.
Eurofighter Typhoon został wyposażony w system bezpośredniego sterowania komendami głosowymi Direct Voice Input wykorzystujący moduł rozpoznawania głosu SRM ("Speech Recognition Module") opracowany przez Smiths Aerospace (obecnie GE Aviation Systems) i Computing Devices (obecnie General Dynamics UK). System DVI jest pierwszym mechanizmem tego typu wykorzystanym w kokpicie samolotu wojskowego. Umożliwia on obsługę głosową około 26 mniej ważnych funkcji pozwalając na zmniejszenie obciążenia pilota pracą i poprawiając bezpieczeństwo lotu. Znaczącym przełomem technologicznym w procesie rozwojowym systemów sterowania głosowego było opracowanie w 1997 przez Texas Instruments cyfrowego procesora sygnałowego TMS-320-C30, który umożliwił zmniejszenie rozmiarów całego urządzenia oraz zwiększenie jego wydajności. W lipcu 1997 rozpoczęto testy tego systemu w Eurofighter Active Cockpit Simulator zbudowanym w BAE Systems Warton.
Do poprawnego działania systemu DVI konieczne jest zapisanie wzorca głosowego obsługującego go pilota. Z jego pomocą nie są obsługiwane żadne ważne funkcje powiązane z bezpieczeństwem lotu lub obsługą uzbrojenia, takie jak opuszczanie podwozia, czy odpalanie pocisków, ale znajduje on szerokie zastosowanie do obsługi wielu innych funkcji kokpitu. Komendy głosowe po ich wprowadzeniu są potwierdzane wskaźnikiem wizualnym lub sygnałem dźwiękowym. DVI jest postrzegany jako główny system zmniejszający obciążenie pilota pracą pozwalając mu na wybranie celów do ataku przy pomocy jedynie dwóch komend, a celów dla któregokolwiek z samolotów z grupy za pomocą tylko pięciu komend.
Ochrona przed przeciążeniem.
W samolotach Typhoon do ochrony przed przeciążeniami stosuje się kombinezony typu FCAGT "Full Cover Anti-g Trousers". Ten specjalnie zaprojektowany kombinezon zapewnia ciągłą ochronę przed przeciążeniami do 9g. Piloci sił powietrznych Niemiec i Austrii wykorzystują unowocześnione kombinezony typu „Libelle” G-Multiplus (od niem. "ważka"), które zapewniają ochronę również rąk redukując ból podczas przeciążenia i teoretycznie zwiększając wytrzymałość pilota.
System PIRATE.
Od piątej partii z pierwszej transzy Eurofightery zostały wyposażone w urządzenie do pasywnego śledzenia statków powietrznych w podczerwieni PIRATE ("Passive Infra-Red Airborne Track Equipment") z systemem śledzenia i naprowadzania w podczerwieni IRST ("Infrared Search and Track System"). Zainstalowano go po lewej stronie kadłuba tuż przed kabiną pilota. PIRATE został opracowany przez europejskie konsorcjum EUROFIRST w którego skład weszły: jako firma wiodąca Galileo Avionica z Włoch, oraz firmy współpracujące Thales Optronics z Wielkiej Brytanii i Tecnobit z Hiszpanii.
PIRATE działa w dwóch pasmach podczerwieni: 3–5 μm i 8–11 μm pełniąc rolę podobną do radaru z tym, że jako system pasywny nie emituje żadnego promieniowania wykrywając cele emitujące ciepło. Gdy używany jest do walki przeciw celom powietrznym pozwala na pasywne śledzenie i naprowadzanie, możliwe jest również wykorzystanie go w połączeniu z radarem pokładowym.
Podczas wykonywania zadań przeciwko celom powierzchniowym (naziemnym lub nawodnym) PIRATE umożliwia identyfikację i naprowadzenie. System jest podłączony do wyświetlacza nahełmowego pilota, stanowiąc wsparcie do nawigacji i lądowania.
Pierwszy Eurofighter Typhoon z systemem PIRATE-IRST trafił do sił powietrznych Włoch w sierpniu 2007.
Osiągi.
Cechy samolotu Eurofighter Typhoon są kombinacją bardzo dużej zwrotności i zaawansowanych systemów awionicznych, czyniąc go jedną z najnowocześniejszych i najsprawniejszych maszyn na świecie. W porównaniu do innych samolotów czwartej generacji, kokpit Typhoona, a zwłaszcza możliwość komunikacji głosowej z systemami pokładowymi, postrzegane są jako bardzo zaawansowane i oferujące bardzo wysoki komfort pracy pilota.
Porównanie do nowych amerykańskich samolotów Lockheed F-22 Raptor i będącego jeszcze w fazie projektów Lockheed F-35 Lightning II, oraz francuskiego "Dassault Rafale" jest w tej chwili spekulacją. W marcu 2005 Szef Sztabu Sił Powietrznych Stanów Zjednoczonych generał John P. Jumper, jedyny pilot który miał okazję zasiąść za sterami zarówno Typhoona, jak i Raptora, wypowiedział się na łamach „Air Force Print News”:
Eurofighter Typhoon posiada zdolność do lotów naddźwiękowych bez użycia dopalacza, określaną jako supercruise. Prędkość ta wynosi prawdopodobnie pomiędzy 1,2 a 1,5 Ma, chociaż inne źródła podają wartość jedynie 1,1 Ma dla brytyjskiej wielozadaniowej wersji Typhoon FGR4.
Zgodnie z informacjami podanymi przez producentów samolotu, Eurofighter jest zdolny do dłuższego lotu z prędkościami poddźwiękowymi i naddźwiękowymi, a także charakteryzuje się większym przyspieszeniem niż podobne konstrukcje zachodnie i rosyjskie F-15, F-16, F/A-18, Mirage 2000, Rafale, Su-27 i MiG-29.
Podczas przeprowadzonych w czerwcu 2005 roku testów sprawności bojowej, polegających na pozorowanej walce pomiędzy dwoma amerykańskimi samolotami myśliwsko-bombowymi F-15E i należącym do RAF-u Eurofighterem dowiodły, że jest on w stanie je wymanewrować i przyjąć pozycję dogodną do zestrzelenia obu maszyn. Sukces tej próby okazał się dużym zaskoczeniem zarówno dla strony amerykańskiej, jak i brytyjskiej.
Podczas manewrów „Typhoon Meet” w 2008, Eurofightery prowadziły symulowane walki z maszynami typu F-18 Hornet, Mirage F1, Harrier i F-16. Po zakończeniu ćwiczeń twierdzono, że Eurofightery zwyciężyły we wszystkich starciach (nawet gdy przewaga sił wynosiła 8 do 27) bez strat własnych.
Zdolność do atakowania celów powietrznych i lądowych.
Eurofighter Typhoon od początku był projektowany jako wielozadaniowy myśliwiec z możliwością atakowania celów powierzchniowych. Wcześniej niż wynikało to z harmonogramu prac rozwojowych w ramach programu „Austere” dodano własności umożliwiające atak na cele powierzchniowe w samolotach RAF-u. Rozwiązanie to opierało się na opracowanym przez wytwórnie Rafael i Ultra Electronics systemie celowniczym Litening III i naprowadzanych laserem bombach Enhanced Paveway II/III.
W 2002 jako uzbrojenie przeciwlotnicze dalekiego zasięgu dla Typhoona wybrano nowy, opracowany przez europejski koncern zbrojeniowy MBDA pocisk rakietowy Meteor.
Techniki redukcji echa radarowego.
Chociaż Eurofighter nie był budowany z naciskiem na technologię niewykrywalności przez radary tak jak F-22, to jednak i przy jego konstrukcji zastosowano zabiegi zmniejszające echo radarowe, głównie przez redukcję przekroju radarowego (RCS). Główny nacisk położono na zredukowanie profilu czołowego maszyny, czego przykładem są wloty powietrza poprowadzone w taki sposób, aby zasłonić sprężarkę stanowiącą potencjalnie największe źródło odbić promieniowania elektromagnetycznego. Wiele innych potencjalnych źródeł odbicia promieni, takich jak skrzydła czy stateczniki poziome na dziobie maszyny, posiada silny skos odbijając fale w innych kierunkach, a nie do przodu. Część uzbrojenia podwieszanego jest umocowana w taki sposób, aby częściowo skryć się w kadłubie, tym samym ograniczając odbijanie się od nich fal radarowych. Dodatkowo wiele innych znaczących elementów pokryto opracowanym przez EADS/DASA materiałem pochłaniającym promieniowanie radarowe RAM ("Radar Absorbent Material"). Są to głównie krawędzie natarcia skrzydeł, wnętrza wlotów powietrza do silników, usterzenie itd. Ze względu na niekorzystne charakterystyki usterzenia dziobowego (canard) zoptymalizowano je wykorzystując komputer pokładowy (FCS), który steruje nimi w taki sposób, aby zminimalizować niekorzystne odbicia. Eurofighter nie posiada wewnętrznej komory uzbrojenia. Całe uzbrojenie maszyny jest podwieszone pod kadłubem i skrzydłami, co znacząco zwiększa odbicie radarowe, ale umożliwia zabranie większej masy broni. W dziobie Typhoona zainstalowano nowoczesną stację radiolokacyjną ECR-90 Euroradar CAPTOR. Emitowane przez nią promieniowanie jest dość łatwo wykrywalne zwłaszcza przez zaawansowane systemy radarowe, dlatego zastosowano system automatycznej regulacji mocy emitowanej wiązki EMCON ("Emission Controls").
Stopień wykrywalności maszyny jest objęty tajemnicą, ale zgodnie z informacjami producenta echo radarowe Typhoona jest 4 razy mniejsze niż samolotu Panavia Tornado, czyli RCS wynosi poniżej jednego metra kwadratowego. Dla porównania francuski Rafale charakteryzuje się RCA o powierzchni 2 m², a amerykański F-117 0,025 m².
Służba.
Pierwsze zestrzelenie przez brytyjski samolot Typhoon miało miejsce 14 grudnia 2021, kiedy podczas operacji "Shader" zestrzelono nad Syrią niezidentyfikowany bezzałogowy aparat latający z użyciem pocisku ASRAAM.
Użytkownicy.
W służbie hiszpańskiej EF-2000 noszą oznaczenie C.16 (jednomiejscowe) i CE.16 (dwumiejscowe).
W służbie niemieckiej samoloty są znane jako Eurofighter lub EF-2000.
W służbie RAF samoloty noszą oznaczenie, jednomiejscowe: Typhoon F2 (myśliwce w wersji Block 1 i 2) i Typhoon FGR4 (samoloty wielozadaniowe od Block 5) oraz dwumiejscowe: Typhoon T1 i T1A (pierwsze serie Transzy I), Typhoon T3 (od Block 5). Samoloty zmieniają oznaczenie po modernizacji.
W służbie włoskiej samoloty noszą oznaczenie F-2000A (jednomiejscowe) i TF-2000A (dwumiejscowe).

</doc>
<doc id="444081" url="https://pl.wikipedia.org/wiki?curid=444081" title="Gutejowie">
Gutejowie

Gutejowie (Gutejczycy, Gutowie) – starożytny lud wywodzący się z gór Zagros (dzisiejszy zachodni Iran), o nieznanej bliżej przynależności etnicznej. Pod koniec III tysiąclecia p.n.e. doprowadził on do upadku imperium akadyjskiego przejmując na ponad stulecie kontrolę nad terenami środkowej i południowej Mezopotamii.
Najazdy Gutejów na Mezopotamię zaznaczyły się już w okresie szczytowym istnienia imperium akadyjskiego za czasów króla Naram-Sina, a wzmogły się znacząco za czasów jego następców. Około 2230 p.n.e. Gutejowie opanowali znaczne połacie środkowej i południowej Mezopotamii, marginalizując resztki państwa akadyjskiego do okolic jego stolicy w Akadzie. Zniszczyli wiele wspaniale rozwiniętych miast, m.in. Ur i Uruk. Dawne imperium akadyjskie dogorywało pod rządami swych ostatnich władców aż do jego całkowitej likwidacji przez Gutejów ok. 2159 r. p.n.e. Odtąd sprawowali oni hegemonię w południowej Mezopotamii niepodzielnie, w latach ok. 2225–2116 p.n.e., aż do czasu uzyskania przewagi w regionie przez Sumerów.
Okres panowania Gutejów w Mezopotamii jest mało znany dla współczesnych badaczy, co jest wynikiem szczupłości źródeł dotyczących zarówno samego ludu, jak i okresu w którym przebywali na tych terenach. Oni sami, gdy pojawili się jako najeźdźcy na terenie Sumeru i Akadu, nie reprezentowali swoją kulturą wysokiego poziomu - stanowili federację luźno związanych plemion. Stosunkowo szybko jednak ulegli asymilacji, przyjmując język i panteon podbitych ludów (zwłaszcza Akadów, których byli bezpośrednimi następcami), a także strukturę władzy. Stworzyli własną dynastię władców (21 królów), której listę otwiera niejaki Inkiszusz (przełom XXIII/XXII w. p.n.e.), a zamyka Tirigan, pokonany około roku 2116 p.n.e. przez Utuhengala z Uruk.
Według obecnego stanu badań panuje opinia, że kulturalnie Gutejowie stali na dość niskim poziomie i nie pozostawili po sobie ani dzieł piśmiennych, ani żadnych znaczących wytworów sztuki (przynajmniej do tej pory takowych nie znamy), ograniczając się tylko do biernego przejmowania tradycji sumero-akadyjskiej. Niektórzy badacze przypisują im jednakże małe, fajansowe pieczęcie, inne od akadyjskich. Przedstawiają one najczęściej mężczyznę walczącego ze zwierzętami.
Pomimo pozorów najeźdźczego charakteru ich władzy, rządy Gutejów charakteryzują się sporą dozą liberalizmu w Mezopotamii w stosunku do istniejących wtedy miast-państw. Ich władza miała charakter czysto formalny. Wiele ośrodków sumeryjskich znakomicie się rozwijało, zarówno gospodarczo, jak i kulturalnie, przeżywając okres względnego dobrobytu. Przykładem tego jest Lagasz pod panowaniem Gudei. W zasadzie panowanie Gutejów było czysto formalne, a szereg miast sumeryjskich odnosiło znaczne korzyści z ich patronatu. Gutejowie przejęli tytulaturę królów akadyjskich („Król Czterech Stron Świata”) i bronili Sumer i Akad niemal przed tymi samymi przeciwnikami co Sargonidzi, czyli m.in. przed najazdami Lulubejów, Amorytów i innych pomniejszych plemion.
Być może za panowania Gutejów w Mezopotamii zaczęto używać koni.
Władza Gutejów upadła w wyniku akcji zbrojnej wielu sumeryjskich miast-państw pod przewodnictwem władcy Uruk Utuhengala, który na krótko zdominował władzę w Sumerze.

</doc>
<doc id="444084" url="https://pl.wikipedia.org/wiki?curid=444084" title="Michał Czernecki">
Michał Czernecki

Michał Czernecki (ur. 4 kwietnia 1978 w Sosnowcu) – polski aktor teatralny, telewizyjny i filmowy. Wystąpił w filmach takich jak "Doskonałe popołudnie" (2005), "Wojna polsko-ruska" (2009), "Wałęsa. Człowiek z nadziei" (2013), "Planeta singli" (2016) i "Podatek od miłości" (2018). Rozpoznawalność zawdzięcza występom w serialach telewizyjnych, w tym "Warto kochać" (2005–2006), "Na dobre i na złe" (2005–2006), "Londyńczycy" (2008), "Pierwsza miłość" (2011–2013, 2016), "M jak miłość" (2015) i "Motyw" (od 2019). Był nominowany do Telekamery 2019 „Tele Tygodnia”.
Grał w spektaklach teatralnych m.in. u Grzegorza Suskiego, Krystiana Lupy, Mai Kleczewskiej, Jarosława Tumidajskiego, Ondreja Spišáka i Wawrzyńca Kostrzewskiego. Laureat drugiej nagrody na Festiwalu Szkół Teatralnych w Łodzi i Grand Prix Festiwalu Teatru Polskiego Radia i Teatru Telewizji Polskiej „Dwa Teatry” w Sopocie.
W 2018 podjął współpracę z kabaretem Paranienormalni.
Życiorys.
Wczesne lata.
Urodził się i wychował w Sosnowcu jako syn Marii i Waldemara Czerneckich. Jego ojciec (1942–1994) był galwanizerem i handlarzem, a matka była księgową w Wojewódzkim Przedsiębiorstwie Handlu Wewnętrznego. Ma starszą o siedem lat siostrę, Joannę.
W wywiadach opisuje swoje dzieciństwo jako samotne i smutne ze względu na brak więzi emocjonalnej z bliskimi, zwłaszcza z ojcem, który cierpiał na alkoholizm i zmarł w wieku 52 lat na nowotwór. W swojej książce "Wybrałem życie" wyznał, że gdy miał 12 lat, był molestowany na obozie harcerskim nad Wartą przez jednego z wychowawców, który był kierownikiem obozu. Jako nastolatek przeżył dwie próby samobójcze.
Uczęszczał do Szkoły Podstawowej nr 7 im. Adama Mickiewicza. Następnie uczył się w technikum elektronicznym, z którego odszedł, by podjąć naukę w VI Liceum Ogólnokształcącym im. Janusza Korczaka. W czasach licealnych założył z kolegami rockowy zespół muzyczny Wolna Sobota i był członkiem szkolnego kabaretu. Otrzymał stypendium Miasta Sosnowca i stypendium Ministra Kultury Narodowej. Uczył się w Policealnej Szkole Pracowników Służb Społecznych. Przez rok studiował kulturoznawstwo na Uniwersytecie Śląskim w Katowicach, następnie ukończył studia w krakowskiej Państwowej Wyższej Szkole Teatralnej im. Ludwika Solskiego.
Kariera teatralna.
Podczas studiów aktorskich odebrał drugą nagrodę za rolę Gerarda w przedstawieniu Franka Wedekinda "Maestro" w reżyserii Krzysztofa Globisza na Festiwalu Szkół Teatralnych w Łodzi. W 2003 na scenie Starego Teatru im. Heleny Modrzejewskiej w Krakowie zadebiutował w roli Victora, chłopaka umierającego na AIDS Tima (Adam Nawojczyk) w sztuce "Polaroidy. Kilka ostrych zdjęć", za którą dostał nagrodę na XXXXIII festiwalu sztuki aktorskiej w Kaliszu. "Polaroidy" początkowo reżyserował Marcin Grota, zanim został zastąpiony przez Michała Kotańskiego. W inscenizacji tragedii szekspirowskiej Teatru Telewizji "Hamlet" (2003), zrealizowanej w oryginalnych wnętrzach kopalni soli „Wieliczka” i Muzeum Żup Krakowskich Wieliczka, w reż. Łukasza Barczyka z Januszem Gajosem i Grażyną Szapołowską wcielił się w postać tytułowego duńskiego księcia. Choć za rolę zebrał pochlebne recenzje, a Adam Hanuszkiewicz określił spektakl jako arcydzieło, Czernecki nie był zadowolony z efektu, twierdząc: "[Reżyser] nie wyciągnął ręki, tylko zostawił mnie z tym [archetypem postaci] sam na sam".
W 2004 w Odeon Heroda Attyka, teatrze antycznym na zboczu Akropolu w Atenach, w ramach Hellenic Festival S. A., odbyła się światowa premiera spektaklu Krystiana Lupy "Zaratustra" opartym na tekście traktatu Friedricha Nietzschego "Tako rzecze Zaratustra" (w tłumaczeniu Sławy Lisieckiej i Zdzisława Jaskuły) oraz fragmentach trylogii Einara Schleefa z udziałem Czerneckiego w roli tytułowej. Później jeszcze podczas Intermedialnego Forum Teatru Baz@rt odbył się pokaz „spektaklu w budowie”, zanim "Zaratustrę" w 2005 wystawiono w Starym im. Heleny Modrzejewskiej w Krakowie. Jeszcze w 2004 otrzymał stypendium twórcze miasta Krakowa w wysokości 5 tys. zł.
W latach 2003–2005 za dyrekcji Mikołaja Grabowskiego był związany ze Starym Teatrem im. Heleny Modrzejewskiej w Krakowie. Następnie w krakowskim Teatrze Scenie STU u Krzysztofa Jasińskiego wziął udział w rodzinnej baśni muzycznej "Cudowny naszyjnik" (2005) w reżyserii i choreografii Grzegorza Suskiego. W spektaklu Przemysława Wojcieszka "Cokolwiek się zdarzy, kocham cię" ("I Love You, Whatever Happens", 2005) w warszawskim Teatrze Rozmaitości grał zawodowego żołnierza Piotra, który po powrocie z wojny w Iraku zastaje matkę mieszkającą pod jednym dachem z córką i jej narzeczoną, w związku z czym przy użyciu przemocy chce zaprowadzić w domu własne porządki. Sztuka była prezentowana w teatrze Hebbel Am Ufer w Berlinie podczas festiwalu Polski Ekspress II (2006) i znalazła się w finale XII Ogólnopolskiego Konkursu na Wystawienie Polskiej Sztuki Współczesnej w Warszawie (2006).
W Teatrze Narodowym został obsadzony w roli Hipolita w sztuce Eurypidesa "Fedra" (2006) w reżyserii Mai Kleczewskiej. W tarnowskim Teatrze im. Ludwika Solskiego pojawił się jako Leopold Kroll, mąż Lili (Sylwia Gliwa) w sztuce Andreasa Sautera i Bernharda Studlara "Czerwone Komety" ("Rote Kometen", 2007) w reż. Jarosława Tumidajskiego. W Teatrze Ludowym wystąpił gościnnie jako Marek Arens w "Disneylandzie" (2009) Stanisława Dygata. W Teatrze im. Jana Kochanowskiego w Opolu spotkał się ponownie z Mają Kleczewską podczas realizacji "Zmierzchu bogów" (2010). W warszawskim Teatrze na Woli miał okazję współpracować z Ondrejem Spišákiem w dwóch przedstawieniach Tadeusza Słobodzianka: "Nasza klasa" (2010) i "Prorok Ilja" (2012).
Od 2013 za dyrekcji Tadeusza Słobodzianka można go było oglądać na scenie Teatru Dramatycznego w Warszawie w sztukach: "Młody Stalin. Prawdopodobna historia", "Prorok Ilja", "Nasza klasa", "Merlin. Inna historia" i "Noc żywych Żydów". W inscenizacji Aldony Figury "Kupiec wenecki" (2014) w przekładzie Piotra Kamińskiego wystąpił w roli Bassanio, oddanego przyjaciela tytułowego kupca Antonia (Zdzisław Wardejn). Spektakl był krytycznie oceniany przez recenzentów. W 2014 Czernecki zakończył współpracę z Teatrem Dramatycznym w Warszawie. W swojej książce "Wybrałem życie" tłumaczył decyzję niezadowoleniem ze współpracy z Figurą, z kolei w wywiadzie dla portalu Anywhere.pl przyznał: "Poróżniliśmy się z Tadeuszem Słobodziankiem (...) i na kilka lat nas rozdzieliła ta artystyczna bądź co bądź kłótnia czy niesnaska". Po odejściu z Dramatycznego zdecydował się na kilkuletnią przerwę od występów w teatrze.
W 2017 powrócił do pracy na scenie, dołączając do impresaryjnego Teatru Pozytyw Agencji Artystycznej Novakka z Częstochowy, by zagrać Gordona w farsie "Prywatna klinika" ("Key for Two") Johna Chapmana i Dave’a Freemana w reż. Grzegorza Reszki. Odniósł sukces w dwóch spektaklach Teatru Telewizji: w "Weselu" (2018) w reż. Wawrzyńca Kostrzewskiego w roli Czepca i w "Hamlecie" (2019) w reż. Michała Kotańskiego jako Laertes, otrzymując Grand Prix Festiwalu Teatru Polskiego Radia i Teatru Telewizji Polskiej „Dwa Teatry” w Sopocie. Piotr Zaremba docenił obie kreacje, pisząc: "Najbardziej niezwykły [Czepiec], jakiego w życiu widziałem. Nie tyle rodzajowo chłopski, ile silny charyzmą brutalnego plebejusza, bardzo współczesny. Straszny, a przecież jakoś rehabilitowany w finale. Warto dodać, że aktor zagrał także najciekawszego Laertesa w „Hamlecie”, jakiego zdarzyło mi się widzieć". W 2019 podjął współpracę z warszawskimi teatrami: 6.piętro i IMKA. W 2020 zebrał przychylne recenzje krytyków za rolę Cześnika Raptusiewicza w spektaklu Teatru Telewizji "Zemsta" w reżyserii Redbada Klynstry-Komarnickiego.
Kariera ekranowa.
Po debiutanckim występie na kinowym ekranie we francusko-portugalskiej koprodukcji "L’Homme des foules" (2000), zagrał niewielką rolę w filmie "Karol. Człowiek, który został papieżem" ("Karol, un uomo diventato papa", 2004), po czym wcielił się w Michała Mielczarka, głównego bohatera "Doskonałego popołudnia" (2007). Następnie zagrał Jarka Szymoniuka, syna głównych bohaterów w "Futrze" (2008) i „Lewego” w "Wojnie polsko-ruskiej" (2009).
W nowym tysiącleciu wcielił się w wicedyrektora stoczni w filmie "Wałęsa. Człowiek z nadziei" (2013), Huberta Schultza w "Śliwowicy" (2013), Antoniego Bieńczyckiego w "Planecie singli" (2016), Krzysztofa w "Kochaj!" (2016), Ryszarda w "Podatku od miłości" (2018) i Tomasza, byłego męża Alicji w "Jak poślubić milionera" (2019).
Zagrał pierwszoplanowe role w serialach, m.in.: Tomasza Milewskiego w "Warto kochać" (2005–2007) i komisarza Pawła Szulca w "Motywie" (od 2019), jak również Huberta Schultza, właściciela galerii sztuki „Berlin Gallery” i życiowego partnera Marysi Radosz w "Pierwszej miłości" (od 2004) i porucznika Witolda Szczęsnego w "Wojennych dziewczynach" (od 2017). Ponadto odegrał drugoplanowe role serialowe: Piotra Kusego w "Na dobre i na złe" (2005–2006), robotnika „Robala” w "Londyńczykach" (2008–2009), ratownika Huberta Kosowskiego w "Ratownikach" (2010), żużlowca Bartka Madurę w "Lekarzach" (2013–2014), Jerzego Domańskiego, ojca Basi w "M jak miłość" (2014–2015), Kazimierza Gruszkę, strażaka OSP w "Strażakach" (2015), Maxa Wojnowskiego w "Singielce" (2014–2015), Tomka, dyrektorem liceum w "Przyjaciółkach", prezesa telewizji Jacka Kurskiego w "Uchu Prezesa" (2017), ortopedę Piotra Sadzika w "Diagnozie" (2017–2019), leśniczego Pawła Melecha w "Leśniczówce" (2018) i Błażeja Nieradkę, męża Adrianny w "Znakach" (2019).
Wystąpił w kampanii reklamowej PKP i PKP Intercity pod hasłem „Tysiące powodów do podróżowania” (2018). Był ambasadorem reklamy "e-Polak potrafi!" (2019). Zagrał w teledysku do utworu zespołu Osada Vida „In Circles” (2018).
Działalność kabaretowa.
Jako artysta kabaretowy występował w programie "Kabaret na żywo" (w latach 2018–2019), gościł na gali kabaretowej podczas Festiwalu „Magiczne Zakończenie Wakacji” w 2018 oraz na XIII Płockiej Nocy Kabaretowej w 2019 i 24. Rybnickiej Jesieni Kabaretowej – „Ryjek 2019”. W 2020 uczestniczył w trzecim odcinku programu rozrywkowego Polsatu "Joke Show", w którym ostatecznie zwyciężył.
W 2018 podjął współpracę z kabaretem Paranienormalni.
Publikacje.
We wrześniu 2018 nakładem wydawnictwa Pascal ukazała się książka pt. „Wybrałem życie”, będąca wywiadem-rzeką z Czerneckim, przeprowadzonym przez Monikę Sobień.
Życie prywatne.
Żonaty z Magdaleną, z zawodu psychologiem. Mają dwóch synów, Franciszka i Piotra. Rodzina mieszka w Będzinie.

</doc>
<doc id="444089" url="https://pl.wikipedia.org/wiki?curid=444089" title="Muzeum Diecezjalne">
Muzeum Diecezjalne



</doc>
<doc id="444094" url="https://pl.wikipedia.org/wiki?curid=444094" title="Dauchingen">
Dauchingen

Dauchingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar, wchodzi w skład wspólnoty administracyjnej Villingen-Schwenningen.

</doc>
<doc id="444096" url="https://pl.wikipedia.org/wiki?curid=444096" title="Mönchweiler">
Mönchweiler

Mönchweiler – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar, wchodzi w skład wspólnoty administracyjnej Villingen-Schwenningen.

</doc>
<doc id="444100" url="https://pl.wikipedia.org/wiki?curid=444100" title="Niedereschach">
Niedereschach

Niedereschach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar, wchodzi w skład wspólnoty administracyjnej Villingen-Schwenningen.
Geografia.
Niedereschach leży w dolinie Eschach na wschodnim krańcu Schwarzwaldu, na wysokości 620–720 m n.p.m., pomiędzy Villingen-Schwenningen i Rottweil.
Dzielnice.
Gmina Niedereschach składa się z trzech dzielnic: Fischbach, Kappel i Schabenhausen.

</doc>
<doc id="444105" url="https://pl.wikipedia.org/wiki?curid=444105" title="Schonach im Schwarzwald">
Schonach im Schwarzwald

Schonach im Schwarzwald – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar, wchodzi w skład związku gmin Raumschaft Triberg.
W Schonach znajduje się skocznia narciarska Langenwaldschanze.Na której organizowane są zawody pucharu świata w kombinacji norweskiej.
Współpraca.
Miejscowość partnerska:

</doc>
<doc id="444107" url="https://pl.wikipedia.org/wiki?curid=444107" title="Schönwald im Schwarzwald">
Schönwald im Schwarzwald

Schönwald im Schwarzwald– miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar, wchodzi w skład związku gmin Raumschaft Triberg.
W Schönwald znajduje się skocznia narciarska Adlerschanze K85.

</doc>
<doc id="444110" url="https://pl.wikipedia.org/wiki?curid=444110" title="Schönwald">
Schönwald

Polska.
Dawna nazwa miejscowości:

</doc>
<doc id="444113" url="https://pl.wikipedia.org/wiki?curid=444113" title="Königsfeld im Schwarzwald">
Königsfeld im Schwarzwald

Königsfeld im Schwarzwald – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar.

</doc>
<doc id="444115" url="https://pl.wikipedia.org/wiki?curid=444115" title="HOTAS">
HOTAS

HOTAS () – sposób sterowania nowoczesnymi samolotami wojskowymi, polegający na takim rozmieszczeniu wszystkich przełączników sterowania awioniką i uzbrojeniem, aby można je było obsłużyć bez odrywania rąk od drążka sterowego i przepustnicy. Obecnie system sterowania "HOTAS" jest stosowany w większości amerykańskich, europejskich i rosyjskich samolotów bojowych.
System "HOTAS" współpracuje z wielofunkcyjnymi wyświetlaczami, zazwyczaj LCD, znajdującymi się w kabinie pilota i tworzącymi tzw. "szklany kokpit", eliminując konieczność odrywania wzroku od przyrządów pokładowych w celu odszukania odpowiedniego przycisku. Przełączniki zlokalizowane na przepustnicy obsługują zazwyczaj systemy komunikacji radiowej, identyfikator "swój-obcy" (IFF), oznaczanie celów, zmianę trybów celownika, zmianę trybów pracy radaru, wybór uzbrojenia, wystrzeliwanie środków przeciwdziałania elektronicznego (paski folii) i przeciwko broni naprowadzanej termicznie (flary), a także hamulców aerodynamicznych.
Przełączniki na drążku sterowym służą przeważnie do uzbrajania i uruchomienia uzbrojenia strzeleckiego oraz rakietowego, a także zrzucania bomb i obsługi trymera sterów.
System "HOTAS" jest również wykorzystywany w zaawansowanych dżojstikach, manipulatorach przeznaczonych do obsługi symulatorów lotu, mających postać programów (gier) komputerowych, jak i profesjonalnych systemów symulacyjnych służących do badania parametrów aerodynamicznych konstrukcji lotniczych, prób wypadkowych i wytrzymałościowych itp.
Pewną odmianą filozofii "HOTAS" są też różnego rodzaju przełączniki umieszczone na kierownicy samochodu, a służące do obsługi np. radia.

</doc>
<doc id="444117" url="https://pl.wikipedia.org/wiki?curid=444117" title="Tuningen">
Tuningen

Tuningen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar, wchodzi w skład wspólnoty administracyjnej Villingen-Schwenningen.
Miejscowość Tuningen położona jest przy skrzyżowaniu drodze krajowej 523 (Tuttlingen - Villingen-Schwenningen) i autostradzie 81 (Würzburg - Gottmadingen) i posiada własny węzeł drogowy (nr 36). 

</doc>
<doc id="444118" url="https://pl.wikipedia.org/wiki?curid=444118" title="Unterkirnach">
Unterkirnach

Unterkirnach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar, wchodzi w skład wspólnoty administracyjnej Villingen-Schwenningen.

</doc>
<doc id="444120" url="https://pl.wikipedia.org/wiki?curid=444120" title="Rzepicha ziemnowodna">
Rzepicha ziemnowodna

Rzepicha ziemnowodna ("Rorippa amphibia" (L.) Besser) – gatunek rośliny z rodziny kapustowatych. Występuje na terenie prawie całej Europy, w Azji i Afryce, zawleczona na inne kontynenty. Zasiedla płytkie wody przybrzeżne i wilgotne brzegi zbiorników.
Rozmieszczenie geograficzne.
Rodzimy obszar występowania to niemal cała Europa, znaczna część Azji (Azja Zachodnia, Kaukaz, Syberia, Kazachstan) oraz Afryka Północna (Algieria). Jako gatunek zawleczony występuje także w Nowej Zelandii i w Ameryce Północnej (Kanada, USA). W Polsce występuje na całym niżu.
Biologia i ekologia.
Bylina, hemikryptofit, helofit. Okres kwitnienia: od czerwca do września. Kwiaty są obupłciowe, pręciki dojrzewają równocześnie ze słupkiem. Roślina owadopylna lub samopylna. Podczas długotrwałych deszczów kwiaty zamykają się i wówczas następuje ich samozapylenie. 
Rośnie głównie na podmokłych brzegach wód, również w płytkiej, przybrzeżnej strefie wodnej. Bardzo często rośnie w zbiornikach wodnych o dużych zmianach poziomu wody i okresowo wysychających, np. w starorzeczach, dołach potorfowych, kanałach melioracyjnych. Spotykana także w wolno płynących rzekach. Na zimę nadziemna część rośliny obumiera, ale przezimowują jej kłącza i młode roślinki na dnie wody. Rozwija się na podłożu mineralno-organicznym. Często tworzy zwarte fitocenozy. Jest gatunkiem charakterystycznym dla All. "Phragmition" i Ass. "Oenantho-Rorippetum".

</doc>
<doc id="444125" url="https://pl.wikipedia.org/wiki?curid=444125" title="Egzospora">
Egzospora

Egzospory – rodzaj zarodników wytwarzanych na zewnątrz komórki macierzystej poprzez odcinanie ich sukcesywnie na końcach tej komórki.
U sinic są to przekształcone endospory. Powstają, gdy komórka macierzysta otwiera się na szczycie i odcina je, jeden po drugim, ze swego wnętrza. W stadium początkowym nie są otoczone ścianą, a jedynie błoną komórkową.
U grzybów są to zarodniki konidialne.

</doc>
<doc id="444137" url="https://pl.wikipedia.org/wiki?curid=444137" title="Orion Multi-Purpose Crew Vehicle">
Orion Multi-Purpose Crew Vehicle

Orion Multi-Purpose Crew Vehicle (Orion MPCV) – załogowy statek kosmiczny amerykańskiej agencji NASA przeznaczony do wykonywania długotrwałych misji do celów położonych poza niską orbitą okołoziemską, jak planetoidy, Księżyc i Mars. Przewidziany jest także jako rezerwowy system do transportu załóg i ładunku na Międzynarodową Stację Kosmiczną. Statek zapewni możliwość awaryjnego przerwania misji podczas każdej fazy startu i lotu oraz umożliwi bezpieczny powrót załogi na Ziemię z przestrzeni międzyplanetarnej.
Głównym wykonawcą statku Orion jest koncern Lockheed Martin Corp. Na mocy porozumienia z NASA, Europejska Agencja Kosmiczna miała dostarczyć w 2018 roku moduł serwisowy dla statku. Wykonawcą tego modułu jest Airbus Defence and Space.
Pierwsza misja orbitalna bezzałogowej wersji statku Orion odbyła się 5 grudnia 2014. Natomiast 16 listopada 2022 odbył się start rakiety Artemis I wraz z dwoma manekinami na pokładzie statku Orion, który wyruszył na misję dookoła księżyca. 26 listopada NASA opublikowała zdjęcia powierzchni księżyca z odległości 130 km.
Pierwsza misja z załogą na pokładzie była planowana na 2023 rok, lecz program Artemis uległ opóźnieniu.
Historia.
W orędziu z 14 stycznia 2004 prezydent George W. Bush ogłosił nowy program amerykańskich lotów kosmicznych nazywany Wizją Eksploracji Kosmosu (, VSE). Stawiał on na kilka celów:
Nowy projekt oznacza koniec prac nad Orbitalnym Samolotem Kosmicznym. Wraz z nową kapsułą opracowane zostaną także dwie nowe rakiety nośne – oparta na wahadłowcowych rakietach wspomagających na paliwo stałe: mniejsza do wynoszenia kapsuły z załogą CLV (, nieoficjalnie nazywana "The Stick" – Kijek), oraz oparta na silnikach głównych wahadłowca i jego zbiorniku paliwa ciężka rakieta nośna (CaLV – ). Od lipca 2006 CLV oficjalnie nosi nazwę Ares I, zaś CaLV – Ares V.
Sam pojazd oparty jest w założeniach na kapsule Apollo – składać się będzie z modułu załogowego, o 50% większego od niemal identycznego kształtem modułu dowodzenia Apollo, oraz modułu serwisowego. W misjach księżycowych w skład pojazdu wchodzić będzie także lądownik księżycowy Altair oraz dodatkowy moduł napędowy EDS (). Pierwotnie zakładano, iż kapsuła CEV będzie miała średnicę 5,5 metra. Mogłoby w niej lecieć do 6 astronautów. Później zmniejszono rozmiar kapsuły do 5 metrów.
Powstanie także bezzałogowa wersja statku Orion do przewożenia ładunku na Międzynarodową Stację Kosmiczną. Dodatkowo NASA ustanowiła program COTS, którego głównym celem jest zbudowanie statku transportowego i program Commercial Crew Program do zbudowania statku załogowego do ISS. Do podziału 500 milionów dolarów zgłosiło się 97 firm. Pierwszy etap kontraktu na zbudowanie bezzałogowego pojazdu logistycznego wygrały Kistler Aerospace oraz SpaceX.
Pierwszy, bezzałogowy orbitalny lot nowego pojazdu, oznaczony kryptonimem Orion 3, planowany był na wrzesień 2013. Poprzedzić go miała seria testów startowego systemu ratunkowego, których rozpoczęcie zaplanowano na maj 2009. Po dwóch lotach bezzałogowych (Orion 3 i Orion 4), na wrzesień 2014 planowano pierwszy lot załogowy desygnowany Orion 5. Dwóch astronautów miało pozostać na orbicie około dwóch tygodni, a program lotu przewidywał między innymi EVA oraz być może dokowanie z ISS.
Pierwszym celem nowego pojazdu będą loty załogowe na Międzynarodową Stację Kosmiczną. CEV ma pozostawać przycumowany do ISS na przez pół roku. Później (gdy gotowa już będzie architektura CaLV / LSAM / EDS) kolejnym celem lotów stanie się Księżyc. Po kilku lotach testowych (ang. "sortie missions") planowane jest założenie bazy na południowym biegunie Księżyca. W dalszej przyszłości niewykluczone są loty do Marsa i jego księżyców, punktów libracyjnych i planetoid.
Budowa elementów programu.
31 sierpnia 2006 NASA ogłosiło rozstrzygnięcie konkursu na budowę statku Orion. Kontrakt został przyznany koncernowi Lockheed Martin Corp. Konkurowało z nim konsorcjum Boeing z Northrop Grumman. Pierwotnie do kontraktu kandydowało też konsorcjum t/Space, na które składa się kilka „drobnych” astronautycznych firm, mających jednakże spore sukcesy, przykładowo Scaled Composites i ich statek suborbitalny SpaceShipOne.
Prace projektowe, konstrukcyjne i testy nowego pojazdu mają zakończyć się do 7 września 2013. Szacowana wartość tego kontraktu wynosi 3,9 miliarda USD. Wartość dalszych zamówień związanych z budową statków Orion do 2019 roku może szacunkowo osiągnąć do 3,5 miliarda USD.
Pod koniec 2005 podpisano kontrakt z firmą ATK na budowę pierwszego stopnia rakiety CLV. Firma ATK specjalizuje się w budowie wspomagających rakiet na paliwo stałe (SRB) używanych w programie wahadłowców. ATK planuje dokonać testy pierwszego stopnia w locie do roku 2008.
Po anulowaniu programu Constellation w 2011 Orion jest jedyną konstrukcją przewidzianą w tym programie, która jest do dziś w fazie budowy i testów. 5 grudnia 2014 roku odbył swój pierwszy lot na rakiecie Delta IV Heavy. Lot ten został nazwany przez NASA Exploration Flight Test 1 (EFT-1).
Nazewnictwo.
Nazwa Orion została oficjalnie potwierdzona przez NASA jako wybrana na określenie nowego statku w dniu 22 sierpnia 2006.
Statek Orion, jak i cała architektura potrzebna do powrotu na Księżyc (rakiety, lądownik, baza księżycowa) były częściami Project Constellation (Projekt Konstelacja). Poszczególne elementy nosiły nazwę:

</doc>
<doc id="444150" url="https://pl.wikipedia.org/wiki?curid=444150" title="Mistrzostwa Świata w Piłce Nożnej Kobiet 2003">
Mistrzostwa Świata w Piłce Nożnej Kobiet 2003

Mistrzostwa Świata w Piłce Nożnej Kobiet 2003 (FIFA Women's World Cup USA 2003) zostały rozegrane w Stanach Zjednoczonych w dniach 20 września-12 października 2003 r. W turnieju finałowym wystartowało 16 drużyn narodowych. Mistrzyniami Świata zostały piłkarki Niemiec.
Składy drużyn.
Zobacz: Mistrzostwa Świata w Piłce Nożnej Kobiet 2003 (składy)

</doc>
<doc id="444161" url="https://pl.wikipedia.org/wiki?curid=444161" title="Cecha taksonomiczna">
Cecha taksonomiczna

Cecha taksonomiczna – cecha budowy organizmu, która jest charakterystyczna dla przedstawicieli danego taksonu i umożliwia odróżnienie go od innych, podobnych taksonów. Takimi cechami są np. w rodzaju "Bufo" kształty gruczołów przyusznych, u traszki grzebieniastej i traszki zwyczajnej kształt grzebienia na grzbiecie, u jaszczurek kształt narządów kopulacyjnych samca, u pijawek liczba segmentów ciała. U roślin cechami gatunkowymi są często np. kształt liścia, liczba i kształt płatków korony, środowisko życia, itp.
Zestaw wszystkich cech taksonomicznych danego gatunku jest główną częścią diagnozy taksonomicznej. 
Lista cech, które są cechami taksonomicznymi jest tak wielka i różnorodna, jak różnorodny jest świat istot żywych. Na podstawie cech taksonomicznych opiera się oznaczanie taksonów roślin i zwierząt za pomocą specjalnych kluczy do rozpoznawania. 

</doc>
<doc id="444173" url="https://pl.wikipedia.org/wiki?curid=444173" title="Pojazd uprzywilejowany">
Pojazd uprzywilejowany

Pojazd uprzywilejowany – pojazd wysyłający sygnały świetlne w postaci niebieskich świateł błyskowych i jednocześnie sygnały dźwiękowe o zmiennym tonie, jadący z włączonymi światłami mijania lub drogowymi; określenie to obejmuje również pojazdy jadące w kolumnie, na której początku i na końcu znajdują się pojazdy uprzywilejowane wysyłające dodatkowo sygnały świetlne w postaci czerwonego światła błyskowego.
Do pojazdów uprzywilejowanych należą głównie te używane w związku z ratowaniem życia i mienia ludzkiego bądź usuwaniem skutków katastrof, są nimi także pojazdy służb odpowiedzialnych za zachowanie bezpieczeństwa – w szczególności policji.
Polski kodeks drogowy zezwala kierującemu pojazdem uprzywilejowanym (przy zachowaniu szczególnej ostrożności) na niestosowanie się do przepisów ruchu drogowego, a także znaków i sygnałów drogowych, w tym do sygnalizacji świetlnej. Kierujący takim pojazdem nie jest jednak zwolniony ze stosowania się do poleceń i sygnałów dawanych przez kierujących ruchem lub uprawnionych do przeprowadzania kontroli. Wszyscy uczestnicy ruchu zobowiązani są natomiast do ułatwienia przejazdu pojazdowi uprzywilejowanemu m.in. poprzez natychmiastowe usunięcie się z jego drogi, a w razie potrzeby zatrzymanie się.
Pojazdy uprzywilejowane wysyłają odpowiednie sygnały:
Często pojazdy takie są wyposażone w urządzenie nagłaśniające, umożliwiające podawanie komunikatów. W Polsce pojazd uprzywilejowany dodatkowo musi mieć włączone światła mijania lub drogowe.
W Polsce do kierowania pojazdem uprzywilejowanym jest wymagane:
Rodzaje pojazdów uprzywilejowanych.
W Polsce do pojazdów uprzywilejowanych należą niżej wymienione kategorie pojazdów. Dodatkowo podane są oznaczenia pojazdów poszczególnych służb.

</doc>
<doc id="444185" url="https://pl.wikipedia.org/wiki?curid=444185" title="HUD">
HUD

HUD (skrót od ang. "Head-Up Display") – wyświetlacz przezierny prezentujący informacje na specjalnej szybie bez zasłaniania widoku. Początkowo technika ta miała tylko zastosowanie militarne, do prezentacji danych w samolotach bojowych, ale obecnie jest używana także dla celów cywilnych w wielu zastosowaniach rzeczywistości rozszerzonej (AR), między innymi w samolotach cywilnych, samochodach, motocyklach, a także rowerach.
Typy wyświetlaczy HUD.
Szyba wyświetlacza HUD na której są prezentowane informacje, charakteryzuje się dużą przezroczystością, tak że prezentowane dane muszą posiadać jasność znacząco większą od otoczenia. Ponadto, układ optyczny prezentujący informacje musi mieć tak dobrany punkt ostrości (najczęściej w nieskończoności), aby obserwator nie musiał skupiać wzroku na dwóch różnych odległościach, raz na szybie wyświetlacza, a za chwilę na otoczeniu. Zmiana punktu skupienia wzroku zajmuje pewien czas (dziesiąte części sekundy) wydłużając czas reakcji pilota, co w zastosowaniach wojskowych ma duże znaczenie. Najczęściej stosowanym elementem emitującym obraz jest lampa CRT, chociaż wraz z rozwojem technologii wyświetlania obrazu coraz powszechniej spotyka się wyświetlacze ciekłokrystaliczne LCD, LCOS, DMM ("Digital Micro Mirrors"), OLED i laserowe.
Obecnie prowadzone są także eksperymenty z systemami "HUD" wyświetlającymi dane przy pomocy lasera o bardzo niskiej mocy, bezpośrednio na siatkówce oka.
Technologię "HUD" próbuje się wprowadzać do wielu dziedzin życia nie tylko militarnych, takich jak gogle żołnierzy piechoty z wyświetlaniem informacji taktycznych, odległości od celu, ale także cywilnych.
Istnieją na rynku rozwiązania wyświetlaczy "HUD" dla samochodów osobowych, prezentujące dane na szybie przedniej pojazdu. Testuje się także systemy medyczne wyposażone w "HUD" pozwalające "nałożyć" obraz ze zdjęcia rentgenowskiego na pacjenta, pozwalając tym samym na precyzyjne zlokalizowanie organów.
Terminem "HUD" określa się często dane wyświetlane na ekranach komputerów w grach, obrazujące np. życie, ilość amunicji, mapę itp. Nazwa "HUD" jest w tym wypadku używana raczej umownie, gdyż nie ma tu zastosowania wyświetlacz przezierny.

</doc>
<doc id="444191" url="https://pl.wikipedia.org/wiki?curid=444191" title="Załoga G (anime)">
Załoga G (anime)



</doc>
<doc id="444193" url="https://pl.wikipedia.org/wiki?curid=444193" title="Maildir">
Maildir

Maildir, od "mail directory" – katalog poczty, skrzynka pocztowa – miejsce zapisu plików wiadomości pocztowych poczty elektronicznej w systemach uniksopodobnych, stosowany m.in. przez programy pocztowe Postfix, Exim, Courier-MTA czy qmail. Najczęściej, katalog poczty znajduje się w podkatalogu "Maildir" katalogu domowego.
Standardowo, "Maildir" zawiera trzy podkatalogi:

</doc>
<doc id="444196" url="https://pl.wikipedia.org/wiki?curid=444196" title="Oskar Kohn">
Oskar Kohn



</doc>
<doc id="444198" url="https://pl.wikipedia.org/wiki?curid=444198" title="Mailspool">
Mailspool

Format zapisu wiadomości poczty elektronicznej na dysku w systemach uniksowych stosowany m.in. przez MTA takie jak Postfix, Exim czy Sendmail.
Poczta zapisywana jest w pojedynczym pliku, kolejno jedna po drugiej, oddzielone od siebie pustą linią. Nowe wiadomości dodawane są na koniec tego pliku. W większości systemów linuksowych skrzynki użytkowników są zapisywane w katalog /var/mail lub /var/spool/mail, gdzie każdy użytkownik ma swój plik o nazwie identycznej z jego nazwą użytkownika, np. /var/spool/mail/jankowalski.
Potocznie spotyka się także określenie "poczty zapisywanej w VSM", gdzie skrót VSM opisuje ścieżkę dostępu do katalogu z plikami poczty.

</doc>
<doc id="444201" url="https://pl.wikipedia.org/wiki?curid=444201" title="Drew Barrymore">
Drew Barrymore

Drew Blythe Barrymore (ur. 22 lutego 1975 w Culver City) – amerykańska aktorka, autorka, reżyserka, modelka i producentka filmowa. Zdobywczyni Złotego Globu za rolę w filmie telewizyjnym "Szare ogrody".
Życiorys.
Wczesne lata.
Urodziła się w Culver City w stanie Kalifornia rodzinie aktorskiej jako córka Johna Drew Barrymore (1932–2004) i Jaid (z domu Ildikó Jaid Makó; ur. 1946). Jej babka ze strony ojca Dolores Costello (1903-1979) była aktorką, a jej dziadek John Barrymore (1882-1942) to znany amerykański aktor szekspirowski. Pradziadek ze strony ojca Maurice Costello (1877–1950) był też aktorem.
Dorastała w Poinsetta Place w West Hollywood. Kiedy miała siedem lat, przeprowadziła się z rodziną do Sherman Oaks, dzielnicy Los Angeles. Uczęszczała do szkoły podstawowej w Fountain Day School w West Hollywood i Country School. Jej rodzice rozwiedli się w 1984 roku, kiedy miała dziewięć lat. Miała przyrodnie rodzeństwo: brata Johna oraz dwie siostry – Jessicę i Blyth Dolores.
Kariera.
W wieku 11 miesięcy pojawiła się pierwszy raz na ekranie w reklamie jedzenia dla psów, a jako dwulatka trafiła do telewizyjnego melodramatu NBC "Suddenly, Love" (1978) z Cindy Williams, Eileen Heckart i Paulem Shenarem. W wieku pięciu lat wzięła udział w biograficznym dramacie telewizyjnym CBS "Bogie" (1980) z Kevinem O’Connorem i thrillerze sci-fi Kena Russella "Odmienne stany świadomości" ("Altered States", 1980) z Williamem Hurtem. Mając sześć lat stała się znana dzięki roli Gertie w filmie Stevena Spielberga "E.T." (1982), za którą otrzymała Young Artist Award w kategorii najlepsza młoda aktora drugoplanowa. Jako 7-latka była najmłodszą osobą, która kiedykolwiek pełniła funkcję gospodarza "Saturday Night Live". Dwa lata później Mark L. Lester zaangażował ją do filmu "Podpalaczka" ("Firestarter", 1984) u boku Davida Keitha i Heather Locklear. Za rolę Casey Brodsky w komediodramacie Charlesa Shyera "Różnice nie do pogodzenia" ("Irreconcilable Differences", 1984) z Shelley Long i Ryanem O’Nealem została nominowana do Złotego Globu dla najlepszej aktorki drugoplanowej.
Nagła popularność niefortunnie wpłynęła na jej dzieciństwo, gdyż szybko sięgnęła po alkohol i narkotyki, uzależniając się od nich. Ten okres opisała w wydanej w 1991 roku (gdy miała 16 lat) autobiografii "Little Girl Lost" ("Mała zagubiona dziewczynka"). Po wielu kuracjach odwykowych zaczęła pojawiać się w mediach jako symbol seksu, co sprowokowało Spielberga (jej mentora) do podarowania jej na 20. urodziny kocyka z napisem „Przykryj się”. W 1989 roku ogłosiła, że ostatecznie zerwała z nałogami. Jednak niedługo potem próbowała popełnić samobójstwo podcinając sobie żyły.
Kiedy miała 17 lat jej nagie zdjęcie ukazało się na okładce magazynu "Interview". Dostała główną rolę w thrillerze "Trujący bluszcz" ("Poison Ivy", 1992) z Cheryl Ladd. Jej rola Anity Minteer w "Guncrazy – Zawsze strzelaj dwa razy" ("Guncrazy", 1992) po raz drugi przyniosła nominację do Złotego Globu. W opartym na faktach dramacie telewizyjnym ABC "Historia Amy Fisher" ("The Amy Fisher Story", 1993) zagrała postać nastoletniej zabójczyni żony swojego kochanka. W kobiecym westernie "Wystrzałowe dziewczyny" ("Bad Girls", 1994) z Madeleine Stowe, Mary Stuart Masterson i Andie MacDowell wystąpiła jako Lilly Laronette. W 1995 roku pozowała dla "Playboy"a, a także pokazała swoje piersi w talk-show Davida Lettermana. Po występie w "Batman Forever" (1995) Joela Schumachera jako Sugar, moll dla Dwie Twarze (Tommy Lee Jones) i "Chłopaki na bok" ("Boys on the Side", 1995) z Whoopi Goldberg i Mary-Louise Parker, wcieliła się w rolę psychicznie chorej Casey Roberts w melodramacie "Szalona miłość" ("Mad Love", 1995) z Chrisem O’Donnellem. Wzięła udział w serii reklam Guess.
Z czasem Barrymore stała się dojrzałą aktorką. Za rolę licealistki Casey Becker, terroryzowanej serią telefonów od zabójcy w masce, w slasherze Wesa Cravena "Krzyk" ("Scream", 1996) była nominowana do Nagrody Saturna w kategorii najlepsza aktorka drugoplanowa. Zaczęła również angażować się w produkcję filmów; założyła agencję produkcji Flower Films, w tym "Aniołki Charliego" ("Charlie’s Angels", 2000), sequel "" ("Charlie’s Angels: Full Throttle", 2003) i "Starsza pani musi zniknąć" ("Duplex", 2003).
Życie prywatne.
Drew była trzykrotnie zamężna. Po raz pierwszy wyszła za mąż 20 marca 1994, w wieku 19 lat; jej wybrankiem był Jeremy Thomas. Niecałe dwa miesiące po ślubie Drew złożyła pozew o rozwód. W 1999 roku zaczęła spotkać się z Tomem Greenem. Barrymore i Green zaręczyli się w lipcu 2000 roku, a w lipcu 2001 roku wzięli ślub. Zaledwie pięć miesięcy później, w grudniu 2001 roku, Green złożył pozew o rozwód, podając za powód różnice nie do pogodzenia. W 2002 roku Drew poznała na festiwalu Coachella Fabrizio Morettiego, perkusistę zespołu The Strokes. Spotykali się przez blisko pięć lat, kończąc swój związek w styczniu 2007 roku. Między 2007 a 2010 Drew kilkakrotnie spotykała i rozstawała się z aktorem Justinem Longiem.
W 2011 Drew zaczęła spotykać się z Willem Kopelmanem, handlarzem dziełami sztuki. W styczniu 2012 roku para potwierdziła swoje zaręczyny. Barrymore i Kopelman wzięli ślub 2 czerwca 2012 roku w Montecito w Kalifornii. Mają dwie córki: Olive Barrymore Kopelman (ur. 26 września 2012) i Frankie Barrymore Kopelman (ur. 22 kwietnia 2014). 2 kwietnia 2016 roku Barrymore i Kopelman wydali za pośrednictwem magazynu „People” oświadczenie, w którym oficjalnie potwierdzili doniesienia o ich separacji i planowanym rozwodzie. Rozwiedli się 3 sierpnia 2016.
Przez pewien czas do 2002 była wegetarianką i promowała działania organizacji PETA na rzecz zwierząt.
Od okresu nastoletniego deklaruje się jako osoba biseksualna.

</doc>
<doc id="444203" url="https://pl.wikipedia.org/wiki?curid=444203" title="SpamAssassin">
SpamAssassin

SpamAssassin – napisany głównie w Perlu zestaw skryptów do analizy zawartości poczty elektronicznej i oceny prawdopodobieństwa czy dana wiadomość jest spamem, czy też nie.
W swoich oznaczeniach program stosuje metodę punktową, gdzie im wyższa ocena, tym większe prawdopodobieństwo, że treść wiadomości jest niepożądana. Posiada możliwość „uczenia się” wiadomości chcianych i niechcianych co przy zastosowaniu odpowiedniej ilości przykładowych wiadomości pozwala na osiągnięcie całkiem zadowalających efektów filtracji.

</doc>
<doc id="444205" url="https://pl.wikipedia.org/wiki?curid=444205" title="Elektroakustyka">
Elektroakustyka

Elektroakustyka – dziedzina techniki i nauki łącząca w sobie elementy akustyki i elektroniki, zajmująca się przetwarzaniem fal akustycznych na prąd elektryczny i na odwrót, za pomocą przetworników elektroakustycznych.

</doc>
<doc id="444208" url="https://pl.wikipedia.org/wiki?curid=444208" title="Podróże pana Kleksa (film)">
Podróże pana Kleksa (film)

Podróże pana Kleksa – film fabularny w reżyserii Krzysztofa Gradowskiego, będący kontynuacją "Akademii pana Kleksa".
Zdjęcia rozpoczęto w 1984 r., a film został ukończony w roku 1985. Premiera odbyła się w lutym 1986 r.
Jest to film dwuczęściowy (cz. I Wysłannicy Bajdocji, cz. II Wyspa Wynalazców).
"Podróże pana Kleksa" zostały zrealizowane wspólnie z kinematografią radziecką. Film zrealizowany na fali popularności "Akademii pana Kleksa" otrzymał większy budżet, niż poprzednia część. Większość zdjęć została zrealizowana poza PRL, głównie na terenie ówczesnego ZSRR, a szczególnie w Armenii, na Krymie (m.in. Pałac Woroncowa w Ałupce, Jaskółcze Gniazdo, góra Magnup) oraz na Kaukazie. Sekwencje z udziałem okrętu Apolinary Baj powstały w Bułgarii. W filmie "Podróże pana Kleksa" za Wyspę Wynalazców posłużyło erywańskie lotnisko Zwartnoc. Sekwencje studyjne powstały głównie w halach Łódzkiej Wytwórni Filmów Fabularnych. Do opracowania efektów specjalnych użyto komputera graficznego firmy Olivetti – model M24.
Fabuła.
Pan Kleks odwiedza w nocy chłopca, który jest pacjentem w szpitalu. Postanawia opowiedzieć mu pewną historię, zaczynając od tego, iż Wielki Elektronik wraz ze swoimi robotami podbił Wyspę Wynalazców.
Z Wyspy Wynalazców opanowanej przez Wielkiego Elektronika wyrusza do Bajdocji tajny agent. Jest nim pułkownik Alojzy Bąbel, który otrzymał od swego mocodawcy rozkaz zniszczenia ogromnej beczki z atramentem zacumowanej u wybrzeży Bajdocji. Ma to doprowadzić do odwołania corocznego festiwalu bajek, jaki odbywa się w stolicy tego kraju – Klechdawie. Alojzemu Bąblowi dzięki pomocy tajnego współpracownika Boni Al Facego udaje się zniszczyć beczkę atramentu. Król Bajdocji Apolinary Baj wzywa na pomoc prof. Ambrożego Kleksa i prosi go o dostarczenie zapasu atramentu, umożliwiającego kontynuację festiwalu. Pan Kleks wraz z 13-osobową załogą (wśród której znajduje się tajny agent Boni Al Facy) wyrusza w niebezpieczną podróż z zamiarem znalezienia atramentu.
Na samym końcu filmu chłopiec budzi się rano i gdy wstaje, zauważa na stoliku świecącą kulę (w opowieści dostał ją od pana Kleksa).
Film ma niewiele wspólnego z literackim pierwowzorem.
Piosenki w filmie.
Słowa: Jan Brzechwa, Krzysztof Gradowski
Muzyka: Andrzej Korzyński

</doc>
<doc id="444211" url="https://pl.wikipedia.org/wiki?curid=444211" title="Dwupłciowość">
Dwupłciowość



</doc>
<doc id="444212" url="https://pl.wikipedia.org/wiki?curid=444212" title="Adiantum">
Adiantum

Adiantum, niekropień, złotowłos ("Adiantum") – rodzaj paproci. Liczy ponad 230 gatunków. Są to paprocie naziemne i naskalne. Najbardziej zróżnicowane są w Ameryce Południowej. Jedynym gatunkiem rosnącym dziko w Europie jest adiantum właściwe "A. capillus-veneris". W polskiej florze gatunek ten ma status tylko przejściowo dziczejącego z upraw (efemerofita).
Liczne gatunki z tego rodzaju uprawiane są jako rośliny ozdobne w szklarniach lub doniczkach, często w różnych odmianach. Jako rośliny lecznicze, w tym jako zioła poronne, wykorzystywane są m.in. adiantum etiopskie i adiantum klinowate. Syrop z adiantum właściwego ("Sirop de Capillaire") wykorzystywany był jako panaceum na wszelkie choroby. Czarne ogonki liściowe adiantum stopowatego Indianie wykorzystywali przy wyplataniu koszyków. Niektóre gatunki są inwazyjne i występują jako chwasty w uprawach np. olejowca i herbaty.
Łacińska nazwa "adiantum" oznacza „niezwilżalny”, „nie podlegający zamoczeniu”. 
Systematyka.
Jeden z rodzajów z podrodziny "Vittarioideae" z rodziny orliczkowatych "Pteridaceae".

</doc>
<doc id="444213" url="https://pl.wikipedia.org/wiki?curid=444213" title="Obojnactwo równoczesne">
Obojnactwo równoczesne



</doc>
<doc id="444219" url="https://pl.wikipedia.org/wiki?curid=444219" title="Obojnactwo potencjalne">
Obojnactwo potencjalne



</doc>
<doc id="444222" url="https://pl.wikipedia.org/wiki?curid=444222" title="Babcia Weatherwax">
Babcia Weatherwax

Esmeralda Weatherwax, zwana Babcią Weatherwax – fikcyjna postać z książkowego cyklu "Świat Dysku" Terry’ego Pratchetta. Czarownica z Lancre. „Najbardziej szanowana ze wszystkich przywódczyń, których nie mają czarownice”. Najpotężniejsza czarownica od czasów Czarnej Alis. Panna, co zdecydowanie podkreśla. Mimo używania dużej ilości cukru osiągnęła podeszły wiek ze wszystkimi zębami, nie udało się jej też wyhodować żadnej kurzajki, co nieco martwi Babcię, będącą w każdym calu tradycjonalistką. Wielka zwolenniczka głowologii, osiągnęła też mistrzostwo w Pożyczaniu, czyli przenoszeniu się do cudzych umysłów.
Babcia Weatherwax jest osobą o surowych zasadach, pod warunkiem, że dotyczą one innych. Osobiście traktuje je raczej jak wskazówki. Rzadko musi uciekać się do jakichś konkretnych działań czy prawdziwych czarów, na ogół ludziom wystarcza sama świadomość, że jest czarownicą. Jej reputacja przekracza bariery gatunkowe: trolle nazywają ją "Aaoograha hoa" (Ta, której Trzeba Unikać), zaś krasnoludy "K’ez’rek d’b’duz" (Obejdź Górę z Drugiej Strony). Jej niezłomnej woli ulega nawet Śmierć.
W odniesieniu do mitu Wielkiej Bogini Babcia Weatherwax jest tą ostatnią jej postacią, po "Dziewicy" (Magrat) i "Matce" (Niani Ogg). Jak okazuje się w tomie "Panowie i damy", Babcia posiada kompetencje nieco powyżej przeciętnej – jest również dziewicą, dzięki czemu udaje jej się schwytać morderczo nastawionego jednorożca.
Posiada białą kotkę Ty, otrzymaną od Tiffany Obolałej. Imię zwierzęcia można wytłumaczyć tym, że Babcia Weatherwax wciąż uparcie twierdzi, że nie znosi kotów, w rzeczywistości kotka Ty bardzo przypadła jej do gustu.
Babcia Weatherwax jest daleką kuzynką Galdera Weatherwaxa, wcześniejszego rektora Niewidocznego Uniwersytetu i dawną miłością Mustruma Ridcully’ego, obecnego nadrektora. W alternatywnych rzeczywistościach wyszła za niego za mąż. W jednej z nich żyli długo i szczęśliwie, w innej wkrótce po ich ślubie wybuchł pożar i zabił ich oboje (tom "Panowie i damy").

</doc>
<doc id="444225" url="https://pl.wikipedia.org/wiki?curid=444225" title="Obojnactwo następcze">
Obojnactwo następcze



</doc>
<doc id="444228" url="https://pl.wikipedia.org/wiki?curid=444228" title="Obojnactwo pozorne">
Obojnactwo pozorne



</doc>
<doc id="444234" url="https://pl.wikipedia.org/wiki?curid=444234" title="Obojnactwo okresowe">
Obojnactwo okresowe



</doc>
<doc id="444238" url="https://pl.wikipedia.org/wiki?curid=444238" title="Nosze">
Nosze

Nosze – rodzaj urządzenia medycznego, umożliwiające transportowanie chorego lub rannego w pozycji leżącej. Stosowane przez różne służby ratownicze, stanowią podstawowe wyposażenie ambulansu sanitarnego.
Tradycyjne nosze składają się z dwóch podłużnych elementów (często drewnianych), których końce stanowią uchwyty transportowe. Pomiędzy elementami znajduje się płachta z materiału, na której układa się osobę transportowaną. Nosze takie najczęściej posiadają podpórki lub kółka, często są składane. Do transportu przy ich użyciu jest potrzebnych dwóch lub więcej ratowników.
Obecnie nosze wykonane są najczęściej jako metalowa rama z odpornym na zanieczyszczenia materacem, a także zaopatrzone w rozkładaną podstawę na kółkach, umożliwiającą transport na noszach przez jednego ratownika.
Istnieje wiele różnych rodzajów noszy, w tym m.in. nosze podbierakowe, składane „pod” leżącym człowiekiem czy nosze koszowe z poręczami na krawędziach. Deska ortopedyczna jest rodzajem noszy używanym w przypadku chorych urazowych, ponieważ zapewnia unieruchomienie kręgosłupa na całej długości. Jej przybliżone wymiary to 180 cm x 40 cm x 3 cm. Stosuje się je łącznie z pasami i stabilizatorami głowy. Wykonana jest z plastiku, kompozytu lub drewna. Waga około 8 kg.
Stosowane są także nosze prowizoryczne – wykonywane z powszechnie dostępnych materiałów, jak drewniane żerdzie i płachty materiału.

</doc>
<doc id="444239" url="https://pl.wikipedia.org/wiki?curid=444239" title="Księstwo sieradzkie">
Księstwo sieradzkie

Księstwo sieradzkie (łac. "ducatus Siradiae") – po podważeniu zasady senioratu w 1146 r., wykształconego w następstwie realizacji testamentu Bolesława Krzywoustego z 1138 r., na ziemiach polskich pojawiły się udzielne księstwa, które zmieniły obraz polityczny Państwa Polskiego. Kasztelanie: łęczycka, spicymierska, sieradzka (wraz z opolem chropskim), rozpierska i wolborska, wchodzące w skład dzielnicy Leszka Białego, po objęciu władzy nad tym terenem w 1228/1229 r. przez brata Leszka, Konrada mazowieckiego weszły w skład Księstwa łęczyckiego, które miało znaczenie prowincji. Jednakże już w 1233 r. syn Konrada – Bolesław Konradowic, krótko wprawdzie, bo tylko do 1234 r., tytułował się księciem sieradzkim, w tym bowiem roku ojciec przeniósł go na Mazowsze, a sam objął znowu Sieradz w bezpośrednie władanie. Po śmierci Konrada w 1247 r. jego drugi syn Kazimierz I, książę kujawski objął księstwo łęczyckie, w którego składzie w dalszym ciągu była ziemia sieradzka.
Jednak w wyniku buntu synów Kazimierza I: Leszka Czarnego i Ziemomysła inowrocławskiego w 1260 r. ks. sieradzkie się wyodrębniło, a w l. 1263/1264 nastąpiło porozumienie Leszka Czarnego z ojcem, i od września 1264 r., Leszek Czarny stale już używał tytułu księcia sieradzkiego (dux de Siraz), co oznaczało zaistnienie odrębnego księstwa sieradzkiego obejmującego kasztelanię sieradzką wraz z opolem chropskim, spicymierską, rozpierską i część wolborskiej. Wydzielenie księstwa spowodowało potrzebę wprowadzenia nowej pieczęci, na której Leszek był wyobrażony w walce z gryfem na tle murów miejskich i z napisem w otoku: " S. Lestconis Dei Gra. Ducis Siradiensis". Wytworzyła się sieradzka dworsko-dzielnicowa hierarchia urzędnicza, w której skład, poza wojewodą, weszli: kanclerz, podkanclerzy, skarbnik, sędzia i podsędek, podstoli, cześnik, łowczy, koniuszy i podkomorzy.
W spuściźnie po Leszku Czarnym księstwo sieradzkie przypadło Władysławowi Łokietkowi, który też od 1290 r. używał tytułu księcia sieradzkiego. Pod władzą Łokietka pozostawało do 1300 r., kiedy to książę został wypędzony z Polski przez czeskiego Wacława II. Panowanie czeskie nie trwało jednak długo, bowiem w 1306 r. Łokietek odzyskał Sieradz i Łęczycę wraz z Małopolską, Kujawami i częścią Wielkopolski.
Ziemie te weszły w skład zasadniczego zrębu odbudowanego Królestwa Polskiego, ale nawet po koronacji w panującej tytulaturze po terminie rex Poloniae była używana przez króla formuła: "nec non terrarum Cracovie, Sandomirrie, Lancicie, Cuyavie, Syradziensis dux". Księstwo sieradzkie w 1327 lub następnym roku zostało oddane w lenno przez króla Władysława Łokietka na dożywocie Przemysłowi, który sprawował w nim władzę do swej śmierci, która nastąpiła zapewne w ostatnich miesiącach 1338, lub na początku 1339 roku. Później już jako ziemia, potem województwo sieradzkie stanowiło integralną część Państwa Polskiego.

</doc>
<doc id="444240" url="https://pl.wikipedia.org/wiki?curid=444240" title="Al-Husajma">
Al-Husajma

Al-Husajma (dawniej: "Villa Sanjuro"; arab. الحسيمة, fr. "Hoceima", "Al Hoceima") – miasto portowe w północnym Maroku, nad Morzem Śródziemnym, ośrodek administracyjny prowincji Al-Husajma i regionu Tanger-Tetuan-Al-Husajma, kurort wypoczynkowy. W pobliżu miasta na Morzu Śródziemnym położona jest należąca do Hiszpanii wysepka Peñón de Alhucemas.
Do lat 50. XX wieku Al-Husajma była niewielką wioską rybacką, obecnie jest małym miastem, liczącym około 134 tys. mieszkańców. W 1958 roku marokański król Hassan II poprowadził stąd wojsko do stłumienia buntu Rifenów. 24 lutego 2004 roku miasto nawiedziło trzęsienie ziemi o sile 6,5 stopni w skali Richtera. Zabudowa miasta przetrwała katastrofę, znacznie ucierpiały jednak sąsiednie wioski, zwłaszcza Imzuran i Ajn Kamra.

</doc>
<doc id="444244" url="https://pl.wikipedia.org/wiki?curid=444244" title="Kigoma">
Kigoma

Kigoma – miasto w zachodniej Tanzanii, ośrodek administracyjny regionu Kigoma, nad jeziorem Tanganika. Handel drewnem, bawełną i tytoniem. Przemysł spożywczy: rybołówstwo. Wydobycie rud niklu. W mieście znajduje się lotnisko oraz port śródlądowy. Miasto zamieszkuje 182 833 mieszkańców (2010).
Transport.
W Kigomie kończy bieg centralna linia kolejowa. Na trasie prowadzony jest ruch pasażerski do Dar es Salaam.

</doc>
<doc id="444247" url="https://pl.wikipedia.org/wiki?curid=444247" title="Matsue">
Matsue

 – miasto w Japonii, ośrodek administracyjny prefektury Shimane.
Położenie.
Miasto leży w południowo-zachodniej części wyspy Honsiu, nad jeziorem Shinji, w pobliżu wybrzeża Morza Japońskiego. Graniczy z: 
Nad miastem góruje zamek Matsue-jō, jeden z nielicznych, oryginalnie zachowanych zamków Japonii.
Historia.
W latach 1890-1891, w mieście mieszkał pisarz Lafcadio Hearn. Jego dom, z dobrze zachowanym i opisanym przez pisarza ponad 100 lat temu ogrodem, stanowi atrakcję turystyczną.
Transport.
W mieście znajduje się dworzec Matsue.

</doc>
<doc id="444253" url="https://pl.wikipedia.org/wiki?curid=444253" title="Bhisho">
Bhisho

Bhisho – miasto w Południowej Afryce, ośrodek administracyjny Prowincji Przylądkowej Wschodniej. Około 11 tys. mieszkańców. W mieście znajduje się port lotniczy Bhisho.

</doc>
<doc id="444255" url="https://pl.wikipedia.org/wiki?curid=444255" title="Dąbrowa (Roztocze Zachodnie)">
Dąbrowa (Roztocze Zachodnie)

Dąbrowa – wzniesienie położone na Roztoczu, najwyższe na Roztoczu Zachodnim (wysokość 343,8 m n.p.m.). Znajduje się na terenie Szczebrzeszyńskiego Parku Krajobrazowego i jest zarazem najwyższym punktem wysokościowym tego parku.
Położone w woj. lubelskim, powiecie zamojskim, gminie Zwierzyniec.

</doc>
<doc id="444257" url="https://pl.wikipedia.org/wiki?curid=444257" title="Kamienowanie">
Kamienowanie



</doc>
<doc id="444259" url="https://pl.wikipedia.org/wiki?curid=444259" title="Oskar Kon">
Oskar Kon

Oskar Kon, właściwie Oszer Kon (ur. 20 maja 1870 w Łodzi, zm. 1961 w Argentynie) – łódzki przemysłowiec, fabrykant.
Życiorys.
Urodził się jako Oszer (Uszer) w rodzinie chasydzkiej. Jego ojciec Lewi (Icek Lajba) był tkaczem u Juliusza Heinzla i handlarzem. Ojciec zadbał by syn uczył się nie tylko w chederze, ale też zapewnił mu prywatnych nauczycieli przedmiotów świeckich. Duży wkład finansowy w jego wykształcenie wniósł jego wuj, Salomon Smuniewski-Kalchstein, któremu postawił po II wojnie światowej dwa pomniki: w Argentynie i Paragwaju.
W 1889 roku Kon założył warsztat tkacki, który jednak splajtował. W latach 90. XIX wieku zaczął pracować w fabryce Juliusza Heinzla i Juliusza Kunitzera jako urzędnik. Piął się szybko po szczeblach kariery – z czasem został dyrektorem do spraw sprzedaży – i gromadził kapitał. W myśl swojej dewizy – "bogaty Żyd przestaje być Żydem", zmienił imię na Oskar, a chałat na garnitur. Po śmierci Kunitzera pomógł przejąć fabrykę Giuseppe Tanfaniemu, zięciowi Heinzla. Na początku I wojny światowej stał się właścicielem większościowym akcji „Widzewskiej Manufaktury”, a po rezygnacji Tanfaniego z funkcji prezesa objął to stanowisko. 
W 1900 roku kupił niewielki dom przy ulicy Piotrkowskiej 43 i po zburzeniu go wybudował reprezentacyjną kamienicę czynszową. Kilka lat później nabył akcje Hotelu Grand w Łodzi i wszedł do zarządu, ale już w roku następnym zrezygnował, odstępując swój pakiet akcji architektowi Dawidowi Landemu. 
Znany był z wyzysku robotników, którzy zarabiali u niego mniej niż u innych pracodawców, lecz dbał o swój wizerunek filantropa. W czasach inflacji i bezrobocia ogłosił, że przekaże 50 milionów marek na fundusz budowy politechniki w Łodzi. Kon przypilnował jednak, aby komitet budowy nie powstał i nie upomniał się o obiecane pieniądze (Politechnika Łódzka powstała po II wojnie światowej). W latach 30., mimo że fabryka notowała znaczne straty i nie płacono podatków oraz dywidendy akcjonariuszom, Kon uzyskiwał gotówkę, którą lokował m.in. w jednym ze szwajcarskich banków.
Mieszkał w pałacyku przy ulicy Targowej 61. W pierwszych tygodniach niemieckiej okupacji pracował jako dozorca w swoim pałacu. W grudniu 1939 roku koncern Goeringa postanowił prawnie przejąć „Widzewską Manufakturę” i uczynił to za sprawą SS. Kon został, wraz z żoną, przewieziony do Genewy (gdzie znajdował się bank będący depozytariuszem akcji fabryki) i tam dokonano transakcji, która uratowała życie fabrykantowi. Po wojnie osiadł najpierw w Meksyku, prowadząc nadal intratne spekulacje finansowe, a ostatecznie osiedlił się w Argentynie. Był sympatykiem syjonizmu.
Rodzina.
Był dwukrotnie żonaty. Z pierwszego związku z Marią z d. Rubin miał sześcioro dzieci, z których troje pierwszych zmarło przed osiągnięciem pełnoletności. Kolejne to: 

</doc>
<doc id="444263" url="https://pl.wikipedia.org/wiki?curid=444263" title="MJ-12">
MJ-12



</doc>
<doc id="444264" url="https://pl.wikipedia.org/wiki?curid=444264" title="Heterocyty">
Heterocyty

Heterocyty, heterocysty (synonim przestarzały) – przekształcone komórki (pojedyncze, rzadziej tworzące szereg kilku komórek) występujące u sinic z rzędów "Nostocales" i "Stignematales" (głównie u form nitkowatych). Komórki te odpowiadają za proces asymilacji azotu z atmosfery (diazotrofię).
Zawierają one enzym nitrogenazę, biorący udział w procesie wiązania azotu tylko w warunkach beztlenowych, dlatego też komórki te rozwinęły specjalne przystosowania pozwalające na zapewnienie takich warunków. Posiadają silnie zgrubiałe ściany komórkowe oraz uwsteczniony układ fotosyntetyczny, w którym nie występuje fotosystem II, przez co tlen nie jest wytwarzany. Nie zawierają również materiałów zapasowych. W mikroskopie optycznym mają jednorodny wygląd bez ziarnistości.
Poprzez wydzielanie amoniaku do atmosfery stymulują tworzenie akinet, komórek biorących udział w rozmnażaniu sinic, aczkolwiek same heterocysty nie biorą bezpośredniego udziału w rozmnażaniu.
Ze względu na położenie w trychomie heterocysty dzieli się na:

</doc>
<doc id="444265" url="https://pl.wikipedia.org/wiki?curid=444265" title="Reżyseria">
Reżyseria



</doc>
<doc id="444266" url="https://pl.wikipedia.org/wiki?curid=444266" title="Faza nadciekła">
Faza nadciekła



</doc>
<doc id="444276" url="https://pl.wikipedia.org/wiki?curid=444276" title="1. list do Koryntian">
1. list do Koryntian



</doc>
<doc id="444277" url="https://pl.wikipedia.org/wiki?curid=444277" title="2. list do Koryntian">
2. list do Koryntian



</doc>
<doc id="444279" url="https://pl.wikipedia.org/wiki?curid=444279" title="1. list do Tymoteusza">
1. list do Tymoteusza



</doc>
<doc id="444281" url="https://pl.wikipedia.org/wiki?curid=444281" title="1. list Jana">
1. list Jana



</doc>
<doc id="444283" url="https://pl.wikipedia.org/wiki?curid=444283" title="2. list Jana">
2. list Jana



</doc>
<doc id="444287" url="https://pl.wikipedia.org/wiki?curid=444287" title="1 List do Tesaloniczan">
1 List do Tesaloniczan



</doc>
<doc id="444288" url="https://pl.wikipedia.org/wiki?curid=444288" title="2 List do Tesaloniczan">
2 List do Tesaloniczan



</doc>
<doc id="444294" url="https://pl.wikipedia.org/wiki?curid=444294" title="Studenckie Radio Emitor">
Studenckie Radio Emitor

Studenckie Radio Emitor – studenckie radio (1969-1999) działające w DS 1 WSP w Olsztynie przy ul. Żołnierskiej 14a (obecnie DS 11 UWM w Olsztynie). Audycje ze studia przesyłane były drogą przewodową do głośników znajdujących się w pokojach studenckich.
Studio Radiowe powstało w 1969 r. Początkowo nosiło nazwę „Bubliczek” i mieściło się w „starym akademiku” (ul Żołnierska). Potem zmieniło nazwę na Akademickie Studio Radiowe „Emitor”. Zawiązki studenckiego radia tworzyli: Krystyna Radziszewska, Henryk Gozdalski, Bohdan Grodzki, Bogdan Góral. W ciągu swojej wieloletniej działalności Studio Radiowe Emitor zgromadziło wiele archiwalnych nagrań audycji publicystycznych, transmisji z koncertów studenckich, wywiadów i innych dźwiękowych dokumentów studenckiego życia kulturalnego.
Działalność radia opierała się na profesjonalnym sprzęcie radiowym, pozyskanym z Polskiego Radia (stół mikserski, magnetofony studyjne i reporterskie).
Z radiowego studia emitowano "na żywo" koncerty z klubu studenckiego "Docent". W studiu dokonywali nagrań wykonawcy studenccy (m.in. grupa "ZVISS" z Gdańska, zespoły olsztyńskie i soliści).
Studenci WSP przygotowywali także audycje nadawane przez Rozgłośnię Radia Olsztyn i współpracowali z Radiem Kortowo. W „Emitorze” pierwsze radiowe i dziennikarskie kroki stawiali m.in. Marian Jurak (gawędziarz, przewodnik PTTK), Tadeusz Prusiński (dziennikarz olsztyńskiej prasy), Władysław Bogdanowski (redaktor naczelny Radia Olsztyn), Ewa Zdrojkowska (szefowa redakcji społeczno-literackiej Radia Olsztyn), Adam Kowalczyk (felietonista Gazety Olsztyńskiej)[ Wiesław Brzozowski (dziennikarz Radia Wa-Ma), Sławomir Osa-Ostrowski (dziennikarz m.in. Expressu Wieczornego, Radia Olsztyn), Stanisław Jasiulewicz (realizator audycji i wieloletni prezes studenckiego klubu turystycznego "Bajo Bongo") Marek Zborowski-Weychman (założyciel i kierownik zespołu Beciaki), Stanisław Czachorowski, Stanisław Domachowski, Grzegorz Mańka i Grzegorz Kasjaniuk (m.in. Radio Olsztyn).
W ostatnich latach swojej działalności zespołem redakcyjnym „Emitora” kierowali: Robert Szklanny, Tomasz Dobecki, Tomasz Bielikowicz, Krzysztof Zieliński, Robert Więcek, Ryszard Froń i Tomasz Jabłoński.Do ostatnich redaktorów "Emitora" należeli także m.in. Wojciech Kotowicz, Beata Olszewska,Alicja Golubiewska, Jarosław Giemza, Grzegorz Jatkowski, Katarzyna Skapowicz, Grzegorz Kasjaniuk. Prawie od samego początku opiekę nad radiem sprawował pracownik uczelni – mgr Bogdan Góral (wywodzący się z grona założycieli).
Po powstaniu uniwersytetu sprzęt radiowy oraz zasoby archiwalne trafiły do rozgłośni radiowej UWM FM.

</doc>
<doc id="444298" url="https://pl.wikipedia.org/wiki?curid=444298" title="Karakoł">
Karakoł

Karakoł (, [„Czarne Ramię”], ; od 1889 do 1921 i od 1939 do 1991 Przewalsk, Пржева́льск) – miasto w Kirgistanie na wschodnim brzegu jeziora Issyk-kul, ok. 150 km od granicy chińsko-kirgiskiej. Ośrodek administracyjny obwodu issykkulskiego. Zajmuje powierzchnię 48 km², a zamieszkuje je 65 443 mieszkańców (według spisu z 1999). Jest to czwarte pod względem wielkości miasto kraju.
Późną wiosną 1857 r. podczas swej wyprawy, mającej na celu zbadanie gór Tienszan, dotarł do Karakołu rosyjski geograf i eksplorator, Piotr Siemionow-Tian-Szanski.
Od 1860 r. miasto stanowiło ważny rosyjski posterunek wojskowy w Azji Środkowej. Podczas ostatniej swojej podróży w 1888 zatrzymał się tu, zachorował i zmarł na dur brzuszny rosyjski badacz Nikołaj Przewalski. Na jego cześć rok później miasto przemianowano na Przewalsk. Jednak pod wpływem protestów mieszkańców w 1921 przywrócono pierwotną nazwę. W 1939 jednak ponownie przemianowano miasto na Przewalsk, ale po upadku ZSRR jeszcze raz powrócono do nazwy kirgiskiej.
Pobliskie jezioro Issyk-kul wykorzystywane było przez Marynarkę Wojenną ZSRR do badań radzieckich rozwiązań napędu torpedowego. Miasto zamieszkane było w dużej części przez wojskowych i pracowników naukowych i ich rodziny.

</doc>
<doc id="444299" url="https://pl.wikipedia.org/wiki?curid=444299" title="Przewalsk">
Przewalsk



</doc>
<doc id="444304" url="https://pl.wikipedia.org/wiki?curid=444304" title="Nasieniowody">
Nasieniowody



</doc>
<doc id="444306" url="https://pl.wikipedia.org/wiki?curid=444306" title="Marcin Bójko">
Marcin Bójko

Marcin Bójko (ur. 1971) – polski dziennikarz naukowy.
Życiorys.
Edukacja.
Absolwent Wydziału Matematyki, Informatyki i Mechaniki Uniwersytet Warszawski (kierunek matematyka).
Kariera zawodowa.
W latach 80. XX w. był współpracownikiem miesięcznika komputerowego „Bajtek”. W 2000 roku zaczął pracę w "dziale nauki" „Gazety Wyborczej”, gdzie zajmował się tematyką komputerową i technologiczną oraz odkryciami matematycznymi i fizycznymi. Współredagował, a od 2001 roku kierował cotygodniowym dodatkiem „Komputer”, wtedy też przeniósł się do działu gospodarczego „Gazety”.
W 2003 roku przeszedł do działu nauki tygodnika „Newsweek”. Rok później współtworzył czasopismo „Zoom” (wydawane przez IDG Poland), poświęcone fotografii cyfrowej – formalnie piastował funkcję redaktora prowadzącego. W 2005 roku objął stanowisko kierownika działu „Odkrycia” (czytaj: działu nauki) w tygodniku „Ozon” (tam też przez krótki czas zajmował się motoryzacją); zrezygnował po kilku miesiącach. W 2006 był szefem działu nauki „Dziennika”. Potem został redaktorem naczelnym miesięcznika „Chip Foto-Video Digital”, wydawanego przez Vogel Burda Communications. Po jego zamknięciu przeszedł do wydawnictwa Migut Media, które od września 2007 roku do października 2010 wydawało miesięcznik „Digital Foto Video”. Do 2016 roku prezes wydawnictwa FPlus i redaktor naczelny „Digital Foto Video”. Obecnie pracuje jako wolny strzelec, współpracuje z Gazetą Wyborczą i Tygodnikiem Powszechnym, prowadzi stronę dfv.pl i wydaje „Digital Foto Video”.
Ma też na koncie współpracę z „Wiedzą i Życiem”, „Focusem”, „Przekrojem”, „Tygodnikiem Powszechnym”.

</doc>
<doc id="444314" url="https://pl.wikipedia.org/wiki?curid=444314" title="Teoria Wszystkiego">
Teoria Wszystkiego



</doc>
<doc id="444319" url="https://pl.wikipedia.org/wiki?curid=444319" title="Gubal">
Gubal



</doc>
<doc id="444323" url="https://pl.wikipedia.org/wiki?curid=444323" title="Georg Kerschensteiner">
Georg Kerschensteiner

Georg Michael Anton Kerschensteiner (ur. 29 lipca 1854 w Monachium, zm. 15 stycznia 1932 tamże) – niemiecki pedagog.
W latach 1895–1919 kierował szkolnictwem w Monachium, a od 1918 był profesorem Uniwersytetu Ludwika i Maksymiliana w Monachium. Był jednym z twórców koncepcji szkoły pracy, którą wdrażał w życie w eksperymentalnej szkole elementarnej w Monachium. Jako przedstawiciel pedagogiki kultury uważał, że osobowość wychowanka można kształtować wykorzystując odpowiednio w procesie wychowania dobra kultury, w zakresie odpowiadającym strukturze duchowej danego szczebla jego rozwoju.
Główne prace.
Źródło:.

</doc>
<doc id="444325" url="https://pl.wikipedia.org/wiki?curid=444325" title="Microcystis aeruginosa">
Microcystis aeruginosa

Microcystis aeruginosa - gatunek sinic, należących do klasy "Cyanophyceae", rzędu "Chroococcales", tworzących kolonie o różnych, nieregularnych kształtach. 
Budowa.
Komórki "Microcystis aeruginosa" mają kształt kulisty lub elipsoidalny o charakterystycznym seledynowym zabarwieniu. Zawierają one wakuola gazowe wypełnione bardzo dużą ilością (do 10 000) pęcherzyków powietrznych. Dzięki nim sinice utrzymują się na określonej głębokości wody oraz są chronione przed nadmiernym promieniowaniem słonecznym.
Występowanie.
Można je znaleźć w stawach i jeziorach. Często powodują tzw. zakwity.

</doc>
<doc id="444329" url="https://pl.wikipedia.org/wiki?curid=444329" title="Birut">
Birut



</doc>
<doc id="444338" url="https://pl.wikipedia.org/wiki?curid=444338" title="Garncarz (ujednoznacznienie)">
Garncarz (ujednoznacznienie)



</doc>
<doc id="444341" url="https://pl.wikipedia.org/wiki?curid=444341" title="Ludwig von Erlichshausen">
Ludwig von Erlichshausen

Ludwig von Erlichshausen (zm. 4 kwietnia 1467) – 31-szy wielki mistrz zakonu krzyżackiego w latach 1450-1467. 
Życiorys.
Ludwig von Erlichshausen był bratankiem wielkiego mistrza Konrada von Erlichshausena i wujem wielkiego mistrza Henryka Reuss von Plauena.
Do zakonu krzyżackiego wstąpił około 1434 roku. W pierwszych latach swojej kariery duchownej był kompanem komtura z Pokarmina, później kompanem wielkiego mistrza Paula von Rusdorfa. Karierę urzędniczą rozpoczął od funkcji wójta w Grabinach (1441-1442). W 1442 roku został przeniesiony na komturstwo w Kowalewie, a od 1447 roku był komturem w Gniewie.
Ludwig von Erlichshausen wybrany został wielkim mistrzem 21 marca 1450 roku.
Jako stronnik konserwatywnego skrzydła starszyzny zakonnej od początku silnie działał przeciw organizowaniu się samorządu stanów pruskich. Sprowadził do państwa zakonu krzyżackiego legata papieskiego Ludwika Pereza, którego zadaniem było zmuszenie Związku Pruskiego do uległości wobec zakonu. Debata polityczna zorganizowana w 1452 roku niczego jednak nie rozwiązała, a jej konsekwencją stało się odwołanie obu stron do Wiednia. Sąd cesarski z 1454 roku, którego rozstrzygnięcie było na rękę Krzyżakom, spowodował wybuch powstania w Prusach. Tajna Rada Związku Pruskiego wypowiedziała posłuszeństwo wielkiemu mistrzowi, zawiązała konfederację i poprosiła króla polskiego o pomoc. 6 marca 1454 Kazimierz IV Jagiellończyk wydał akt inkorporacji, który stał się pretekstem do wojny trzynastoletniej. W początkowym okresie konfliktu strona zakonna posiłkowana przez wojska zaciężne odnosiła zwycięstwa. Problemy finansowe zakonu podczas trwania działań wojennych spowodowały jednak, że Ludwig von Erlichshausen stał się więźniem własnej armii.
Wojska zaciężne na służbie wielkiego mistrza, które domagały się zapłaty żołdu dwukrotnie brały go na zakładnika. W konsekwencji doprowadziło to w 1457 roku do wygnania go z Malborka i sprzedaży zamku przez najemników królowi polskiemu. Po tym wydarzeniu von Erlichshausen przez krótki okres ukrywał się na Pomorzu, aby później z Gniewa przekraść się do Królewca. Tam w 1463 próbował jeszcze nieudanego kontruderzenia na Żuławy, które zakończyło się klęską zakonu w bitwie na Zalewie Wiślanym.
Po zakończeniu wojny trzynastoletniej i pokoju toruńskim z 1466 i utracie terytorium dużej części państwa zakonnego (Pomorze, ziemię chełmińską, Malbork i Elbląg) , Ludwig von Erlichshausen nie opuszczał już Królewca. Zmarł na tamtejszym zamku, 4 kwietnia 1467 roku. Pochowany został w katedrze w Królewcu. 

</doc>
<doc id="444346" url="https://pl.wikipedia.org/wiki?curid=444346" title="Gloeocapsa">
Gloeocapsa

Gloeocapsa – rodzaj jednokomórkowych lub kolonijnych sinic, należących do klasy "Cyanophyceae", rzędu "Chroococcales". Ich cechą charakterystyczną jest fakt, że po podziale komórki macierzystej nowo powstałe komórki tworzą indywidualne osłonki, tzw. "otoczki własne" jednocześnie pozostając wewnątrz ściany komórkowej komórki macierzystej, tzw. "otoczki wspólnej".
Budowa.
Komórki "Gloeocapsa" mają kształt kulisty lub elipsoidalny.
Występowanie.
"Gloeocapsa" występują na powierzchni suchych lub wilgotnych skał i murów, ścianach szklarni, na śniegu w górach, torfowiskach, także budując porosty. Są również składnikiem planktonu w morzach i stawach.

</doc>
<doc id="444349" url="https://pl.wikipedia.org/wiki?curid=444349" title="Gleocapsa">
Gleocapsa



</doc>
<doc id="444350" url="https://pl.wikipedia.org/wiki?curid=444350" title="Rościszów">
Rościszów

Rościszów (niem. "Steinseifersdorf") – wieś w Polsce, położona w województwie dolnośląskim, w powiecie dzierżoniowskim, w gminie Pieszyce.
W latach 1973–2015 część Pieszyc, od 1 stycznia 2016 ponownie samodzielna wieś.
W latach 1975–1998 miejscowość należała administracyjnie do województwa wałbrzyskiego.
Rościszów ma charakter sanatoryjno-letniskowym, położony jest w Sudetach Środkowych w Górach Sowich. Rozciąga się u podnóża Wielkiej Sowy wzdłuż kotliny potoku Kłomnicy i drogi wojewódzkiej nr 383. Do połowy XX wieku było tu sanatorium. W budynkach sanatorium mieści się szpital. 
W 2018 r. miejscowość jest objęta siecią publicznej komunikacji autobusowej funkcjonującej na obszarze powiatu dzierżoniowskiego, organizowanej przez Zarząd Komunikacji Miejskiej w Bielawie.
Sporty samochodowe.
W Rościszowie corocznie odbywają się rajdy samochodowe: Rajd Elmot i Sudecki wyścig górski.

</doc>
<doc id="444351" url="https://pl.wikipedia.org/wiki?curid=444351" title="Rachelin (biskup krakowski)">
Rachelin (biskup krakowski)

Rachelin (zm. 1046) – biskup diecezjalny krakowski w latach od ok. 1030/1032 do ok. 1046.
Według Jana Długosza był Włochem, a na biskupa konsekrował go papież Jan XIX. Niektóre źródła wątpią jednak w historyczność tych informacji. Nie jest bowiem udokumentowany tak ścisły związek polskiego Kościoła ze Stolicą Apostolską w tym czasie. Bardziej prawdopodobne, że biskupem mianował go Mieszko II.
Na jego rządy przypada okres tzw. reakcji pogańskiej. Wydaje się, że diecezja krakowska jako jedyna na ziemiach polskich przetrwała tę zawieruchę.

</doc>
<doc id="444360" url="https://pl.wikipedia.org/wiki?curid=444360" title="Beat Squad">
Beat Squad

Beat Squad – polski zespół hip-hopowy z Poznania. Zespół tworzą raperzy Rafi, Czarny, Barney oraz Koni.
Beat Squad jest zespołem współzałożycielskim PDG Kartel (razem z Killaz Group). W swoich utworach raperzy uwagę poświęcają luźnemu, imprezowemu stylowi bycia, tzw. laidback'owi. Beat Squad charakteryzuje się specyficznym brzmieniem, inspirowanym muzyką lat 70' i 80'.
W 1999 roku zespół wydał własnym sumptem debiutancki album "Takie chwile" dostępny tylko na kasecie, który w 2000 roku został wydany przez Blend Records. Rok później został wydany drugi album pt. "Nadal lubię... życie inaczej". Płyta była promowana teledyskiem do utworu „Familia kuzyni” w którym gościnnie wystąpił DonGURALesko. W 2007 roku nakładem zespołu ukazał się minialbum "Upalne noce". Natomiast rok później został wydany trzeci album pt. "Zapach lata". W ramach promocji wydawnictwa zostały zrealizowane teledyski do utworów „Film na bicie” i „Zapach lata”. W lutym 2010 ukazał się piąty album pt. "O czym szumią liście...".

</doc>
<doc id="444367" url="https://pl.wikipedia.org/wiki?curid=444367" title="Historia telefonu">
Historia telefonu



</doc>
<doc id="444372" url="https://pl.wikipedia.org/wiki?curid=444372" title="Janina Mortkowiczowa">
Janina Mortkowiczowa

Janina (Żaneta) Mortkowicz z Horwitzów (ur. 20 października 1875 w Warszawie, zm. 27 grudnia 1960 w Krakowie) – polska pisarka i tłumaczka utworów dla dzieci i młodzieży. 
Życiorys.
Urodziła się w Warszawie, w rodzinie żydowskiej jako wnuczka naczelnego rabina Wiednia Lazara Horwitza (ur. 14. stycznia 1804, zm. 11 czerwca 1868). Była córką Gustawa Horwitza (1844–1882) i Julii Horwitz z domu Kleinmann (1845–1912), a jej rodzeństwem byli Maksymilian Horwitz i Kamilla Kancewicz. Ukończyła żeńską pensję Leokadii i Bronisławy Kosmowskich, a następnie brała udział w kursie wychowania przedszkolnego oraz studiowała psychologię na Uniwersytecie Latającym. Debiutowała jako pisarka opowiadaniami dla dzieci wydrukowanymi w 1892 w „Wieczorach Rodzinnych”; działała w tajnym Kole Kobiet oraz Kole Pedagogicznym.
W 1919 przetłumaczyła na język polski powieść "Chłopcy z Placu Broni", zmieniając jej tytuł, który w dosłownym tłumaczeniu brzmiałby "Chłopcy z ulicy Pawła". Była autorką także wielu innych tłumaczeń, m.in. powieści "Cudowna podróż" Selmy Lagerlöf, "Nad dalekim cichym fiordem" Agot Gjems-Selmer oraz serii o Doktorze Dolittle. Napisała książkę "O wychowaniu estetycznem" (Warszawa, 1903). Pisała też własne opowiadania dla dzieci oraz teksty publicystyczne, które ukazywały się w prasie.
Po samobójczej śmierci męża (9 sierpnia 1931) prowadziła jego przedsiębiorstwo księgarskie. Po wybuchu II wojny światowej przekazała wszystkie akcje spółki Annie Żeromskiej, wdowie po Stefanie Żeromskim i Henrykowi Nikodemskiemu. Przez całą wojnę wraz z córką Hanną Olczak ukrywała się po aryjskiej stronie. W czasie powstania warszawskiego księgarnia i wydawnictwo uległo całkowitemu zniszczeniu. W 1945 przedsiębiorstwo zostało reaktywowane w Krakowie i w utrudnionych warunkach była prowadzone przez nią i jej córkę do 1950. Po wojnie udało im się odnaleźć wnuczkę, która została uratowana m.in. przez siostry niepokalanki. W tym okresie kierowała krakowskim oddziałem wydawnictwa Książka.
Janina Mortkowiczowa została pochowana na Cmentarzu Rakowickim w Krakowie (kwatera FD-7-10). Symbolicznie upamiętniona na grobie męża na cmentarzu żydowskim przy ulicy Okopowej w Warszawie (kwatera 31, uliczka 7).
Życie prywatne.
1 września 1900 wyszła za mąż za wydawcę i księgarza Jakuba Mortkowicza, któremu pomagała w prowadzeniu wydawnictwa, kierowała m.in. działem literatury dla dzieci i młodzieży. Jej wnuczka Joanna Olczak-Ronikier jest pisarką i scenarzystką, a prawnuczka Katarzyna Zimmerer - dziennikarką i pisarką.

</doc>
<doc id="444373" url="https://pl.wikipedia.org/wiki?curid=444373" title="Lambert III">
Lambert III

Lambert III – biskup krakowski w latach 1082-1101.
Był Niemcem, pochodził znad Mozy z archidiecezji Kolonii.
Został biskupem Krakowa trzy lata po śmierci św. Stanisława i Bolesława Szczodrego. Prawdopodobnie Lambert otrzymał mitrę z rąk księcia Czech Wratysława II, któremu cesarz Henryk IV nadał w 1085 r. dożywotni tytuł króla Czech i Polski. Był później jednym z najbliższych współpracowników księcia Władysława Hermana, który hojnie uposażał wraz z palatynem Sieciechem fundacje biskupie. Lambert przeprowadził reorganizację kapituły krakowskiej, w 1088 dokonał translacji relikwii św. Stanisława do katedry na Wawelu.

</doc>
<doc id="444375" url="https://pl.wikipedia.org/wiki?curid=444375" title="Mistrzostwa Świata w Piłce Nożnej 2006 (eliminacje strefy CAF)">
Mistrzostwa Świata w Piłce Nożnej 2006 (eliminacje strefy CAF)

W eliminacjach do finałów Mistrzostw Świata w Piłce Nożnej 2006 w Niemczech w strefie CAF brało udział 51 reprezentacji narodowych. Spośród nich 5 najlepszych uzyskało awans. Turniej był jednocześnie eliminacjami do Pucharu Narodów Afryki 2006.
Zasady kwalifikacji.
Eliminacje zostały podzielone na dwie rundy. 9 drużyn automatycznie weszło do drugiej rundy (5 reprezentacji, które zakwalifikowały się do mistrzostw świata w 2002 roku i 4 reprezentacje, które zajmują najwyższe miejsca w rankingu FIFA z 25 czerwca 2003 r.). Pozostałe 42 zespoły zostały rozlosowane parami. Rozgrywały po 2 mecze (dom i rewanż). Zwycięzca dwumeczu awansował dalej. 
W drugiej rundzie eliminacji 30 zespołów zostało przydzielonych do 5 grup liczących po sześć drużyn. W grupach grały systemem każdy z każdym, mecz i rewanż. Zwycięzcy grup awansowały do finałów. Pierwsze trzy drużyny z grup awansowały do Pucharu Narodu Afryki 2006. W grupie C, ponieważ zajmujący trzecie miejsce zespół Egiptu był gospodarzem awansował dodatkowo zespół Libii, który zajął czwarte miejsce.
Przebieg eliminacji.
Pierwsza runda.
Wyniki: 
Republika Środkowoafrykańska zrezygnowała z udziału w eliminacji, więc Burkina Faso automatycznie awansowało do drugiej rundy.
Druga runda.
Grupa A.
Wyniki:
Grupa B.
Klasyfikacja:
Wyniki:
Grupa C.
Klasyfikacja:
Wyniki:
Grupa D.
Klasyfikacja:
Uwaga: "Angola awansowała, ponieważ wygrała dwumecz z Nigerią (Angola 1-0 Nigeria; Nigeria 1-1 Angola)."
Wyniki:
Grupa E.
Klasyfikacja:
Wyniki:

</doc>
<doc id="444382" url="https://pl.wikipedia.org/wiki?curid=444382" title="Voyeurism">
Voyeurism



</doc>
<doc id="444386" url="https://pl.wikipedia.org/wiki?curid=444386" title="P-47">
P-47



</doc>
<doc id="444387" url="https://pl.wikipedia.org/wiki?curid=444387" title="Murenowate">
Murenowate

Murenowate, mureny (Muraenidae) – szeroko rozprzestrzeniona rodzina dużych, drapieżnych ryb promieniopłetwych, jedna z najliczniejszych wśród węgorzokształtnych (Anguilliformes) – obejmuje około 200 gatunków, w większości morskich. Prowadzą skryty, głównie nocny tryb życia. Niektóre są niebezpieczne dla nurków. Mają znikome znaczenie gospodarcze. Mięśnie dużych osobników mogą zawierać ciguatoksynę.
Zasięg występowania.
Gatunki z tej rodziny występują bardzo licznie na obrzeżach raf i wśród przybrzeżnych skał lagun w tropikalnych i subtropikalnych wodach morskich. Można je spotkać na głębokościach od 1 do 200 m p.p.m. – od wybrzeży po krawędź szelfu. Nieliczne gatunki żyją w wodach słodkich lub okazjonalnie do nich wstępują. Około 150 gatunków zasiedla wody Indo-Pacyfiku i około 50 – Oceanu Atlantyckiego.
Budowa.
Ciało bezłuskie, wydłużone, bocznie ścieśnione, często intensywnie ubarwione – od jednolicie zielonego lub brązowego po jaskrawe, z różnorodnymi deseniami. Brak płetw brzusznych, płetwy piersiowe występują w zalążkowej formie jedynie w stadium larwalnym, u dorosłych osobników zanikają całkowicie. Płetwa grzbietowa rozpoczyna się zwykle tuż za głową, na wysokości szczelin skrzelowych, łączy się w ciągły fałd z płetwą ogonową, a ta z odbytową, która kończy się za – daleko do tyłu przesuniętym – odbytem. 
Mały, prawie okrągły otwór skrzelowy położony jest z boku głowy. Czwarty łuk skrzelowy przekształcony w szczęki gardłowe. Liczba kręgów zwykle w przedziale 110–200.
Duży otwór gębowy z licznymi zębami. Większość muren ma długie zęby podobne do kłów. Zęby mocne, ostre, hakowate, w rodzaju "Echidna" stępione, przystosowane do miażdżenia skorup mięczaków lub pancerzy jeżowców. Mureny mają dobrze rozwinięty zmysł węchu. Ich nozdrza ciągną się od czubka głowy po oczy (zwykle powyżej przedniej części oka). Długość nozdrzy mureny smoczej jest zbliżona do długości jej głowy. W mięśniach niektórych muren (m.in. z rodzaju "Gymnothorax") mogą gromadzić się ciguatoksyny, również śluz skórny i osocze krwi niektórych gatunków zawiera związki toksyczne. 
Typowa długość ciała muren wynosi około 1–1,5 m, największe gatunki ("Strophidon sathete" i "Gymnothorax javanicus") osiągają 3–4 m długości całkowitej.
Biologia i ekologia.
Mureny stanowią dużą i ważną ekologicznie grupę w środowisku związanym z rafami. Zamieszkują nory i szczeliny skalne. Większość gatunków jest aktywna w nocy, w ciągu dnia pozostając w ukryciu. Żywią się głównie rybami, skorupiakami i mięczakami. Preferencje żywieniowe doprowadziły do wytworzenia wśród muren dwóch głównych morfotypów: rybożerny i durofagiczny (żywiący się organizmami o twardych skorupach). Do typu durofagów należą wszystkie gatunki z rodzaju "Echidna" oraz monotypowy "Gymnomuraena". 
Biologia rozrodu murenowatych nie została dostatecznie poznana z powodu trudności w przypisaniu leptocefali do poszczególnych gatunków. 
Znaczenie dla człowieka.
Niektóre gatunki murenowatych są poławiane dla smacznego mięsa, choć w rejonach tropikalnych zjedzenie mięsa skażonego ciguatoksynami może wywołać chorobę zwaną ciguatera. Toksyny zawarte w śluzie skórnym i osoczu krwi można usunąć poprzez dokładne obmycie mięsa.
Mureny ukryte w ciągu dnia w szczelinach skalnych, zwłaszcza większe osobniki stanowią zagrożenie dla osób kąpiących się i nurkujących, ze względu na możliwość dotkliwego ugryzienia. Dawniej uważano, że zęby muren są połączone z gruczołami jadowymi, jednak te doniesienia nie zostały potwierdzone.
Klasyfikacja.
Rodzaje zaliczane do tej rodziny są zgrupowane w dwóch podrodzinach, różniących się budową skrzeli, kształtem i położeniem płetw nieparzystych (długie i dobrze rozwinięte u Muraeninae w porównaniu z ograniczonymi do ogona u Uropterygiinae):
Muraeninae: "Diaphenchelys" – "Echidna" – "Enchelycore" – "Enchelynassa" – "Gymnomuraena" – "Gymnothorax" – "Monopenchelys" – "Muraena" – "Pseudechidna" – "Rhinomuraena" – "Strophidon"
Uropterygiinae: "Anarchias" – "Channomuraena" – "Cirrimaxilla" – "Scuticaria" – "Uropterygius"
Rodzajem typowym rodziny jest "Muraena".
Muraenidae jest taksonem monofiletycznym, ale relacje pokrewieństwa pomiędzy poszczególnymi gatunkami wymagają dalszych badań.

</doc>
<doc id="444391" url="https://pl.wikipedia.org/wiki?curid=444391" title="Translacja (kult świętych)">
Translacja (kult świętych)

Translacja () – procedura kościelna poprzedzająca kanonizację.
Stosowana była od początku VII wieku. Było to uroczyste przeniesienie relikwii osoby mającej być kanonizowaną z jej grobu do ołtarza. Translacja mogła też mieć miejsce już po kanonizacji w związku na przykład ze znalezieniem szczątków świętego. Tak było m.in. w Gnieźnie, gdy znaleziono w czasie przebudowy katedry w XII wieku grób św. Wojciecha. Arcybiskup gnieźnieński ustanowił na pamiątkę tego wydarzenia święto diecezjalne 20 października „Przeniesienie relikwii św. Wojciecha” (łac. "Translatio Sancti Adalberti").

</doc>
<doc id="444397" url="https://pl.wikipedia.org/wiki?curid=444397" title="Gospodarka światowa">
Gospodarka światowa

Gospodarka światowa – system powiązań produkcyjnych, technologicznych, handlowych, finansowych i instytucjonalnych między gospodarkami narodowymi różnych krajów, na różnym poziomie rozwoju społeczno-gospodarczego, włączający je w ogólnoświatowy proces produkcji i wymiany.
Rozwój międzynarodowego podziału pracy, specjalizacji i wymiany międzynarodowej wykształca system trwałych związków, obejmujących coraz większą liczbę krajów, tworząc międzynarodowe rynki, regionalne i światowe.
Innymi słowy gospodarka światowa to zbiorowość różnorodnych organizmów i instytucji, które funkcjonują na poziomach krajowych oraz na szczeblu międzynarodowym, prowadzących działalność gospodarczą (pośrednią lub bezpośrednią) oraz które są ze sobą powiązane w pewien całościowy system za pomocą sieci międzynarodowych stosunków ekonomicznych.
Elementami gospodarki światowej są:
Gospodarka światowa jest kategorią dynamiczną (gdyż podlega zmianom w czasie) i historyczną (gdyż pojawiła się na pewnym etapie rozwoju historycznego).
W 2019 światowe PKB wynosiło ok. 87,8 bilionów dolarów.

</doc>
<doc id="444403" url="https://pl.wikipedia.org/wiki?curid=444403" title="Drgalnica">
Drgalnica

Drgalnica ("Oscillatoria") – rodzaj jednokomórkowych lub kolonijnych sinic, należących do klasy Cyanophyceae, rzędu Oscillatoriales. Ich cechą charakterystyczną, dzięki której zawdzięczają swą nazwę, jest oscylacyjny ruch ich nici: jednym końcem przyczepione są do podłoża, natomiast drugi wykonuje miarowe, wahadłowe ruchy. 
Budowa.
Komórki drgalnicy mają kształt cylindryczny lub dyskowaty – zawsze krótsze niż szerokie, tworzą jednakobiegunowe nici (w formie trychomu, praktycznie bez otaczającej pochwy, która może powstawać jedynie wyjątkowo, co zaobserwowano w warunkach hodowli) występujące pojedynczo lub w skupieniach. Mogą tworzyć watowate skupienia – maty. Trychomy o szerokości 8-60 μm, proste lub lekko zakrzywione. Krańcowe komórki zaokrąglone. Nie tworzą rozgałęzień, nawet rzekomych.
Barwa sina (niebieskozielona), brązowawa lub różowawa. 
Nie tworzą heterocyst, czyli komórek wyspecjalizowanych w wiązaniu azotu z atmosfery, aerotopów, czyli wodniczek gazowych, ani akinet, ale możliwa jest granulacja. Tylakoidy zwinięte nieregularnie. 
Rozmnażanie.
Rozmnażają się przez hormogonia.
Występowanie.
Drgalnice występują na powierzchniach wilgotnych, podmokłych i w zbiornikach wodnych. Można je znaleźć w gnijącym mule i wodach zanieczyszczonych i zasolonych. Rodzaj kosmopolityczny, choć niektóre gatunki mają ograniczony geograficznie zasięg.

</doc>
<doc id="444405" url="https://pl.wikipedia.org/wiki?curid=444405" title="Oscillatoria">
Oscillatoria



</doc>
<doc id="444406" url="https://pl.wikipedia.org/wiki?curid=444406" title="Happiness Is Easy">
Happiness Is Easy

Happiness is Easy – album zespołu Myslovitz, wydany 19 maja 2006. Gościnnie wystąpiło kilku znanych artystów. Płyta była promowana trasą koncertową. Zespół został uhonorowany platynową płytą za krążek.
Tekst piosenki "Ściąć wysokie drzewa" przedstawia człowieka, jako część wszechświata, zjednuje go z wszechświatem. Utwór zainspirowany filmem "Hotel Rwanda", opisującym masakrę dokonaną na członkach plemienia Tutsi w Rwandzie w 1994. Według świadków (m.in. Paula Rusesabagina), "Ściąć wysokie drzewa", było to zakodowane hasło wyemitowane przez sprzyjającą Hutu stację radiową RTLM, które dało sygnał do rozpoczęcia masowego ludobójstwa.
Tytuł płyty nawiązuje do pierwszego utworu grupy Talk Talk z płyty The Colour Of Spring z 1986 roku.
Tekst utworu "Gadające głowy 80-06" nawiązuje do filmu dokumentalnego "Gadające głowy" z 1980 roku w reżyserii Krzysztofa Kieślowskiego.
Nagrania dotarły do 1. miejsca listy OLiS.

</doc>
<doc id="444408" url="https://pl.wikipedia.org/wiki?curid=444408" title="Friedrich August Kekule von Stradonitz">
Friedrich August Kekule von Stradonitz



</doc>
<doc id="444410" url="https://pl.wikipedia.org/wiki?curid=444410" title="Radost (biskup krakowski)">
Radost (biskup krakowski)

Radost (ur. przed 1100, zm. 19 stycznia 1142 w Kielcach) – biskup krakowski od 1118.
Życiorys.
Z pochodzenia był prawdopodobnie Polakiem. Według Długosza nosił także łacińskie imię Gaudenty. Na tej podstawie niektórzy badacze sądzili, że pochodził z rodu Pałuków-Sławnikowiców. Sam Długosz podał, że Radost pochodził z rodu Różyców.
W 1118 otrzymał mitrę biskupią z rąk księcia Bolesława Krzywoustego. W 1124 lub 1126 przyjął w Krakowie legata papieskiego Idziego. Kontynuował przebudowę katedry wawelskiej, hojnie uposażając z dziesięciny biskupiej fundacje możnowładcze i rycerskie. Wspierał klasztor cystersów w Jędrzejowie, patronował powstaniu klasztoru benedyktynów na Łysej Górze.

</doc>
<doc id="444416" url="https://pl.wikipedia.org/wiki?curid=444416" title="Gabber (muzyka)">
Gabber (muzyka)

Gabber (znany też jako hardcore, często nazywany również "gabba") – jeden z gatunków muzyki elektronicznej, za którego pionierów uważani są Belgowie.
Pochodzenie.
Gabber wywodzi się z muzyki i subkultury rave, lecz za protoplastę tego stylu są uważane utwory house, techno, new beat, które powstały na przełomie lat 1987/1988. Zwiększono w nich tempo do ok. 135 – 145 BPM oraz wyostrzono ślad perkusyjny (beat).
Czasy, kiedy gabber stopniowo się rozwijał to lata 1991-1992. Wtedy to w Belgii powstało wiele klasycznych i kultowych dziś nagrań: "Holy Noise" – Get Down Everybody, "Nightmare" czy "Misteria" – Who Kill JFK. Gabber bardzo szybko przeniósł się do sąsiedniej Holandii (w szczególności gabber trafił do Amsterdamu i Rotterdamu), gdzie dj-e DJ Paul Elstak i Dark Raver (dziś uważani za najlepszych hardcore'owych dj-ów i producentów) przyspieszyli tempo utworów do ok. 180-220 BPM oraz przesterowali dźwięk uderzenia. Tzw. motyw basowy, łączony z charakterystycznym "noise'em" (z ang. 'hałas'), startuje równo z uderzeniem perkusji, co daje w połączeniu z rytmem 4/4 niesłychanie mocny i energiczny beat.
Rozwój "prawdziwego" gabbera jako gatunku (bardzo szybkie tempo i brutalne dźwięki) rozpoczął się w 1994 roku za sprawą Lisy Eliaz nazywanej "The Queen of the terror", BSE Dj team. Na przełomie 1995 i 1996 roku popularność gabbera w Holandii wzrosła za sprawą dj-ów, którzy do dzisiaj są postrzegani jako postaci kultowe. Do powyższej listy legend sceny gabbera dopisać można m.in. Technosis, DJ Pagan, DJ Isaac, DJ Delirium (legenda amerykańskiej sceny mocnego brzmienia lat 90.). W USA gabber został spopularyzowany dzięki imprezie zwanej D.O.A (1994), gdzie usłyszeć można było industrial/gabber.
Schyłek popularności gabbera zaczął się w roku 1999, kiedy to legenda sceny hardcore'u The Prophet zaczął eksperymentować z wolniejszym stylem, bardziej komercyjnym, który niedługo ochrzczono nazwą hardstyle. Swój wkład w wypadnięcie z obiegu czystego hardcore'u miała też Lady Dana, również legenda gabbera. Oczywiście gabber nie zniknął, lecz jest grany już tylko na mniej znanych imprezach, undergroundowych produkcjach etc. Po tych zmianach gabber, można powiedzieć, ewoluował. Zyskał wolniejsze tempo, bo około 170 uderzeń na minutę, został nazwany nu style hardcore/gabber. Wielu znawców tematu uważa, że gabber ewoluował w złą stronę. Ten gatunek muzyczny praktycznie nigdy nie był komercyjny, wielu artystów nie zarobiło milionów i to podaje się często jako naturalną przyczynę powstania hardstyle'u.
Gabber to też określenie pewnego stylu życia, ubioru, tańca. To sprawia, że gabber jest szerzej "praktykowany" właściwie tylko w Holandii i do dzisiaj artyści z lat 90. mają tam platynowe płyty. Często na okładkach widnieje: "No. 1 hit in Holland" i faktycznie ma to potwierdzenie w tamtejszej rzeczywistości. Obecnie muzyka ta jest tworzona przez entuzjastów, a prawdziwego gabbera można usłyszeć już tylko w audycjach radiowych w Holandii i Belgii.
Tempo gabbera wynosi od 180 do 250 BPM, do tego dochodzą charakterystyczne żywe dźwięki syntezatorów i nierzadko pianin (ale od dłuższego czasu odchodzi się od tego instrumentu). Wokal ogranicza się do krótkich wstawek lub rapu podkładanego przez MC na żywo.
Gatunek ten jest najbardziej znany i lubiany w swojej ojczyźnie, czyli Belgii, w Holandii, a także we Francji, Niemczech i USA. W Polsce na żywo posłuchać można go na imprezach w całym kraju, niegdyś największą popularnością cieszył się na Śląsku, obecnie jest to Warszawa..
Najbardziej znani wykonawcy z lat 90..
W Polsce najbardziej znanymi wykonawcami są obecnie:
Quato, który jest swoistą legendą polskiej sceny gabbera oraz Bula i I:Gor, którzy wywodzą się z kieleckiego zespołu, równie znanego jak Quato, który nosi nazwę KTS (Kielce Terror Skład).

</doc>
<doc id="444422" url="https://pl.wikipedia.org/wiki?curid=444422" title="Gompon">
Gompon

Gompon, pisany także Gompo (zm. 1016) – biskup krakowski w latach 1008–1016, następca biskupa Poppona, z którym utożsamiają go niektórzy historycy. Wymieniony w „Katalogu biskupów krakowskich”, którego najstarsza redakcja znana jest z 1266 r.

</doc>
<doc id="444424" url="https://pl.wikipedia.org/wiki?curid=444424" title="Złoty Pierścień Rosji">
Złoty Pierścień Rosji

Złoty Pierścień Rosji (ros. Золото́е кольцо́ Росси́и) – grupa szlaków turystycznych, przechodzących przez średniowieczne miasta Rosji położone na północ i wschód od Moskwy. Obszar ten pokrywa się częściowo z regionem historycznym zwanym Rusią Zaleską, który wraz z Rusią Nowogrodzką stanowi kolebkę państwowości rosyjskiej. W miastach tych zachowały się unikatowe zabytki historii i kultury ruskiej, są one także centrami ludowego rzemiosła. Złoty Pierścień posiada liczne centra pielgrzymkowe, ważne dla kościoła wschodniego. Liczba i zestaw miast, które wchodzą w skład całego szlaku, jest różna.

</doc>
<doc id="444442" url="https://pl.wikipedia.org/wiki?curid=444442" title="Susan Solomon">
Susan Solomon

Susan Solomon (ur. 19 stycznia 1956 w Chicago) – amerykańska meteorolog i chemik atmosfery. Dzięki obserwacjom przeprowadzonym w Anatarktyce w 1986 i w 1987 była jednym z wiodących badaczy, którzy wytłumaczyli zjawisko dziury ozonowej i zwrócili uwagę na to, że polarne chmury stratosferyczne (ang. Polar Stratospheric Clouds – PSC) odgrywają kluczową rolę w transformacji i ubywaniu ozonu stratosferycznego. Hipoteza ta została potwierdzona w badaniach laboratoryjnych i w pomiarach bezpośrednich. 
Wykształcenie i praca.
Uzyskała doktorat w Uniwersytecie Kalifornijskim w Berkeley w 1981. W roku 2006 była naukowcem w Chemical Sciences Division of the Earth System Research Laboratory (ESRL).
W 2000 otrzymała Medal im. Carla-Gustafa Rossbiego od Amerykańskiego Towarzystwa Meteorologicznego za podstawowy wkład w zrozumienie chemii atmosfery i wyjaśnienie tajemnicy powstawania dziury ozonowej. Jest członkiem Amerykańskiej Akademii Nauk (ang. National Academy of Sciences, USA). W 1994 jej imieniem został nazwany lodowiec – "Solomon Glacier" (78°23'S, 162°30'E) oraz przełęcz "Solomon Saddle" (78°23'S, 162°39'E). Napisała książkę "The coldest march" (Yale University Press, 2001). Jest odznaczona National Medal of Science, najwyższym odznaczeniem naukowym w USA. Badania Solomon miały kluczowy wpływ na przyjęcie Protokołu Montrealskiego, dotyczącego ochrony ozonu stratosferycznego.

</doc>
<doc id="444443" url="https://pl.wikipedia.org/wiki?curid=444443" title="Nicole Pratt">
Nicole Pratt

Nicole Pratt (ur. 5 marca 1973 w Mackay) – australijska tenisistka, reprezentantka kraju w Fed Cup, olimpijka z Sydney (2000) i Aten (2004).
Kariera tenisowa.
W swojej karierze wygrała jeden tytuł singlowy, a było to w 2004 roku w Hajdarabadzie. Ponadto w 2001 roku dotarła do finału w Szanghaju, w 2002 dwukrotnie znalazła się w półfinałach (Hobart i Birmingham).
W grze podwójnej triumfowała w dziewięciu imprezach WTA Tour, a pierwszy tytuł zdobyła w Québec w 2000 roku w parze z Meghann Shaughnessy. Wygrała w tym samym roku również w ’s-Hertogenbosch (w parze z de Lone). W 2001 roku zwyciężyła w Toronto, a dwa lata później w Szanghaju. W 2004 roku wraz z Greczynką Eleni Daniilidu osiągnęła sukces w Stanford, a rok później w Pradze. Rok 2007 rozpoczęła od wygranej wspólnie z Marą Santangelo w Pattaya, a w Acapulco doszła do finału z Émilie Loit.
Zawodniczka nie ma na koncie żadnego wielkoszlemowego zwycięstwa. W Australian Open dotarła najdalej do czwartej rundy w 2003 roku. We French Open kilkakrotnie docierała do drugiej rundy. W Wimbledonie była najdalej w trzeciej rundzie (2006), podobnie jak i na US Open (2003).
15 stycznia 2008 roku, po porażce w pierwszej rundzie Australian Open ogłosiła zakończenie kariery tenisowej.

</doc>
<doc id="444444" url="https://pl.wikipedia.org/wiki?curid=444444" title="Welsh Corgi-Cardigan">
Welsh Corgi-Cardigan



</doc>
<doc id="444452" url="https://pl.wikipedia.org/wiki?curid=444452" title="Orbit@home">
Orbit@home

Orbit@home jest projektem bazującym na platformie BOINC, który ma na celu monitorowanie orbit asteroid mijających Ziemię. Za każdym razem kiedy satelita jest odkryty lub poddany nowej obserwacji, jego orbita jest uaktualniania oraz sprawdzana pod kątem kolizji z Ziemią.

</doc>
<doc id="444457" url="https://pl.wikipedia.org/wiki?curid=444457" title="Jan Grot">
Jan Grot

Jan Grot (Grotowic) herbu Rawicz (zm. 5 sierpnia 1347 w Wawrzeńczycach) – biskup krakowski.
Życiorys.
Był synem podkomorzego sandomierskiego (który piastował także urząd kasztelana Połanieckiego). Od 1313 był kanclerzem kujawskim, od 1318 łęczyckim przy Władysławie Łokietku. W 1325 odbył studia w Bolonii. 1 października 1326 został biskupem krakowskim, sakrę biskupią otrzymał w 1327.
Polityka.
W 1322 oczyścił się z zarzutów Jana Muskaty o sprzeniewierzenie pieniędzy zbieranych na kolektę papieską. W 1328 jego wysłannik zdefraudował 20 grzywien złota, przeznaczonego dla papieża. W 1329 po raz drugi padł ofiarą oszustwa, gdy wysłany przez niego zakonnik krzyżacki zawłaszczył pieniądze biskupa. Wszedł wówczas w konflikt z kolektorem i nuncjuszem papieskim w Polsce Piotrem z Alwerni, który oskarżał go o rabunek dóbr kościelnych. Papież w 1334 odwołał nuncjusza. Stanął na czele opozycji wobec króla, Kazimierza III. Wielkiego, niechętny jego polityce ustępstw wobec Krzyżaków. W 1334 rzucił klątwę na króla i nałożył interdykt na diecezję. Wystąpił w obronie wolności biskupstwa krakowskiego wobec monarchii i przeciwko jej obciążeniom finansowym na rzecz państwa. W odpowiedzi Kazimierz oskarżył biskupa przed papieżem o zdradzanie tajemnic stanu, nawoływanie do buntu i nadużycia w nadawaniu beneficjów kościelnych. Napominany przez papieża do pojednania z królem, pozostał nieprzejednany. W 1338, gdy ekskomunikowany król wszedł do katedry wawelskiej biskup przerwał nabożeństwo. Najechał zbrojnie na Wawel, pod nieobecność króla, by uwolnić swojego sługę. Stał się jednym z głównych świadków w procesie warszawskim w 1339 przeciwko Krzyżakom. Posłował do papieża do Awinionu w celu zatwierdzenia wyroku tego procesu. W 1341 papież mianował go swoim komisarzem do pertraktacji z zakonem krzyżackim, w tym roku otrzymał też paliusz arcybiskupi. W 1343 pojednał się z królem, Kazimierzem III, nie podpisał się jednak pod pokojem kaliskim (1343).
Działalność w diecezji.
Kontynuował przebudowę katedry wawelskiej, w 1346 konsekrował jej główny ołtarz. Był też fundatorem wielu wsi na prawie czynszowym i kościołów wiejskich. W 1328 wydał pierwsze statuty kapitulne, w 1331 statuty synodalne. Bronił niezależności finansowej kościoła wobec władzy świeckiej. Dbał też o niezależność finansową swojej diecezji w kościele, tocząc wiele procesów tak ze świeckimi jak i duchownymi.
Konotacje w kulturze.
Postać arcybiskupa Jana Grota pojawiła się dwukrotnie w polskich produkcjach filmowych: w filmie fabularnym pt. "Kazimierz Wielki" z 1975 roku w reżyserii Ewy i Czesława Petelskich, gdzie w rolę biskupa wcielił się Piotr Pawłowski i w serialu telewizyjnym pt. "Korona królów" z 2018 roku w reżyserii Wojciecha Pacyny i Jacka Sołtysiaka, w którym odtwórcą roli biskupa był Robert Gonera

</doc>
<doc id="444459" url="https://pl.wikipedia.org/wiki?curid=444459" title="Gębacz">
Gębacz



</doc>
<doc id="444460" url="https://pl.wikipedia.org/wiki?curid=444460" title="Miriam Oremans">
Miriam Oremans

Miriam Oremans (ur. 9 września 1972) - tenisistka holenderska, wicemistrzyni olimpijska w deblu w 2000.
Karierę zawodową rozpoczęła w 1989 roku. W rozgrywkach cyklu WTA osiągnęła pięć finałów w grze pojedynczej i dwanaście w grze podwójnej, z czego wygrała trzy (jeden z nich w parze z Justine Henin-Hardenne). W 1992 roku dotarła do finału gry mieszanej na Wimbledonie (w parze z Jacco Eltinghem). Jej największym sukcesem jest srebrny medal na igrzyskach olimpijskich w Sydney w grze deblowej w parze z Kristie Boogert.

</doc>
<doc id="444469" url="https://pl.wikipedia.org/wiki?curid=444469" title="Kristie Boogert">
Kristie Boogert

Kristie Boogert (ur. 16 grudnia 1973 w Rotterdamie) – holenderska tenisistka, zwyciężczyni French Open 1994 w grze mieszanej, wicemistrzyni olimpijska z Sydney (2000) w grze podwójnej, reprezentantka kraju w Fed Cup.
Kariera tenisowa.
Zawodową tenisistką była w latach 1991–2003.
Jest finalistką jednego turnieju o randze WTA Tour w grze pojedynczej i zwyciężczynią trzech imprez w grze podwójnej. W deblu uczestniczyła także w siedmiu przegranych finałach. Boogert jest także triumfatorką French Open 1994 w konkurencji gry mieszanej wspólnie z Menno Oostingiem, a w finale pokonali Łarysę Neiland i Andrieja Olchowskiego.
Holenderka zagrała w roku 2000 na igrzyskach olimpijskich w Sydney odpadając w drugiej rundzie singla i zdobywając srebrny medal w deblu, wspólnie z Miriam Oremans. W pojedynku o zwycięstwo w turnieju przegrały z reprezentującymi Stany Zjednoczone Sereną i Venus Williams.
W latach 1993–2003 reprezentowała Holandię w Fed Cup notując bilans 22 zwycięstw i 13 porażek.
W rankingu gry pojedynczej Boogert najwyżej była na 29. miejscu (5 lutego 1996), a w klasyfikacji gry podwójnej na 16. pozycji (3 lutego 1997).

</doc>
<doc id="444470" url="https://pl.wikipedia.org/wiki?curid=444470" title="Ort">
Ort



</doc>
<doc id="444475" url="https://pl.wikipedia.org/wiki?curid=444475" title="Chanda Rubin">
Chanda Rubin

Chanda Rubin (ur. 18 lutego 1976 w Lafayette) – amerykańska tenisistka.
Na przestrzeni swojej długoletniej kariery zawodowej była sklasyfikowana najwyżej na szóstym miejscu rankingu tenisistek, mimo nękających ją wielu kontuzji. Rubin jest trzecią Afroamerykanką w tenisowej erze Open, której udało się awansować do pierwszej dziesiątki rankingu WTA, tuż po Zinie Garrison i Lori McNeil.
Rubin osiągnęła ćwierćfinał French Open w latach: 1995, 2000 i 2003. Dotarła również do półfinału Australian Open w roku 1996, pokonując w czwartej rundzie Gabrielę Sabatini, w ćwierćfinale Arantxę Sánchez Vicario, by ulec Monice Seles 6:7, 6:1, 7:5. Rubin w swojej karierze pokonała wiele czołowych tenisistek, takich jak Lindsay Davenport, Justine Henin, Amélie Mauresmo czy Serena Williams. W roku 2002 zakończyła passę 21 zwycięstw Williams, które zaprowadziły ją do zwycięstwa we French Open i Wimbledonie.
W roku 2006 Rubin uzyskała dziką kartę do turnieju głównego US Open, przegrywając z rozstawioną z numerem 9. Nicole Vaidišovą 4:6, 3:6.

</doc>
<doc id="444476" url="https://pl.wikipedia.org/wiki?curid=444476" title="Ort (wyrobisko)">
Ort (wyrobisko)

Ort (z niem. "ort" – miejsce) – poziome wyrobisko w nachylonym pokładzie łączące jego strop ze spągiem.

</doc>
<doc id="444478" url="https://pl.wikipedia.org/wiki?curid=444478" title="Złoże pokładowe">
Złoże pokładowe



</doc>
<doc id="444479" url="https://pl.wikipedia.org/wiki?curid=444479" title="American Motors">
American Motors

American Motors Corporation (AMC) – dawny amerykański koncern i producent samochodów z siedzibą w Southfield działające w latach 1954–1988. Na przestrzeni lat wytwarzało samochody pod markami Hudson, Nash, Rambler oraz AMC.
Historia.
Początki.
W 1897 roku Thomas Jeffery zbudował swój pierwszy prototyp. W roku 1900 nabył byłą fabrykę rowerów Sterling w mieście Kenosha w stanie Wisconsin, by produkować samochody pod marką Rambler. W marcu 1902 roku rozpoczęła się produkcja pierwszych ramblerów. Był to drugi w USA masowo produkowany samochód (ponad 1500 sztuk rocznie) – rok po przedsiębiorstwie Oldsmobile i rok przed Fordem.
Po śmierci założyciela w roku 1910, jego syn, Charles Jeffery, przejął kontrolę. Zmienił nazwę samochodu na Jeffery w roku 1914. W roku 1916 przedsiębiorstwo kupił Charles Williams Nash, tworząc spółkę Nash Motors. W 1937 roku Nash połączyło się ze spółką Kelvinator w Nash-Kelvinator.
Powstanie American Motors.
1 maja 1954 roku nastąpiła fuzja Nash-Kelvinator z przedsiębiorstwem Hudson Motor Car Company, tworząc nową spółkę American Motors Corporation. George Mason, ówczesny dyrektor generalny Nash, twierdził, że jedynym sposobem przetrwania na rynku dla niezależnych producentów jest połączenie sił i stworzenie jednej wielkiej korporacji, która mogłaby konkurować z „wielką trójką” koncernu General Motors, korporacji Forda i Chryslera. Było to wówczas największe połączenie spółek w historii, o wartości prawie 200 milionów ówczesnych dolarów. Mason planował również przyłączenie niezależnych producentów samochodów Studebaker oraz Packard, lecz ostatecznie przedsiębiorstwa te nie zdecydowały się na to.
Packard Motor Car Company zakupiło przedsiębiorstwo Studebaker w tym samym roku 1954. Korporacja Studebaker-Packard kooperowała koncernem American Motors przez około 2 lata, sprzedając mu silniki Packarda. W roku 1956 współpraca została jednak zakończona z powodu zaprzestania produkcji własnych silników przez Packarda. George Mason zmarł w roku 1954, jego następcą został George W. Romney.
Od tego momentu AMC musiało radzić sobie samo. Z końcem 1957 roku zlikwidowano oddziały Hudson i Nash i zaprzestano produkcji samochodów pod tymi markami, a zamiast tego wprowadzono od kolejnego roku modelowego nowy oddział i markę Rambler, dotychczas będącą nazwą taniej linii modeli firmy Nash. Od 1966 roku modelowego część samochodów zaczęto sprzedawać pod marką American Motors (AMC). Od 1970 roku natomiast zlikwidowano markę Rambler i wszystkie produkty pozostały pod marką AMC. W 1966 roku Studebaker-Packard przestał istnieć, większość powojennych producentów również upadła. Pozostała tylko Wielka Trójka i AMC. W 1983-4 ustanowiło, wraz z BAIC Group jedną z pierwszych, motoryzacyjnych spółek joint-venture w Chinach – Beijing Jeep.
Likwidacja i przekształcenie.
Przedsiębiorstwo American Motors Corporation zostało wykupione przez Chrysler Corporation 2 marca 1987 roku. Marka przestała istnieć, a jedyny jej dotychczasowy model, AMC Eagle w wersji Wagon, produkowano przez kolejny rok pod marką Eagle jako Eagle Wagon.

</doc>
<doc id="444480" url="https://pl.wikipedia.org/wiki?curid=444480" title="Skoki (miasto)">
Skoki (miasto)

Skoki – miasto w Polsce położone w województwie wielkopolskim, w powiecie wągrowieckim, siedziba gminy miejsko-wiejskiej Skoki. 
Według danych z 31 grudnia 2009 miasto liczyło 3972 mieszkańców.
Położenie.
Skoki położone są na pograniczu pojezierzy Gnieźnieńskiego i Chodzieskiego, nad Małą Wełną (lewy dopływ Wełny) i Jeziorem Budziszewskim. W okolicach Skoków, nad jeziorami, znajdują się ośrodki wypoczynkowe.
Według danych z 1 stycznia 2011 r. powierzchnia miasta wynosiła 11,20 km².
W latach 1975–1998 miasto administracyjnie należało do województwa poznańskiego.
Nazwa.
Miejscowość ma metrykę średniowieczną i jest notowana od XIV wieku. Źródła odnotowują nazwę w 1367 w dzisiejszej formie "Skoki", 1386 "Skoky", 1565 "w miasteczku Skokach". Nazwa pochodzi od wyrazu "skok" wywodzącego się od wyrazu "skoczyć", a oznaczającego w średniowieczu groblę. Określa ona w tym przypadku "skok wodny" i związana jest z położeniem miasta na podmokłym terenie obok rzeki Wełnianki oraz jeziora Rudno. Istnieje też legenda tłumacząca powstanie nazwy i herbu miasta od turnieju rycerskiego o rękę kasztelanki.
Historia.
Miasto prywatne o charakterze rzemieślniczo-handlowym założone w 1367. W czasie wojny trzynastoletniej Skoki wystawiły w 1458 roku 3 pieszych na odsiecz oblężonej polskiej załogi Zamku w Malborku. W XVI–XVII w. ośrodek działalności braci czeskich. W 2 poł. XVIII w. ośrodek sukiennictwa. W latach 1793–1807 i 1815–1919 w zaborze pruskim (1807–1815 w Księstwie Warszawskim); udział mieszkańców w powstaniach wielkopolskich 1848 i 1918–1919. W czasie okupacji niemieckiej 1940–1941 i 1942–1943 dwa obozy dla jeńców oficerów różnych narodowości Oflag XXI-A, później zmieniony na Oflag XXI-C.
Gospodarka.
Ośrodek usługowy; drobny przemysł metalowy, drzewny i spożywczy; gospodarstwo rybackie z ośrodkiem zarybieniowym. 
Sport.
Skocki Klub Sportowy Wełna Skoki – założony 23 października 1925 roku. Obecnie gra w lidze międzyokręgowej (6 stopień rozgrywkowy w Polsce)
Współpraca międzynarodowa.
Miasta i gminy partnerskie:

</doc>
<doc id="444481" url="https://pl.wikipedia.org/wiki?curid=444481" title="Gdynia Główna">
Gdynia Główna

Gdynia Główna – największy dworzec kolejowy w Gdyni, charakteryzujący się największą roczną przepustowością w północnej Polsce i jedną z największych w kraju – w 2017 obsłużył 11,2 mln pasażerów, co umiejscowiło go na dziewiątym miejscu wśród polskich dworców. Według kategoryzacji PKP Gdynia Główna oznaczona została najwyższą kategorią Premium. Dworzec mieści się w zabytkowym modernistycznym budynku. Obejmuje Dworzec Główny, obsługujący trasy dalekobieżne, i Dworzec Podmiejski; oba znajdują się przy pl. Konstytucji, na styku dzielnic Śródmieście (północny wschód), Działki Leśne (południowy zachód) i Grabówek (północ).
Wymiana pasażerska.
W roku 2017 wymiana pasażerska na stacji wyniosła 11,4 mln osób (31,2 tys. dziennie), co dało jej 9. miejsce w Polsce.
W roku 2018 wymiana pasażerska na stacji wyniosła 14,9 mln osób (40,7 tys. dziennie), co dało jej 7. miejsce w Polsce.
W roku 2019 wymiana pasażerska na stacji wyniosła 11,1 mln osób (30,3 tys. dziennie), co dało jej 9. miejsce w Polsce.
W roku 2020 wymiana pasażerska na stacji wyniosła 6,4 mln osób (17,4 tys. dziennie), co dało jej 10. miejsce w Polsce.
W roku 2021 stacja obsługiwała 22,9 tys. pasażerów na dobę (łącznie 8,4 mln osób), co dawało jej 7. miejsce w kraju.
Historia.
Pierwszy dworzec kolejowy w Gdyni otwarto 1 stycznia 1894. Początkowo był to przystanek kolejowy z niewielką drewnianą poczekalnią, kilkoma lampami i tablicą z nazwą miejscowości. Dopiero po prawie 10 latach dokonano rozbudowy przystanku, powstał ceglany budynek z kasami, następnie poczekalnia z prawdziwego zdarzenia, a Gdynia zyskała miano stacji IV klasy.
Po włączeniu w 1920 Gdyni do Polski i podjęciu decyzji o budowie miasta i portu, nastąpiło znaczne zwiększenie się ruchu pasażerskiego. W związku z tym w latach 1923-1926 powstał nowy, murowany i okazały gmach według projektu Romualda Millera, zbudowany w stylu narodowo-dworkowym. Był uznany za ukoronowanie i ostatni wielki przejaw stylu dworkowego w polskiej architekturze kolejowej, a przejawiał już cechy nowego prądu modernizmu. Dworzec ten otwarto 15 lipca 1926. W jego wnętrzach umieszczono kasy, poczekalnię, toalety, przechowalnię bagażu, restaurację, księgarnię, punkt wymiany walut oraz zakład fryzjerski. Obok wybudowano tzw. dworzec letni, do którego prowadziło przejście podobne do tego, które łączy współcześnie dworce PKP i SKM, z czasem przystosowany do całorocznej obsługi podróżnych.
Obiekt w 1938 r. został zmodernizowany i rozbudowany. W czasie II wojny światowej w toku walk o miasto w 1945 r. uległ spaleniu. Rok później prowizorycznie odbudowany, w latach 1950-1959 ustąpił miejsca nowemu dworcowi według projektu prof. Wacława Tomaszewskiego, autora projektu Domu Bawełny i gmachu Akademii Morskiej w Gdyni. Dworcowe budynki stanowią niespotykane połączenie architektury socrealizmu z przedwojennym modernizmem. W dworcowej poczekalni i hali głównej zachowały się mozaiki z 1957 roku, przedstawiające morski krajobraz, niebo z Pegazem na kole PKP oraz stocznię; w sali restauracyjnej – malowidła sufitowe przedstawiające symbole konstelacji i znaki zodiaku, oraz ścienne przedstawiające mapy świata, Europy, Polski i okolic Gdańska, odsłonięte podczas prac konserwatorskich w latach 2010–2012. Ich autorami byli artyści z gdańskiej PWSSP pod kierunkiem prof. Juliusza Studnickiego.
W sierpniu 2008 budynek dworca został wpisany do rejestru zabytków. W tymże też roku rozpoczęto modernizację stacji, która obejmowała m.in. przebudowę hali Dworca Głównego, zadaszenie peronów i zmiany w systemie sterowania ruchem kolejowym. W trakcie prac, w 2011 odkryta została murowana ściana dworca z 1926, o długości ok. 5 metrów. Została ona zachowana i wkomponowana w odnowione wnętrza.
6 czerwca 2012 oficjalnie otwarto zmodernizowany budynek dworca. Inwestycja kosztowała 40,7 mln złotych, a sfinansowana została częściowo z unijnych funduszy.
W 2020, w trzecim od 2018 przetargu wyłoniono projektanta i wykonawcę remontu wykorzystywanego przez SKM Dworca Podmiejskiego. Będzie nim konsorcjum firm T4B i MAXTO Technology, którego oferta (62,361 mln zł) o niemal 3 miliony złotych przekraczała założony przez PKP SKM budżet (59,409 mln zł). Prace budowlane rozpoczną się jesienią 2021 i mają zostać zakończone do marca 2023. W wyremontowanym gmachu powstanie centrum zarządzania monitoringiem oraz systemem informacji pasażerskiej. Umowę na realizację inwestycji podpisano 11 lutego 2021.
Stacja.
Perony.
Kompleks dworcowy składa się z budynku Dworca Głównego (przy pl. Konstytucji) oraz połączonego z nim krytym przejściem Dworca Podmiejskiego (położonego od strony ul. 10 Lutego). Przy Dworcu Głównym znajdują się stanowiska odjazdowe dworca autobusowego PKS, a także pętla trolejbusowa i autobusowa.
Hala Dworca Głównego ma dwa główne wejścia, pomiędzy którymi mieści się przestrzeń z kasami biletowymi oraz punktami gastronomicznymi i handlowymi. Na wprost wejścia wschodniego położone jest przejście podziemne na wszystkie perony. Przy wejściu tym mieści się także większość punktów gastronomicznych. Drugie przejście podziemne łączy Dworzec Podmiejski z peronem 1.
Na stacji funkcjonują semafory świetlne, nastawnia dysponująca GO znajduje się w pobliżu północnego końca peronów i podobnie jak dworzec, jest to największy obiekt tego typu w Trójmieście.
Stacja Gdynia Główna ma 5 peronów połączonych przejściami podziemnymi. Peron 1 jest w pełni zadaszony, natomiast pozostałe perony mają zadaszenie rozczłonkowane na trzy części: zejścia do przejścia podziemnego oraz dwie, przeszklone, ok. 50-metrowe wiaty peronowe. Perony położone są między budynkiem dworca przy pl. Konstytucji a ul. Morską, przy czym numerowane są od strony budynku.
Ruch pociągów.
Na stacji tej rozpoczyna i kończy bieg większość pociągów dalekobieżnych z głębi kraju w kierunku Trójmiasta, a także do miejscowości wypoczynkowych. Stacja Gdynia Główna jest ponadto początkową dla regionalnych pociągów Regio do Helu i do Kościerzyny. Ze stacji tej można dostać się do portu lotniczego w Gdańsku.
Oprócz linii dalekobieżnej, przez Gdynię Główną przebiegają także trasa trójmiejskiej SKM – dla pociągów podmiejskich Gdynia Główna jest zazwyczaj stacją przelotową. Pociągi od strony Gdańska w godzinach szczytu kończą bieg na stacjach Gdynia Chylonia albo Gdynia Cisowa, lub też jadą dalej w stronę Rumi, która jest ostatnią stacją linii 250. Następnie pociągi korzystają z linii PLK nr 202 i ze zmniejszoną częstotliwością kursują do Wejherowa, Lęborka i Słupska.
Połączenia.
Z Gdyni Głównej pociągiem można dojechać praktycznie do każdej części kraju:

</doc>
<doc id="444485" url="https://pl.wikipedia.org/wiki?curid=444485" title="Marija Kirilenko">
Marija Kirilenko

Marija Jurjewna Kirilenko, ros. Мария Юрьевна Кириленко (ur. 25 stycznia 1987 w Moskwie) – rosyjska tenisistka, brązowa medalistka Letnich Igrzysk Olimpijskich 2012 w grze podwójnej oraz czwarta zawodniczka tych samych igrzysk w grze pojedynczej, zwyciężczyni Mistrzostw WTA w 2012 roku w grze podwójnej. Najwyżej sklasyfikowana była na 10. miejscu w rankingu w grze pojedynczej, zaś w grze podwójnej na 5.
Profesjonalistką jest od 7 października 2001. Pierwszy raz w pierwszej setce pojawiła się w 2005. Zwyciężczyni sześciu turniejów WTA w grze pojedynczej oraz dwunastu w grze podwójnej. Ćwierćfinalistka wielkoszlemowych Australian Open 2010 i Wimbledonu 2012 w singlu, a także finalistka Australian Open 2011 (w parze z Wiktoryją Azaranką) oraz French Open 2012 (w parze z Nadieżdą Pietrową) w deblu. Reprezentantka kraju w Pucharze Federacji.
Kariera tenisowa.
Marija Kirilenko rozpoczęła przygodę z tenisem jako siedmiolatka, kiedy to jej ojciec Jurij zaprowadził ją na korty tenisowe moskiewskiego klubu Dynamo. Klub ten miał wtedy jedną z najlepszych sekcji tenisowych. W mniej niż rok od rozpoczęcia treningów tenisistka wygrała swój pierwszy turniej. Niedługo została najlepszą zawodniczką w Rosji w swojej grupie wiekowej. Po kilku latach treningu na kortach moskiewskich klubów Dynamo i CSKA, w wieku dwunastu lat na Kirilenko zwróciła swoją uwagę ukraińska trenerka Jelena Briuchowiec. Po roku obserwacji młodej zawodniczki zaproponowała jej swoją pomoc. Trzyletni program treningowy zaplanowany specjalnie dla Marii przyniósł doskonały efekt. Została ona najlepszą tenisistką na świecie w swojej grupie wiekowej i drugą w grupie do 18 lat. Znani gracze tenisowi Jewgienij Kafielnikow, Andriej Olchowski i Maks Mirny, którzy stworzyli organizację pomagającą młodym tenisistom, pomogli jej w ułożeniu i dopasowaniu programu treningowego oraz wyjazdach na turnieje tenisowe.
2001–2005.
Za początek jej w pełni profesjonalnej kariery można uznać 7 października 2001, kiedy to uzyskała status profesjonalny. W 2002 roku jako juniorka wygrała turniej kanadyjski, a potem US Open. Jest jedną z najmłodszych zawodniczek, jakie wygrały te turnieje. Swój pierwszy turniej z cyklu WTA Tour wygrała w 2005 roku, pokonując Annę-Lenę Grönefeld 6:3, 6:4 w finale China Open.
2006.
W roku 2006 dostała się do czołowej dwudziestki rankingu tenisistek. Już na początku sezonu osiągnęła trzy ćwierćfinały: w Auckland (przegrana z Wierą Zwonariową), Tokio (pokonała Anę Ivanović, przegrała z Martiną Hingis) oraz Dubaju, gdzie ograła Nadieżdę Pietrową. Osiągnęła trzecie rundy w wielkoszlemowych Australian Open i French Open. Pod koniec sezonu doszła do ćwierćfinału turnieju pierwszej kategorii w Zurychu. Finalistka deblowego turnieju w ’s-Hertogenbosch.
2007.
Trzy mecze wygrała i trzy przegrała podczas turniejów australijskich na początku roku 2007. Najlepszy wynik z tych imprez to trzecia runda Australian Open przegrana ze Swietłaną Kuzniecową. W marcu wygrała z Martiną Hingis turniej deblowy w Dosze.
Pod koniec września wygrała turniej czwartej kategorii w Kalkucie. W finale pokonała Ukrainkę Marię Korytcewą 6:0, 6:2.
2008.
Na początku 2008 roku dotarła do czwartej rundy wielkoszlemowego Australian Open. Przegrała tam ze Słowaczką Danielą Hantuchovą 6:1, 4:6, 4:6.
Po porażkach w drugiej rundzie w Dosze i w pierwszych rundach w Dubaju, Bengaluru, Indian Wells i Miami, zwyciężyła w turnieju Estoril Open rozgrywanym na kortach ziemnych w Estoril. W drodze po zwycięstwo pokonała Stefanie Vögele, Petrę Cetkovską, Tathianę Garbin, Klárę Zakopalovą i Ivetę Benešovą. W tym samym turnieju wraz z Flavią Pennettą sięgnęła po tytuł w grze podwójnej.
2009.
Na początku 2009 roku, na Australian Open, Marija przegrała w pierwszej rundzie z Sarą Errani 0:6, 4:6. Na French Open ponownie odpadła w swoim pierwszym meczu, przegrywając z Olivią Rogowską 4:6, 4:6. Na Wimbledonie wygrała w pierwszym spotkaniu z Petrą Kvitovą 6:4, 6:4. W kolejnym meczu uległa Caroline Wozniacki 0:6, 4:6. Na ostatnim z wielkoszlemowych turniejów, US Open, osiągnęła najlepszy wynik spośród wielkoszlemowych turniejów w sezonie, osiągając trzecią rundę zawodów. W pierwszym meczu Rosjanka wygrała z Mariją Korytcewą 6:2, 6:1, w następnym meczu zwyciężyła Agnieszkę Radwańską 6:4, 2:6, 6:4. W kolejnym spotkaniu przegrała z Li Na 4:6, 2:6.
2010.
Sezon 2010 rozpoczęła jako numer 57 w rankingu WTA. W pierwszej rundzie Australian Open pokonała jako nierozstawiona po przeszło trzygodzinnej walce rozstawioną z numerem czternastym Mariję Szarapową wynikiem 7:6(4), 3:6, 6:4. W drugiej rundzie zwyciężyła z Yvonne Meusburger 6:3, 6:1, natomiast w trzeciej meczu uporała się z Robertą Vinci 7:5, 7:6(4). Następnie wygrała z drugą najwyżej rozstawioną, Dinarą Safiną, przez krecz rywalki przy stanie 5:4 dla Kirilenko. Po raz pierwszy doszła do ćwierćfinału wielkoszlemowego turnieju, gdzie przegrała z nierozstawioną Chinką Zheng Jie 1:6, 3:6. Na French Open rozstawiona jako trzydziestka Kirilenko wygrała w pierwszym spotkaniu z Karoliną Šprem 7:6*5(, 6:4. W drugim meczu Rosjanka wygrała z ponownie pokonała Yvonne Meusburger, tym razem wynikiem 6:3, 6:3. W następnym pojedynku uporała się ze Swietłaną Kuzniecową 6:3, 2:6, 6:4. W czwartym meczu Rosjanka uległa późniejszej zwyciężczyni turnieju, Francesce Schiavone 4:6, 4:6. Na Wimbledonie została rozstawiona z numerem dwudziestym siódmym. W pierwszej rundzie wygrała ze Stefanie Vögele 2:6, 6:4, 7:5. W drugim spotkaniu zwyciężyła Shenay Perry 6:1, 6:4, lecz w swoim trzecim meczu przegrała z Kim Clijsters 3:6, 3:6. W US Open była rozstawiona jako dwudziesta trzecia, a w pierwszej rundzie wygrała z Barborą Záhlavovą-Strýcovą 7:5, 6:4. W następnej rundzie spotkała się po raz trzeci w Wielkim Szlemie w sezonie z Yvonne Meusburger. I tym razem zwyciężyła 4:6, 7:5, 6:0. W trzecim meczu przegrała ze Swietłaną Kuzniecową 3:6, 4:6.
2011.
Na Australian Open, rozstawiona z numerem osiemnastym, Rosjanka wygrała w pierwszej rundzie z Rominą Oprandi 6:3, 5:7, 8:6, natomiast w kolejnym spotkaniu przegrała z Ivetą Benešovą 3:6, 1:6. Na French Open, rozstawiona z numerem dwadzieścia pięć, wygrała w pierwszym meczu z Coco Vandeweghe 7:6(5), 6:2, natomiast w drugim spotkaniu zwyciężyła Chanelle Scheepers 6:1, 6:4. W koeljnej rundzie Rosjanka wygrała z Arantxą Rus 6:1, 6:1. W czwartym meczu przegrała z Andreą Petković 2:6, 6:2, 4:6. Na Wimbledonie została rozstawiona z numerem dwadzieścia sześć. W pierwszej rundzie Kirilenko wygrała z Albertą Brianti 6:2, 6:1, a w drugim meczu pokonała Tamarine Tanasugarn 7:5, 7:5. W trzecim pojedynku uległa Serenie Williams 3:6, 2:6. Na US Open, rozstawiona z numerem dwadzieścia pięć, wygrała z Jekatieriną Makarową 4:6, 6:1, 7:6(3), z Wierą Duszewiną 6:1, 6:2, i z Christiną McHale 6:2, 6:3. W czwartej rundzie uległa późniejszej zwyciężczyni turnieju, Samancie Stosur 2:6, 7:6(15), 3:6. Oprócz dobrych występów w turniejach wielkoszlemowych, Kirilenko w parze z Wiktoryją Azaranką wygrała turniej w Madrycie, pokonując w finale Květę Peschke i Katarinę Srebotnik 6:4, 6:3.
2012.
W 2012 roku wygrała w grze podwójnej turniej Premier Mandatory w Miami. W parze z Nadieżdą Pietrową pokonały włoski duet Sara Errani–Roberta Vinci 7:6(0), 4:6, 10-4. Podczas igrzysk w Londynie osiągnęła czwarte miejsce w grze pojedynczej. Po czterech pojedynkach wygranych bez straty seta, przegrała w półfinale z rodaczką Mariją Szarapową 2:6, 3:6, a w meczu o trzecie miejsce uległa Wiktoryi Azarance 3:6, 4:6. Razem z Nadieżdą Pietrową zdobyły brązowy medal igrzysk olimpijskich w konkurencji deblistek. W półfinale przegrały z siostrami Williams 5:7, 4:6, a w meczu o trzecie miejsce pokonały Liezel Huber i Lisę Raymond 4:6, 6:4, 6:1. W sierpniu osiągnęła finał turnieju w New Haven. Przegrała w nim z Petrą Kvitovą 6:7(9), 5:7. Razem z Pietrową osiągnęła w październiku finał rozgrywek deblowych w Moskwie. W kończących sezon Mistrzostwach WTA zdobyła razem z Pietrową tytuł deblowy, pokonując w finale Andreę Hlaváčkovą i Lucie Hradecką 6:1, 6:4.
2013.
Sezon 2013 Rosjanka zaczęła od turnieju w Sydney. W pierwszej rundzie wygrała z Olivią Rogowską 7:5, 6:2, a w drugim meczu uległa Sarze Errani 1:6, 1:6. Na Australian Open, rozstawiona z numerem czternastym, zwyciężyła w swoim pierwszym meczu 6:4, 6:2 z Vanią King, w następnej rundzie pokonała 7:5, 6:2 z Peng Shuai, a w kolejnym spotkaniu zwyciężyła 7:6(4), 6:3 z Yaniną Wickmayer. W czwartej rundzie uległa Serenie Williams 2:6, 0:6. Na turnieju w Pattayi awansowała do finału, w którym pokonała Sabine Lisicki 5:7, 6:1, 7:6(1). Na turnieju w Dosze skreczowała w pierwszej rundzie w spotkaniu z Jekatieriną Byczkową przy stanie 0:3.
W Indian Wells Rosjanka pokonała w ćwierćfinale Petrę Kvitovą, a w półfinale uległa Marii Szarapowej 4:6, 3:6. W Miami przegrała w trzeciej rundzie z Klárą Zakopalovą. W Monterrey ponownie awansowała do półfinału, w którym została pokonana przez Angelique Kerber 4:6, 6:2, 2:6. W Madrycie i Rzymie osiągała trzecie rundy, przegrywając odpowiednio z Sereną Williams i Sarą Errani. Podczas French Open Rosjanka awansowała do ćwierćfinału, w którym uległa Wiktoryi Azarance 6:7(3), 2:6. W Eastbourne doszła do ćwierćfinału, przegrywając w nim Yaninie Wickmayer 2:6, 6:1, 5:7. Na Wimbledonie uległa w pierwszej rundzie Laurze Robson 3:6, 4:6. W deblu razem z Danielą Hantuchovą poddały mecz drugiej rundy walkowerem
Kariera medialna.
W 2008 roku Marija Kirilenko została wybrana najbardziej atrakcyjną tenisistką przez czytelników The Sun.
Życie prywatne.
Od 2011 roku związana była z Aleksandrem Owieczkinem, rosyjskim hokeistą. 31 grudnia 2012 roku zaręczyli się. Para rozstała się w 2014 roku.
25 stycznia 2015 w Moskwie zawarła związek małżeński z Aleksiejem Stiepanowem. 25 lipca 2015 ogłosiła narodziny swojego pierwszego dziecka, syna.

</doc>
<doc id="444488" url="https://pl.wikipedia.org/wiki?curid=444488" title="Big Mutha Truckers">
Big Mutha Truckers

Big Mutha Truckers – gra wyścigowa wyprodukowana przez Eutechnyx i wydana przez Empire Interactive oraz THQ w 2002 roku.
Fabuła.
Pani Jackson, właścicielka firmy Big Mutha Truckers Inc., ogłosiła czwórce swoich dzieci, że planuje odejść na emeryturę. Zrobiła konkurs: kto zgromadzi więcej pieniędzy w 60 dni jeżdżąc po drogach i bezdrożach hrabstwa Hick State zwycięży i przejmie interes. Gracz wciela się w jedną z postaci: Rawkusa, Cletusa, Bobbie-Sou lub Earla.

</doc>
<doc id="444492" url="https://pl.wikipedia.org/wiki?curid=444492" title="Le Monde diplomatique">
Le Monde diplomatique

„Le Monde diplomatique” (popularnie zwany „Le Diplo” przez swoich francuskich czytelników) – miesięcznik wydawany od 1954 jako dodatek do dziennika „Le Monde”. Jako niezależne pismo ukazuje się od 1978 r., a od lat osiemdziesiątych jest pismem o zasięgu międzynarodowym. Obecnie miesięcznik ukazuje się w 30 krajach, na czterech kontynentach.
Edycja francuska.
Na łamach "Le Monde diplomatique" publikowane są obszerne, dobrze udokumentowane analizy, reportaże, eseje, wywiady i recenzje dotyczące szeroko rozumianej problematyki społeczno-kulturalnej, problemów międzynarodowych oraz stosunków międzykulturowych. Wśród autorów znajdują się wybitni intelektualiści i pisarze, a także uznani specjaliści w dziedzinie politologii, socjologii, ekonomii, filozofii, studiów kulturowych i innych nauk społecznych. Artykuły w nim drukowane są uznane za opiniotwórcze. W szczególności, miesięcznik ten podchodzi krytycznie do wpływów ekonomicznego neoliberalizmu na świat i jego populację i propaguje "ekosocjalizm" oparty na nowym odczytaniu myśli Karola Marksa.
Jego linia edytorska jest uważana za zdecydowanie alterglobalistyczną i lewicową. Przez pięćdziesiąt lat zimnej wojny "Le Monde diplomatique" obierał neutralistyczny punkt widzenia, często krytyczny wobec polityki zagranicznej Stanów Zjednoczonych.
Nakład podstawowej edycji francuskiej wynosi ok. 350 tys. egzemplarzy; siedemnaście edycji w innych wersjach językowych trafia do ok. 2,2 mln czytelników na całym świecie. Czytelnicy "Le Monde diplomatique" posiadają 49% udziałów tego wydawnictwa poprzez "L'association des Amis du Monde diplomatique"; pozostałe 51% należy do francuskiego dziennika "Le Monde". Gazeta ta utrzymuje swoją niezależność poprzez ograniczanie wpływu reklam i za pomocą kapitału posiadanego przez czytelników – "minorité de blocage" (kapitał kontrolny).
Edytorial napisany w 1997 przez ówczesnego redaktora naczelnego "Le Monde diplomatique" Ignacio Ramoneta, doprowadził do powołania organizacji pozarządowej ATTAC, która początkowo powstała w celu poparcia Podatku Tobina. Dziś wspiera wiele innych przedsięwzięć lewicowych.
Edycja polska.
"Le Monde diplomatique" w Polsce ukazuje się od 2 marca 2006 w nakładzie 10000 egzemplarzy, od początku 2019 r. jako dwumiesięcznik. Jego wydawcą jest Fundacja Instytut Wydawniczy „Książka i Prasa”. Redaktorem naczelnym został Przemysław Wielgosz, zastępcą Zbigniew Marcin Kowalewski. Obecnie w skład redakcji wchodzą: Tomasz Bohajedyn, Ewa Jasiewicz, Michał Kozłowski, Kamil Majchrzak, Magda Qandil, Dariusz Zalega, Maria Żalińska. Dyrektorem edycji polskiej jest Stefan Zgliczyński.
Edycja polska publikowała teksty takich autorów jak: Ryszard Kapuściński, Naomi Klein, Zygmunt Bauman, Elfriede Jelinek, Milan Kundera, Carlos Fuentes, Jacques Derrida, Noam Chomsky, Antonio Negri, Eric Hobsbawm, Susan George, Loïc Wacquant, Immanuel Wallerstein, czy Slavoj Žižek. Pismo jest w około 2/3 objętości tłumaczeniem wersji francuskiej, natomiast pozostałą zawartość stanowią oryginalne polskie teksty oraz przedruki z innych periodyków (np. Monthly Review czy New Left Review).

</doc>
<doc id="444495" url="https://pl.wikipedia.org/wiki?curid=444495" title="Anna-Lena Grönefeld">
Anna-Lena Grönefeld

Anna-Lena Grönefeld (ur. 4 czerwca 1985 w Nordhorn) – niemiecka tenisistka, mistrzyni Wimbledonu 2009 i French Open 2014 w grze mieszanej, klasyfikowana w rankingu WTA na 14. miejscu w grze pojedynczej (2006) i 7. w grze podwójnej (2006), reprezentantka Niemiec w Pucharze Federacji i Pucharze Hopmana.
Kariera tenisowa.
Anna-Lena Grönefeld rozpoczęła treningi tenisowe w wieku pięciu lat. W czerwcu 2002 zdobyła juniorskie deblowe mistrzostwo wielkoszlemowe French Open w parze z Barborą Záhlavovą-Strýcovą. Miesiąc później razem z Allison Baker doszły do finału Wimbledonu, pokonane przez Záhlavovą-Strýcovą i Kim Clijsters. Wiosną 2003 została indywidualną triumfatorką French Open, pokonując w finale Wierę Duszewinę 6:4, 6:4. W klasyfikacjach juniorskich Międzynarodowej Federacji Tenisowej notowana na pierwszym miejscu wśród singlistek (lipiec 2003) i drugim wśród deblistek (czerwiec 2002).
Gra pojedyncza.
Status profesjonalnej tenisistki otrzymała w kwietniu 2003 roku. Wygrała jeden turniej WTA w grze pojedynczej – w Acapulco w 2006, a 17 kwietnia tego samego roku notowana była na najwyższym – czternastym miejscu w światowym rankingu WTA.
W kwietniu 2003 odnotowała debiut w drabince singlowej WTA Tour. W chorwackim Bol po przejściu eliminacji awansowała do drugiej rundy. W pierwszym profesjonalnym meczu pokonała Evę Birnerovą 6:2, 6:1, by następnie ulec Wierze Zwonariowej. Dzięki regularnym próbom kwalifikacji do imprez WTA awansowała do drugiej setki rankingu światowego.
W kwietniu 2004 doszła do finału zawodów ITF w Cagnes-sur-Mer i to pozwoliło jej zostać jedną ze stu najlepszych tenisistek globu. W swoim pierwszym meczu wielkoszlemowym w pierwszej rundzie French Open pokonała Samanthę Stosur 6:2, 6:0, a następnie skreczowała po pięciu gemach pojedynku z Jeleną Bowiną. W Palermo osiągnęła pierwszy zawodowy ćwierćfinał. Zimą 2005 odnotowała najlepszy wynik wielkoszlemowy, awansując do trzeciej rundy Australian Open. W drugim etapie turnieju wygrała z Fabiolą Zuluagą. Dwa tygodnie później po raz pierwszy zagrała w finale profesjonalnej imprezy w Pattayi. W finale uległa Conchicie Martínez, eliminując wcześniej Virginię Ruano Pascual. Awansowała na 45. miejsce w rankingu WTA, ale w następnym występie w Hajdarabadzie poddała półfinałowy mecz przeciwko Alonie Bondarenko. W trzeciej rundzie French Open została pokonana przez Francescę Schiavone.
W lipcu 2005 w drugiej rundzie w Stanford ograła liderkę światowych klasyfikacji, Lindsay Davenport, następnie Nathalie Dechy, ale w półfinale lepsza okazała się Kim Clijsters. Drugi w karierze finał osiągnęła w Pekinie, przegrywając walkę o puchar z Mariją Kirilenko. Tydzień później w Luksemburgu ponownie została finalistką, tym razem ulegając Clijsters. Do swojej kolekcji dorzuciła zwycięstwa nad Martą Domachowską, Dinarą Safiną i Nadieżdą Pietrową.
W lutym 2006 Grönefeld wygrała swój pierwszy singlowy tytuł WTA. Wywalczyła go w Acapulco, triumfując w finale nad najwyżej rozstawioną Flavią Pennettą i dostała się do grona dwudziestu najlepszych tenisistek świata. W Indian Wells przedostała się do ćwierćfinału, gdzie została odprawiona przez Mariję Szarapową. Wiosną zagrała też w półfinale w Charleston, gdzie pokonała Swietłanę Kuzniecową i Anabel Medinę Garrigues. Swój najlepszy indywidualny rezultat wielkoszlemowy odnotowała podczas French Open. Po kolejnych zwycięstwach nad Camille Pin, Jameą Jackson, Mariją Kirilenko i Giselą Dulko, musiała w ćwierćfinale uznać wyższość późniejszej mistrzyni, Justine Henin-Hardenne.
Walka z kontuzjami spowodowała, że w 2007 roku ani razu nie przeszła drugiej rundy turnieju i wypadła do trzeciej setki rankingu. Powróciła na korty wiosną 2008, wygrywając zawody ITF w Zlinie, Alkmaar i Periguex; pierwszy występ po przerwie w WTA Tour, w Budapeszcie, zakończyła na ćwierćfinale. Latem wygrała zmagania ITF w Rimini i była w finale w Bronx, przez co podniosła swój ranking i wystartowała w kwalifikacjach do US Open. Przeszła je i bez straty seta doszła do czwartej rundy, przegrywając tam z Dinarą Safiną.
W maju 2009 wystąpiła w półfinale w Estoril, gdzie w dwóch setach przegrała z Jekatieriną Makarową. Podobny rezultat osiągnęła w Palermo, tym razem trafiając na Sarę Errani. Ostatni z trzech półfinałów w tym roku uzyskała jesienią w Seulu, wyeliminowana przez Anabel Medinę Garrigues. Po słabych występach w 2010 i 2011 roku, w sezonie 2012 nie brała udziału w zmaganiach w grze pojedynczej.
Gra podwójna.
Anna-Lena Grönefeld według stanu na 8 kwietnia 2019 roku wygrała osiemnaście deblowych turniejów WTA. 6 marca 2006 notowana była na siódmym miejscu w światowej klasyfikacji gry podwójnej.
W cyklu rozgrywkowym WTA w tej konkurencji zadebiutowała w maju 2003 w Berlinie. W parze z Meghann Shaughnessy w pierwszej rundzie przegrały z Caroline Dhenin i Rossaną de los Ríos. We wrześniu z Evie Dominikovic osiągnęła na Bali pierwszy deblowy ćwierćfinał. W lipcu 2004 z Barbarą Rittner w Palermo po raz pierwszy doszła do półfinału. Miesiąc później Grönefeld została finalistką trzech z rzędu turniejów: w Sztokholmie i Cincinnati z Emmanuelle Gagliardi oraz w Vancouver z Els Callens. Z rodaczką Julią Schruff przegrały finał w Filderstadt z Carą Black i Rennae Stubbs.
Pierwszy turniej WTA wygrała w lutym 2005 w Pattayi, partnerując Marion Bartoli. W finale Niemka i Francuzka ograły Martę Domachowską i Silviję Talaję. W maju z Meghann Shaughnessy zagrała w finale prestiżowych zawodów w Rzymie. Na Wimbledonie partnerowała jej Martina Navrátilová. Doszły one do półfinału, pokonane przez Amélie Mauresmo i Swietłanę Kuzniecową. Z utytułowaną Amerykanką wygrała też zmagania w Toronto po finale z Conchitą Martínez i Virginią Ruano Pascual oraz osiągnęła drugi wielkoszlemowy półfinał – w Nowym Jorku. Jesienią wygrała imprezę na Bali z Meghann Shaughnessy. Trzeci półfinał Wielkiego Szlema odnotowała w Australii w 2006 roku.
W lutym triumfowała w Acapulco, zarówno w singlu, jak i w deblu. Wiosną zagrała w ćwierćfinale Wimbledonu z Shaughnessy, a następnie wygrała imprezę w Stanford z Szachar Pe’er. Będąca w swojej najlepszej formie Grönefeld została finalistką w San Diego, Montrealu i Luksemburgu. W styczniu 2007, zwyciężyła w Sydney, by następnie awansować do ćwierćfinału Australian Open. Do końca roku jedynym znaczącym jej osiągnięciem był półfinał w Ad-Dausze, przegrany z Martiną Hingis i Mariją Kirilenko. Jesienią 2008 okazała się najlepsza w Stuttgarcie (z Patty Schnyder) i Quebecu (z Vanią King), ze Szwajcarką zagrała też w finale w Zurychu.
Finał w Brisbane w styczniu 2009 przegrała z Klaudią Jans i Alicją Rosolską. Ze Schnyder awansowała do ćwierćfinału Australian Open po raz trzeci z rzędu. Odnotowała półfinał w Miami oraz ćwierćfinał French Open i Wimbledonu. Na koniec sezonu zrewanżowała się wymienionym dwóm polskim tenisistkom, kiedy razem z Katariną Srebotnik pokonała je w finale w Linz. W marcu 2010 zakończyła na finale zmagania w Monterrey, a u boku Julii Görges triumfowała w Kopenhadze.
W 2011 była w finałach w Monterrey z King oraz w Linz z Görges. W drodze do finału w Paryżu w lutym 2012 towarzyszyła jej Petra Martić, ale w decydującym starciu lepsze okazały się Liezel Huber i Lisa Raymond. W kwietniu z Görges doszła do finału w Stuttgarcie, ale przegrały w nim z Ivetą Benesovą i Barborą Záhlavovą-Strýcovą.
W 2012 roku razem z Petrą Martić awansowały do finału turnieju w Badgastein, w którym przegrały z Jill Craybas i Julią Görges 7:6(4), 4:6, 9–11. We wrześniu tego roku osiągnęła także finał turnieju rangi Premier 5 w Tokio, gdzie występowała razem z Květą Peschke. W meczu o trofeum przegrały z Raquel Kops-Jones i Abigail Spears 6:1, 6:4. W październiku razem z Peschke zwyciężyła w turnieju w Linzu, gdzie w finale pokonały 6:3, 6:4 Julię Görges i Barborę Záhlavovą-Strýcovą.
W 2013 roku razem z Peschke osiągnęła finał rozgrywek w Brisbane, gdzie uległa 6:4, 4:6, 7–10 parze Sania Mirza–Bethanie Mattek-Sands.
Łącznie wygrała 18 turniejów w grze podwójnej (cztery z Květą Peschke, trzy z Meghann Shaughnessy, dwa z Vanią King oraz po jednym z Marion Bartoli, Martiną Navrátilovą, Szachar Pe’er, Patty Schnyder, Katariną Srebotnik, Julią Görges, Nicole Melichar, Raquel Atawo i Alicją Rosolską), a także wystąpiła 27 razy w przegranych finałach.
Gra mieszana.
Od 2005 roku Grönefeld występuje w turniejach wielkoszlemowych w grze mieszanej. W lipcu 2009 zdobyła mistrzostwo Wimbledonu w parze z Markiem Knowlesem. W Nowym Jorku 2010 doszła do półfinału, podobnie we French Open 2010, w obydwu przypadkach partnerował jej Knowles. W Melbourne osiągnęła ćwierćfinał w roku 2006 w parze z Františkiem Čermákiem.
W 2014 roku razem z Jeanem-Julienem Rojerem awansowała do finału French Open, w którym wygrali 4:6, 6:2, 10–7 z Julią Görges i Nenadem Zimonjiciem. W sezonie 2016 razem z Robertem Farahem przegrała w finale Wimbledonu wynikiem 6:7(5), 4:6 z parą Heather Watson–Henri Kontinen.
Występy reprezentacyjne.
Anna-Lena Grönefeld od 2004 roku regularnie reprezentuje Niemcy w rozgrywkach Pucharu Federacji. Swoje występy rozpoczęła od pierwszej rundy Grupy Światowej, w której Niemki straciły wszystkie pięć punktów w konfrontacji z Francuzkami, a Grönefeld przegrała wszystkie swoje mecze, w tym singlowe z Nathalie Dechy i Amélie Mauresmo. W lipcu 2005 została jednak główną autorką sukcesu swojej drużyny, która w barażach Grupy Światowej pokonała Chorwatki i awansowała do najważniejszej drabinki zmagań. Do cenniejszych wygranych tenisistki w Pucharze Federacji należy pokonanie Lucie Šafářovej i Petry Kvitovej w 2010 oraz Liezel Huber i Vanii King w 2011.

</doc>
<doc id="444497" url="https://pl.wikipedia.org/wiki?curid=444497" title="Piotr Myszkowski (biskup)">
Piotr Myszkowski (biskup)

Piotr Myszkowski (ur. ok. 1505 w Przeciszowie, zm. 5 kwietnia 1591 w Krakowie) – biskup płocki i krakowski oraz podkanclerzy koronny, sekretarz wielki koronny i królewski, prepozyt płockiej kapituły katedralnej w latach 1562–1568, proboszcz gnieźnieński, płocki, łęczycki i warszawski, dziekan krakowski, kanonik gnieźnieńskiej kapituły katedralnej od 1549 roku, sekretarz Zygmunta II Augusta.
Życiorys.
Piotr Myszkowski herbu Jastrzębiec studiował na Akademii Krakowskiej od 1527 r. wspierany finansowo przez biskupa krakowskiego Piotra Tomickiego. Dalsze studia odbył w Padwie (po 1535 r.) i Rzymie (1542 r.). W 1544 r. został mianowany kanonikiem krakowskim i gnieźnieńskim. Biskup płocki w latach 1567–1577, przeniesiony na biskupstwo krakowskie 5 lipca 1577 roku, podkanclerzy koronny, sekretarz wielki koronny od 1559 roku, scholastyk krakowski, dziekan krakowski w 1560 roku, Jako ksiądz i biskup zgromadził ogromny majątek ziemski, który stanowiły 3 miasta i 78 wsi oraz zamki w Bobolicach, Książu Wielkim i Mirowie, z którego po jego śmierci bratankowie Piotr i Zygmunt Myszkowscy utworzyli w 1601 r. tzw. Ordynację Myszkowskich.
Piotr Myszkowski pracował również jako sekretarz królewski, a od 1559 r. na dworze króla Zygmunta Augusta zajmował stanowisko podkanclerzego. Był sygnatariuszem aktu unii lubelskiej 1569 roku. W 1573 roku potwierdził elekcję Henryka III Walezego na króla Polski. Jako biskup krakowski zabiegał o wydanie edyktów przeciw braciom polskim. W 1580 r. zwołał synod diecezjalny. Rozbudował pałace biskupów krakowskich w Kielcach i Bodzentynie. Popierał działalność jezuitów. Za czasów jego rządów ks. Piotr Skarga założył w Krakowie Arcybractwo Miłosierdzia. Sprzyjał także zakonowi dominikanów. Zgromadził wokół siebie wielu intelektualistów i uczonych. Był mecenasem Jana Kochanowskiego. Został pochowany w kaplicy św. Dominika przy kościele OO Dominikanów. Kaplica ta jest dziełem Santi Gucciego, mauzoleum rodu Myszkowskich.
Był uczestnikiem zjazdu w Stężycy w 1575 roku. W 1575 podpisał elekcję cesarza Maksymiliana II Habsburga.

</doc>
<doc id="444509" url="https://pl.wikipedia.org/wiki?curid=444509" title="Transport kolejowy we Wrocławiu">
Transport kolejowy we Wrocławiu

Transport kolejowy we Wrocławiu – wrocławski węzeł łączy jedenaście różnych kierunków linii kolejowych normalnotorowych zbiegających się we Wrocławiu. Dziesięć linii normalnotorowych jest czynnych w tym dziewięć obsługuje ruch pasażerski, a jedna towarowy.
Pod koniec lat 1980. po wrocławskim węźle kolejowym kursowało 140 pociągów, w 2000 r. było to 90 pociągów, a w 2018 r. 170.
Historia.
Rozwój sieci przebiegał w kilku etapach. Jako pierwszy etap wyróżnić można budowę poszczególnych linii przez prywatne spółki kolejowe. Powstawały wówczas niezależne w znacznej mierze linie, zakończone dworcami czołowymi. Spółki współpracowały ze sobą niechętnie, a rozwój przestrzenny węzła był nieskoordynowany. Od lat 60. XIX wieku rząd pruski rozpoczął nacjonalizację kolei i zjednoczył je w jedno towarzystwo. Rozbudowano łącznice między liniami (w tym Towarową Obwodnicę Wrocławia), dążono do racjonalnej rozbudowy i skupienia ruchu na Dworcu Głównym. W XX wieku planowanie kolei we Wrocławiu stało się integralną częścią planowania urbanistycznego, proponowano dalsze przebudowy sieci, mające na celu usprawnienie ruchu kolejowego, zrealizowano jednak niewielką ich część. Jednym z działań była elektryfikacja prądem przemiennym Śląskiej Kolei Górskiej na trasie Wrocław Świebodzki – Jelenia Góra – Zgorzelec (zdemontowana po wojnie), której słupy końcowe do dziś znajdują się na Dworcu Świebodzkim. Istniała także sieć kolei miejskiej obsługiwana wagonami akumulatorowymi. Po II wojnie światowej nie poczyniono we wrocławskim węźle kolejowym większych inwestycji (poza przewidzianą już w czasie budowy rozbudową Towarowej Obwodnicy Wrocławia do czterech torów i elektryfikacją znacznej części linii i łącznic), zaś od lat 90. następuje systematyczny regres.
Kolej Górnośląska (1#).
Pierwszą linią kolejową, doprowadzoną do Wrocławia, była planowana od 1836 i uruchomiona w 1842, najpierw na odcinku Wrocław – Oława, Kolej Górnośląska (niem. "Oberschlesische Eisenbahn", w skrócie "OSE"), wydłużona w ciągu następnych czterech lat przez Brzeg i Opole do wschodniej części Górnego Śląska do granicy Królestwa Prus w Mysłowicach. Pierwszym dworcem w mieście był Dworzec Górnośląski, którego budynek (oznaczony na mapce numerem 10) wzniesiony w latach 1841–1842 służy dziś jako przychodnia lekarska dla pracowników PKP, a którego torowisko jest rozebrane. Funkcje tego dworca przejął w 1851 postawiony w bezpośrednim sąsiedztwie nowy dworzec tej kolei, dziś noszący nazwę Wrocław Główny (nr 11 na mapie). Dworzec ten dziś jest najważniejszą stacją pasażerską w mieście. Na linii tej znajduje się również stacja Wrocław Brochów (12). Obecnie linia w kierunku Oławy jest dwutorowa, zelektryfikowana a prędkość maksymalna wynosi 160 km/h.
Kolej Wrocławsko-Świebodzicka (2#).
Następną w kolejności spółką kolejową, która uzyskała prawa do budowy we Wrocławiu, była firma zawiązana w 1837 przez wrocławskiego przedsiębiorcę G.H. Ruffera "Breslau-Schweidnitz-Freiburger Eisenbahn" ("BFE", Kolej Wrocławsko-Świdnicko-Świebodzicka potem "Breslau-Freiburger Eisenbahn", "BrFr"), której dworzec wybudowany 1842, nosi dziś nazwę Wrocław Świebodzki (nr 20 na mapie). Linia świebodzicka uruchomiona została w październiku 1843 do Świebodzic, a później wydłużona do Wałbrzycha. Wobec ogólnego zmniejszenia zapotrzebowania na kolejowe przewozy pasażerskie Dworzec Świebodzki od roku 1991 został całkowicie wyłączony z ruchu. Stacja, oznaczona na mapie numerem 21, Wrocław Zachodni (do lat 70. XX wieku pod nazwą Muchobór Wielki, wcześniej niem. "Großmochbern"), jest nadal czynna. 14 grudnia 2014 roku, wraz ze zmianą rozkładów kolejowych, oddano do użytku przystanek kolejowy Wrocław Grabiszyn (niezaznaczony na schemacie; mieści się pomiędzy stacjami Wrocław Główny a Wrocław Zachodni) znajdujący się pod estakadą ulicy Klecińskiej. Cała linia jest zelektryfikowana (od lat 20. XX w.) i dwutorowa.
Kolej Dolnośląsko-Marchijska (3#).
Rok po kolei świebodzickiej, w październiku 1844 uruchomiło swoje połączenia, pierwotnie do Legnicy, Towarzystwo Kolei Dolnośląsko-Marchijskiej (niem. "Niederschlesisch-Märkische Eisenbahn-Gesellschaft", "NME"), które swój Dworzec Marchijski (na mapie nr 30) postawiło w bliskim sąsiedztwie Dworca Świebodzkiego. Rozwiązanie to na owe czasy było korzystne, bo z jednej strony ułatwiało przesiadanie podróżnym, którzy mieli do pokonania tylko 200 metrów dzielących oba dworce, a z drugiej strony nie zachodził konflikt interesów obu spółek, do którego dochodzić by mogło, gdyby obydwie korzystały z tych samych instalacji. W następnych latach połączenie przez Legnicę, Żagań i Gubin wydłużono do Berlina – do Marchii Brandenburskiej, od której Towarzystwo wzięło swą nazwę. Dworzec Marchijski na początku XX wieku stracił na znaczeniu i w od 1908 obsługiwał już tylko połączenia ze znajdującą się wówczas poza granicami miasta Leśnicą ("Deutsch Lissa", stacja nr 34 na mapie), a rok później zamieniony został na stację towarową, pomocniczą zresztą w stosunku do pobliskiego węzła towarowego Wrocław Gądów, zaznaczonego na mapie numerem 31. W latach dwudziestych Dworzec Marchijski został częściowo rozebrany. Po II wojnie światowej na krótko wznowiono jego funkcje towarowe (pod nazwą Wrocław Towarowy Zachodni lub Wrocław Zachodni; był dogodnym punktem do załadunku wywożonego ze zrujnowanego miasta gruzu i odpadów, a także np. pozyskanych z rozbiórek zniszczonych budynków cegieł), ale w połowie lat pięćdziesiątych ponownie go zlikwidowano, tym razem już ostatecznie. Z budynku pozostała jedynie jedna z wież i mocno przebudowany fragment hali.
Obecnie pociągi kierujące się z Dworca Głównego do Legnicy wjeżdżają na trasę byłej Kolei Marchijskiej w rejonie stacji towarowej Wrocław Gądów; w granicach miasta mijają potem w dalszej kolejności stacje Wrocław Nowy Dwór (nr 32), Wrocław Żerniki (nr 33) i Wrocław Leśnica. Linia dwutorowa i zelektryfikowana. Miała być to pierwsza w Polsce linia zelektryfikowana eksperymentalnie prądem przemiennym 25 kV, 50 Hz, ale z zamiaru tego zrezygnowano (istniała już dokumentacja projektowa).
Kolej Poznańska (4#).
W latach czterdziestych XIX wieku następowała szybka rozbudowa sieci połączeń kolejowych we Wrocławiu. Przeprowadzono połączenie ("Verbindungsbahn") dworca Górnośląskiego ze Świebodzkim, Marchijskim (linie jasnozielone na mapce Wrocławia) oraz – później – z linią łączącą Wrocław z Poznaniem. Przez pierwsze trzy lata (od kwietnia 1847) po wybudowaniu tych połączeń przetaczanie wagonów pomiędzy poszczególnymi sieciami odbywało się bez użycia lokomotyw (wymagały one wówczas jeszcze specjalnych obrotnic w celu zmiany kierunku jazdy, co znacznie komplikowałoby operację) – przy pomocy konnych zaprzęgów. Koncesję na połączenie Wrocławia z Poznaniem uzyskała w 1853 Kolej Górnośląska i ona rozpoczęła w Lesznie budowę w trzech kierunkach: do Wrocławia, do Poznania i do Głogowa. Konieczne było wybudowanie we Wrocławiu mostu kolejowego przez Odrę (w pobliżu dzisiejszego drogowego Mostu Milenijnego pomiędzy Popowicami a Osobowicami) – zrealizowano go w postaci 33-przęsłowej konstrukcji stalowej o łącznej długości 380 m (dwa przęsła były obrotowe, dzięki czemu utrzymano żeglowność rzeki w tym miejscu). Połączenie do Poznania ruszyło 29 października 1856 i obsługiwane było przez nowy dworzec Kolei Górnośląskiej, wspomniany już Dworzec Główny (nr 11). Dzięki tej linii łączącej się z "Posen-Kreuzburger Eisenbahn" ("PoKr", Kolei Poznańsko-Kluczborskiej) i "Stargard-Posener Eisenbahn" ("StPo" – Kolejami Poznańsko-Stargardzkimi) Wrocław uzyskał połączenie ze Szczecinem, z Bydgoszczą i z Gdańskiem. W granicach miasta na tej linii znajdują się stacje Wrocław Mikołajów (40), Wrocław Popowice (41), Wrocław Różanka (nieoznaczona), Wrocław Osobowice (42) oraz Wrocław Świniary (43). Obecnie linia jest dwutorowa i zelektryfikowana.
Kolej Prawego Brzegu Odry (5#).
Kolej Prawego Brzegu Odry ("Rechte-Oder-Ufer-Eisenbahn", "ROUE") uruchomiła swoją linię w kierunku Oleśnicy 28 maja 1868 najpierw z Dworca Nadodrze (nr 51 na mapie; niezbędne było w tym celu przerzucenie przez Starą Odrę nowego mostu kolejowego, w okolicy browaru – dzisiejszego Piastowskiego – oraz "Hindenburgbrücke" – dziś środkowego Mostu Warszawskiego), ale wkrótce przerzuciła przez Odrę (na północ od dzisiejszych Mostów Mieszczańskich) kolejny stalowy most kolejowy i uruchomiła tuż obok Dworca Marchijskiego swój własny Miejski Dworzec Kolei Prawego Brzegu Odry ("Rechte-Oder-Ufer Eisenbahn Stadtbahnhof", nr 50 na mapie). Był to zarazem ostatni normalnotorowy dworzec kolejowy w mieście; wszystkie inne, wybudowane później, były mniejszymi lub większymi stacjami przelotowymi. Po kilkunastu latach samodzielnego funkcjonowania Prawobrzeżny Dworzec Miejski jednak połączono z Marchijskim, z którym podzielał później wspólną historię, aż do likwidacji po wojnie włącznie. Linii ta jest obsługiwana w granicach miasta przez stacje Wrocław Nadodrze (51), Wrocław Sołtysowice (52) oraz Wrocław Psie Pole (53). Obecnie jest to linia dwutorowa i zelektryfikowana.
Kolej Nadodrzańska (6#).
Linia nadodrzańska, łącząca Wrocław z Głogowem przez Ścinawę, i dalej z Zieloną Górą aż do Szczecina jako stację końcową wykorzystuje wrocławski Dworzec Główny. Oddano ją do użytku w 1874 roku. W granicach miasta na tej linii znajdują się stacje Wrocław Muchobór (nr 60 na mapie), Wrocław Kuźniki (nr 61), Wrocław Stadion (nieoznaczony) i Wrocław Pracze (nr 62). Linia jest dwutorowa (z wyjątkiem odcinka Wrocław Główny – Wrocław Grabiszyn) i zelektryfikowana.
Kolej Sobócko-Świdnicka (7#).
Linia łącząca Wrocław przez Sobótkę ze Świdnicą ukończona została w 1898 roku. Pociągi odprawiano z Dworca Głównego w kierunku południowo-wschodnim, a linia przed Brochowem (stacja nr 12) skręca na południe, a potem południowy zachód i zachód przez Wrocław Wojszyce (70), Wrocław Partynice (71 – od lat sześćdziesiątych XX w., obecnie w innej lokalizacji) i Wrocław Klecinę (72) wiedzie dalej przez Bielany Wrocławskie, Kobierzyce (gdzie odgałęział się tor do Piławy Górnej przez Niemczę), Wierzbice Wrocławskie do Sobótki, a następnie przez Strzelce Świdnickie i Marcinowice do Świdnicy.
Po przejęciu przez samorząd dolnośląski miały zostać przywrócone połączenia pasażerskie, zarówno do Świdnicy, jak i Piławy Górnej. Na początku 2012 ogłoszono jednak, że z powodu zbyt wysokich kosztów linia nie będzie remontowana. Decyzja ta została zmieniona 9 stycznia 2017 – podpisano umowę pomiędzy PKP PLK a władzami województwa dolnośląskiego obejmującą rewitalizację linii – budowę nowych przystanków, naprawę obiektów inżynieryjnych, wyposażenie w urządzenia sterowania ruchem kolejowym. Prace mają być zakończone w 2020 roku.
12 czerwca 2022 wznowiono regularne kursy na odcinku Wrocław Główny – Świdnica. Część kursów obsługiwanych jest przez dwutrakcyjne jednostki Newag Impuls II 36WEh.
Linia jest niezelektryfikowana, jednotorowa.
Kolej Wrocławsko-Trzebnicka (8#).
Normalnotorowa linia łącząca Wrocław z Trzebnicą. Obsługiwała połączenie z Dworca Nadodrze (stacja nr 51 na mapie) przez Wrocław Psie Pole (nr 53) do Trzebnicy. Po odgałęzieniu za Psim Polem na północ dalsze przystanki tej linii na terenie Wrocławia to oznaczony na mapie numerem 80 Wrocław Zakrzów oraz Wrocław Pawłowice (nr 81). Linia ta na odcinku Psie Pole – Trzebnica miała długość 20 km i pokonywana była w 1944, zgodnie z rozkładem, w ciągu niespełna trzech kwadransów, tj. ze średnią prędkością podróżną ponad 27 km/h i jeździło tę trasą pięć par pociągów na dobę. W 1967 pociągów było już mniej (trzy) i jeździły rozkładowo na tym odcinku w czasie od trzech kwadransów do półtorej godziny; w 1981 jeździły już tylko dwie pary pociągów. Jedynie przez krótki okres lat 1984–1988 na linii kursowało do 7 par pociągów dziennie.
Ostatni przed zawieszeniem ruchu regularny pociąg pasażerski odprawiono 21 czerwca 1991 roku. Ruch pociągów towarowych zawieszono 2 grudnia 1999 roku, ostatni pociąg PKP (pielgrzymkowy) pojawił się na linii w 2002 roku. Następnie linia dzierżawiona była przez Dolnośląskie Koleje Regionalne, które zabiegały o wznowienie regularnego ruchu pasażerskiego i doprowadziły do uruchomienia pociągów turystycznych. W roku 2006 PKP PLK wypowiedziały umowę z DKR i zagroziły rozbiórką linii.
Po długich rozmowach, 11 października 2007 linia została przejęta przez zarząd województwa dolnośląskiego. W latach 2008–2009 linię zmodernizowano. 20 września 2009 reaktywowano planowy ruch pasażerski, kierując na trasę szynobusy i spalinowe jednostki trakcyjne Kolei Dolnośląskich. Obecnie (styczeń 2017) po linii kursuje 15 par pociągów na dobę, a czas przejazdu z Wrocławia Głównego do Trzebnicy wynosi ok. 45 min.
Linia jest niezelektryfikowana, jednotorowa.
Kolej Wrocławsko-Jelczańska (9#).
Uruchomiona w 1922 linia pomocnicza do Jelcza-Laskowic i dalej do Opola stanowiła alternatywne wobec linii zbudowanej przez Kolej Górnośląską połączenie z Górnym Śląskiem. W granicach Wrocławia przebiega przez przystanki Wrocław Kowale (nr 90 na mapie), Wrocław Swojczyce (nr 91) i Wrocław Wojnów (nr 92). 10 kwietnia 2017 otwarto pierwsze miejskie połączenie między Wrocławiem Głównym a Wojnowem. Połączenie działa w dni powszednie i obsługuje je 13 par pociągów dziennie, w tym 3 z dworca głównego, pozostałe z dworca Wrocław Nadodrze. Połączenie reaktywowano po 17 latach nieobecności pociągów pasażerskich na linii Wrocław Sołtysowice – Jelcz Miłoszyce, po wyremontowaniu linii kolejowej za ok. 1 mln zł. Zgodnie z zapowiedzią jest to program pilotażowy przed modernizacją linii do Jelcza Miłoszyc, która ma zakończyć się w 2020 roku. Linię obsługują Koleje Dolnośląskie pojazdami Pesa 214M.
Wąskotorowa Kolejka Wrocławsko-Trzebnicko-Prusicka (0#).
Wąskotorowa Kolejka Wrocławsko-Trzebnicko-Prusicka ("Breslau–Trebnitz–Prausnitzer Kleinbahn") uruchomiona została w 1899 roku. Jej pasażerski Dworzec Miejski (tuż po wojnie nazywany „Wrocław Główny Wąskotorowy”, na mapce numer 01) zlokalizowano w pobliżu Dworca Nadodrze (na mapce numer 51), na dzisiejszym Placu Staszica, przy kościele św. Bonifacego. Następną stacją był towarowy dworzec na Polance(*) (nr 02), potem pasażerski przystanek Wrocław Karłowice ("Breslau-Karlowitz", nr 03), Wrocław-Różanka ("Breslau-Rosenthal", nr 04), Wrocław Poświętne ("Breslau-Lilienthal", nr 05) i znajdująca się już poza ówczesnymi granicami miasta stacja Widawa ("Weide", nr 06).
Po południowej stronie Starej Odry, przy dzisiejszym Wybrzeżu Conrada Korzeniowskiego, istniało (niezaznaczone na mapie) odgałęzienie toru kolei do portu miejskiego (na wschód od linii), gdzie mieściły się towarowe bocznice przeładunkowe. Znajdująca się na północnym brzegu Odry, przy dzisiejszej ulica Na Polance stacja towarowa (numer 02) od 15 grudnia 1950, kiedy zdecydowano się zlikwidować dotychczasowy dworzec przy placu Stanisława Staszica, przejęła funkcję miejskiego dworca osobowego tej linii. Całkowita likwidacja połączenia wąskotorowego Trzebnicy z Wrocławiem (stacją Na Polance) nastąpiła 27 maja 1967 roku.
Kolej Wrocławsko-Strzelińska.
Korzysta z Dworca Głównego, skąd linia kieruje się na południowy wschód, a przed Brochowem odgałęzia się na południe w kierunku Strzelina. Linia uruchomiona w 1871 roku. W granicach miasta na linii tej nie ma żadnych stacji, ale pierwszy przystanek, Iwiny, znajduje się tuż przy wrocławskim osiedlu Jagodno. Linią tą przejeżdża kilkanaście par pociągów pasażerskich dziennie. Linia jest zelektryfikowana i na odcinku podwrocławskim dwutorowa. Dalej linia ta biegnie m.in. przez miejscowości Ziębice, Kamieniec Ząbkowicki, Kłodzko, Międzylesie i później do Czech.
Obwodnica towarowa.
Pod koniec XIX wieku przeprowadzono służącą do dziś Towarową Obwodnicę Wrocławia ("Güterbahnumgehung") umożliwiającą przejazd pociągów towarowych z Górnego Śląska na północ z pominięciem Dworca Głównego (na mapce jasnobrązowa, w południowej i zachodniej okolicy miasta). Obwodnica ta oddana została do użytku w 1896 roku. Obecnie jest zelektryfikowana, w większości trzytorowa – z rezerwą na czwarty tor.
Bocznice przemysłowe.
Wrocław będąc miastem przemysłowym posiadał w przeszłości dużą liczbę bocznic obsługujących większość zakładów i fabryk, zarówno tych dużych, jak i mniejszych. Obecnie, ze względu na konkurencyjność transportu samochodowego, tylko niewielka część jest wykorzystywana a pozostałe są nieprzejezdne lub zlikwidowane.
Dworce i stacje kolejowe.
Obecnie Wrocław, tuż po Warszawie, posiada największą liczbę 31 stacji, w tym 30 funkcjonujących, na których zatrzymują się pociągi pasażerskie. Mimo trwającej już od początku lat osiemdziesiątych likwidacji połączeń i zamykania dworców, Wrocław w przeciwieństwie do innych miast Polski aż do połowy lat dziewięćdziesiątych utrzymał ruch praktycznie na wszystkich stacjach. Kolejne lata przyniosły zamknięcie ruchu pasażerskiego, najpierw na linii Wrocławsko-Trzebnickiej (326), a następnie na linii Sobócko-Świdnickiej (285) i Wrocławsko-Jelczańskiej (292). W tej chwili część z nich jest sukcesywnie remontowana, a część po kilkuletniej przerwie w obsłudze pasażerów, w związku z rozwojem Wrocławskiej Kolei Aglomeracyjnej przywracana do pierwotnej funkcji. W związku z budową stadionu miejskiego i organizacją Euro 2012 została zbudowana w 2011 roku nowa stacja na Pilczycach w celu ułatwienia kibicom i uczestnikom imprez kulturalnych dotarcia na stadion.
Stacje kolei normalnotorowej
Stacje kolei wąskotorowej
Integracja taryfowa z komunikacją miejską.
Obowiązująca do 30 czerwca 2021 roku integraca taryfowa z komunikacją miejską polegała na honorowaniu biletów czasowych ważnych nie krócej niż 24 h oraz biletów kodowanych na nośniku elektronicznym ("Urbancard") w pociągach Przewozów Regionalnych oraz Kolei Dolnośląskich w przejazdach pomiędzy wszystkimi stacjami położonymi w granicach miasta. Aktualnie integracja nie istnieje.

</doc>
<doc id="444510" url="https://pl.wikipedia.org/wiki?curid=444510" title="Wadów">
Wadów

Wadów – obszar Krakowa wchodzący w skład Dzielnicy XVII Wzgórza Krzesławickie.
Historia.
Pierwsze wzmianki o Wadowie pochodzą z 1243 (była własnością rodu Gryfitów i należała do parafii w Ruszczy). W XIV lokowana na prawie niemieckim. W 1874 wieś została kupiona przez Józefa Badeniego, który kazał wybudować dwór według projektu Antoniego Łuszczkiewicza (zachował się on do dzisiaj razem z przyległym parkiem).
Wadów w 1949 został częścią miasta Nowa Huta a następnie, razem z całą Nową Hutą, włączono go do Krakowa (1 stycznia 1951), jako osiedle dzielnicy Nowa Huta. Od 1991 wieś jest częścią Dzielnicy XVII.
Znajdują się tu: szkoła podstawowa nr 78, Samorządowe Przedszkole nr 63 „Wesołe Skrzaty”, stadion Orlik 2012, urząd pocztowy, sklepy spożywcze, cukiernia i pizzeria. Znajduje się tu również kaplica rzymskokatolicka parafii św. Grzegorza w Ruszczy. Na terenie Wadowa znajduje się także 14 bloków stanowiących osiedle Polskich Kolei Państwowych, zamieszkane przez niemalże tysiąc mieszkańców.
W Wadowie znajduje się zabytkowy, otoczony parkiem dwór Badenich, dawnych właścicieli wsi oraz, także zabytkowa, kamienna kapliczka św. Stanisława Kostki z roku 1780 (róg ulic Wadowskiej i Glinik) i kamienna kapliczka przedstawiająca Jezusa Chrystusa Ukrzyżowanego (róg ulic Wadowskiej i Za Ogrodem).
Na terenie osiedla znajduje się stacja pomiarowa Głównego Inspektoratu Ochrony Środowiska (GIOŚ) monitorująca stężenie w powietrzu pyłu zawieszonego PM10.
Urodził się tu Walerian Feliks Wiśniewski ps. „Kuba” (ur. 18 sierpnia 1893, zm. 19 października 1946) – podpułkownik piechoty Wojska Polskiego, kawaler Orderu Virtuti Militari.
Transport.
Na teren osiedla można dojechać autobusami komunikacji miejskiej MPK: 

</doc>
<doc id="444511" url="https://pl.wikipedia.org/wiki?curid=444511" title="Handel hurtowy">
Handel hurtowy

Handel hurtowy (handel en gros, ang. "wholesale trade") – handel po cenach hurtowych.
Hurt stanowi zakup dużych ilości towarów, ich niewielką obróbkę, np. sortowanie czy paczkowanie, a następnie ich odsprzedaż, najczęściej detalistom za pomocą odpowiedniej sieci handlowej.
Jego najważniejszymi zadaniami są:
Realizując te zadania hurt spożywczy pełni następujące funkcje:
Obrót hurtowy może mieć formę:

</doc>
<doc id="444515" url="https://pl.wikipedia.org/wiki?curid=444515" title="Apoloniusz Nieniewski">
Apoloniusz Nieniewski

Apoloniusz Paweł Nieniewski herbu Nałęcz (ur. 7 lipca 1856 w Sędzicach, zm. 17 maja 1922 w Warszawie) – polski architekt. 
Życiorys.
Był synem Cypriana Nieniewskiego (potomek Andrzeja Nieniewskiego) i jego pierwszej żony Augusty z Dembińskich. Jego bratankiem był pułkownik Adam Nieniewski.
Apoloniusz Nieniewski maturę zdawał w Gimnazjum św. Anny w Krakowie. Studiował na wydziale architektury politechniki w Rydze, którą ukończył w 1880. Studia te uzupełniał jeszcze w Wiedniu i Paryżu. 
W 1883 zamieszkał w Warszawie i pracował początkowo w biurach architektonicznych Karola Kozłowskiego i Józefa Piusa Dziekońskiego. W 1886 współpracował przy przebudowie przez Karola Kozłowskiego pałacu Brühla w Warszawie na biura telegrafu. W 1896 otworzył w Warszawie z Władysławem Adolfem Kozłowskim biuro budowlane, które obaj architekci prowadzili do 1904. Prowadził wykłady z zakresu budownictwa na Politechnice Warszawskiej, przez osiem lat był kierownikiem sal rysunkowych w Muzeum Rzemiosł i Sztuki Stosowanej. Od 1916 piastował urząd budowniczego okręgowego magistratu. 
Pochowany na cmentarzu Powązkowskim (kwatera 191-6-1).
Jego żoną była Joanna z Załuskowskich (1865-1942), ich córka Halina (1890-1942) była działaczką oświatową, oficerem AK, została aresztowana i zamordowana przez Niemców.

</doc>
<doc id="444530" url="https://pl.wikipedia.org/wiki?curid=444530" title="Zbroja skórzana">
Zbroja skórzana

Zbroja skórzana – rodzaj zbroi, wykonanej z grubej sztywnej skóry. Skórę zwykle utwardzano poprzez gotowanie w wosku. Skóra była materiałem powszechnie dostępnym w przeciwieństwie do wymagającego specjalistycznej obróbki metalu, dlatego zbroja skórzana była tańsza i mogli sobie na nią pozwolić także mniej zamożni wojownicy. W toku rozwoju uzbrojenia ochronnego osłonę skórzaną uzupełniano płytkami metalowymi. Przykładem zbroi skórzano-metalowej jest brygantyna. Również karacena jest zbudowana na podłożu skórzanym. Zbroi skórzanych, obok pancerzy metalowych, używali japońscy samurajowie.

</doc>
<doc id="444535" url="https://pl.wikipedia.org/wiki?curid=444535" title="Świeca standardowa">
Świeca standardowa

Świeca standardowa – obiekt astronomiczny o znanej absolutnej wielkości gwiazdowej.
Znając jasność absolutną oraz jasnością pozorną (obserwowaną) można wyznaczyć odległość do takiego obiektu, z zależności:
gdzie: "D" – odległość do obiektu w parsekach, "m" – jego wielkość gwiazdową obserwowaną, a "M" – jego wielkość absolutną.
Tak wyznaczona odległość nazywana jest odległością jasnościową, i jest
jedną z podstawowych metod wyznaczania odległości do odległych obiektów. Co ważniejsze, wyznaczenie w ten sposób odległości do jednej gwiazdy w odległej gromadzie czy galaktyce
daje oszacowanie odległości do całej gromady lub galaktyki. Podobnie, wyznaczenie odległości do jednej galaktyki w gromadzie galaktyk daje ocenę odległości do całej gromady galaktyk.
Jako świec standardowych używa się między innymi:

</doc>
<doc id="444537" url="https://pl.wikipedia.org/wiki?curid=444537" title="Zbroja łuskowa">
Zbroja łuskowa

Zbroja łuskowa – rodzaj pancerza składającego się z dużej liczby łusek wykonanych z metalu, rogu lub kości, naszytych lub w inny sposób przytwierdzonych do podłoża skórzanego lub wykonanego z innego mocnego materiału. Słabym punktem tej zbroi jest wrażliwość na ciosy od dołu i bronie takie jak włócznia, które mogły przebić się pomiędzy łuskami, jednak różnego typu konstrukcje tej zbroi częściowo pokrywały te słabości. 
Ten rodzaj uzbrojenia obronnego pojawił się przed nową erą w stepach. Na kolumnie cesarza Trajana przedstawiono jazdę Roksolanów w zbrojach łuskowych. W jednostkach posiłkowych armii rzymskiej pancerz ten stosowano dosyć często.
Przejęty przez Germanów nie zaniknął i rozpowszechnił się w Europie około XI wieku, jest bardziej elastyczny niż pancerz lamelkowy, a zapewnia lepszą ochronę niż kolczuga. Specyficzną odmianą tej zbroi jest karacena, używana w czasach nowożytnych.

</doc>
<doc id="444544" url="https://pl.wikipedia.org/wiki?curid=444544" title="Mikroskop sił magnetycznych">
Mikroskop sił magnetycznych

Mikroskop sił magnetycznych (ang. "MFM" – "Magnetic Force Microscope") – mikroskop, w którym ostrze pokryte cienką warstwą ferromagnetyka wibruje z częstotliwością bliską rezonansowej, poruszając się blisko badanej powierzchni. Poprzez modulację częstości z jaką wibruje dźwignia, mikroskop rejestruje namagnesowanie badanej powierzchni. Zmiany te są indukowane przez zależność pola magnetycznego od odległości ostrze – próbka. Jest on używany do badania struktur domen magnetycznych powierzchni głowic i nośników magnetycznych, np. dysków twardych.

</doc>
<doc id="444545" url="https://pl.wikipedia.org/wiki?curid=444545" title="Jeod">
Jeod



</doc>
<doc id="444547" url="https://pl.wikipedia.org/wiki?curid=444547" title="Royal Marines">
Royal Marines

Royal Marines – formacja brytyjskiej piechoty morskiej tworząca razem z Królewską Marynarką Wojenną ("Royal Navy") morską część Brytyjskich Sił Zbrojnych.
Organizacja.
Na czele Royal Marines stoi Komendant Generalny RM ("Commandant General Royal Marines"), który pełni również funkcję Dowódcy Wodno-Lądowych Sił Wielkiej Brytanii ("Commander Amphibious Forces"). Od lutego 2010 roku jest nim generał major Buster Howes. Podlega mu sztab RM i poszczególni dowódcy.
Historia.
Pierwszy oddział angielskiej piechoty morskiej powstał 28 września 1664 r. Był to liczący 1200 żołnierzy pułk wchodzący w skład Royal Navy. Brytyjskie pułki z tamtego okresu przyjmowały imiona swoich dowódców, dlatego też nazwano go "Duke of York and Albany's Maritime Regiment of Foot". Książę Yorku i Albany był jednocześnie Lordem Wysokim Admirałem, więc pułk był potocznie zwany "Admiral's Regiment". 
W czasie wojny o sukcesję hiszpańską oddział 1900 Marines zdobył Gibraltar, a następnie wraz z holenderską piechotą morską odpierał zaciekłe kontrataki Hiszpanów (1704). Od tej pory w herbie Royal Marines znajduje się napis "Gibraltar" (na górze, pod królewskim lwem i koroną) nad symbolem kuli ziemskiej otoczonej wieńcem laurowym. Pod nim znajduje się kotwica. Na samym dole jest łaciński napis "Per mare, per terram" - "po morzu, po ziemi". Do dziś bitwa gibraltarska jest powodem dumy Marines, a ciepłe związki z holenderską piechotą morską są nadal utrzymywane. 
W okresie od XVII do XIX wieku Royal Marines brali aktywny udział w poszerzaniu i obronie granic brytyjskiego imperium. To oni jako pierwsi wylądowali w Zatoce Botanicznej (Australia). Brali udział w ostrzeliwaniu Algieru, w zniszczeniu tureckiej floty pod Navarino, wojnie o niepodległość Stanów Zjednoczonych, wojnach napoleońskich, opiumowych oraz krymskiej. Podczas I wojny światowej Marines służyli na okrętach, obsługiwali broń okrętową i brali udział w desantach np. pod Gallipoli (1915) oraz w Zeebrugge (1918).
Podczas II wojny światowej w Royal Marines służyło 74 000 ludzi. Brali oni udział w wielu morskich i lądowych operacjach. W roku 1942 utworzono pierwszy oddział komandosów Royal Marines (A Commando), który wziął udział w rajdzie na Dieppe. W 1943 roku rozpoczęto tworzyć oddziały komandosów Royal Marines (Royal Marines Commando) na wzór formacji tego typu istniejących od 1940 roku w British Army (Commando). Sformowano 9 oddziałów, wielkości batalionu każdy, ponumerowanych od 40 do 48. Wraz z komandosami armii weszły one w skład czterech brygad Commando. Komandosi RM wzięli udział m.in. w inwazji na Sycylię, lądowaniu pod Salerno, Operacji Overlord, walkach w Birmie, bitwie o Walcheren i forsowaniu Renu. 
Z szeregów RM tworzono też mniejsze wyspecjalizowane oddziały, takie jak Royal Marine Boom Patrol Detachment − oddział kajakarzy przeznaczony do skrytych operacji na tyłach wroga. Zasłynął on przeprowadzeniem śmiałego rajdu na Bordeaux (grudzień 1942). W okresie późniejszym jego kadry stały się zalążkiem jednostki znanej dziś jako Special Boat Service.
Po wojnie liczebność Royal Marines została zredukowana do 13 000 ludzi. Trzon bojowy formacji po 1946 roku stanowi 3 Commando Brigade. Brygada walczyła między innymi na Malajach, Cyprze, w Korei, podczas kryzysu sueskiego i konfliktu adeńskiego, a także w wojnie o Falklandy (gdzie stanowiła główną część korpusu ekspedycyjnego) oraz w wojnie w Zatoce Perskiej. Marines wzięli udział w misjach pokojowych w dawnej Jugosławii, w Kongu, na Timorze, w Sierra Leone oraz nieśli pomoc w czasie klęsk żywiołowych.
W ostatnich latach Royal Marines obecni byli m.in. w Afganistanie i Iraku.
Umundurowanie i wyposażenie.
Rekruci RM noszą berety w kolorze navy blue z czerwonym flash'em w kształcie nagrobka. Dopiero po odbyciu przeszkolenia dla komandosów (tzw. Commando Course) zdobywają prawo noszenia zielonego beretu ze złotą (oficerowie) lub miedzianobrązową (podoficerowie i szeregowcy) odznaką.
Ponadto wyposażenie RM nie różni się niczym od reszty armii. Obowiązujące mundury to brytyjski MTP. Oznaczenia na ramionach munduru:
Także jeśli chodzi o umundurowanie RM ma pełną dowolność. Posługują się zarówno mundurami z serii Soldier 95 jak również Soldier 2000 i Soldier 2005.
Oporządzenie w armii brytyjskiej stanowi PLCE (Personal Load Carry Equipment), kamizelki taktyczne (Assault Vest) lub ładownice napierśne (Chest Rig).

</doc>
<doc id="444548" url="https://pl.wikipedia.org/wiki?curid=444548" title="Jayne Mansfield">
Jayne Mansfield

Jayne Mansfield, właśc. Vera Jayne Palmer (ur. 19 kwietnia 1933 w Bryn Mawr, zm. 29 czerwca 1967 w Slidell) − amerykańska modelka, aktorka filmowa, telewizyjna i teatralna, artystka estradowa oraz piosenkarka, jedna z pierwszych Playmates magazynu "Playboy". Nazywano ją największą rywalką Marilyn Monroe, a w Hollywood osiągnęła status seksbomby lat 50. i 60. Była przy tym jedną z najinteligentniejszych hollywoodzkich aktorek; jej iloraz inteligencji wynosił 163.
Pomimo krótkiej kariery filmowej odniosła kilka sukcesów kasowych i zdobyła m.in. Złotego Globa. Z powodzeniem wcieliła się w rolę fikcyjnej aktorki Rity Marlowe, zarówno w wersji broadwayowskiej w latach 1955–1956, jak i hollywoodzkiej produkcji "Will Success Spoil Rock Hunter?" (1957). Inne znaczące role filmowe Mansfield obejmują produkcje: "Blondynka i ja" (1956), "The Wayward Bus" (1957) i "Too Hot to Handle" (1960). W filmie "Obietnice! Obietnice!" (1963) została pierwszą amerykańską gwiazdą z nagą sceną w hollywoodzkim filmie.
Nazwisko Mansfield zachowała po swoim pierwszym mężu Paulu Mansfieldzie, specjaliście ds. public relations. Trzykrotnie zamężna i rozwiedziona, miała pięcioro dzieci. W trakcie kariery była rzekomo blisko związana z wieloma mężczyznami, w tym z Robertem i Johnem F. Kennedym, swoim adwokatem Samuelem S. Brodym oraz artystą estradowym z Las Vegas Nelsonem Sardellim.
W wieku 34 lat, 29 czerwca 1967 zginęła w wypadku samochodowym we wschodnim Nowym Orleanie.
Życiorys.
Młodość.
Urodziła się w Bryn Mawr w stanie Pensylwania jako jedyne dziecko Herberta Williama Palmera (1904–1936), który miał niemieckie i angielskie pochodzenie, i Angielki Very (z domu Jeffrey) Palmer (1903–2000). Wychowywała się w Phillipsburg w stanie New Jersey, gdzie jej ojciec odbywał praktykę adwokacką z przyszłym gubernatorem stanu New Jersey, Robertem B. Meynerem. W 1936 roku w czasie rodzinnej podróży samochodem jej ojciec doznał nagłego ataku serca, zmarł w drodze do szpitala. W 1939 roku jej matka poślubiła inżyniera sprzedaży, Harry'ego Lawrence'a Peersa, a rodzina przeprowadziła się do Dallas w stanie Teksas. Tam Jayne znana była jako Vera Jayne Peers.
Jako dziecko chciała być hollywoodzką gwiazdą jak Shirley Temple. Jako nastolatka podziwiała Jean Harlow i Hedy Lamarr, a po obejrzeniu "Laury" uważała Gene Tierney za najpiękniejszą kobietę na świecie. W wieku 12 lat uczęszczała na lekcje tańca towarzyskiego. W 1950 roku ukończyła Highland Park High School w Dallas. W szkole średniej otrzymywała bardzo dobre oceny, w tym z matematyki. Pobierała lekcje gry na skrzypcach, fortepianie i altówce. Studiowała również języki hiszpański i niemiecki.
W 1950, w wieku 17 lat, wyszła za mąż za Paula Mansfielda. W tym samym roku, 8 listopada 1950, urodziła się ich córka, Jayne Marie Mansfield. Jayne zapisała się na studia aktorskie na Southern Methodist University. W 1951 przeprowadziła się do Los Angeles i semestr letni kontynuowała na Uniwersytecie Kalifornijskim. Planowała wziąć udział w wyborach Miss California, ale została zmuszona do rezygnacji, ponieważ warunkami przystąpienia do konkursu była bezdzietność i bycie panną.
W 1951 roku wraz z rodziną przeniosła się do Austin w stanie Teksas, gdzie studiowała dramaturgię na Uniwersytecie Teksańskim. Naukę łączyła z pracą modelki, komiwojażerki sprzedającej książki i recepcjonistki w studiu tańca. Dołączyła także do Curtain Club, popularnego stowarzyszenia teatralnego w kampusie, w skład którego wchodzili między innymi: autor tekstów Tom Jones, kompozytor Harvey Schmidt oraz aktorzy Rip Torn i Pat Hingle. Następny rok spędziła w Camp Gordon w stanie Georgia (placówka szkoleniowa armii amerykańskiej), kiedy Paul Mansfield służył w rezerwie armii Stanów Zjednoczonych w wojnie koreańskiej. W czasie, gdy Paul odbywał służbę wojskową, Jayne myślała o rozstaniu. Chciała jednak zachować nazwisko, uważając je za odpowiednie dla gwiazdy.
W 1953 powróciła do Dallas gdzie przez kilka miesięcy uczyła się aktorstwa u Barucha Lumeta, ojca reżysera Sidneya Lumeta i założyciela Dallas Institute of Performing Arts. Lumet udzielał Jayne prywatnych lekcji nazywając Mansfield i Ripa Torna swoimi „dziećmi”. W kwietniu 1954 Lumet przyczyni się do angażu Jayne w jej pierwszych zdjęciach próbnych w Paramount. W 1954 roku Paul, Jayne i Jayne Marie przeprowadzili się do Los Angeles, gdzie Jayne pracowała dorywczo sprzedając popcorn w Stanley Warner Theatre, ucząc tańca, sprzedając słodycze w kinie, jako modelka w agencji Blue Book Model Agency i fotografka w restauracji Trails należącej do Esther Williams.
Początki kariery.
Uczęszczając na Uniwersytet Teksański w Austin, Mansfield wygrała kilka konkursów piękności, w tym Miss Photoflash, Miss Magnesium Lamp i Miss Fire Prevention Week. Jedynym tytułem, któremu odmówiła, była Miss Roquefort Cheese uważając, że nie brzmiał dobrze (W 1957 Jayne odrzuci również tytuł Miss Prime Rib). W 1952 podczas pobytu w Dallas, Jayne i Paul Mansfield uczestniczyli w niewielkich lokalnych produkcjach teatralnych "The Slaves of Demon Rum" i "Ten Nights in a Barroom", oraz "Anything Goes" w Camp Gordon. Po zakończeniu służby wojskowej przez Paula, 22 października 1953 po raz pierwszy wystąpiła na scenie w spektaklu "Śmierć komiwojażera" Arthura Millera. Na Uniwersytecie Kalifornijskim wzięła udział w konkursie Miss California (ukrywając swój stan cywilny) i wygrała lokalną rundę by niedługo później wycofać się.
Na początku kariery Mansfield niektórzy reklamodawcy uważali jej rzucające się w oczy piersi za problematyczne, co doprowadziło do utraty przez Jayne jej pierwszego profesjonalnego angażu – udziału w reklamie General Electric, która przedstawiała młode kobiety relaksujące się przy basenie, ubrane w kostiumy kąpielowe. Chcąc otrzymać angaż w studiu Paramount, w 1954 zaprezentowała kierownikowi obsady Miltonowi Lewisowi scenę z Joanny d’Arc. Lewis nie będąc zachwyconym, poinformował Jayne że marnuje swój „oczywisty talent” i zaprosił ją do odegrania sceny z fortepianem ze "Słomianego wdowca" tydzień później. Mansfield ponownie nie przekonała Lewisa.
W 1953 Hugh Hefner założył magazyn "Playboy", w którego wydaniu z lutego 1955 Jayne figurowała jako Playmate miesiąca. Dzięki sesjom zdjęciowym z jej udziałem lutowy numer cieszył się dużą popularnością a kariera Mansfield nabrała rozpędu. Niedługo później wzięła udział w zdjęciach do kalendarza Playboya. W magazynie pojawiała się każdego lutego w latach 1955–1958 i ponownie w 1960. W sierpniu 1956 Paul Mansfield wystąpił na drogę sądową domagając się wyłącznego prawa do opieki nad dzieckiem. Próbował udowodnić, że naga sesja zdjęciowa w Playboyu świadczyła o niezdolności Jayne do pełnienia roli matki.
Kariera filmowa.
Pierwszym występem Mansfield w telewizji była rola dziewczyny przy fortepianie w jednym z odcinków serialu CBS "Lux Video Theatre" (1954). Po raz pierwszy w filmie zagrała w 1955 roku grając drugoplanową rolę w niskobudżetowym dramacie "Kobieca dżungla" z Johnem Carradine'em. Za udział w produkcji otrzymała 150 dolarów. W lutym 1955 menedżer i rzecznik prasowy Jayne, Jim Byron, wynegocjował siedmioletni kontrakt z Warner Brothers, który gwarantował aktorce 250 dolarów tygodniowo. W styczniu tego samego roku Mansfield wniosła pozew o separację przeciwko Paulowi.
Zagrała także w muzycznym dramacie kryminalnym "Pete Kelly’s Blues" (1955) z Janet Leigh, Lee Marvinem i Ellą Fitzgerald, filmie noir Lewisa Allena "Nielegalnie" ("Illegal", 1955) w roli Angel O’Hary z Edwardem G. Robinsonem i Niną Foch oraz w dramacie kryminalnym "Piekło nad Frisco Bay" ("Hell on Frisco Bay", 1955) z Alanem Laddem. Równocześnie występowała też na Broadwayu. 12 grudnia 1955 roku spotkała Marilyn Monroe podczas premiery filmu "Tatuowana róża".
Podczas pracy nad "Włamywaczem" (1957), adaptacją powieści Davida Goodisa w reżyserii Paula Wendkosa, Jayne podpisała kontrakt na występy w broadwayowskiej sztuce "Will Success Spoil Rock Hunter?" u boku Orsona Beana i Waltera Matthau. Premiera "Włamywacza" odbyła się dwa lata później, u szczytu kariery aktorki. Było to pierwsze duże przedsięwzięcie producenta filmu Louisa W. Kellmana, który twierdził, że „odkrył” wówczas Mansfield. 31 lipca 1955 aktorka zakończyła współpracę ze studiem Warner Brothers.
3 maja 1956 Mansfield związała się sześcioletnim kontraktem z wytwórnią filmową 20th Century Fox, która miała za cel zastąpienie przez Jayne coraz bardziej uciążliwej Marilyn Monroe. Do 15 września 1956 Mansfield była wciąż związana umową na występy w sztuce "Will Success Spoil Rock Hunter?" na Broadwayu. Pierwszą większą rolą Jayne była Jerri Jordan w komedii muzycznej "Blondynka i ja" (1956) Franka Tashlina. W filmie wystąpili czołowi artyści Rock and roll i R&amp;B, w tym m.in. Gene Vincent, Eddie Cochran, Fats Domino, The Platters i Little Richard. Produkcja zebrała dobre recenzje i zarobiła więcej niż "Mężczyźni wolą blondynki" trzy lata wcześniej. Przyniosła również Mansfield popularność i uczyniła z niej gwiazdę.
W "The Wayward Bus" (1957), będącym adaptacją powieści "Zagubiony autobus" Johna Steinbecka, Mansfield zagrała rolę dramatyczną, odchodząc od wizerunku blondwłosej seksbomby. Chciała tym samym ugruntować swoją pozycję poważnej aktorki. Film odniósł umiarkowany sukces kasowy. W 1957 za występ w "Blondynka i ja" Mansfield zdobyła Złotego Globa dla najbardziej obiecującej nowej aktorki, razem z Carroll Baker (za filmy "Baby Doll" i "Olbrzym") i Natalie Wood (za film "Buntownik bez powodu").
W 1957 Frank Tashlin obsadził Mansfield w filmowej adaptacji broadwayowskiej sztuki "Will Success Spoil Rock Hunter?", gdzie aktorka ponownie wcieliła się w Ritę Marlowe, grając u boku Tony'ego Randalla i Joan Blondell. Wytwórnia 20th Century Fox promowała swoją nową seksbombę podczas trasy po Ameryce Północnej oraz podczas 40-dniowej trasy w 16 krajach Europy. Mansfield wzięła udział w premierze filmu w Lodnynie (wydanego tam pod tytułem "Oh! For a Man!"), a w ramach trasy poznała królową Elżbietę II.
Czwartą główną rolą Mansfield w Hollywood była postać Alice Kratzner w filmie "Urlop na lądzie" w reżyserii Stanleya Donena z 1957, gdzie zagrała u boku Suzy Parker i gwiazdy kina Cary’ego Granta. Film był porażką finansową i w oczach krytyków. Była to jedna z ostatnich prób promowania Jayne Mansfield przez wytwórnię 20th Century Fox. Ciągłe nagłaśnianie atrakcyjności fizycznej Mansfield nie wystarczało by utrzymać popularność aktorki. Dla studia Fox zagrała jeszcze główną rolę w westernowej komedii "Szeryf i blondynka" u boku Kennetha More'a. Śpiew Mansfield w filmie był dubbingowany przez piosenkarkę Connie Francis. Premiera filmu odbyła się w Stanach Zjednoczonych w 1959. Był to ostatni mainstreamowy sukces Mansfield. Wytwórnia Columbia Pictures zaoferowała jej rolę u boku Jamesa Stewarta i Jacka Lemmona w komedii romantycznej "Czarna magia na Manhattanie", którą odrzuciła ze względu na ciążę. W 1958 aktorka miała jeszcze wcielić się w rolę Angeli Hoffy w komedii "Awantura w Putman's Landing", jednak przez naciski Joanne Woodward oraz jej męża Paula Newmana, u którego boku w filmie miała grać Mansfield, producent i reżyser Leo McCarey zastąpił ją Joan Collins. Zdaniem Newmana i Woodward Mansfield była zbyt wyzywająca do tej roli.
Na jednym z najsłynniejszych zdjęć siedzi z Sophią Loren, która patrzy z niesmakiem na jej niemal całkowicie odkryty biust. Rzecz miała miejsce na przyjęciu zorganizowanym przez studio Paramount dla Loren, na które zaproszono wiele ówczesnych gwiazd.
Między wrześniem 1956 a majem 1957 roku zrobiono jej ok. 2,5 tys. fotografii prasowych i napisano na jej temat ok. 122 tys. linijek w różnych periodykach. W obliczu błyskawicznego, wielkiego sukcesu medialnego jej nazwisko stało się szeroko rozpoznawalne w Stanach Zjednoczonych. Podczas swojej kariery była porównywana przez media z inną gwiazdą uznawaną za symbol seksu tego okresu, Marilyn Monroe. W związku z tym powiedziała: „Nie wiem, dlaczego ludzie [prasa] mają zwyczaj porównywać mnie do Marilyn lub do tej dziewczyny… jak ona się nazywa… Kim Novak. Roztrząsanie tego oczywiście pomogło mi dostać się tam, gdzie teraz jestem. Nie wiem, jak oni to uczynili”.
Schyłek kariery.
Wraz z malejącym popytem na blond seksbomby i rosnącym sprzeciwem wobec przesadnego i natarczywego promowania aktorki, Mansfield przestawała być atutem w walce o czołowe pozycje w rankingach box office. Pozostawała jednak wciąż popularną celebrytką przyciągającą tłumy poza Stanami Zjednoczonymi dzięki udanym i dochodowym występom w klubach nocnych. Pomimo ciągłej popularności Mansfield, po 1959 nie miała udanych ról filmowych. Przez kolejne ciąże nie była w stanie wypełnić jednej trzeciej kontraktu z Fox. Wytwórnia przestała ją uważać za swoją główną gwiazdę i rozpoczęła jej wypożyczanie innym produkcjom aż do zakończenia umowy w 1962. Aktorka pracowała dla angielskich i włoskich studiów, grając w kilku niskobudżetowych filmach, z których część uważa się za zaginione.
W 1959 studio Fox obsadziło ją w dwóch niezależnych filmach gangsterskich nakręconych w Wielkiej Brytanii: "Wyzwanie " i "Too Hot to Handle". Oba były niskobudżetowe, a ich amerykańskie premiery opóźnione. "Too Hot to Handle" w Stanach Zjednoczonych pojawił się dopiero w 1961 pod tytułem "Playgirl After Dark". Premiera "Wyzwania" ze zmienionym tytułem na "It Takes a Thief" odbyła się w Ameryce jeszcze później, w 1963. Tamtejsi cenzorzy nie zgadzali się na pokazanie sceny z "Too Hot to Handle", w której Mansfield jawi się prawie naga, ubrana w srebrną siateczkę z cekinami na sutkach.
Gdy w latach 60. Mansfield wróciła do Hollywood, studio Fox obsadziło ją w "Zdarzyło się w Atenach" u boku Traxa Coltona, przystojnego nowicjusza, którego Fox chciało wykreować na obiekt kobiecych westchnień. Jej nazwisko widniało na czołówce filmu, ale rola była tylko drugoplanowa. Film oparty na Igrzyskach Olimpijskich został nakręcony jesienią 1960 w Grecji, jednak jego premiera odbyła się dopiero w 1962. Obraz okazał się finansową porażką a wytwórnia 20th Century Fox rozwiązała kontrakt z Mansfield.
W 1961 aktorka przystała na drugorzędną, aczkolwiek z uwzględnieniem na czołówce, rolę w biograficznej produkcji "Historia George’a Rafta", z Rayem Dantonem jako George Raft w roli głównej i z Mansfield jako rozpieszczona gwiazda filmu. Wkrótce po premierze filmu powróciła do Europy gdzie występowała w niskobudżetowych obcojęzycznych filmach, takich jak: "Heimweh nach St. Pauli" (1963, Niemcy), "L'Amore Primitivo" (1964, Włochy), "Panic Button" (1964, Włochy) oraz "Einer frisst den anderen" (1964, Niemcy).
W 1963 producent, scenarzysta i aktor Tommy Noonan przekonał Mansfield by ta została pierwszą mainstreamową amerykańską aktorką z nagą sceną w roli głównej w jego filmie "Obietnice! Obietnice!". Wydanie "Playboya" z czerwca 1963 zawierało nagie zdjęcia Mansfield z planu zdjęciowego, co doprowadziło do wniesienia w sądzie w Chicago zarzutu za obsceniczność przeciwko Hugh Heffnerowi. Pomimo zakazu emisji "Obietnice! Obietnice!" w Cleveland, film cieszył się dużą popularnością i był przebojem kasowym wszędzie indziej. W wyniku sukcesu Mansfield znalazła się w czołowej dziesiątce box office'owych atrakcji tego roku.
Ostatnie lata.
Wkrótce po sukcesie w "Obietnice! Obietnice!", Mansfield wybrano spośród wielu aktorek do zastąpienia niedawno zmarłej Marilyn Monroe w komedii romantycznej "Pocałuj mnie, głuptasie" u boku Deana Martina. Rolę odrzuciła ze względu na ciążę z córką Mariską Hargitay; w produkcji zastąpiła ją Kim Novak. W tym samym roku pojawiła się książka z udziałem aktorki w stylu pin-up zatytułowana "Mansfield for President: the White House or Bust", ze zdjęciami autorstwa fotografa-artysty Davida Attiego. W 1966 Mansfield obsadzono w dramacie "Single Room Furnished" reżyserowanym przez jej ówczesnego męża Matta Cimbera. W obrazie aktorka musiała wcielić się w trzy różne postacie powracając po kilku latach do pierwszoplanowej roli dramatycznej. Pierwszy pokaz filmu odbył się w 1966, lecz pełną premierę miał dopiero w 1968, blisko rok po śmierci Mansfield.
Po "Single Room Furnished" w 1966 zagrała u boku Mamie Van Doren i Ferlina Husky'ego w niskobudżetowej komedii "The Las Vegas Hillbillys". Był to pierwszy film Mansfield o tematyce country. Aktorka promowała go podczas 29-dniowej trasy po największych miastach Stanów Zjednoczonych w towarzystwie Ferlina Husky'ego, Dona Bowmana i innych muzyków country. Przed rozpoczęciem zdjęć Mansfield oznajmiła, że nie zamierza dzielić czasu na ekranie z Mamie Van Doren, którą uważała za tanią imitację Marilyn Monroe. Choć bohaterki grane przez obie aktorki dzieliły jedną scenę, to obie filmowały ją w różnym czasie a ta została odpowiednio zmontowana później. Ostatnią rolą Mansfield w filmie było cameo w komedii "Poradnik żonatego mężczyzny" z 1967 z Walterem Matthau, Robertem Morse'em oraz Inger Stevens w rolach głównych. Na czołówce filmu Mansfield wymieniono jako doradcę technicznego, razem z innymi gwiazdami kina.
Śmierć i pogrzeb.
28 czerwca 1967 roku Mansfield przebywała w Biloxi w stanie Missisipi, występując w Gus Stevens Supper Club. Po północy Jayne, Sam Brody (jej adwokat i partner), ich kierowca Ronnie Harrison oraz troje z czworga dzieci – Miklós, Zoltán i Mariska – wyjechali z Biloxi w Buicku Electra 225. Jechali w kierunku Nowego Orleanu, gdzie Jayne kolejnego dnia miała wystąpić w "Midday Show" stacji WDSU. Około 2:25 nad ranem, jadąc na trasie Route 90 na zachód od Fort Pike Bridge, Buick z dużą prędkością uderzył w tył ciągnika, który zwolnił za ciężarówką rozpylającą środki owadobójcze. Troje dorosłych siedzących z przodu zginęło na miejscu. Dzieci śpiące na tylnym siedzeniu przeżyły z niewielkimi obrażeniami. W chwili śmierci Mansfield miała 34 lata.
Informacje o dekapitacji Mansfield są nieprawdziwe, chociaż doznała ona poważnych urazów głowy. Ta miejska legenda związana jest z fotografiami rozbitego samochodu z odciętym dachem i blond włosami zaplątanymi w rozbitą przednią szybę. W rzeczywistości była to peruka, którą nosiła Mansfield. W akcie zgonu za bezpośrednią przyczynę śmierci podano pęknięcie czaszki i przemieszczenie (oderwanie) mózgu. Po wypadku National Highway Traffic Safety Administration (NHTSA) zarekomendowała obowiązek posiadania osłony przeciwnajazdowej w naczepach ciągników. W Stanach Zjednoczonych tego typu osłona często nazywana jest "Mansfield bar".
Pogrzeb Mansfield odbył się 3 lipca w Pen Argyl w stanie Pensylwania. Ceremonię prowadził Charles Montgomery, pastor kościoła metodystycznego. Pogrzeb miał charakter prywatny. Jedynym z byłych mężów Jayne obecnym na pogrzebie był Mickey Hargitay. Mansfield pochowano na Fairview Cemetery, na południowy wschód od Pen Argyl. Spoczęła obok swojego ojca Herberta Palmera. Na nagrobku w kształcie serca znajduje się sentencja: "żyjemy, aby każdego dnia kochać cię bardziej". Dzięki fanklubowi Jayne Mansfield na Hollywood Forever Cemetery w Hollywood stanął cenotaf upamiętniający aktorkę, na którym jednak błędnie widnieje rok 1938 jako rok urodzenia aktorki (Janye Mansfield miała zwyczaj podawać nieprawidłowe informacje o swoim wieku).
Życie prywatne.
Była trzykrotnie zamężna. 10 maja 1950, w wieku 16 lat, wyszła za Paula Mansfielda. Miała z nim córkę Jayne Marie Mansfield (ur. 8 listopada 1950). Jayne i jej mąż zapisali się na Southern Methodist University, by studiować aktorstwo. 8 stycznia 1958 rozwiedli się. Pięć dni później poślubiła węgiersko-amerykańskiego kulturystę i aktora Mickeya Hargitaya, z którym miała troje dzieci – dwóch synów: Jeffreya Palmera (ur. 21 grudnia 1958) i Zoltána Anthony’ego (ur. 1 sierpnia 1960) oraz córkę Mariskę Magdolnę (ur. 23 stycznia 1964), która została aktorką. 26 sierpnia 1964 doszło do rozwodu. Niecały miesiąc potem, 24 września 1964, wyszła za reżysera filmowego Matta Cimbera, z którym miała syna Antonio Raphaela Ottaviano (ur. 18 października 1965). Jednak rok później byli w separacji, a w lipcu 1966 doszło do rozwodu.
Wdawała się w liczne romanse, w tym z Robertem, Josephem i Johnem Kennedy, Clintem Eastwoodem (1954), Steve’em Cochranem (1954), Nicholasem Rayem (1956) i Engelbertem Humperdinckiem (1967).
W 1966 na Festiwalu Filmowym w San Francisco Mansfield odwiedziła Kościół Szatana z Samem Brody (jej prawnikiem i chłopakiem), by poznać Antonego LaVeya, założyciela Kościoła. Media entuzjastycznie omawiały spotkanie i wydarzenia wokół niego, identyfikując ją jako satanistkę i romantycznie związaną z LaVey. Karla LaVey potwierdziła w wywiadzie z Joan Rivers z 1992, że Mansfield rzeczywiście była praktykującą satanistką, i że miała romans z Antonem LaVeyem.

</doc>
<doc id="444549" url="https://pl.wikipedia.org/wiki?curid=444549" title="Wielokąt gwiaździsty">
Wielokąt gwiaździsty

Wielokąt gwiaździsty – mówiąc nieściśle, jest to linia łamana zamknięta, przecinająca samą siebie, przypominająca z wyglądu gwiazdę. Wielokąt gwiaździsty foremny to linia łamana zamknięta lub kilka takich nałożonych na siebie, utworzonych z tych wszystkich przekątnych wielokąta foremnego, które mają tę samą długość.
Wielokąty gwiaździste foremne.
Na przykład, pięciokąt gwiaździsty foremny (pentagram) otrzymujemy w następujący sposób z pięciokąta foremnego: kreślimy odcinek z pierwszego wierzchołka do trzeciego, potem odcinek z trzeciego do piątego, z piątego do drugiego, z drugiego do czwartego i z czwartego do pierwszego. Proces ten możemy opisać używając dodawania modulo "n" pewnej wartości "x" (gdzie "n" jest liczbą wierzchołków rozważanego wielokąta a liczba całkowita "x" spełnia formula_1). Używając symbolu Schläfliego otrzymany wielokąt gwiaździsty jest opisywany przez formula_2
Jeśli obie liczby symbolu Schläfliego są względnie pierwsze, to taki wielokąt gwiaździsty nazywa się właściwym.
Wielokąty utworzone z co najmniej dwóch łamanych zamkniętych nazywa się niewłaściwymi.
Jak widać na rysunku przedstawiającym wielokąty gwiaździste foremne:

</doc>
<doc id="444551" url="https://pl.wikipedia.org/wiki?curid=444551" title="Zgromadzenie akcjonariuszy">
Zgromadzenie akcjonariuszy



</doc>
<doc id="444552" url="https://pl.wikipedia.org/wiki?curid=444552" title="Herb Żywca">
Herb Żywca

Herb Żywca – jeden z symboli miasta Żywiec.
Wygląd i symbolika.
Zgodnie z ostatnim oficjalnym opisem, zawartym w unieważnionym później ustępie statutu miasta z 2000, herb przedstawiał się następująco: wizerunek głowy żubra barwy naturalnej z pierścieniem złotym w nozdrzach, nad głową orzeł złoty bez korony zwrócony w prawo z dziobem, językiem i szponami czerwonymi umieszczonymi na błękitnej tarczy.
Historia.
Herb został ustanowiony około 1400 r. za panowania księcia oświęcimskiego. Najprawdopodobniej miało to miejsce między rokiem 1400 a 1406. Według legendy spisanej przez kronikarza Andrzeja Komonieckiego żywy żubr z okolic Międzybrodzia został ofiarowany księciu oświęcimskiemu Przemysławowi. W podziękowaniu za ten dar książę nadał miastu herb: głowę żubra z przewleczonym przez nozdrza kolcem i godło księcia oświęcimskiego (złoty orzeł – przejęty z herbu księstwa cieszyńskiego). Inna tradycja wiąże się z przekazem Jana Długosza, który interpretował symbol tura jako uosobienie pogańskiej bogini Żywii.
W Dziejopisie Żywieckim pióra Komonieckiego znajduje się wierszowany opis herbu Żywca:
Po włączeniu Żywiecczyzny do Królestwa Polskiego w XV wieku najprawdopodobniej zmodyfikowano herb miasta, podmieniając złotego orła książąt oświęcimskich na orła białego. Najstarsze zachowane pieczęcie z wizerunkiem herbu Żywca pochodzą z okresu rządów Jana Kazimierza. W zbiorach Muzeum w Żywcu przechowywane są pieczęcie z wizerunkiem herbu pochodzące z XVII i XVIII wieku.
Po rozbiorach cesarz austriacki Franciszek II wydał przywilej dla miasta Żywca, w którym między innymi opisał wygląd herbu:
Opis ten zakładał pewne zmiany wizerunku i symboliki herbu; orzeł otrzymywał koronę, zaś heraldycznego żubra podmieniono, przynajmniej symbolicznie, na wołu. Na niektórych wizerunkach z czasów zaborów na piersi orła bądź wokół godła umieszczano herby Habsburgów. Ponadto widoczna była tendencja do przedstawiania orła w rozmiarach o wiele większych niż wół. Pod koniec XIX wieku, wraz ze wzrostem świadomości narodowej i rozwojem autonomii, zaczęto w niektórych wypadkach zastępować błękitne pole herbowe czerwonym.
Po odzyskaniu niepodległości w 1918 zmieniono projekt pieczęci magistratu, wprowadzając nań napis "Magistrat Królewsko Wolnego Miasta Żywca". Wizerunek wołu ponownie zastąpiono żubrem. Zmiany w symbolice wprowadzono też w herbie miasta; w 1939 wariant z orłem śląskim i głową żubra na błękitnym polu został zatwierdzony. Po II wojnie światowej postanowiono pozostać przy przedwojennej formie herbu.
Wizerunek herbu Żywca został sprecyzowany w części pierwszej statutu miasta uchwalonego w 2000. Wówczas skłoniono się ku wersji herbu, w której orzeł ma czerwone dziób, język i pazury. W latach następnych fragment opisujący herb miasta został wykreślony ze statutu, a na oficjalnej witrynie miasta posługiwano się dwoma różnymi wariantami: z orłem złotym z elementami czerwonymi i z orłem w całości złotym .

</doc>
<doc id="444553" url="https://pl.wikipedia.org/wiki?curid=444553" title="Kolejność kresek w kanie">
Kolejność kresek w kanie

Aby ułatwić pisanie w sposób ładny i jednolity, kana ma ściśle określoną kolejność stawiania kresek. Dodatkowo, pewne znaki pisane wyglądają inaczej niż drukowane (podobnie jak w przypadku alfabetu łacińskiego). Przestrzeganie podanych tutaj kolejności i kształtów jest mocno zalecane, gdyż daje największe szanse na uzyskanie ładnego, lub przynajmniej czytelnego, pisma ręcznego, a jednocześnie ułatwia sam proces pisania.
W dalszej części artykułu znajdują się schematy obrazujące zalecaną kolejność pisania, podane według używanej kolejności znaków w kanie (tzw. porządek a, i, u, e, o; あいうえお). Ze względów objętościowych obrazki wstawione są w znacznie pomniejszonej wersji, aby obejrzeć grafikę w pełnym rozmiarze wystarczy kliknąć na miniaturkę.
Grupa あ.
Grupa あ zawiera samogłoski, w kolejności: あ (a) い (i) う (u) え (e) お (o). Kolejność ta wyznacza również porządek dalszych sylab w obrębie kolejnych grup spółgłoskowych.
Grupa か.
Grupa か zawiera sylaby tworzone przez spółgłoskę k, kolejno: か (ka) き (ki) く (ku) け (ke) こ (ko)
Grupa さ.
Grupa さ zawiera sylaby tworzone przez spółgłoskę s, kolejno: さ (sa) し (shi) す (su) せ (se) そ (so)
Grupa た.
Grupa た zawiera sylaby tworzone przez spółgłoskę t, kolejno: た (ta) ち (chi) つ (tsu) て (te) と (to)
Grupa な.
Grupa な zawiera sylaby tworzone przez spółgłoskę n, kolejno: な (na) に (ni) ぬ (nu) ね (ne) の (no)
Grupa は.
Grupa は zawiera sylaby tworzone przez spółgłoskę h, kolejno: は (ha) ひ (hi) ふ (fu) へ (he) ほ (ho)
Grupa ま.
Grupa ま zawiera sylaby tworzone przez spółgłoskę m, kolejno: ま (ma) み (mi) む (mu) め (me) も (mo)
Grupa や.
Grupa や zawiera sylaby tworzone przez spółgłoskę y (czytane jak polskie "j"), kolejno: や (ya) ゆ (yu) よ (yo)
Grupa ら.
Grupa ら zawiera sylaby tworzone przez spółgłoskę r, kolejno: ら (ra) り (ri) る (ru) れ (re) ろ (ro)
Grupa わ i półspółgłoska ん.
Grupa わ zawiera sylaby tworzone przez spółgłoskę w (czytane jak polskie "ł"), kolejno: わ (wa) ゐ (wi) ゑ (we) を (wo)
"Uwaga": Grupa わ we współczesnym japońskim jest silnie zredukowana, jedynie わ faktycznie czyta się jako wa. を jest używane wyłącznie jako partykuła dopełnieniowa, czytana zawsze jak お, oraz w nielicznych archaicznych nazwach. Sylaby ゐ oraz ゑ "nie" są obecnie używane. Sylaba wu nigdy nie istniała.
Dodatkowo na diagramie tej grupy znalazła się tzw. półspółgłoska n, która nie jest zaliczona do żadnej z grup.

</doc>
<doc id="444561" url="https://pl.wikipedia.org/wiki?curid=444561" title="Ambigramy">
Ambigramy



</doc>
<doc id="444565" url="https://pl.wikipedia.org/wiki?curid=444565" title="Chrysler Corporation">
Chrysler Corporation



</doc>
<doc id="444566" url="https://pl.wikipedia.org/wiki?curid=444566" title="Więzy miłości">
Więzy miłości

Więzy miłości ("Jude"), film oparty na książce Thomasa Hardyego, nakręcony w 1996 roku z kreacjami Kate Winslet i Christophera Ecclestona. Akcja filmu rozgrywa się w wiktoriańskiej Anglii i opowiada o Judzie Fawley, biednym kamieniarzu.
Opis fabuły.
Jako ambitny i inteligentny robotnik pragnie rozpocząć studia na uniwersytecie w Christminster. Wbrew radom ciotki ulega chwilowej namiętności i poślubia Arabellę Dorn, córkę hodowcy świń, co okazuje się pomyłką. Potem poznaje Sue Bridehead – piękną i inteligentną dziewczynę, i zakochuje się w niej. Razem walczą najpierw o marzenia Judy, a później o przetrwanie. Zdjęcia do filmu powstawały głównie w Wielkiej Brytanii, ale również w Nowej Zelandii i Francji.

</doc>
<doc id="444568" url="https://pl.wikipedia.org/wiki?curid=444568" title="Gorąca laska">
Gorąca laska

Gorąca laska (ang. "The Hot Chick") – amerykańska komedia z 2002 roku w reżyserii Toma Brady’ego. W filmie, prócz Rachel McAdams i Roba Schneidera, wystąpiła plejada gwiazd filmu i muzyki – m.in. Ashlee Simpson, Angie Stone, Michelle Branch i Adam Sandler.
Tytułową bohaterką jest kryminalista, który zamienił się ciałem z piękną i liczącą się w grupie nastolatką.
Fabuła.
Zamiana Film ukazuje bajeczne życie zbuntowanej nastolatki, Jessiki Spencer, która nie docenia tego co ma, nie szanuje innych, jest krnąbrna, ale zarazem liczy się wśród swoich przyjaciółek i jest popularna w szkole, m.in. dlatego, że jest cheerleaderką. Pewnego dnia, kiedy wraz z April i kilkoma dziewczynami urwały się z lekcji, wstąpiły do sklepu z afrykańskimi pamiątkami. Jessica zauważyła piękne kolczyki, które nie były na sprzedaż. Wiązała się z nimi historia abisyńskiej księżniczki, która nie chciała wychodzić za mąż. Wtedy założyła jeden z kolczyków na ucho niewolnicy, drugi założyła sobie, po czym nastąpiła zamiana ich ciał. Spencer nie wiedziała o niebezpieczeństwie, jakie nad nią wisiało. Kiedy dziewczęta opuściły centrum handlowe, udały się na najbliższą stację, aby zatankować wóz. Grasował tam złodziej Clive, który dla kaprysu Jessiki musiał jeszcze zrobić mały przegląd jej samochodu. Po tym jak nastolatki odjechały, znalazł złoty kolczyk. Następnego dnia Jessica obudziła się mężczyzną, a Clive kobietą.
Życie w nowym ciele Po tym zdarzeniu świat stanął do góry nogami. April przygarnęła Jessicę jako mężczyznę pod swój dach, mówiąc jej mamie, że wyjechała w góry ze swoim chłopakiem Billym. Nastąpiła teraz ostra praca nad swoim nowym ciałem – golenie, spryskiwanie. Clive z kolei nie radzi sobie z kobiecymi sprawami. Z dnia na dzień Jessica coraz bardziej rozumiała, że miała cudowne życie. Aby mieć kontakt wzrokowy z rodziną, pracowała u niej jako ogrodnik. Wraz z przyjaciółkami postanowiły odnaleźć kogoś, kto mógł jej to zrobić. Jednak ani Eden, ani Hildenburg (dziewczyny, które nie lubiły Jessiki) dziwiły się temu, co się stało. Doszły do wniosku, że jedyną osobą mogła być Bianca, rywalka z cheerleadingu. Na imprezie, na której Spence spotkał się z przeciwniczką, odkrył, że to jednak nie ona. Jako że Jess musiała chodzić do szkoły, dostała tam posadę woźnego. Wtedy też dowiedziała się, że chłopak April jest z nią tylko dla seksu, a jej chłopak, Billy, naprawdę ją kocha. W jej sercu następuje diametralna zmiana charakteru. Nowa koleżanka Spence'a, Eden, dowiaduje się, że za sprawa przemiany stoją kolczyki. Dziewczyny powracają do sklepu z pamiątkami i dowiadują się mitu o księżniczce. Jedynym warunkiem powtórnej przemiany jest założenie obydwóch świecideł o północy.
Szczęśliwe zakończenie Na balu Spence dowiaduje się od April, że jest w nim zakochana. Hildenburg i Eden orientują się, gdzie jest ciało Jessiki. Okazuje się, że Clive, aby zarobić trochę pieniędzy, wykorzystuje ciało Spencer do tańców w nocnym klubie. Dziewczyny wbiegają na parkiet klubu i zmuszają Clive’a w ciele Jess do negocjacji. Wtedy Spencer po kryjomu kradnie drugi kolczyk złodziejowi. W tym samym czasie do lokalu wchodzą Billy z chłopakiem April, rodzice Jess i jej brat. Po paru śmiesznych sytuacjach wszystko zaczyna wracać do normy – Jess i Clive są sobą. Dziewczyna Billy’ego wyznaje mu miłość, a Clive zostaje aresztowany, po czym ucieka z radiowozu. W trakcie wiania natrafia na kolesia, który był barmanem w klubie, gdzie Spence tańczył z Biancą. Na sam koniec dziewczyny kończą szkołę i rozpoczynają się wakacje.
Bohaterowie.
Jessica Spencer (Rachel McAdams) – cheerleaderka, zbuntowana nastolatka. Większość osób nie darzy jej sympatią, gdyż wciąż rzuca uwagi i obraźliwe teksty. Uważa się za perfekcyjną, najlepszą i najpiękniejszą. Myśli, że jej chłopakowi Billy'emu zależy tylko i wyłącznie na seksie. Lubi zakupy i spędzanie czasu na oglądaniu Billy'ego w grze. Gdy była dzieckiem pogrywała z ojcem w kosza, robiąc wciąż charakterystyczny ruch przy rzucie – uginała jedna nogę podczas skoku. Aby poprawić humor mamie, bawiła się z nią w manikiurzystkę i robiła ją na bóstwo. Po przemianie zaczęła doceniać koleżanki, Billy’ego, rodziców i brata. Diametralnie zmienił się jej charakter. Była dobra i zaczęła rozumieć potrzeby innych – a najbardziej jej chłopaka.
Clive Maxtone (Rob Schneider) – mężczyzna myślący tylko o tym jak w najłatwiejszy sposób zdobyć pieniądze. Kiedy jest sobą, okrada stację paliwową, lecz gdy zamienia się w Jessicę, postanawia zarobić, tańcząc w klubie nocnym. Pali papierosy. Jest typem wiecznego uciekiniera.
April Thomas (Anna Faris) – najbliższa przyjaciółka Jessiki. Kiedy była młodsza przeniosła się z innego miasta i wszyscy wytykali ją palcami, bo miała szare przednie zęby. Jest miła i opiekuńcza. Lubi jeść różowe bułeczki, choć wie, że nie może. Jest cheerleaderką. Kiedy Jessica jest mężczyzną, przygarnia ją pod swój dach i opiekuje się nią. Po pewnym czasie nawet zakochuje się w nim (Spence). Zauważa, że jest wykorzystywana przez swojego chłopaka. Jej ojciec składa modele dlatego ma dużo cierpliwości), a mama sprząta dom.
Billy (Matthew Lawrence) – baseballista, chłopak Jessiki. Nie ukrywa swoich uczuć co do Spencer. Mówi jej otwarcie kiedy mu co drży, gdy ona go dotyka. Kocha ją całym sercem, nie zależy mu na seksie. Jest bardzo uczuciowym facetem, akceptującym różne dziwne rzeczy dla Jess. Kumpluje się z Jakiem, chłopakiem April. Szanuje rodziców Jess.
Keecia Ling-Ling Jackson (Maritza Murray) – przyjaciółka Jessiki i April, cheerleaderka. Ma do czynienia przez cały czas ze swoją mamą, która przynosi jej wstyd przed ludźmi. Potem odkrywa, że wstydzi się sama siebie, a nie rodzicielki. Jej matka jest Japonką, a ojciec czarnoskórym Żydem. Ling Ling pomaga Jess w poszukiwaniu jej ciała.
Lulu (Alexandra Holden) – przyjaciółka Jessiki, April I Ling Ling. Wraz z dziewczętami jest cheerleaderką. Kiedy Jess jest mężczyzną, Lulu robi sobie z niej żarty. To ona wpadła na pomysł, żeby zrobić listę tych, którzy nie lubią Jess.
Jake (Eric Christian Olsen) – baseballista, kumpel Billy’ego, chłopak April. Tak naprawdę zależy mu tylko na seksie ze swoją dziewczyną. Jest bezczelny, okłamuje ją. Mimo iż April służy mu do zabawy, to jednak jest o nią zazdrosny. Podczas wyjazdu w góry zdradził swoją dziewczynę, dlatego też przyszedł z inną partnerką na bal. Kobieciarz.
Marge Hildenburg (Megan Kuhlmann) – kujonka, chemiczka. Do czasu transformacji jest wrogiem Jessiki, która upokorzyła ja na oczach całej szkoły i gości z liceum. Jest bardzo dobra z chemii, potrafi nawet stworzyć polewę na lody. Jednym z jej ulubionych zajęć jest jedzenie, ale gra też na flecie poprzecznym. W dyskotece poznaje chłopaka, z którym gra w Twistera. Pomaga odnaleźć ciało Jess, blokując przejście policji, która chce złapać poszukiwanego woźnego.
Eden (Sam Doumit) – niezbyt dobra uczennica, zwolenniczka magii i czarów. Tak samo jak Hildenburg, jest przeciwniczką Jessiki, aż do chwili jej zmiany. Uwielbia wszystko co jest o tematyce wiedźm, zaklęć i czarnej magii. Pomaga Jessice grzebiąc w różnych podręcznikach i ulubionych stronach w Internecie. Podrywana przez studenta, została mu bezwzględna.
Vanetia i Sissy (Tia Mowry i Tamera Mowry) – dwie siostry bliźniaczki, które chodzą do tej samej klasy, co Jessica i jej przyjaciółki. Za każdym razem kiedy mama Ling Ling podchodzi do niej, siostry są przy tym zdarzeniu i patrzą dziwnym wzrokiem na Keecie, po czym rzucają swój komentarz.
Booger (Matt Weinberg) – brat Jessiki, syn Carol i Richiego Spencerów. Bardzo lubi przebierać się w damskie ciuchy. cały czas maluje się szminką Jess i zakłada jej rzeczy osobiste. Kiedy spostrzega, że jego siostra jest mężczyzną, trzyma to w tajemnicy przed rodzicami.
Carol Spencer (Melora Hardin) – matka Jessiki i Boogera, żona Richiego. Jest bardzo piękną kobietą, której powoli zaczyna brakować miłości ze strony męża. Pewnego dnia z pożądania rzuca się na ogrodnika, którym jest Jessica w ciele Clive’a. Lubi bawić się w centrum odnowy biologicznej ze swoją córką.
Richie Spencer (Michael O’Keefe) – ojciec Jessiki i Boogera, mąż Carol. Strasznie lubi grać w koszykówkę. Zdaje sobie sprawę z tego, że zaniedbuje żonę w sprawach miłosnych. Nie wie jak ma z nią dojść do porozumienia. W końcu mu się to udaje.
Pani Thomas (Leila Kenzle) – matka April. Jest bardzo przejęta tym, że jej córka ma burze hormonów (nie wie, że pod jej dachem mieszka inny mężczyzna). Zawsze kiedy sprząta natrafia na nowy ślad, aż wreszcie dochodzi do wniosku, że Jessica nie żyje. Zachowuje się jak wariatka.
Stan Thomas (Robert Davi) – ojciec April. Jego ulubionym zajęciem jest modelarstwo. Nie za bardzo przejmuje się tym, co robi jego żona czy córka. Jedynym jego światem jest modelowanie.

</doc>
<doc id="444570" url="https://pl.wikipedia.org/wiki?curid=444570" title="Zgłowiączka">
Zgłowiączka



</doc>
<doc id="444575" url="https://pl.wikipedia.org/wiki?curid=444575" title="GRB 060218">
GRB 060218

GRB 060218 – nietypowy rozbłysk gamma, wykryty przez satelitę Swift, 18 lutego 2006 roku. Jego źródło znajdowało się w gwiazdozbiorze Byka w odległości około 440 milionów lat świetlnych od Ziemi. O wyjątkowości GRB 060218 stanowił wyjątkowo długi czas jego trwania (około 33 minut) oraz lokalizacja źródła, znacznie bliższa Ziemi niż większości odkrywanych zjawisk tego typu. Ponadto rozbłysk niósł ze sobą znacznie mniejszą energię. Była ona na tyle mała, że gdyby pochodził z obszarów oddalonych o miliardy lat świetlnych, skąd zwykle dochodzą do nas podobne błyski, nie zostałby wykryty. Zjawisko, które przyczyniło się do powstania GRB 060218 nie jest jeszcze do końca znane. Odkryta poświata w świetle widzialnym, sugerowała, iż był to wybuch supernowej, co potwierdziło się 28 lutego tego samego roku, gdy w miejscu rozbłysku odkryto supernową SN 2006aj.

</doc>
<doc id="444576" url="https://pl.wikipedia.org/wiki?curid=444576" title="Sektor (ekonomia)">
Sektor (ekonomia)



</doc>
<doc id="444585" url="https://pl.wikipedia.org/wiki?curid=444585" title="Megaparsek">
Megaparsek



</doc>
<doc id="444586" url="https://pl.wikipedia.org/wiki?curid=444586" title="Gigaparsek">
Gigaparsek



</doc>
<doc id="444587" url="https://pl.wikipedia.org/wiki?curid=444587" title="Kiloparsek">
Kiloparsek



</doc>
<doc id="444589" url="https://pl.wikipedia.org/wiki?curid=444589" title="Mikołaj Radziwiłł (1470–1521)">
Mikołaj Radziwiłł (1470–1521)

Mikołaj Radziwiłł zw. Amor Poloniae, lit. "Mikalojus Radvila", herbu Trąby (ur. 1470, zm. 1521) – możnowładca litewski, urzędnik ziemski: marszałek ziemski trocki, namiestnik bielski, wojewoda trocki (1505-1510), wojewoda wileński (1510–1521), senator Wielkiego Księstwa Litewskiego (1505-1521); oraz centralny: krajczy (1488–1493), podczaszy (1495–1505), kanclerz wielki litewski (1507–1521). Był synem Mikołaja Radziwiłłowicza.
Życiorys.
24 lipca 1499 roku podpisał w Wilnie akt odnawiający unię polsko-litewską. Był sygnatariuszem unii piotrkowsko-mielnickiej w 1501 roku. 
Odziedziczył po ojcu imię oraz pozycję głowy rodziny. Sięgnął, podobnie jak ojciec, po najważniejsze godności: urząd kanclerza wielkiego litewskiego oraz urząd wojewody wileńskiego. W czasach jego funkcjonowania wśród elit politycznych Litwy zarysował się wyraźny podział na dwa wrogie stronnictwa, przyczyną był różny stosunek możnych do postanowień unii mielnickiej z 1501 roku. Unia ta oddawała w ręce oligarchów koronnych i litewskich decyzję o obiorze wspólnego władcy, do czego nie chciała dopuścić grupa możnych wywodzących się ze starych rodów litewskich. Przeciwko nim wystąpił zdecydowanie król Aleksander Jagiellończyk. Monarcha zapewne obawiał się, że realizacja postanowień unii doprowadzi do zlikwidowania rządów Jagiellonów zarówno w Koronie, jak i na Litwie. Mikołaj znalazł się w obozie królewskim, co możliwie wpłynęło na wyjątkowo złośliwy w ustach Litwinów przydomek – „"Amor Poloniae"”, czyli Miłośnik Polski. Mikołaj "Amor", z racji pełnienia urzędu kanclerza, czyli ministra spraw zagranicznych Wielkiego Księstwa Litewskiego, często podróżował do ówczesnej Polski a nawet do Preszburga i Wiednia na kolejne zjazdy Jagiellonów i Habsburgów (nawiązując z Habsburgami bliskie stosunki) Do jego obowiązków należał chociażby nadzór nad poczynaniami na Litwie żony Aleksandra Jagiellończyka, pięknej Heleny Iwanowny, córki wielkiego księcia moskiewskiego Iwana III. Ta „opieka” spowodowała oskarżenia wysunięte do Mikołaja o udział w jej rzekomym otruciu.
Zmarł w 1521 roku w wieku 51 lat.
Życie prywatne.
Był synem Mikołaja Radziwiłłowicza h. Trąby i Zofii Anny Moniwid h. Leliwa. Miał czwórkę rodzeństwa; Jana Mikołajewicza, Annę, Wojciecha i Jerzego. W 1489 roku wziął ślub z Elżbietą Sakowicz herbu Pomian, miał z nią szóstkę dzieci, Mikołaja, Jana, Zofię, Stanisława, Helenę i Elżbietę.

</doc>
<doc id="444590" url="https://pl.wikipedia.org/wiki?curid=444590" title="Rob Schneider">
Rob Schneider

Rob Schneider, właśc. Robert Michael Schneider (ur. 31 października 1963 w San Francisco) – amerykański aktor, scenarzysta i producent filmowy.
Życiorys.
Wczesne lata.
Urodził się w San Francisco jako najmłodszy z piątki dzieci Pilar, przedszkolanki pochodzącej z Filipin i Marvina, pośrednika w obrocie nieruchomościami. Jego ojciec był z pochodzenia Żydem, a matka z kolei wychowała się w wierze katolickiej. W 1982 ukończył Terra Nova High School i następnie uczęszczał na San Francisco State University.
Już w wieku piętnastu lat zaczął pisać drobne utwory satyryczne. Jego inspiracją były wówczas głównie filmy grupy Monty Python, kreacje Richarda Pryora, Gene Wildera i Petera Sellersa. Po ukończeniu szkoły średniej Pacifica's Terra Nova High School Schneider wyjechał na sześć miesięcy do Europy. 
Po powrocie do USA zapragnął spróbować swych sił w show-biznesie. Wkrótce występował w kilku klubach, otwierając występy gwiazd takich jak Jay Leno czy Jerry Seinfeld.
Kariera.
W 1988 roku przeprowadził się do Los Angeles, gdzie natychmiast zatrudnił agenta i menedżera, by znajdowali mu ciekawe oferty. Schneider zarabiał wówczas na życie poprzez pisanie dowcipów i skeczy dla kolegów po fachu z telewizji, nie opuszczał też castingów. W 1990 rozpoczął współpracę z programem HBO i wystąpił w „Wieczorze młodych komików”, a także w legendarnym "Saturday Night Live". Zatrudniony jako scenarzysta, bardzo pragnął także stanąć po drugiej stronie kamery. 
Po roli Richarda w niezwykle udanym serialu "The Richmeister" zagrał w kilku filmach fabularnych: "Kevin sam w Nowym Jorku" czy "Człowiek demolka" u boku Sylvestra Stallone’a. Dzięki przyjaźni z innym komikiem, Adamem Sandlerem, otrzymał rolę w "Supertacie" (1999) i w "Małym Nikim" (2000). 
W 2004 roku zagrał również z Adamem Sandlerem w "50 pierwszych randkach".
Prywatnie jest kibicem meksykańskiego klubu piłkarskiego Tigres UANL.

</doc>
<doc id="444593" url="https://pl.wikipedia.org/wiki?curid=444593" title="Free and Open source Software Developers' European Meeting">
Free and Open source Software Developers' European Meeting

"FOSDEM" to "Doroczne Europejskie Spotkanie Twórców Oprogramowania Wolnego i Otwartego" (ang. "Free and Open source Software Developers' European Meeting"). Jest to dwudniowa konferencja odbywająca się co roku pod koniec lutego. Organizatorami są ochotnicy z Université Libre de Bruxelles w Belgii. Obecna nazwa obowiązuje od roku 2002, wcześniejsza to "Europejskie Spotkanie Twórców Oprogramowania Open Source".
Wstęp na FOSDEM jest darmowy, jednak darowizny i sponsorzy są mile widziani i stanowią istotną pomoc w realizacji wydarzenia. W roku 2004 konferencję odwiedziło 2500 osób. Niemal co roku gościem jest Richard Stallman. Niezależnie od głównego harmonogramu sale są udostępniane na projekty indywidualne oraz prowadzenie dyskusji.
Od roku 2001 w czasie trwania konferencji przyznawana jest nagroda FSF Award for the Advancement of Free Software.

</doc>
<doc id="444594" url="https://pl.wikipedia.org/wiki?curid=444594" title="Ogasawara Shotō">
Ogasawara Shotō



</doc>
<doc id="444595" url="https://pl.wikipedia.org/wiki?curid=444595" title="Jaspis">
Jaspis

Jaspis (nazwa pochodzi od greckiego słowa ἴασπις, "iaspis" 'cętkowany kamień') – skała osadowa, zbita, drobnoziarnista, zbudowana z chalcedonu i kwarcu – występują one w zmiennych proporcjach. Zawiera różne minerały spełniające rolę domieszek są to: hematyt, goethyt, magnetyt, mangan, chloryty, aktynolit, epidot, zoisyt. Związki żelaza nadają jaspisom barwę brązową, żółtą, czerwoną lub zieloną.
Właściwości.
Jaspis jest odmianą chalcedonu, niekiedy jednak ze względu na ziarnistą strukturę traktuje się go jako samodzielną grupę w obrębie grupy kwarców.
Odmiany
Ze względu na różne cechy wyróżnia się szereg odmian jaspisu:
Występowanie.
Zazwyczaj w skałach osadowych w postaci drobnych wkładek; jako wypełnienie szczelin lub żył oraz w postaci buł. Często występuje w formie otoczaków w osadach aluwialnych i lodowcowych. Jest szeroko rozpowszechniony, czasami tworzy duże wystąpienia o charakterze złóżowym.
Miejsca występowania:

</doc>
<doc id="444596" url="https://pl.wikipedia.org/wiki?curid=444596" title="Juan Williams">
Juan Williams

Juan Williams Rebolledo (ur. 1826, zm. 24 czerwca 1910) – oficer chilijskiej marynarki wojennej, kontradmirał.
Życiorys.
Urodził się w Curacaví, jako syn angielskiego żeglarza Joha Williamsa służącego w marynarce Chile i Micaeli Rebolledo. W 1844 wstąpił do chilijskiej marynarki. W 1846 awansował na stopień oficerski. W 1850 objął dowództwo brygantyny „Meteor”. W 1851 służył na fregacie „Chile”, która przyczyniła się do stłumienia powstania antyrządowego w tym roku, pełniąc służbę patrolową w rejonie jezior Nahuelhuapi i Llanquihue. Od 1852 do 1854 dowodził barkiem „Infatigable”. W 1855 został skierowany do Anglii jako zastępca dowódcy nowo budowanej tam korwety „Esmeralda”. W marcu 1857 objął dowództwo brygantyny „Ancud”, na której prowadził m.in. badawcze rejsy hydrograficzne u wybrzeży Chile. W 1860 został dowódcą parowej kanonierki „Maipú”. W 1861 uczestniczył w tłumieniu rewolty antyrządowej przez pułkownika Barbosę.
11 września 1863 objął dowództwo korwety „Esmeralda”, na której następnie walczył podczas wojny Chile i Peru z Hiszpanią w 1865. 26 grudnia 1865, w potyczce morskiej pod Papudo, „Esmeralda” pod jego dowództwem zdobyła przy użyciu podstępu hiszpańską kanonierkę „Virjen de Covadonga”, wcieloną następnie do służby Chile jako „Covadonga”. Rząd Chile awansował następnie Williamsa, jak i wszystkich uczestników starcia o jeden stopień. Williams nie wziął udziału w kolejnym starciu pod Abtao 7 lutego 1866, gdyż został wcześniej wysłany do Ancud w celu osłony statku z węglem.
Po wojnie, Williams pozostał do 1874 dowódcą marynarki chilijskiej. Ponadto od 1867 był deputowanym z Valparaiso do parlamentu. W 1874 objął stanowisko zwierzchnika Departamentu Marynarki. W 1877 awansował na stopień kontradmirała. Na skutek napięć w stosunkach z Argentyną, w 1878 ponownie został na krótko dowódcą floty, po czym kolejny raz objął to stanowisko w lutym 1879 w obliczu konfliktu z Boliwią, który następnie przerodził się w wojnę o Pacyfik, z Boliwią i Peru. Jego okrętem flagowym był pancernik kazamatowy „Blanco Encalada”.
Na początku wojny o Pacyfik, Williams zarządził blokadę morską peruwiańskiego portu Iquique. Podjął następnie akcję ofensywną przeciw flocie peruwiańskiej w Callao, jednak nie napotkał tam floty przeciwnika, w następstwie czego doszło do bitwy pod Iquique, w której nie wzięły udziału główne siły floty chilijskiej Williamsa. Późniejsze niepowstrzymane działania peruwiańskiego monitora „Huascar” pod dowództwem kontradmirała Grau przeciw żegludze chilijskiej, a zwłaszcza zdobycie przez niego transportowca wojska „Rimac”, wywołały falę gwałtownej krytyki w społeczeństwie przeciw chilijskiemu dowództwu i Williamsowi. Mimo iż częściowo była ona niesłuszna, Williams podał się do dymisji, a w charakterze dowódcy floty zastąpił go Galvarino Riveros Cárdenas. Williams pozostał członkiem rady asystującej w dowództwie marynarki ("Junta de Asistencia").
W 1886 Williams został mianowany komendantem Valparaíso. 20 stycznia 1889 został komendantem Szkoły Marynarki Wojennej. W 1890 został dowódcą naczelnym marynarki Chile. Podczas wojny domowej między prezydentem a Kongresem w 1891 pozostał lojalny prezydentowi Jose Manuelowi Balmaceda, a po przegranej, odszedł ze służby wojskowej.
W 1908 został jeszcze w uznaniu zasług awansowany na wiceadmirała. Zmarł 24 czerwca 1910 w Santiago.
Był żonaty z Clarą Noeglé (deputowana z Valparaiso, elektor prezydenta Chile), miał pięcioro dzieci.
Awanse.
"Polskie odpowiedniki mogą być przybliżone".

</doc>
<doc id="444598" url="https://pl.wikipedia.org/wiki?curid=444598" title="Minami-tori-shima">
Minami-tori-shima



</doc>
<doc id="444600" url="https://pl.wikipedia.org/wiki?curid=444600" title="Pluskwiaki">
Pluskwiaki

Pluskwiaki (Hemiptera) – nazwa zależnie od przyjętej systematyki rzędu lub nadrzędu owadów liczącego 50 000–80 000 gatunków.
Charakterystyka.
Pluskwiaki są owadami bardzo zróżnicowanymi morfologicznie. Najmniejsze mają ok. 0,5 milimetra, większość osiąga kilka centymetrów, a największe ok. 10 centymetrów długości. Charakteryzują się narządami gębowymi kłująco-ssącymi, którymi pobierają pokarm płynny. Na ogół przechodzą przeobrażenie niezupełne. Zasiedlają środowiska wodne i lądowe.
Systematyka.
Klasyfikacja tradycyjna.
W tradycyjnej klasyfikacji rząd był dzielony na dwa podrzędy lub rzędy (w zależności od systematyki):
Pluskwiaki różnoskrzydłe to wodne i lądowe owady mające przednie skrzydła przekształcone w tzw. półpokrywy. Tylne skrzydła są błoniaste. Są drapieżnikami lub pasożytami zwierząt.
Pluskwiaki równoskrzydłe mają zwykle dwie pary błoniastych skrzydeł i żywią się głównie wysysanym sokiem roślin (fitofagi).
Klasyfikacja współczesna.
Współcześnie żyjące oraz wymarłe pluskwiaki są klasyfikowane w ponad 250 rodzinach. Ich klasyfikacja jest ciągle dyskutowana i ulega zmianom. McGavin zaproponował podział na cztery podrzędy: Sternorrhyncha, Auchenorrhyncha, Coleorrhyncha, Heteroptera.
Auchenorrhyncha uważana jest za grupę parafiletyczną i dzielona na Fulgoromorpha (=Archaeorrhyncha) i Cicadomorpha (=Clypeorrhyncha).
Obecnie przyjmuje się podział pluskwiaków na cztery podrzędy:
Niektórzy autorzy wyróżniają jeszcze podrząd Prosorrhyncha, obejmujący Heteroptera i Coleorrhyncha.

</doc>
<doc id="444601" url="https://pl.wikipedia.org/wiki?curid=444601" title="Wyspy Kazan">
Wyspy Kazan

, także nazwa – należący do Japonii archipelag wulkanicznych wysp, leżących około 1000 km na południe od Tokio, pomiędzy wyspami Ogasawara a Marianami Północnymi. Są także zaliczane do archipelagów Ogasawara (Ogasawara-shotō) i Nanpō-shotō.
Stanowią barierę oddzielającą Morze Filipińskie od Pacyfiku. Pod względem administracyjnym wyspy należą do aglomeracji tokijskiej, jako jej oddzielna podprefektura Ogasawara.
W skład tego archipelagu – zwanego Kazan-rettō lub Iō-rettō – wchodzą trzy wyspy (podane różne formy zapisu transkrypcyjnego), o powierzchni 33,01 km2 :
Częścią tego samego łuku wyspowego jest także samotna wyspa, leżąca dużo dalej na północ:
Wespół z Marianami oraz wyspami Izu i Ogasawara, wyspy Kazan są częścią struktury geologicznej powstałej ponad strefą subdukcji między płytą filipińską a „wsuwającą się” pod nią płytą pacyficzną, tworząc przy tym na wschód od wysp głęboki rów oceaniczny – Rów Izu-Ogasawara o głębokości 9780 m.
Powstałe w wyniku wzmożonej aktywności wulkanicznej wyspy zbudowane są w związku z tym ze skał magmowych, przede wszystkim andezytu, którego lokalna odmiana zwana jest boninitem, od dawnego imienia wysp. Skała ta charakteryzuje się znaczną zawartością tlenku magnezu, chromu oraz dwutlenku krzemu.
Należąca do grupy Iwo Jima jest wygasłym wulkanem, charakteryzującym się stosunkowo szybkim wypiętrzaniem oraz obfitością gorących źródeł. Nishino-shima jest czynnym wulkanem.
Wznoszący się na 918 m n.p.m., najwyższy punkt archipelagu znajduje się na Minami Iō-tō.

</doc>
<doc id="444606" url="https://pl.wikipedia.org/wiki?curid=444606" title="Luty 2006 w sporcie">
Luty 2006 w sporcie



</doc>
<doc id="444612" url="https://pl.wikipedia.org/wiki?curid=444612" title="Japońskie jednostki miary">
Japońskie jednostki miary

 – tradycyjny system jednostek miary. Nazwę wzięto od dwóch jednostek miary długości "shaku" i masy "kan".
System japoński został oparty na chińskim systemie miar. Chiński system został przejęty w roku 701 i niewiele zmieniony. Wiele tajwańskich jednostek miar jest opartych na systemie "Shakkan".
W 1924 roku system "Shakkan" został zastąpiony systemem metrycznym, a oficjalne używanie starych jednostek miar zostało zakazane 31 marca 1966 roku. Jednakże stare jednostki są dalej używane w takich dziedzinach jak ciesielstwo i rolnictwo. Również grunty i powierzchnie łazienek i pokoi w stylu japońskim podaje się w dawnej jednostce "tsubo". Istniało wiele odmian systemu "shakkan". Poniżej zaprezentowano najczęściej stosowane jednostki z ich odniesieniem do systemu metrycznego.

</doc>
<doc id="444613" url="https://pl.wikipedia.org/wiki?curid=444613" title="Juan Williams Rebolledo">
Juan Williams Rebolledo



</doc>
<doc id="444614" url="https://pl.wikipedia.org/wiki?curid=444614" title="Zwyczajna forma rytu rzymskiego">
Zwyczajna forma rytu rzymskiego

Zwyczajna forma rytu rzymskiego, nowy porządek mszy (łac. "Novus Ordo Missae", pot. "msza posoborowa, novus") – w Kościele katolickim porządek celebrowania mszy obrządku łacińskiego promulgowany w 1969 przez papieża Pawła VI konstytucją apostolską "Missale Romanum" i przyjęty za podstawowy (zwyczajny) w Kościele zachodnim. Obecnie podstawą celebracji mszy w tej formie jest "Mszał Rzymski" w wydaniu Benedykta XVI z 2008.

</doc>
<doc id="444616" url="https://pl.wikipedia.org/wiki?curid=444616" title="Nieborów Wielki">
Nieborów Wielki

Nieborów Wielki – część wsi Hyżne w Polsce, położona w województwie podkarpackim, w powiecie rzeszowskim, w gminie Hyżne. Wchodzi w skład sołectwa Nieborów.
Nieborów Wielki ma rzymskokatolicką kaplicę dojazdową pod wezwaniem Matki Bożej Wspomożycielki Wiernych należącą do parafii w Hyżnem, konsekrowaną w roku 1988.
W latach 1975–1998 Nieborów Wielki położony był w województwie rzeszowskim.
Historia.
Nieborów został założony na przełomie XVII i XVIII wieku na tzw. surowym korzeniu, czyli po uprzednim wykarczowaniu lasu. Pierwsza wzmianka o Nieborowie pojawiła się w dokumencie "Rejestr Krów Żelaznych" z roku 1703. i potem w 1735 r. 
Założycielem osady Nieborów był Kasper Aleksander Nieborowski – podczaszy gostyński herbu Prawdzic. Rodzina Nieborowskich wywodziła się z Wielkopolski. Kasper Nieborowski na przełomie lat 60. i 70. XVII wieku kupił od Wapowskich wsi Hyżne oraz Dylągówkę. W celu podniesienia dochodu z nowo zakupionych wsi zbudował cztery folwarki: w Hyżnem, Dylągówce, w miejscu nieopodal Moszczonek i Bazarach. Wraz z budową nowego folwarku obok Moszczonek wykarczowano las, gdzie następnie wystawiono kilka wiejskich chat. Tak powstała nowa osada – Nieborów. Swoją nazwę zawdzięcza założycielowi i pierwszemu właścicielowi - Nieborowskiemu.
Obecnie.
Od 1992 Nieborów jest częścią Hyżneńsko-Gwoźnickiego Obszaru Chronionego Krajobrazu.

</doc>
<doc id="444617" url="https://pl.wikipedia.org/wiki?curid=444617" title="Szlak oregoński">
Szlak oregoński

Szlak oregoński () – jeden z najważniejszych kierunków migracji osadników na zachód Stanów Zjednoczonych. Pionierzy „Dzikiego Zachodu” podróżowali tym szlakiem krytymi wozami w XIX wieku rozpoczynając liczącą około 3000 km wędrówkę z St. Louis. W latach 1841–1869 droga osadników wiodła przez tereny dzisiejszych stanów: Missouri, Kansas, Nebraska, Wyoming, Idaho i Oregon, aż do wybrzeży Pacyfiku.
Historia.
Dzięki ekspedycji Lewisa i Clarka z lat 1804/1805 okolica ta została dobrze zilustrowana mapami, okazało się jednak, że przejście przez przełęcz Lolo w Górach Skalistych jest zbyt strome, aby mogły je pokonać karawany wozów. W roku 1810 John Jacob Astor zainicjował ekspedycję, która miała zbadać nowe tereny łowieckie i możliwości lądowego zaopatrzenia faktorii handlowych w rejonie ujścia rzeki Kolumbia. Mimo że ekspedycja ta się nie powiodła, w drodze powrotnej wytyczono lepszą drogę przez Góry Skaliste – Przełęcz Południową.
Wędrówka na zachód nie rozpoczęła się jednak od razu. Niektórzy uczestnicy ekspedycji, jak np. płk Zebulon Pike (1806) czy mjr Steven Long (1819), wypowiadali się o Wielkich Równinach jako o terenie niezdatnym do zamieszkania i nazywali tę okolicę „wielką amerykańską pustynią”. Opisy te jednak nie brały pod uwagę tego, że tereny te były dostatecznie nawodnione (Wielkie Równiny są dziś największym obszarem rolniczym USA).
Szlak oregoński został wkrótce pokazany rodzinom osadników przez traperów i innych pionierów Dzikiego Zachodu (1823). Droga ta stała się wkrótce często używana przez handlarzy futrami, misjonarzy oraz oddziały wojskowe. Równolegle podążali szlakiem osadnicy z rodzinami i dobytkiem, z których wielu dotarło nawet do Fort Vancouver w stanie Waszyngton. 16 maja 1842 z Elm Grove wyruszył pierwszy zorganizowany konwój wozów, liczący 100 osób. W kolejnych latach do Doliny Willamette (Oregon) przybyło 800 imigrantów. Wiele setek ludzi ciągnęło na zachód, co było spowodowane szczególnie gorączką złota w Kalifornii w roku 1849. Szlaku używano też podczas wojny secesyjnej, jednak stracił on na znaczeniu w roku 1869, kiedy to ruszyła Pierwsza Kolej Transkontynentalna.
Przebieg trasy.
Punktem początkowym była przeważnie miejscowość Independence lub Kansas City w Missouri. Szlak kończył się w Oregon City. Wielu osadników zakładało osady również po drodze, pomiędzy tymi dwoma punktami. Osadnicy podążali Szlakiem Oregońskim kierując się biegiem rzek i charakterystycznymi punktami krajobrazu. W Nebrasce podążano wzdłuż rzeki Platte w kierunku Wyomingu. Na Wielkich Równinach zaczynały się pierwsze wzniesienia. Po przejściu przez Góry Skaliste Przełęczą Południową kierowano się wzdłuż rzeki Snake do rzeki Kolumbia. Imigranci musieli się następnie zdecydować, czy iść z biegiem rzeki Kolumbia do Fort Vancouver, czy też stromą Barlow Road, do Doliny Willamette.
Dzisiejsze drogi krajowe w USA na tamtych terenach biegną w dużej mierze dokładnie po dawnym szlaku, lub w jego bliskim sąsiedztwie (np. autostrada 86W w Idaho).

</doc>
<doc id="444619" url="https://pl.wikipedia.org/wiki?curid=444619" title="Florian Siwicki">
Florian Siwicki

Florian Siwicki (ur. 10 stycznia 1925 w Łucku, zm. 11 marca 2013 w Warszawie) – polski żołnierz i działacz PZPR, generał armii Sił Zbrojnych PRL. Szef Sztabu Generalnego WP (1973–1983), członek Wojskowej Rady Ocalenia Narodowego (1981–1983). W latach 1983–1990 minister obrony narodowej. Członek Biura Politycznego KC PZPR (1986–1990). Poseł na Sejm PRL VII, VIII i IX kadencji. Budowniczy Polski Ludowej.
Życiorys.
Młodość.
Syn Elżbiety i Eugeniusza. Jego ojciec był żołnierzem zawodowym, podoficerem 24 Pułku Piechoty w Łucku. W 1930 Eugeniusz Siwicki został przeniesiony do rezerwy i wraz z rodziną wyprowadził się do Miłostowa w pobliżu Równego. Tam początkowo był właścicielem niewielkiego, trzyhektarowego gospodarstwa ziemskiego, a później został zatrudniony jako buchalter w urzędzie gminy.
Przed wojną Florian Siwicki ukończył szkołę powszechną oraz trzy klasy gimnazjum w Krzemieńcu. W kwietniu 1940 jego ojciec został aresztowany przez funkcjonariuszy NKWD i ślad po nim zaginął. Miesiąc później Florian wraz z matką został deportowany w głąb Związku Radzieckiego do osiedla zesłańczego Głębokie (Głubokoje) położonego 150 km od Archangielska. Na zesłaniu podjął pracę w zakładzie przemysłu drzewnego.
Kariera wojskowa.
W wieku 17 lat został przymusowo powołany do Armii Czerwonej. Od grudnia 1942 służył w 105 samodzielnym batalionie saperów, gdzie objął funkcję zastępcy dowódcy plutonu. W maju 1943 znalazł się w szeregach Polskich Sił Zbrojnych w ZSRR. Służył w 1 Dywizji Piechoty im. Tadeusza Kościuszki. Ukończył Centrum Szkolenia Podchorążych 1 Dywizji Piechoty (od 2 maja do 14 września 1943) oraz Oficerską Szkołę Piechoty nr 1 w Riazaniu (od 15 września 1943 do 17 grudnia 1943). W życiorysie z 29 października 1953 podał, że w czasie od 1945 do 1946 uczestniczył w likwidowaniu oddziału Józefa Kurasia, ps. „Ogień”. W 1947 był uczestnikiem kursu dowódców baonów w Centrum Wyszkolenia Piechoty (od 3 marca 1947 do 30 listopada 1947). 
Od 8 listopada 1952 do 8 stycznia 1954 był szefem Wydziału Szkolenia i Kursów Oficerskich Piechoty Zarządu Szkół Oficerskich w Głównym Zarządzie Wyszkolenia Bojowego. Od 30 listopada 1954 do 27 października 1956 studiował w Wojskowej Akademii Sztabu Generalnego Sił Zbrojnych ZSRR im. Klimienta Woroszyłowa w Moskwie. Po powrocie do kraju był od 7 grudnia 1956 do 31 października 1957 dowódcą 5 Dywizji Piechoty, następnie od 22 grudnia 1956 do 15 marca 1961 dowódcą 3 Dywizji Piechoty. 
Od 15 kwietnia 1961 do 31 grudnia 1963 był attaché wojskowym lotniczym i morskim przy ambasadzie PRL w Pekinie. Od 1964 do 1965 dowódca 1 Warszawskiej Dywizji Zmechanizowanej. Generał brygady od 1962, generał dywizji od 1968, generał broni od 1974, generał armii od 27 września 1984. Od 13 stycznia 1966 był szefem sztabu – zastępcą dowódcy Śląskiego Okręgu Wojskowego, a od 11 kwietnia 1968 do 18 maja 1971 dowódcą ŚOW. W sierpniu 1968, w czasie operacji „Dunaj”, we wrześniu 1968 dowodził 2 Armią WP. Od 1 marca do 30 września 1970 był uczestnikiem Kursu Operacyjno-Strategicznego w Wojskowej Akademii Sztabu Generalnego Sił Zbrojnych ZSRR im. Klimienta Woroszyłowa w Moskwie. Od 21 maja 1971 do 12 stycznia 1973 I zastępca szefa Sztabu Generalnego WP, od 13 stycznia 1973 do 21 listopada 1983 szef Sztabu Generalnego WP i wiceminister obrony narodowej. W latach 1965–1967 był prezesem klubu sportowego Śląsk Wrocław. Poseł na Sejm PRL w latach 1976–1989. Od 22 listopada 1983 do 6 lipca 1990 minister obrony narodowej w Radach Ministrów Wojciecha Jaruzelskiego, Zbigniewa Messnera, Mieczysława Rakowskiego i Tadeusza Mazowieckiego. 
Uczestniczył w przygotowaniu i wprowadzeniu stanu wojennego. W czasie jego trwania od 13 grudnia 1981 do 21 lipca 1983 wchodził w skład Wojskowej Rady Ocalenia Narodowego.
6 lipca 1990 odwołany ze stanowiska ministra obrony narodowej i przeniesiony do dyspozycji MON. 13 lipca 1990 został oficjalnie pożegnany przez kierownictwo MON w 1 Praskim Pułku Zmechanizowanym w Wesołej. W dniu 7 lipca 1991 roku oficjalnie przeniesiony w stan spoczynku.
Współpraca z Informacją Wojskową.
W 1946 został zarejestrowany jako tajny współpracownik (agent) Głównego Zarządu Informacji WP o pseudonimie "Grom".
Działalność polityczna i społeczna.
Od 5 maja 1948 działacz Polskiej Partii Robotniczej i następnie Polskiej Zjednoczonej Partii Robotniczej. Do marca 1961 działał jako członek Komitetu Partyjnego i Komisji Kontroli Partyjnej PZPR w Warszawskim Okręgu Wojskowym. Od 17 listopada 1968 do 12 grudnia 1971 zastępca członka, a od 12 grudnia 1971 do stycznia 1990 członek Komitetu Centralnego PZPR. Od 28 października 1981 do 3 lipca 1986 zastępca członka Biura Politycznego KC PZPR, a 3 lipca 1986 do 29 stycznia 1990 członek Biura Politycznego KC PZPR. W kadencji 1985–1990 wiceprezes Rady Naczelnej Związku Bojowników o Wolność i Demokrację. W latach 1986–1989 był członkiem Ogólnopolskiego Komitetu Grunwaldzkiego. W latach 80. XX wieku pełnił funkcję przewodniczącego Rady Głównej Przyjaciół Harcerstwa.
Pogrzeb.
Pochowany 18 marca 2013 z honorową asystą wojskową na Cmentarzu Wojskowym na Powązkach w kwaterze FIII-11-2. W pogrzebie wzięli udział m.in. były minister obrony narodowej Janusz Onyszkiewicz, gen. dyw. Zbigniew Blechman, gen. bryg. pil. Roman Harmoza i gen. broni Józef Użycki, który odczytał kondolencje przesłane przez nieobecnego na pogrzebie byłego prezydenta RP gen. armii Wojciecha Jaruzelskiego.
Procesy karne.
W marcu 2006 Główna Komisja Ścigania Zbrodni przeciwko Narodowi Polskiemu Instytutu Pamięci Narodowej postawiła go w stan oskarżenia za popełnienie zbrodni komunistycznej polegającej na uczestnictwie w zorganizowanym związku przestępczym o charakterze zbrojnym mającym na celu popełnianie przestępstw polegających na pozbawianiu wolności poprzez internowanie i wykonywanie kar pozbawienia wolności orzeczonych za czyny wcześniej niekaralne oraz innych przestępstw przeciwko wolności, a nadto naruszaniu nietykalności cielesnej, tajemnicy korespondencji oraz praw pracowniczych obywateli polskich. Postanowieniem z dnia 14 września 2009 Sąd Okręgowy w Warszawie zawiesił postępowanie wobec oskarżonego z uwagi stan zdrowia. Po śmierci oskarżonego postępowanie umorzono.
W uzasadnieniu wyroku skazującego Czesława Kiszczaka (który był sądzony w tym samym postępowaniu) w dniu 12 stycznia 2012 warszawski Sąd Okręgowy uznał, że stan wojenny przygotowano i wprowadzono niezgodnie z ówczesną konstytucją, a dokonała tego „grupa przestępcza o charakterze zbrojnym” złożona z ludzi na najwyższych stanowiskach, wśród których wymieniono m.in. Floriana Siwickiego.
W 2012 rozpoczął się jego proces w sprawie akcji „Jesień 82”, polegającej na powoływaniu opozycjonistów wytypowanych przez Służbę Bezpieczeństwa na fikcyjne ćwiczenia wojskowe.
Życie prywatne.
Był żonaty z Krystyną z domu Kostoń (1929–2012). Mieli dwóch synów – Jerzego (1952–2011) i Ryszarda.
Florian Siwicki w filmie.
W 2014 odbyła się premiera filmu "Jack Strong" w reżyserii Władysława Pasikowskiego. W postać generała Floriana Siwickiego wcielił się Krzysztof Globisz.

</doc>
<doc id="444621" url="https://pl.wikipedia.org/wiki?curid=444621" title="Msza">
Msza

Msza – w części wyznań uobecnienie ofiary krzyżowej Jezusa Chrystusa w sposób bezkrwawy na ołtarzu. Część wyznań protestanckich określa tym terminem nabożeństwo rozumiane jako sama tylko uczta.
Słowo "msza" jest ściśle związane z celebracją w tradycji łacińskiej i słowami diakona kończącymi liturgię ("Ite, missa est"). W tradycjach wschodnich, zarówno prawosławnej, jak i katolickiej, powszechniejszym jest określenie "liturgia Boża". Po reformacji Kościoły luterańskie zachowały termin "msza" i w wielu Kościołach luterańskich na świecie do dziś się go używa. W Kościołach będących pod wpływem Kościołów niemieckich, szczególnie po Unii Pruskiej z roku 1817, ze względu na fakt, że w Kościele katolickim słowo to stało się przez lata synonimem ofiarniczego charakteru Eucharystii, który przez reformację został odrzucony, zastąpiono "mszę" innymi pojęciami (Nabożeństwo główne, Pamiątka Wieczerzy Pańskiej). Inne nurty reformacji, m.in. Kościoły reformowane, prezbiteriańskie i baptystyczne, bezwzględnie odrzuciły termin "msza" jako sugerujący ofiarny charakter Eucharystii, zastępując go terminami" nabożeństwo komunijne" lub "nabożeństwo z sakramentem Wieczerzy Pańskiej" (lub: "Wieczerzy Świętej"). Takich określeń używa także większość współczesnych Kościołów protestanckich.
Etymologia.
Słowo "msza" pochodzi – podobnie jak w języku angielskim "Mass" i niemieckim "die Messe" – od używanego od IV w. łacińskiego określenia "missa". Wśród badaczy nie ma zgody co do jego pierwotnego znaczenia, wymienia się następujące:
Ustanowienie Eucharystii.
Według doktryn ewangelickich i katolickiej Eucharystia została ustanowiona przez Jezusa Chrystusa podczas Ostatniej Wieczerzy spożytej z apostołami w Wielki Czwartek. W trakcie wieczerzy Chrystus łamał i rozdawał chleb ze słowami "Bierzcie i jedzcie, to jest Ciało moje" (Mt 26,26). Po wieczerzy podał apostołom kielich wypełniony winem ze słowami "Pijcie z niego wszyscy, bo to jest moja Krew Przymierza, która za wielu będzie wylana na odpuszczenie grzechów" (Mt 26,27-28).
Wiele osób ponad to podkreśla, że zawarte w słowach "to czyńcie na moją pamiątkę" słowo "pamiątka" oznacza w języku biblijnym ofiarę.
Chleb i wino jako ciało i krew Chrystusa.
Według katolików i starokatolików ofiarowane podczas mszy chleb i wino zostają przeistoczone w ciało i krew Chrystusa. Postacie eucharystyczne nie uobecniają Chrystusa w sposób symboliczny, lecz substancjalnie, zachowując jedynie przypadłości chleba i wina. Luteranie natomiast uważają, że w wyniku konsekracji, pod postaciami chleba i wina jest realnie obecne ciało i krew Chrystusa, chleb pozostaje jednak chlebem, a wino winem (konsubstancjacja).
Według katolików Chrystus ustanawiając mszę powołał się wprost na przykład najwyższego kapłana Melchizedeka, który według Księgi Rodzaju był królem Salemu i przywitał Abrama chlebem i winem. Ponieważ z psalmu 110 wynika, że Mesjasz będzie "Kapłanem na wieki na wzór Melchizedeka", ustanowienie Eucharystii jest wypełnieniem przepowiedni mesjańskiej.
W języku biblijnym "ciało i krew" oznacza człowieka (jak w Mt 16, 17; 1 Kor 15, 50; Ekl 18, 30). Rozdzielenie ciała i krwi oznacza symbolicznie śmierć. Dlatego też chleb i wino są osobno konsekrowane i zmieniają się sakramentalnie w ciało i krew Chrystusa, który mówił o sobie, że "Ciało moje jest prawdziwym pokarmem, a Krew moja jest prawdziwym napojem" (J 6, 55).
Uczestnictwo we mszy.
Powinność uczestnictwa.
Katolicy są na mocy pierwszego z przykazań kościelnych, które brzmi: "W niedzielę i inne nakazane dni świąteczne wierni są zobowiązani uczestniczyć we Mszy świętej i powstrzymać się od prac służebnych.", zobowiązani do uczestnictwa we mszy w niedzielę i święta nakazane. Powinność uczestnictwa we mszy według katolików i luteran wynika ponadto z 3. przykazania Dekalogu.
Uczestnictwo aktywne.
Łacińskie określenie "participatio actuosa", przełożone na język polski jako "aktywne uczestnictwo", oznacza raczej "świadome, uobecniające uczestnictwo". Realizuje się ono w wewnętrznej kontemplacji tajemnic mszy świętej, do czego służy słuchanie, stąd określenie: "słuchać mszy".
Porządek liturgiczny.
Kościół łaciński.
Od 1969 roku w Kościele katolickim obrządku łacińskiego istnieją oficjalnie dwie formy rytu rzymskiego: Novus Ordo Missae oraz przedsoborowa (tzw. trydencka). Na zawsze ustanowił przedsoborowy ryt mszy św. Pius V w swojej konstytucji apostolskiej "Quo primum tempore". Oficjalnie potwierdził to papież Benedykt XVI w swoim motu proprio Summorum Pontificum.
W każdym obrządku można wyróżnić część przygotowawczą (msza katechumenów lub obrzędy wstępne i liturgia Słowa) oraz właściwe sprawowania ofiary (msza wiernych lub liturgia eucharystyczna i obrzędy końcowe). Sobór Watykański II w Konstytucji o liturgii Sacrosanctum concilium podkreślił równą wartość obu tych części, niezwykle cennych dla życia chrześcijańskiego.
Główna msza parafialna w niedziele i uroczystości nazywana jest "sumą". Główna msza w uroczystość odpustu nazywana jest "sumą odpustową".

</doc>
<doc id="444623" url="https://pl.wikipedia.org/wiki?curid=444623" title="Radio Trent">
Radio Trent



</doc>
<doc id="444627" url="https://pl.wikipedia.org/wiki?curid=444627" title="Michał Pac (generał)">
Michał Pac (generał)

Michał Pac herbu Gozdawa (ur. 30 września 1754 w Kownie - zm. 29 stycznia 1800 w Mycie) – generał major armii Wielkiego Księstwa Litewskiego od 1783 roku, starosta kowieński i borciański, poseł na sejm, komisarz Komisji Porządkowej Cywilno-Wojskowej województwa trockiego powiatu kowieńskiego w 1790 roku.
Był synem Antoniego Michała, kształcił się w kolegium w Mohylewie. Mając sześć lat w 1760 matka wyrobiła mu u kuzyna Michała Radziwiłła, hetmana wielkiego litewskiego patent na chorążego w jego regimencie. Po pierwszym rozbiorze, jako jeden z nielicznych, nie złożył przysięgi z dóbr swych zagarniętych przez Rosję, tracąc posiadłości w tym zaborze. W 1774monarcha wynagrodził go za ten patriotyczny odruch stopniem kapitana buławy wielkiej wojsk litewskich, a w kilka lat później szarżą pułkownika pieszego pułku grenadierów. Na przełomie lat 1774- 1775 odbył Pac podróż po Europie zachodniej, zatrzymując się czas dłuższy w Amsterdamie. Za drugim tam pobytem w listopadzie 1775 poślubił w Utrechcie Ludwikę Tyzenhauzówną. Małżeństwo skończyło się rozwodem. Para miała dwoje dzieci syna generała Ludwika Michała. i córkę Zofię Aleksandrę żonę Feliksa Potockiego.
Poseł na sejm 1776 roku z powiatu grodzieńskiego. 26 września 1778 otrzymał starostwo sądowe powiatu kowieńskiego i urząd ten sprawował do upadku Polski. W 11 września 1781 dostał Order Św. Stanisława, a w listopadzie 1783 stopień generał-majora wojsk litewskich. Pac dziedziczył w powiecie kowieńskim Jezno ze wspaniałą rezydencją, Hołowczyn i Kniażyce koło Mohylewa. 7 marca 1776 matka scedowała mu starostwo niegrodowe borciańskie w powiecie lidzkim.
Został pochowany w katakumbach kościoła św. Michała Archanioła w Jeznie. Jego epitafium (warsztat Antonio Canovy ?) pochodzące z kaplicy pałacu w Dowspudzie znajduje się obecnie w kościele w Raczkach.

</doc>
<doc id="444629" url="https://pl.wikipedia.org/wiki?curid=444629" title="CFFF-FM">
CFFF-FM

CFFF – kanadyjskie radio Uniwersytetu Trent. Radio nadaje na częstotliwości 92,7 FM w Peterborough'u, Ontario).
Na antenie radio znane jest jako Radio Trent.

</doc>
<doc id="444635" url="https://pl.wikipedia.org/wiki?curid=444635" title="Hemiptera">
Hemiptera



</doc>
<doc id="444638" url="https://pl.wikipedia.org/wiki?curid=444638" title="Rumian kropkowany">
Rumian kropkowany

Rumian kropkowany ("Anthemis punctata") – gatunek rośliny wieloletniej należący do rodziny astrowatych. Występuje w zachodniej części obszaru śródziemnomorskiego.
Zastosowanie.
Roślina ozdobna – sadzona w parkach, uprawiana jako roślina okrywowa, dziczejąca.

</doc>
<doc id="444643" url="https://pl.wikipedia.org/wiki?curid=444643" title="Homoptera">
Homoptera



</doc>
<doc id="444648" url="https://pl.wikipedia.org/wiki?curid=444648" title="Jerzy Dobrowolski (aktor)">
Jerzy Dobrowolski (aktor)

Jerzy Dobrowolski (ur. 15 marca 1930 w Warszawie, zm. 17 lipca 1987 tamże) – polski satyryk, dramaturg, aktor i reżyser.
Twórczość.
Teatralna.
W 1954 ukończył studia na PWST w Warszawie. W latach 1948–1950 występował w Teatrze Młodego Widza we Wrocławiu, następnie w teatrach w Warszawie:
Reżyserował spektakle teatralne (Teatr im. J. Szaniawskiego w Płocku, 1982–1983) oraz radiowe (Polskie Radio, 1984–1987).
Kabaretowa.
Jerzy Dobrowolski znany jest przede wszystkim ze swojej twórczości satyrycznej i kabaretowej. Stworzył jedne z pierwszych powojennych kabaretów: Kabaret Koń i Kabaret Owca. W późniejszych latach występował samodzielnie lub z innymi kabaretami, np. z Elitą.
Radiowa.
Był także aktorem radiowym. Uczestniczył w niezliczonej ilości słuchowisk radiowych nadawanych głównie w Radiowej Trójce (m.in. Ilustrowany Tygodnik Rozrywkowy i kabaret „Decybel”). Był najważniejszym głosem w słuchowiskach autorstwa Marii Czubaszek, w których występował m.in. z Ireną Kwiatkowską, Barbarą Wrzesińską, Bohdanem Łazuką, Wojciechem Pokorą, Marianem Kociniakiem i Piotrem Fronczewskim; wiele z tych słuchowisk reżyserował.
Filmowa i telewizyjna.
Wystąpił w kilkunastu filmach, głównie w charakterystycznych rolach drugoplanowych.
Choć występował głównie w komediach, to w spektaklu telewizyjnym "Kłopoty to moja specjalność" (1977) w reżyserii Marka Piwowskiego zagrał rolę serio – detektywa Philipa Marlowe'a.
Pochowany na cmentarzu Powązkowskim w Warszawie (kwatera 170-3-6)
Życie prywatne.
Był synem Władysława Dobrowolskiego – szermierza, brązowego medalisty olimpijskiego w szabli drużynowo z igrzysk w Los Angeles (1932).
Dwukrotnie żonaty; jego drugą żoną była aktorka, Jolanta Zykun, z którą miał córkę, Aleksandrę. 
Cierpiał na chorobę alkoholową. Został pochowany na Starych Powązkach w Warszawie. W 1999 nakręcono film dokumentalny o Dobrowolskim – "Pasażer na gapę".

</doc>
<doc id="444649" url="https://pl.wikipedia.org/wiki?curid=444649" title="Hooligans (film)">
Hooligans (film)

Hooligans (Green Street, Green Street Hooligans) – angielsko-amerykański dramat filmowy z roku 2005, opowiadający o środowisku kibiców angielskiego klubu piłkarskiego West Ham United.
Opis.
Student Harvardu Matt Buckner zostaje niesłusznie oskarżony o posiadanie narkotyków należących do jego współlokatora. W efekcie zostaje wyrzucony z uczelni na dwa miesiące przed ukończeniem. Wyjeżdża do siostry do Anglii, gdzie poznaje swojego szwagra, Steve'a Dunhama. Jego brat, Pete Dunham, wprowadza Matta w świat „ekip” – grup chuliganów wspierających wybrany klub piłkarski. Po chłodnym przyjęciu Matt zaczyna odnajdywać się w brutalnym świecie bójek, przemocy i ciągłego zagrożenia. Stopniowo zdobywa zaufanie ekipy Green Street Elite i buduje przyjaźń z Pete’em.

</doc>
<doc id="444652" url="https://pl.wikipedia.org/wiki?curid=444652" title="Gdańsk Stocznia">
Gdańsk Stocznia

Gdańsk Stocznia – przystanek Szybkiej Kolei Miejskiej (SKM) leżący wzdłuż granicy gdańskich dzielnic Młyniska (północny wschód) i Aniołki (południowy zachód). Południowo-wschodni fragment ociera się o granicę ze Śródmieściem.
W roku 2018 przystanek obsługiwał 700–1000 pasażerów na dobę.
Do roku 2005 był także jedynym (oprócz stacji Gdańsk Główny) przystankiem obsługującym trasę SKM inną niż linię Gdańsk Główny - Wejherowo – uruchomioną w roku 1951 linię Gdańsk Główny - Gdańsk Nowy Port (obecnie linia kolejowa nr 249 do stacji Gdańsk Brzeźno).
Przystanek posiada jedno przejście nadziemne – kładkę dla pieszych łączącą ponad torami ul. Jana z Kolna (w 2017 część kładki nad ulicąi została poddana remontowi) z al. Zwycięstwa. Na samych peronach znajdują się kasowniki i tablice informacyjne z rozkładem jazdy SKM dla przystanku Gdańsk Stocznia.
W 2020 został zaplanowany remont przystanku. W 2021 miasto Gdańsk ogłosiło z kolei przetarg na projekt przebudowy kładki dla pieszych nad torami.
Przystanek wraz z kładką wpisany jest do gminnej ewidencji zabytków.

</doc>
<doc id="444654" url="https://pl.wikipedia.org/wiki?curid=444654" title="Trip rock">
Trip rock

Trip rock – gatunek muzyczny, używany dla określenia muzyki zespołów czerpiących inspiracje z trip hopu oraz różnych odmian muzyki rockowej, przede wszystkim post-rocka oraz rocka alternatywnego.

</doc>
<doc id="444657" url="https://pl.wikipedia.org/wiki?curid=444657" title="Zgłowiączka (wieś)">
Zgłowiączka (wieś)

Zgłowiączka – wieś w Polsce położona w województwie kujawsko-pomorskim, w powiecie włocławskim, w gminie Lubraniec.
Jedna ze starszych wsi na obszarze Kujaw, wzmiankowana w 1155 r. i kilkakrotnie w XIII wieku. Ważny ośrodek gospodarczy z uwagi na eksploatowaną tu w średniowieczu kopalnię soli i na istniejący w związku z nią targ. Pierwotnie wieś książęca, przeszła w posiadanie kapituły płockiej, odzyskana przez Kazimierza Wielkiego w drodze wymiany za wieś Trzepowo. W 1557 istniały jedynie folwark i kościół.
W latach 1975–1998 miejscowość administracyjnie należała do województwa włocławskiego.
Wieś znajduje się przy drodze łączącej Sułkowo z Żydowem, z odgałęzieniem do Sarnowa. Obie wymienione drogi są połączone z drogą powiatową 269. Przez wieś przepływa rzeka Zgłowiączka. Znajduje się tu zabytkowy kościół pw. Narodzenia NMP, szkoła podstawowa ośrodek zdrowia poczta i dwa sklepy spożywcze oraz cmentarz. 

</doc>
<doc id="444658" url="https://pl.wikipedia.org/wiki?curid=444658" title="Święty Roch">
Święty Roch

Święty Roch OFS (ur. w Montpellier we Francji, zm. przed rokiem 1420; w literaturze spotykana jest data urodzin przypadająca na rok 1295 oraz ok. 1345-1350, a data śmierci 1327 w Montpellier oraz 1377 lub 1378 w Voghera we Włoszech) − tercjarz franciszkański, święty Kościoła katolickiego.
Życie.
Roch urodził się jako jedyny syn rządcy Montpellier. W wieku 19 lat stracił oboje rodziców.
Po sprzedaniu znacznego majątku rodziców rozdał wszystko ubogim i wyruszył do Rzymu. We włoskim miasteczku Acquapendente zastała go epidemia dżumy. Tam w miejscowym szpitalu opiekował się zarażonymi. 
W Rzymie spędził 3 lata, gdzie dokonał wielu cudownych uzdrowień.
W czasie powrotu do Francji zaraził się dżumą w Piacenzy. By nie zarażać innych, ukrył się w pobliskim lesie. Według podania wytropił go tam pies, który przynosił mu pożywienie. Miał wówczas cudownie wyzdrowieć. Udał się w drogę powrotną do Francji, lecz na granicy wzięty został za szpiega włoskiego, umarł potem w więzieniu nierozpoznany.
Kult.
W całej Europie zaczął się szerzyć kult św. Rocha.
W Polsce był czczony już w XV wieku, obok św. Sebastiana, i stał się patronem chroniącym od zarazy. W tym czasie w Wenecji i Rzymie powstawały bractwa jego imienia. W Rzymie papież Aleksander VI wystawił ku jego czci kościół, papież Pius IV ufundował szpital, oddając go bractwu św. Rocha (1560). W szerzeniu kultu pomogli franciszkanie, ponieważ był tercjarzem franciszkańskim.
Papież Pius IX ogłosił św. Rocha patronem Montpellier. W 1585 papież Grzegorz XIII umieścił jego imię w Martyrologium Rzymskim. Powstała rodzina zakonna rochici. Wiele miast nosi nazwę na cześć świętego. Wybudowano tysiące kościołów i kaplic ku jego czci.
Święty Roch jest patronem Montpellier, Parmy, Wenecji, Sokołowa Podlaskiego, Zatora, Kazimierzy Wielkiej, aptekarzy, lekarzy, ogrodników, rolników i szpitali oraz brukarzy i więźniów.
Na ziemiach polskich czczony był przede wszystkim jako patron chroniący od zarazy, stąd w epoce staropolskiej były mu poświęcone liczne ołtarze, figury i kapliczki; opiekun zwierząt domowych. Patron Centrum Rehabilitacji w Łomży.
W ikonografii św. Roch przedstawiany jest jako młody pielgrzym lub żebrak w łachmanach, z psem liżącym mu rany albo biegnącym obok.
Jego atrybutami są: anioł, pies trzymający w pysku chleb, torba pielgrzyma.
Wspomnienie liturgiczne w Kościele katolickim obchodzone jest 16 sierpnia.
Roch w kulturze masowej.
Postać św. Rocha występuje w filmach Jasminum oraz Historii kina w Popielawach, wyreżyserowanych przez Jana Jakuba Kolskiego.

</doc>
<doc id="444663" url="https://pl.wikipedia.org/wiki?curid=444663" title="Bernhard Haurwitz">
Bernhard Haurwitz

Bernhard Haurwitz (ur. 14 sierpnia 1905 w Głogowie, zm. 22 kwietnia 1986 w Fort Collins) – amerykański meteorolog niemieckiego pochodzenia. Zajmował się głównie meteorologią teoretyczną – dynamiką atmosfery. 
Życiorys.
W 1923 roku zaczął studiować w Uniwersytecie Wrocławskim (Breslau), a potem przeniósł się do Getyngi. W 1962 otrzymał najważniejszą nagrodę Amerykańskiego Towarzystwa Meteorologicznego za rozwój meteorologii dynamicznej, a zwłaszcza wkład w zrozumienie długich fal w atmosferze, cyrkulacji w stratosferze, lokalnej cyrkulacji, i huraganów. W ostatnich latach życia pracował na Wydziale Nauk o Atmosferze (ang. Atmospheric Science Department) na Uniwersytecie Stanowym Kolorado (ang. Colorado State University) w Fort Collins, Kolorado. Był członkiem Amerykańskiej Akademii Nauk (ang. National Academy of Sciences) od 1960.

</doc>
<doc id="444664" url="https://pl.wikipedia.org/wiki?curid=444664" title="Szpej">
Szpej



</doc>
<doc id="444667" url="https://pl.wikipedia.org/wiki?curid=444667" title="Le monde diplomatique">
Le monde diplomatique



</doc>
<doc id="444668" url="https://pl.wikipedia.org/wiki?curid=444668" title="Monde diplomatique">
Monde diplomatique



</doc>
<doc id="444669" url="https://pl.wikipedia.org/wiki?curid=444669" title="Model Hubbarda">
Model Hubbarda

Model Hubbarda – model w fizyce materii skondensowanej opisujący gaz elektronowy z oddziaływaniem w reprezentacji ciasnego wiązania. Hamiltonian modelu Hubbarda zawiera dwie części:
Takie połączenie, mimo swojej prostoty, pozwala na zilustrowanie wielu zjawisk z dziedziny silnie skorelowanych fermionów, a w szczególności: przejście metal-izolator, ferromagnetyzm, antyferromagnetyzm, ciecz Luttingera czy nadprzewodnictwo. „Rozwiązywalność” modelu często jest wynikiem dodatkowych założeń, które jednak nie wpływają zbytnio na prawidłowość rozważań.
Model Hubbarda jest intensywnie eksploatowany w teorii silnie skorelowanych fermionów dla różnych parametrów oraz wymiarów. Istnieją liczne rozszerzenia modelu Hubbarda, polegające na uwzględnianiu dodatkowych wyrazów w hamiltonianie modelu (jak np. w modelu Pensona-Kolba-Hubbarda, który uwzględnia również przeskoki par elektronowych).
Hamiltonian Hubbarda.
Zgodnie z powyższym najogólniejszy hamiltonian modelu (w przestrzeni położeń) zapisać możemy jako:
gdzie formula_2 jest całką przeskoku, formula_3 formula_4 oznacza operator anihilacji (kreacji) elektronu w węźle i ze spinem formula_5 natomiast U opisuje oddziaływanie pomiędzy elektronami.
Interpretacja odpowiednich wyrazów w hamiltonianie:
Przykład
W przypadku przeskoku elektronów jedynie do sąsiednich węzłów i założeniu izotropowości układu (stała całka przeskoku) otrzymujemy hamiltonian postaci:
gdzie sumowanie po formula_10 oznacza sumowanie po sąsiednich węzłach sieci. W przestrzeni pędów hamiltonian przyjmuje postać:
gdzie N jest liczba węzłów sieci, natomiast formula_12 jest energią kinetyczną (relacją dyspersyjną) z pędem k, daną jako:
gdzie formula_14 jest odległością między sąsiednimi węzłami sieci. Dla przykładu w sieci kwadratowej relacja ta ma postać:
gdzie a jest stałą sieciową natomiast formula_16 i formula_17 są składowymi pędu w kierunkach x i y.

</doc>
<doc id="444673" url="https://pl.wikipedia.org/wiki?curid=444673" title="Burster">
Burster



</doc>
<doc id="444676" url="https://pl.wikipedia.org/wiki?curid=444676" title="Edward Tolman">
Edward Tolman

Edward C. Tolman (ur. 14 kwietnia 1886, zm. 19 listopada 1959) – psycholog amerykański, twórca koncepcji behawioryzmu celowościowego (neobehawioryzm).
W 1922 roku wystąpił z najpełniejszą krytyką behawioryzmu J.B. Watsona, ponieważ przeprowadził szereg eksperymentów behawiorystycznych i zauważył ich błędność. Zaproponował własną teorię motywacji i wprowadził do psychologii uczenia się pojęcie popędu. Wprowadził do psychologii koncepcję behawioryzmu celowościowego, według której powinna zajmować się badaniem całego działania totalnego organizmu z punktu widzenia celu, do którego dąży jednostka.
Edward Tolman jako pierwszy na świecie opublikował badania dotyczące selektywnej hodowli szczurów pod względem ich zdolności uczenia się znajdowania drogi w labiryncie. Badania te zainspirowały jego ucznia Roberta Tryona do przeprowadzenia własnych, długoletnich badań w tej dziedzinie.
Uczenie utajone.
Wprowadził pojęcie uczenia utajonego. Zdaniem Tolmana uczenie nie musi się odbywać przy pomocy wzmacniacza. Nawet jeśli zwierzę nie dostanie jedzenia, to i tak się uczy. Na przykład: kiedy w doświadczeniu, postawimy przed małpą dwa pojemniki, gdzie pod jednym jest banan, a pod drugim nie i małpa podniesie pojemnik, pod którym nie ma jedzenia, będzie szukała go dalej i w końcu trafi na banana. Jeśli wyuczone zachowanie zwierzęcia je zawiedzie, nie jest ono bezradne, ale podejmuje kolejne reakcje i dokonuje kolejnych wyborów. Innym dowodem na uczenie się utajone jest fakt, że szczury, które już kiedyś brały udział w doświadczeniu z labiryntem, w drugiej próbie szybciej trafiły do jedzenia niż szczury, które znalazły się w labiryncie po raz pierwszy.
Teoria zachowania molarnego (złożonego z elementarnych cząsteczek ).
Na daną reakcję wpływa cały układ bodźców. Zachowanie to reakcja złożona z różnych bodźców (mających funkcje cząsteczek bodźcowych) składających się na finalne zachowanie, które ma wyznaczony cel, do którego zmierza dany osobnik w danym zachowaniu.
Tolman traktuje zachowanie jako strukturalną całość. Przypisuje także jednostce pewne wartości, które określają cel jego działania.
Relacja bodźca i reakcji.
W przeciwieństwie do Watsona, uważał, że związki pomiędzy bodźcem i reakcją nie są jednoznaczne. Co znaczy, że przyczyną jednej reakcji mogą być różne bodźce i odwrotnie: jeden bodziec może wywoływać różne reakcje.
Prawa typu S-O-R.
Tolman tworzy nowy rodzaj praw opisujących relację bodźca i reakcji: prawa S-O-R.
gdzie:
S - simulatium, czyli bodziec
R - reaction, czyli reakcja
O - termin teoretyczny, tak zwane zmienne pośredniczące
Watson twierdził, że reakcja jest funkcją bodźca: r=f(s) (gdzie: r-reakcja, s-bodziec), powiązał więc jednoznacznie w sposób przyczynowy ze sobą pewien bodziec i odpowiadającą mu reakcję.
Tolman natomiast w swoich badaniach odkrył, że jedna reakcja może mieć przyczynę w różnych bodźcach:
S1 → R1
S2 → R1
S3 → R1
Sn → R1
a także, że jeden bodziec może powodować różne reakcje:
S1 → R1
S1 → R2
S1 → R3
S1 → Rn
Dla przezwyciężenia tych dwóch układów wprowadził termin O i stworzył ogólny schemat powiązania bodźców i reakcji wprowadzjąc prawa o postaci S-O-R
Poglądy psychologiczne Tolmana wywarły znaczny wpływ na rozwój współczesnej psychologii zwierząt, psychologii motywacji i psychologii uczenia się.

</doc>
<doc id="444677" url="https://pl.wikipedia.org/wiki?curid=444677" title="Berberis">
Berberis



</doc>
<doc id="444684" url="https://pl.wikipedia.org/wiki?curid=444684" title="Monty Python’s Personal Best">
Monty Python’s Personal Best

Monty Python’s Personal Best ("Perełki Monty Pythona" / "Osobisty wybór najlepszych skeczy Monty Pythona") - wyprodukowany w 2005 roku 6-odcinkowy miniserial telewizji PBS, którego emisję rozpoczęto 22 lutego 2006 roku. Pomysł na stworzenie miniserialu był wynikiem uzyskania przez PBS praw do rozpowszechniania serialu "Latający cyrk Monty Pythona". By uczcić ten fakt, sieć telewizyjna poprosiła żyjących członków grupy Monty Python (Erica Idle’a, Terry’ego Jonesa, Terry’ego Gilliama, Michaela Palina oraz Johna Cleese’a) o wybór ich ulubionych skeczy z oryginalnego serialu telewizyjnego.
Każdy odcinek został zadedykowany jednemu z członków grupy, zaś odcinek poświęcony Grahamowi Chapmanowi, nieżyjącemu Pythonowi, stanowi hołd złożony pamięci jego twórczości. Oprócz archiwalnych skeczy cykl zawiera także nowe materiały, nakręcone zarówno w Stanach Zjednoczonych, jak i Wielkiej Brytanii. Każdy z odcinków został napisany przez jednego z komików, zaś nad odcinkiem, dedykowanym Grahamowi Chapmanowi, Pythoni pracowali wspólnie.
W listopadzie 2006 ukazało się wydanie serialu w Polsce na płytach DVD.

</doc>
<doc id="444695" url="https://pl.wikipedia.org/wiki?curid=444695" title="Hope Davis">
Hope Davis

Hope Davis (ur. 23 marca 1964 w Englewood, stan New Jersey) – amerykańska aktorka.

</doc>
<doc id="444696" url="https://pl.wikipedia.org/wiki?curid=444696" title="Muchomor oliwkowy">
Muchomor oliwkowy

Muchomor oliwkowy ("Amanita battarrae" (Boud.) Bon) – gatunek grzybów należący do rodziny muchomorowatych ("Amanitaceae"). 
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1902 r. Jean Louis Émile Boudier nadając mu nazwę "amanitopsis battarrae". Obecną, uznaną przez Index Fungorum nazwę nadał mu w 1985 r. Marcel Bon, przenosząc go do rodzaju "Amanita".
Nazwę polską podał Władysław Wojewoda w 1987 r.
Morfologia.
Średnica do 12 cm. U młodego grzyba jest jajowato-dzwonkowaty, następnie wypukły. U dojrzałych okazów kapelusz jest często prawie płaski, tylko z małym uwypukleniem w centrum. Powierzchnia jest najczęściej zupełnie naga, żółtobrązowa, oliwkowobrązowa lub oliwkowoszara i do 1/3 promienia prążkowana.
Średnio gęste, szerokie, równej długości, wolne. Są białe, w kierunku do środka brązowiejące. Ostrza blaszek gładkie. 
Wysokość 8-13 cm, grubość 8-14 mm, walcowaty, rozszerzający się dołem, bez pierścienia. Początkowo jest pełny, później pusty w środku. Powierzchnia jasnoochroworóżowa i pokryta czerwonobrązowymi włókienkami. Podstawa trzonu otoczona wolną, błoniastą pochwą o brudnobiałym kolorze, czasami poszarpaną na fragmenty.
Biały, kruchy, smak ma łagodny i bez wyraźnego zapachu.
Występowanie i siedlisko.
Europa stanowi główny obszar występowania tego muchomora. Jest tutaj szeroko rozprzestrzeniony, występuje nawet na Islandii i w północnej części Półwyspu Skandynawskiego. Ponadto opisano występowanie tego gatunku w stanie Ontario w USA. W Polsce gatunek rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Belgii.
Rośnie w lasach pod bukami. Owocniki pojawiają się od czerwca do września

</doc>
<doc id="444697" url="https://pl.wikipedia.org/wiki?curid=444697" title="Le Monde Diplomatique">
Le Monde Diplomatique



</doc>
<doc id="444701" url="https://pl.wikipedia.org/wiki?curid=444701" title="R1A">
R1A



</doc>
<doc id="444713" url="https://pl.wikipedia.org/wiki?curid=444713" title="Bialska Kolej Dojazdowa">
Bialska Kolej Dojazdowa

Bialska Kolej Dojazdowa została zbudowana przez Niemców w czasie I wojny światowej – w roku 1917. Budowa odcinka Biała Podlaska – Rokitno datowana jest na lata 1915–1916. Początkowo linia dochodziła tylko do cegielni we wsi Stasinów (do Konstantynowa tory doprowadzono po roku 1920) i do gorzelni w Klonownicy Dużej; otwarcie końcowego odcinka trasy do Janowa Podlaskiego nastąpiło 24 lipca 1923 roku.
Głównym celem powstania kolejki był przewóz drewna pozyskiwanego do celów wojskowych z okolicznych lasów.
W roku 1923 wybudowano odgałęzienie z Rokitna do Cieleśnicy. Znajdował się tam bardzo znany w okresie międzywojennym majątek barona Stanisława Rużyczki de Rosenwerth, a linia stanowiła jego prywatną własność do roku 1939 i obsługiwała znajdujące się tam olejarnię, młyn parowy, gorzelnię i elektrownię. W Rokitnie natomiast znajdowała się stacja osobowo–towarowa służąca przeładunkom.
W dwudziestoleciu międzywojennym były plany przedłużenia torów z Janowa do Wysokiego Litewskiego, z Konstantynowa do Platerowa, a z Białej Podlaskiej do Parczewa.
Po wybuchu II wojny światowej okolice Białej Podlaskiej początkowo zajęła Armia Czerwona. Parowozy bialskiej kolejki zostały wywiezione na wschód jako zdobycz wojenna. Gdy 9 października 1939 r. wkroczyły wojska niemieckie, kolejka pozbawiona była możliwości funkcjonowania. Niemiecki zarząd sprowadził lokomotywy m.in. z kolejki krośniewickiej.
We wrześniu 1943 r. w okolicach wsi miejscowości Solinki między Leśną Podlaską a Mariampolem miała miejsca akcja dywersyjna przeprowadzona przez AK – ostrzelano pociąg wiozący żołnierzy niemieckich i zabito dwóch Niemców. W odwecie hitlerowcy przeprowadzili pacyfikacje okolicznych wsi.
W latach pięćdziesiątych XX w. bialska „ciuchcia” przeżywała największy rozkwit. W kierunku Białej woziła najczęściej kredę ze złoża w okolicy Kornicy, płody rolne, żywe zwierzęta, drewno z miejscowych lasów, wyroby spirytusowe z Wytwórni Win i Likierów w Cieleśnicy (w tym surowy spirytus w beczkach), a także kiszone ogórki. Natomiast w odwrotną stronę najczęściej wagony wypełniało zaopatrzenie dla lokalnych Gminnych Spółdzielni. W tym czasie też rozpoczęły służbę nowoczesne – jak na owe czasy – parowozy Px48.
W Białej Podlaskiej trasa kolejki rozpoczynała się w okolicach wieży ciśnień w okolicach normalnotorowego dworca kolejowego. Zachował się dawny budynek dworca kolejki (obecnie budynek mieszkalny). Następnie tor wiódł skrajem obecnego parku „Zofilas” (obecnie przebiega tam aleja Jana Pawła II, która dawniej nosiła miano ulicy Dębowej) i nasypem przez most na Krznie. Most ten początkowo był drewniany, położony nisko nad lustrem wody, ale w latach trzydziestych XX w. nasyp wraz z przeprawą podwyższono i przebudowano. Obecnie istniejący most stalowy, położony tuż przy moście drogowym, zbudowano w roku 1956; jest nieużywany i zamknięty dla wszelkiego ruchu. We wrześniu 2022 zdemontowano skorodowane barierki i inne elementy, które mogły zagrażać bezpieczeństwu.
Tor biegł dalej śladem obecnej alei Jana Pawła II (fragmentu noszącego niegdyś nazwę ulicy Żelaznej). Na skrzyżowaniu z ulicą Brzeską był przejazd z rogatkami (od roku 1963), a zaraz za nim – stacja Biała Podlaska Miasto (dawniej była tu ul. Miła). Budynek stacyjny z czerwonej cegły wzniesiono w roku 1952 – mieściły się w nim kasy biletowe, bufet i mieszkania kolejarzy. Obecnie dom nosi numer 62 (ul. Brzeska) – został przebudowany, otynkowany i pomalowany. Po zakończeniu pełnienia funkcji dworca przez kilkanaście lat mieścił się w nim sklep mięsny, następnie – od lat 90. XX w. – inne placówki handlowe, a obecnie (2022-09) parter zajmowany jest przez gabinet stomatologiczny.
Następnie tor biegł wzdłuż ul. Wiejskiej (na tyłach Cmentarza Rzymsko-Katolickiego), następnie łagodnym łukiem skręcał przed obecnym Liceum Katolickim (ul. Janowska 55) i prowadził równolegle do ul. Janowskiej. Za obwodnicą wzdłuż drogi nr 811 zachował się jeszcze nasyp.
W Roskoszy nad rzeką Klukówką do dziś stoi dawny kolejowy most z górnymi kratownicami, przystosowany obecnie do ruchu pieszego i rowerowego.
W 1962 roku wstrzymano przewozy pasażerów na odcinku Rokitno – Janów Podlaski z uwagi na nierentowność. Pociągi jeździły codziennie do Cieleśnicy, a we wtorki i czwartki do Konstantynowa. W maju 1971 zawieszono jednak ruch pociągów, a na przełomie 1971/1972 roku kolej została zlikwidowana, a ostatni pracownicy zwolnieni do końca maja 1972 roku.

</doc>
<doc id="444714" url="https://pl.wikipedia.org/wiki?curid=444714" title="Człon mostowy">
Człon mostowy

Człon mostowy – jednostka montażowa mostów pontonowych łącząca brzeg z pozostałymi członami mostu. Składa się z kilku pontonów (bloków pontonowych) wraz z wyposażeniem (kotwice, koła ratunkowe, oporęczowanie itp.).

</doc>
<doc id="444716" url="https://pl.wikipedia.org/wiki?curid=444716" title="Luigi’s Mansion">
Luigi’s Mansion

 – gra komputerowa wydana przez Nintendo w 2001 roku na konsolę GameCube. Pierwsza część trylogii Luigi's Mansion, jest powiązana z uniwersum Mario i jednocześnie stanowi drugą grę, w której gracz może sterować jedynie postacią brata Mario – Luigim. W marcu 2018 zapowiedziano wydanie wersji na konsolę Nintendo 3DS. Premiera gry odbyła się w październiku tego samego roku.
Opis fabuły.
Pewnego dnia Luigi odbiera wiadomość, według której wygrał ogromną posiadłość w konkursie, w którym nawet nie brał udziału. Mimo to decyduje się przyjąć nagrodę. Natychmiast dzwoni do swojego brata (Mario), z którym umawia się w niej na świętowanie zwycięstwa. Mario dociera pierwszy do posiadłości, gdzie zostaje szybko porwany i uwięziony w obrazie przez King Boo. Po podróży przez ciemny las Luigi dociera na miejsce. Zamiast brata spotyka tam jednak jedynie duchy zamieszkujące posiadłość. Przypadkowo spotkany starszy człowiek ratuje Luigiego. Okazuje się nim profesor Elvin Gadd, który mieszka nieopodal i poświęca swój czas pasji, jaką są duchy. Po usłyszeniu, że Mario zaginął, profesor daje Luigiemu dwa wynalazki, które mają pomóc w poszukiwaniach brata. W finale Luigi pokonuje King Boo i wraz z Elvinem Gadd'em uwalniają Mario.

</doc>
<doc id="444718" url="https://pl.wikipedia.org/wiki?curid=444718" title="Walonki">
Walonki

Walonki (ros. ва́ленки) – ciepłe obuwie do połowy łydki (czasem do kolan), przepuszczające wodę, ale dobrze chroniące przed mrozem.
Tworzone są z grubego filcu, tzw. wojłoku, formowanego z wielu warstw przy użyciu pary i specjalnego klocka, służącego do nadawania kształtu. Spód jest powlekany gumą. W wersji niegumowej podeszwy mogą być używane jak skarpeta, nakłada się na nie wtedy "właściwe" obuwie.
Produkowane przez Rosjan już od XVIII wieku, stały się popularne w wieku XIX, kiedy to opracowano tańszy sposób ich wytwarzania. Wcześniej były obuwiem drogim, mogli sobie na nie pozwolić jedynie ludzie zamożni. Popularne do dziś, wytwarzane zarówno w dużych fabrykach, jak i małych przydomowych zakładach. Często spotyka się walonki haftowane.
W Moskwie istnieje muzeum walonek. W 2008 roku odsłonięto także pomnik walonka. Pomnik jest poświęcony rzemieślnikom wytwarzającym walonki (tzw. ros. "pimokatom") i szczególnie temu właśnie typowi obuwia, bez którego życie ludzi na Syberii byłoby bardzo trudne.

</doc>
<doc id="444719" url="https://pl.wikipedia.org/wiki?curid=444719" title="Jednostka minowania">
Jednostka minowania



</doc>
<doc id="444737" url="https://pl.wikipedia.org/wiki?curid=444737" title="R1a">
R1a



</doc>
<doc id="444743" url="https://pl.wikipedia.org/wiki?curid=444743" title="Franciszek Krasiński (1525–1577)">
Franciszek Krasiński (1525–1577)

Franciszek Krasiński herbu Ślepowron (ur. 10 kwietnia 1525 prawdopodobnie we wsi Krasne, zm. 16 marca 1577 w Bodzentynie) – biskup krakowski 1572–1577, podkanclerzy koronny od 1568 lub 1569 do 1572 lub 1574, od 1560 sekretarz królewski, prepozyt płockiej kapituły katedralnej w latach 1568-1574, archidiakon kaliski, kanonik płockiej kapituły katedralnej.
Rodzina.
Franciszek był synem zmarłego w 1546 Jana Krasińskiego, stolnika ciechanowskiego i Katarzyny (określanej mianem: Mrokowska z Murowanego Mniszewa lub pochodzącej z pieczętującej się Lubiczem rodziny Miszewskich). Był bratem m.in.: sekretarza królewskiego i archidiakona krakowskiego Stanisława, sędziego ziemskiego ciechanowskiego Andrzeja, kanonika krakowskiego i kustosza kruszwickiego Mikołaja oraz kasztelana sierpeckiego Wojciecha. Stryj m.in. syna Wojciecha podkomorzego różańskiego Mikołaja oraz synów Andrzeja: sekretarza królewskiego Jana Andrzeja, kasztelana ciechanowskiego Franciszka oraz wojewody płockiego Stanisława. W przypadku swoich bratanków (synów Andrzeja) był ich protektorem dzięki niemu odebrali oni staranne wykształcenie humanistyczne. Był także krewnym prymasa Mikołaja Dzierzgowskiego, u którego pełnił funkcję sekretarza.
Studia.
Kształcił się początkowo w Zgorzelcu, a następnie studiował w Wittenberdze i w Krakowie, a później we Włoszech: w Bolonii i Rzymie. Na początku lat 50. XVI wieku uzyskał we Włoszech stopień doktora obojga praw.
Kariera duchowna i państwowa.
W 1555 mianowany kanonikiem krakowskim, w 1556 kanonikiem gnieźnieńskim. W 1560 został sekretarzem króla Zygmunta Augusta. Uczestniczył w synodzie w Warszawie w 1561 roku jako przedstawiciel kapituły gnieźnieńskiej. Posłował m.in. do Wiednia, gdzie na dworze cesarskim przebywał jako ambasador w latach 1565–1568. Od tego objął urząd podkanclerzego koronnego (sprawował go do 1572). Krasiński, kierując jako podkanclerzy kancelarią królewską, wywierał wielki wpływ na sprawy państwowe, w szczególności rozwinął żywą działalność przy dojściu do skutku unii lubelskiej w r. 1569. Równocześnie, w latach 1568–1574 był prepozytem kapituły płockiej, a po śmierci w 1569 Jana Makowieckiego objął także godność archidiakona warszawskiego i prepozyta łomżyńskiego, które pełnił najpewniej do 1572. Był sygnatariuszem aktu unii lubelskiej 1569 roku.
Biskup krakowski.
2 czerwca 1572 otrzymał prowizję papieską na biskupstwo krakowskie, którego ster objął 10 lipca 1572. Przez pierwsze dwa lata (do 1574) łączył ją z funkcją prepozyta kapituły płockiej. Krytykował papieską inkwizycję oraz postanowienia soboru trydenckiego. Tolerancyjny dla innowierców. Wbrew naciskom nuncjatury i całego episkopatu był jedynym polskim biskupem, który podpisał akt konfederacji warszawskiej, akt o wolności sumienia w r. 1573, legalizujący swobodę wyznania w Polsce, dającą formalne uprawnienia protestantyzmowi. Tym aktem naraził się na falę krytyki i oburzenia, został upomniany przez kapitułę krakowską za swoje postępowanie i wezwany, aby w sprawach dotyczących wiary wykazywać większą stanowczość. Jako biskup krakowski wydał statuty porządkujące działalność kapituły krakowskiej, popierał rozwój i działalność instytucji charytatywnych (tzw. "banków pobożnych") oraz rozwój osadnictwa na terenach biskupiego "Państwa Muszyńskiego". Chory na gruźlicę często przebywał na zamku biskupów krakowskich w Bodzentynie. Tam zmarł i zgodnie z ostatnią wolą został pochowany w bodzentyńskim kościele parafialnym, gdzie do dziś istnieje jego pomnik pochodzący z warsztatu Hieronima Canavesiego.
Był uczestnikiem zjazdu w Knyszynie 31 sierpnia 1572 roku. W 1573 roku potwierdził elekcję Henryka III Walezego na króla Polski. Był uczestnikiem zjazdu w Stężycy w 1575 roku. W 1575 roku podpisał elekcję cesarza Maksymiliana II Habsburga.

</doc>
<doc id="444746" url="https://pl.wikipedia.org/wiki?curid=444746" title="Zapalnik kontaktowy">
Zapalnik kontaktowy

Zapalnik kontaktowy – zapalnik stosowany w rakietach, minach, torpedach, bombach, amunicji artyleryjskiej itp. przeznaczony do wywoływania detonacji materiału wybuchowego, działający pod wpływem bodźców mechanicznych (nacisk, odciążenie, uderzenie, złamanie itp.).
Należą do nich zapalniki mechaniczne, elektryczne i chemiczne. W zależności od czasu zadziałania wyróżniamy zapalniki o działaniu natychmiastowym, bezwładnościowym, ze zwłoką oraz wielonastawowe.

</doc>
<doc id="444748" url="https://pl.wikipedia.org/wiki?curid=444748" title="Zapalnik niekontaktowy">
Zapalnik niekontaktowy

Zapalnik niekontaktowy - jest to zapalnik stosowany w rakietach, minach, torpedach, bombach, amunicji artyleryjskiej itp. przeznaczony do wywoływania detonacji materiału wybuchowego, działający pod wpływem bodźców fizycznych (światło, temperatura, dźwięk, ciśnienie, pole magnetyczne itp.).
Wyróżniamy tutaj zapalniki parametryczne, zdalnie inicjowane i zbliżeniowe.

</doc>
<doc id="444749" url="https://pl.wikipedia.org/wiki?curid=444749" title="Kroacka studzienka">
Kroacka studzienka

Kroacka Studzienka (niem. "Kroatenbrunnen") — źródło w Sudetach Środkowych w północno-zachodniej części Gór Sowich, położone na wysokości około 580 m n.p.m., obok drogi łączącej Lutomię z Glinnem. 
Źródło ujęte jest w kamienno-betonowe obramowanie na którym stoi nieregularny obelisk z marmurowym owalnym medalionem z wykutą nazwą w języku polskim. Obok źródła stoi altana. Kroacka Studzienka była odwiedzana przez licznych turystów już w XIX wieku. Około 1885 roku Świdnickie Towarzystwo Górskie ustawiło tam ławkę.
Kroacka Studzienka swą nazwę zawdzięcza wydarzeniom bitwy pod Burkatowem i Lutomią podczas wojny siedmioletniej, między Austrią i Prusami. W okolicy Glinna stacjonowała armia austriacka. W skład tej armii wchodziły również oddziały chorwackie gen. Brentano, które właśnie w tym miejscu poiły swoje konie.
Szlaki turystyczne.
W pobliżu źródła przechodzi szlak turystyczny z Bystrzycy Górnej do Kuźnicy.

</doc>
<doc id="444750" url="https://pl.wikipedia.org/wiki?curid=444750" title="Oddział torujący">
Oddział torujący

Oddział torujący – doraźne zorganizowany z pododdziału saperów wykorzystywany do rozpoznania i torowania przejść w zaporach inżynieryjnych, wykrywania i niszczenia punktów kierowania wybuchami min jądrowych oraz ich likwidacji, rozpoznania i wykonania obejść lub przejść w strefie zniszczeń powstałej wskutek wybuchu min jądrowych. Oddział torujący może składać się z grup: rozpoznawczej, torującej, wsparcia ogniowego oraz ubezpieczenia i osłony.

</doc>
<doc id="444752" url="https://pl.wikipedia.org/wiki?curid=444752" title="Msza święta trydencka">
Msza święta trydencka



</doc>
<doc id="444755" url="https://pl.wikipedia.org/wiki?curid=444755" title="Jadwiga Jankowska-Cieślak">
Jadwiga Jankowska-Cieślak

Jadwiga Aleksandra Jankowska-Cieślak (ur. 15 lutego 1951 w Gdańsku) – polska aktorka teatralna, filmowa i telewizyjna.
Była pierwszą Polką nagrodzoną Złotą Palmą dla najlepszej aktorki na Festiwalu Filmowym w Cannes za główną rolę w filmie "Inne spojrzenie" (1982). Dwukrotnie laureatka Złotych Lwów za najlepszą główna rolę kobiecą na Festiwalu Polskich Filmów Fabularnych za filmy "Sam na sam" (1977) i "Wezwanie" (1997) oraz laureatka Polskiej Nagrody Filmowej Orła za najlepszą główną rolę kobiecą w filmie "Rysa" (2008).
W 1979 została odznaczona Brązowym Krzyżem Zasługi. W 2007, na wniosek Prezydenta RP, została uhonorowana Krzyżem Kawalerskim Orderu Odrodzenia Polski, a w 2009 otrzymała Złoty Medal „Zasłużony Kulturze Gloria Artis”.
Życiorys.
Wczesne lata.
Urodziła się w Gdańsku jako córka Zofii Jankowskiej (1920–1992) i Kazimierza Jankowskiego (1921–1975), generała brygady Ludowego Wojska Polskiego. Jej ojciec podczas pracy w Wojskowym Sądzie Rejonowym w Gdańsku i Koszalinie oraz Sądzie Marynarki Wojennej orzekał lub był w składzie orzekającym 26 kar śmierci, z których wykonano około połowę, a wiele z nich dotyczyło członków AK i organizacji podziemnych lub ich współpracowników. Miała trzech braci: najstarszego Jakuba, średniego Jana i najmłodszego Jerzego. Wychowywała się w Gdańsku-Wrzeszczu przy koszarach, w domu należącym do wojska. Kiedy miała 11 lat, ojca awansowali na pułkownika i wraz z rodziną wyprowadziła się do Warszawy. Była nastolatką, gdy teatr stał się jej największą pasją. Za namową koleżanki uczęszczała na zajęcia kółka teatralnego Jadwigi Marso w Pałacu Młodzieży Pałacu Kultury i Nauki. Ukończyła warszawskie liceum im. Klementa Gottwalda (dziś XIV Liceum Ogólnokształcące im. Stanisława Staszica w Warszawie). Po maturze dostała się za pierwszym razem do Państwowej Wyższej Szkoły Teatralnej w Warszawie, którą ukończyła w 1972. Była „na roku” m.in. z Ewą Dałkowską, Markiem Kondratem, Krzysztofem Kolbergerem i Jerzym Radziwiłowiczem.
Kariera teatralna.
W latach 1972–1973 współpracowała z Puławskim Studio Teatralnym, grupą młodych absolwentów szkoły teatralnej próbujących z dala od dużych ośrodków scenicznych stworzyć kontestujący artystyczny teatr. W 1973 zadebiutowała w tytułowej roli w sztuce Jeana Giraudoux "Elektra" w reż. Kazimierza Dejmka z Andrzejem Szczepkowskim jako Egistosem, na scenie Teatru Dramatycznego w Warszawie, z którym się związała w latach 1972–1983 i 1994–2008. W 1974 otrzymała Nagrodę Rektora PWST w Warszawie – przyznawaną absolwentom za twórcze osiągnięcia w ciągu dwóch pierwszych lat pracy w teatrze. W Dramatycznym grała m.in. Manię w "Ślubie" Witolda Gombrowicza w reż. Jerzego Jarockiego (1974), Sebastiana/Violę w "Wieczorze Trzech Króli" Williama Shakespeare’a w reż. Jana Kulczyńskiego (1976), tytułową bohaterkę tragedii Eurypidesa "Medea" w reżyserii Stanisława Brejdyganta (1978), Korę w "Nocy listopadowej" Stanisława Wyspiańskiego w reż. Macieja Prusa (1978) i Wirginię w "Koriolanie" Szekspira w reż. Krzysztofa Kelma (1982), a także występowała w sztukach współczesnych: "Anegdoty prowincjonalne" ("Dwadzieścia minut z aniołem" i "Historia z metrampażem") Aleksandra Wampiłowa w reż. Hanny Orlikowskiej-Jääskeläine (1975) i "Wariacjach" Jerzego Grzegorzewskiego (1977). Gościnnie pojawiła się w Teatrze Narodowym w roli Anieli-Elwiry w "Mężu i żonie" Aleksandra Fredry w reż. Adama Hanuszkiewicza (1977).
W latach 90. była wykładowcą w warszawskiej szkole teatralnej. W latach 1990–1994 była związana Teatrem Powszechnym w Warszawie, gdzie grała Evę Meara’e w "Okruchach czułości" Neila Simona w reż. Włodzimierza Kaczkowskiego (1992), Agnes w "Tańcach z Ballybeg" Briana Friela w reż. Judy Friel (1993) i Ernestynę van Veen w "Wariacjach Goldbergowskich" George’a Taboriego w reż. Rudolfa Zioło (1994). W 2005 zdobyła nominację do Feliksa Warszawskiego za najlepszą pierwszoplanową rolę kobiecą – za role Pauliny i Aurelii w spektaklu "Niedokończony utwór na aktora" wg Antoniego Czechowa i Yasminy Rezy w Dramatycznym w reż. Krystiana Lupy. Za te dwie role i postać Matki w "Opowieściach o zwyczajnym szaleństwie" Petra Zelenki w Dramatycznym miesięcznik „Teatr” przyznał jej Nagrodę im. Aleksandra Zelwerowicza za najlepszą kobiecą kreację aktorską w sezonie 2004/2005. Od roku 2008 związała się z Teatrem Ateneum. W 2011 na Festiwalu Teatru Polskiego Radia i Teatru Telewizji Polskiej „Dwa Teatry” w Sopocie otrzymała nagrodę za rolę Matki w słuchowisku Tomasza Mana "Sex machine" w Teatrze Polskiego Radia. Ponadto występowała w teatrach warszawskich: Rozmaitości, Polskim, Studio, „Scena Prezentacje” i Och-Teatr.
Kariera ekranowa.
Jeszcze w podczas studiów po raz pierwszy wystąpiła na małym ekranie w 25–minutowym dramacie telewizyjnym Barbary Sass-Zdort "Ostatni liść" (1972) u boku Mai Komorowskiej. Jej debiutancka rola kinowa Magdy w filmie kameralnym dramacie społeczno-psychologicznym "Trzeba zabić tę miłość" (1972) w reżyserii Janusza Morgensterna, według scenariusza Janusza Głowackiego, została uhonorowana Nagrodą im. Zbyszka Cybulskiego i nagrodą Lubuskiego Lata Filmowego za najlepszą pierwszoplanową rolę kobiecą. Po sukcesie, jaki odniósł film, Jankowska-Cieślak niemalże z dnia na dzień, stała się twarzą pokolenia młodych Polaków epoki Edwarda Gierka. Trafiła na okładki takich czasopism jak „Magazyn filmowy” (we wrześniu 1971), „Film” (w październiku 1974 i w lipcu 1978), „Ekran” (w marcu 1973 i w czerwcu 1975), „Kino” (w marcu 1977), „Zielony Sztandar” (w grudniu 1977), „Stolica” (w czerwcu 1988) i „Replika” (w sierpniu 2020).
Na ekranie stworzyła zbuntowane młode kobiety, w tym jako wiejska nauczycielka Marta, która opatruje rannego członka oddziału o pseudonimie „Kordian” (Olgierd Łukaszewicz) w dramacie wojennym Kazimierza Kutza "Znikąd donikąd" (1975), Ewa w dramacie psychologicznym Pawła Kędzierskiego "Na smyczy" (1975) i porzucająca rodzinę nauczycielka Anna, która chce zacząć nowe życie przy boku dawnej miłości w dramacie psychologicznym Zbigniewa Kamińskiego "Pani Bovary to ja" (1977). Za kreację aktorską Basi Białasówny w serialu wojennym Janusza Morgensterna "Polskie drogi" (1976) otrzymała nagrodę Komitetu do spraw Radia i Telewizji „Polskie Radio i Telewizja”. Za rolę Ani Sarneckiej, studentki IV roku socjologii, rozpoczynającej karierę modelki, a później twardej kobiety opiekującej się ociemniałym narzeczonym w dramacie psychologicznym–obyczajowym Andrzeja Kostenki "Sam na sam" (1977) zdobyła Złote Lwy na Festiwalu Polskich Filmów Fabularnych za najlepszą główna rolę kobiecą.
W serialu Radosława Piwowarskiego "Jan Serce" (1981) pojawiła się w dwóch odcinkach jako pielęgniarka Kalina „Mgiełka”. W 1981 odebrała nagrodę I stopnia Komitetu do spraw Radia i Telewizji „Polskie Radio i Telewizja”. W węgierskim melodramacie Károlya Makka "Inne spojrzenie" ("Egymásra nézve", 1982), podejmującym tematykę LGBT, zagrała postać lesbijki Evy, za którą odebrała Złotą Palmę dla najlepszej aktorki na Festiwalu Filmowym w Cannes. Została obsadzona w roli Agaty w filmie Krzysztofa Tchórzewskiego "Stan wewnętrzny" (1983), który ze względów politycznych pokazany był po raz pierwszy w 1989. Jacek Bromski zaangażował ją do roli Anny, byłej żony Stefana Tarnowskiego (Bogusław Linda) w "Ceremonii pogrzebowej" (1984), Jadwigi, żony groźnego przestępcy (Bogusław Linda) w sensacyjnym dramacie kryminalnym "Zabij mnie glino" (1987) i Doroty Zabiełłowej w komedii "Sztuka kochania" (1989). Jako Barbara Kwiatkowska, matka chłopców uciekających za granicę w dramacie Macieja Dejczera "300 mil do nieba" (1989) była nominowana do Złotych Lwów na 15. Festiwalu Polskich Filmów Fabularnych za najlepszą drugoplanową rolę kobiecą.
Kreacja pielęgniarki Barbary Makowskiej, która w latach 80. zostaje niesłusznie oskarżona przez komunistyczne władze i walczy o swoje dobre imię w opartym na faktach dramacie "Wezwanie" (1997) przyniosła jej Złotego Lwa za najlepszą główna rolę kobiecą na 22. Festiwalu Polskich Filmów Fabularnych. Za rolę Joanny Kocjan, która dowiaduje się, że jej mąż był współpracownikiem UB w dramacie psychologicznym Michała Rosy "Rysa" (2008) otrzymała Polską Nagrodę Filmową Orła za najlepszą główną rolę kobiecą.
Życie prywatne.
W 1971 wyszła za mąż za Piotra Cieślaka, aktora, reżysera teatralnego, pedagoga i dyrektora teatrów, który przez półtora roku zmagał się z glejakiem w mózgu i zmarł 12 września 2015 w wieku 66 lat. Mają troje dzieci: dwóch synów – Jakuba i Antoniego oraz córkę Zofię.

</doc>
<doc id="444756" url="https://pl.wikipedia.org/wiki?curid=444756" title="Odwód inżynieryjny">
Odwód inżynieryjny

Odwód inżynieryjny - element ugrupowania bojowego; część sił i środków inżynieryjnych, pozostających w dyspozycji właściwego dowódcy, przewidziana do zastąpienia pododdziałów (oddziałów) inżynieryjnych w toku działań, do wzmocnienia zgrupowań wojsk na głównych (ważniejszych) kierunkach oraz do wykonania zadań, jakie mogą wyniknąć w toku operacji (walki).

</doc>
<doc id="444757" url="https://pl.wikipedia.org/wiki?curid=444757" title="Tomas Masaryk">
Tomas Masaryk



</doc>
<doc id="444761" url="https://pl.wikipedia.org/wiki?curid=444761" title="Janina Ipohorska">
Janina Ipohorska

Janina Ipohorska, właściwie Janina Nosarzewska, ps. „Jan Kamyczek”, „Alojzy Kaczanowski”, „Bracia Rojek” (ur. 15 sierpnia 1914 we Lwowie, zm. 20 września 1981 w Rabce) – polska malarka, dziennikarka, scenarzystka, autorka poradnika "Grzeczność na co dzień" (1955).
Życiorys.
Była córką Jana Nosarzewskiego i Stefanii z domu Ipohorskiej-Lenkiewicz.
Skończyła Gimnazjum Humanistyczne im. Królowej Jadwigi we Lwowie, po czym dostała się na romanistykę na Wydziale Humanistycznym Uniwersytetu Jana Kazimierza. Po jej ukończeniu odbyła trzyletnie (1936–1939) studia malarskie w pracowni prof. Felicjana Kowarskiego w ASP w Warszawie. Po studiach wróciła do Lwowa, gdzie pod radziecką okupacją pracowała w Teatrze Miniatur. Reżyserem był tam Marian Eile, Ipohorska tworzyła scenografię i kostiumy. Podczas okupacji niemieckiej pracowała, jako pracownica administracyjno-biurowa, w Instytucie prof. Rudolfa Weigla. W 1943, zagrożona aresztowaniem przez Gestapo, uciekła ze Lwowa zmieniając nazwisko na Ipohorska (nazwisko panieńskie jej matki).
Po II wojnie światowej przyjechała do Krakowa, gdzie razem z Eilem stworzyli tygodnik „Przekrój”. Projektowali również razem scenografię i kostiumy dla wielu teatrów: Starego, Syreny, Śląskiego, Dramatycznego, Młodego Widza, Małego i innych. Ukończyła studia na wydziale scenografii krakowskiej ASP, gdzie później przez trzy lata prowadziła wykłady z kostiumologii. Była współzałożycielką, wraz z Marianem Eilem, kabaretu Siedem Kotów w Krakowie.
W „Przekroju” najbardziej znana była pod pseudonimem Jan Kamyczek, zajmując się tematyką savoir-vivre’u. Pisała też książki z tego zakresu: "Grzeczność na co dzień", "Savoir vivre dla nastolatków". Jako „Bracia Rojek” pisała felietony, a pod pseudonimem Alojzy Kaczanowski była scenarzystką pierwszego polskiego kryminalnego serialu telewizyjnego "Kapitan Sowa na tropie" (1965) i autorką jednej powieści kryminalnej ("Rozkoszne przedpołudnie"); pisała też zamieszczane w „Przekroju” krótkie zagadki kryminalne. Była nadto autorką znanych aforyzmów („Jaka to oszczędność czasu zakochać się od pierwszego wejrzenia”, „Wymieniaj doświadczenia. Ale tylko na lepsze!”).
"Grzeczność na co dzień" ukazała się po rosyjsku oraz w tłumaczeniu na język ormiański.
Jest pochowana na Cmentarzu Podgórskim w Krakowie (kw. XLI–8–9 w grobie rodziny Lenkiewiczów).

</doc>
<doc id="444764" url="https://pl.wikipedia.org/wiki?curid=444764" title="Dzbanki">
Dzbanki

Dzbanki – wieś (dawniej gmina) w Polsce położona w województwie łódzkim, w powiecie bełchatowskim, w gminie Szczerców, w sołectwie Polowa-Kościuszki nad rzeką Widawką.
Do 30 czerwca 1930 roku wieś należała i była siedzibą władz gmina Dzbanki. W latach 1954-1957 – gromady Dzbanki. W latach 1975–1998 miejscowość administracyjnie należała do województwa piotrkowskiego.

</doc>
<doc id="444767" url="https://pl.wikipedia.org/wiki?curid=444767" title="Dihydroksyftalofenon">
Dihydroksyftalofenon



</doc>
<doc id="444768" url="https://pl.wikipedia.org/wiki?curid=444768" title="Dihydroftalofenon">
Dihydroftalofenon



</doc>
<doc id="444771" url="https://pl.wikipedia.org/wiki?curid=444771" title="Banzai">
Banzai

 – japoński okrzyk wyrażający radość, uznanie, pozdrowienie: „Niech żyje!”, „Hurra!”, wiwatowanie na cześć kogoś lub z powodu osiągnięcia czegoś (np. sukcesu wyborczego).
Zwrot pochodzi z Chin. Znaki 万歳 (obecna pisownia w ChRL 万岁) czyta się po chińsku "wànsuì".

</doc>
<doc id="444772" url="https://pl.wikipedia.org/wiki?curid=444772" title="Parsowo">
Parsowo

Parsowo (do 1945 r. niem.: "Parsow") – wieś w Polsce położona w województwie zachodniopomorskim, w powiecie koszalińskim, w gminie Biesiekierz.
Według danych z 31 grudnia 2005 r. wieś miała 304 mieszkańców.
Parsowo to miejscowość o charakterze turystycznym. Pobliski zabytkowy kościół. 
Historia.
Siedziba rycerska i wieś Parsowo wymieniona została po raz pierwszy w dokumencie księcia Kazimierza I z 1172 roku. W XIII wieku Parsowo przeszło w posiadanie rodziny rycerskiej von Parsow (do 1658 roku), następnie w ręce starego rodu pomorskiego von Heydenbreck.
W latach 1764-1772 cały majątek stopniowo odkupił Fryderyk Wilhelm von Gerlach, którego pomnik nagrobny zachował się w ruinach rodowego cmentarza (cmentarz obecnie w części odbudowany).
Zespół pałacowo-parkowy.
Obecny wygląd zespołu pałacowo-parkowego Parsowo zawdzięcza kolejnym potomkom rodu von Gerlach. Pałac późnobarokowy z końca XVIII w., piętrowy. Budowlę poszerzają skrajne pawilony, w narożach masywne przypory w kształcie ośmiobocznych wież. Elewacja główna na osi fasady z wypukłym ryzalitem, od strony ogrodu ganek. Po 1974 roku rozpoczęto remont obiektu. Obecnie pałac pełni funkcję Domu Pomocy Społecznej dla osób starszych, przewlekle chorych somatycznie. Na pomysł założenia w tym pałacu Domu Pomocy Społecznej wpadł Anselm Młodzik, założyciel i wieloletni dyrektor placówki. Dzięki niemu powstał DPS, który również dzięki niemu został wyremontowany i oddany do użytku w listopadzie 1992 roku. W 2008 roku po śmierci dyrektora, dom dostał imię Anselma Alojzego Młodzika. W parku przy pałacu rośnie buk zwyczajny czerwonolistny i jesion wyniosły, które liczą sobie ok. 170 lat, a także 200-letnie trzy zrośnięte jodły pospolite i 250-letni cis pospolity.

</doc>
<doc id="444774" url="https://pl.wikipedia.org/wiki?curid=444774" title="Świemino">
Świemino

Świemino (do 1945 niem. "Schwemmin") – wieś w Polsce położona w województwie zachodniopomorskim, w powiecie koszalińskim, w gminie Biesiekierz.
Według danych z 31 grudnia 2008 r. wieś miała 260 mieszkańców.
Do XVII wieku osada rolnicza Świemino była folwarkiem wchodzącym w skład majątku w Parsowie. Po śmierci Wawrzyńca, ostatniego potomka z rodu von Parsow, majątek przeszedł na własność rodu pomorskiego von Heydebreck. W II połowie XIX wieku majątek należał do starosty Koszalina von Gerlach-Parsow. Po II wojnie światowej majątek upaństwowiono.
Za wsią znajduje się poniemiecki cmentarz.
Obecnie Świemino jest wsią o charakterze rolniczo-turystycznym. Kompleksy leśne, tereny przyrodniczo cenne i obecność wód stwarzają warunki do rozwoju turystyki kwalifikowanej i agroturystyki.
Wzdłuż drogi do Koszalina znajduje się pomnik przyrody – aleja dębów szypułkowych obejmująca 16 drzew o obwodzie 180-620 cm.
We wsi znajduje się zespół pałacowo-parkowy:
Obecnie na terenie wsi znajduje się szkoła podstawowa, filia biblioteki oraz świetlica wiejska. Organizowane są tu przedsięwzięcia kulturalne, szkolenia i spotkania mieszkańców.

</doc>
<doc id="444776" url="https://pl.wikipedia.org/wiki?curid=444776" title="Pałac Oskara Kona">
Pałac Oskara Kona

Pałac Oskara Kona – willa w Łodzi wybudowana w 1903 dla przedsiębiorcy budowlanego Jana Stecka. Jej projekt sporządził Franciszek Chełmiński. Według pierwotnego założenia willa nawiązywała stylem do renesansu. Późniejszy jej użytkownik, właściciel Widzewskiej Manufaktury – Oskar Kon, zmienił jej formę.
Po przebudowie budynek posiada klasycystyczną bryłę, bez zbędnych dekoracji na fasadzie.
Nad głównym wejściem jest portyk ze schodami. Z dawnego wystroju wnętrz prawie nic się nie zachowało. Teren pałacu ogrodzony jest wysokim parkanem, obok bramy znajduje się stróżówka.
Budynek zdobył sławę dzięki jego późniejszemu właścicielowi: w 1948 stał się siedzibą Państwowej Wyższej Szkoły Filmowej, a od 1958 (po połączeniu z Państwową Wyższą Szkołą Aktorską) siedzibą Państwowej Wyższej Szkole Filmowej, Telewizyjnej i Teatralnej im. Leona Schillera, popularnie nazywanej Filmówką.

</doc>
<doc id="444779" url="https://pl.wikipedia.org/wiki?curid=444779" title="Dobrociechy">
Dobrociechy

Dobrociechy (do 1945 niem. "Dubbertech") – wieś w północnej Polsce, położona w województwie zachodniopomorskim, w powiecie koszalińskim, w gminie Bobolice.
Majątek rycerski w Dobrociechach w XIX i XX w., należał do jednej z większych posiadłości ziemskich pow. koszalińskiego. W 1928 r. liczył 1149 ha. Funkcjonowała gorzelnia, cegielnia i przędzalnia wełny.

</doc>
<doc id="444782" url="https://pl.wikipedia.org/wiki?curid=444782" title="Nowe Łozice">
Nowe Łozice

Nowe Łozice (niem. "Neuhütten") – osada w Polsce położona w województwie zachodniopomorskim, w powiecie koszalińskim, w gminie Bobolice.
Zobacz też: Łozice

</doc>
<doc id="444784" url="https://pl.wikipedia.org/wiki?curid=444784" title="Msza święta posoborowa">
Msza święta posoborowa



</doc>
<doc id="444786" url="https://pl.wikipedia.org/wiki?curid=444786" title="Świelino">
Świelino

Świelino (do 1945 niem. "Schwellin") – wieś w Polsce położona w województwie zachodniopomorskim, w powiecie koszalińskim, w gminie Bobolice. W czasach PRL-u w Świelinie mieścił się PGR. Obecnie budynki nie są użytkowane.
Wieś leży przy trasie byłej linii wąskotorowej Białogard – Świelino – Bobolice.
Historia.
Świelino powstało jako wieś kościelna, a następnie stanowiła lenno rodu von Kleist. 2 października 1612 właściciel Świelina Reinhold von Kleist gościł tu znanego kartografa Eilhardusa Lubinusa. We wrześniu 1766 majątek nabył pruski generał Friedrich Wilhelm Lölhöffel von Löwensprung, w 1784 we wsi znajdowały się dwadzieścia trzy gospodarstwa, w tym folwark, kuźnia, karczma, plebania oraz warsztat z piecem do wypalania wapna. W 1867 były dwadzieścia cztery domy i trzydzieści budynków gospodarczych, w późniejszych latach do Świelina administracyjnie zaliczano również Wojęcino oraz tamtejszy młyn. 

</doc>
<doc id="444791" url="https://pl.wikipedia.org/wiki?curid=444791" title="Piłka nożna na Letnich Igrzyskach Olimpijskich 2000 – turniej kobiet">
Piłka nożna na Letnich Igrzyskach Olimpijskich 2000 – turniej kobiet

Olimpijski turniej piłki nożnej kobiet na Letnich Igrzyskach Olimpijskich 2000 został rozegrany w Australii w dniach 13 września-28 września 2000 r. W turnieju wystartowało 8 drużyn narodowych. Mistrzyniami olimpijskimi zostały piłkarki Norwegii.

</doc>
<doc id="444792" url="https://pl.wikipedia.org/wiki?curid=444792" title="Claudio Pizarro">
Claudio Pizarro

Claudio Miguel Pizarro Bosio (ur. 3 października 1978 w Callao) – peruwiański piłkarz, który występował na pozycji napastnika. W latach 1999–2016 reprezentant Peru, brązowy medalista Copa América 2015.
Kariera klubowa.
Peru.
Swoją karierę rozpoczął w Peruwiańskim klubie Deportivo Pesquero. Debiut w profesjonalnym futbolu zaliczył 26 marca 1996 (porażka z Alianzą Lima 0:2). Przez dwa lata w barwach Deportivo strzelił 11 goli w 42 meczach. Dorobek ten wzbudził zainteresowanie szefów czołowych peruwiańskich klubów i jako 20-latek trafił Pizarro do Alianzy Lima. Zwieńczeniem dwuletniego okresu spędzonego stołecznym zespole było wygranie Torneo Clausura w 1999 oraz tytuł piłkarza roku w Peru w plebiscycie Peruwiańskiego Instytutu Sportu. Postawa w rozgrywkach rodzimej ligi skutkowała transferem do Werderu Brema (kwota transferu szacowana jest na ok. 1,5 mln euro).
Bundesliga.
Debiut Pizarro w lidze niemieckiej miał miejsce 28 sierpnia 1999, w wyjazdowym meczu z Herthą Berlin. Dwa tygodnie później napastnik cieszył się z premierowej bramki w barwach nowego zespołu (5:0 z FC Kaiserslautern). 19 września stało się o nim głośno – w wyjazdowym meczu z VfL Wolfsburg trzykrotnie trafił do siatki, a Werder wygrał 7:2. Pierwszy sezon w Niemczech zakończył z dorobkiem 10 goli, 3 asyst i 6 żółtych kartek w 25 meczach. Bremeńczycy zajęli 9. miejsce w tabeli.
Sezon 2000/2001 był dla Claudio Pizarro przełomowy. Wprawdzie jesienią tylko czterokrotnie znajdował drogę do siatki, za to wiosną ta sztuka udała mu się aż 15 razy. 22-letni zawodnik imponował szybkością, dryblingiem, wyszkoleniem technicznym oraz siłą i precyzją uderzeń.
Pizarro sprawdzał się nie tylko jako typowy egzekutor, potrafił również rozegrać piłkę, celnie uderzyć z rzutu wolnego, niejednokrotnie brał na siebie odpowiedzialność strzelając rzuty karne.
Jego umiejętności zostały docenione poprzez uznanie go najlepszym obcokrajowcem w Bundeslidze 2001. Po napastnika zgłosił się Bayern Monachium i za 8,2 mln euro Peruwiańczyk dołączył do kadry aktualnego mistrza Niemiec. Okres spędzony w Werderze naznaczył strzeleniem 29 bramek w 56 ligowych meczach.
4 sierpnia 2001 zadebiutował w ligowym meczu Bayernu. Już po 6 minutach cieszył się z pierwszej bramki, a kibice nagrodzili go owacją na stojąco. Bawarczycy pokonali FC Schalke 04 3:0. 20 listopada po raz pierwszy w swojej karierze zagrał w meczu Ligi Mistrzów. Premierowy sezon w nowym klubie pozostawił jednak niedosyt. Bayern zajął dopiero 3. miejsce w Bundeslidze, kończąc rozgrywki bez żadnego krajowego i europejskiego lauru. Na osłodę pozostał wywalczony 27 listopada w Tokio Puchar Interkontynentalny, po zwycięstwie 1:0 nad Boca Juniors. We wspomnianym sezonie Peruwiańczyk tworzył duet atakujących z Brazylijczykiem Giovane Elberem.
Sezon 2002/2003 to dominacja Bayernu w Niemczech (mistrzostwo i puchar). Claudio powtórzył wynik z poprzedniego sezonu – 15 goli. W kolejnym było nieco słabiej, 11 trafień. Rozgrywki 2003/2004 to ostatni sezon Bayernu pod wodzą trenera Ottmara Hitzfelda, nie został on jednakże uświetniony zdobyciem jakiegokolwiek trofeum. Po odejściu Elbera do Olympique Lyon nowym partnerem Pizarro w ataku został Holender Roy Makaay.
Latem 2004 szkoleniowe stery Bawarczyków przejął Felix Magath. Początek nowego sezonu Pizarro stracił na leczenie poważnego urazu głowy (pęknięcie kości czaszki) doznanego podczas meczu reprezentacji. Później, mimo innych problemów ze zdrowiem, napastnik zdołał wystąpić w 23 meczach, strzelając w nich 11 goli. Po raz drugi wywalczył z klubem dublet.
W rozgrywki 2005/2006 Bayern znów triumfował w lidze i Pucharze Niemiec, w czym udział miał Claudio Pizarro – zdobywca 11 bramek. Kolejny sezon (2006/2007) był dla „Bawarczyków” najbardziej nieudany od lat. Drużyna z Monachium zajęła w tabeli dopiero 4. miejsce i nie zakwalifikowała się do Ligi Mistrzów. Na początku 2007 roku na stanowisko trenera powrócił Ottmar Hitzfeld. Pizarro często rozpoczynał mecze na ławce rezerwowych, ustępując miejsca Lukasowi Podolskiemu. Zaledwie 8 goli było najgorszym wynikiem Peruwiańczyka w Bundeslidze. Głośno dawał wyraz swojemu niezadowoleniu z powodu utraty miejsca w podstawowym składzie.
19 maja 2007, w ostatnim meczu sezonu, Claudio Pizarro strzelił swoją setną bramkę w 1. Bundeslidze, stając się 45. zawodnikiem w historii, któremu udała się ta sztuka. Poza nim dokonało jej zaledwie czterech obcokrajowców:
Premiership.
Dnia 1 czerwca 2007 podpisał kontrakt z Chelsea F.C. Przeszedł do stołecznego klubu na zasadzie wolnego transferu, gdyż z końcem czerwca wygasła mu umowa z Bayernem.
Jego debiut przypadł na spotkanie o Tarczę Wspólnoty, który odbył się 5 sierpnia 2007 roku. Rywalem londyńczyków był mistrz Anglii, Manchester United F.C. Peruwiańczyk pojawił się na boisku w 52 minucie, zmieniając Florenta Maloudę. W serii rzutów karnych jego strzał obronił Edwin van der Sar i Man Utd wygrał 3:0, zgarniając główne trofeum.
Debiut Pizarro w meczu Premier League miał miejsce tydzień później. Chelsea pokonała Birmingham City F.C. 3:2, a Peruwiańczyk już w 18 minucie gry wpisał się na listę strzelców, wyrównując na 1:1.Długo nie mógł dojść do optymalnej formy, swoją drugą bramkę zdobył dopiero 5 stycznia 2008 w wygranym 1-0 meczu Pucharu Anglii z Queens Park Rangers F.C. 19 stycznia strzelił drugiego i jak do tej pory ostatniego gola w Premier League.
Premierowy sezon w lidze angielskiej Peruwiańczyk zakończył z dorobkiem 2 trafień w 21 spotkaniach. Z londyńską drużyną wywalczył wicemistrzostwo kraju.
Powrót do Bundesligi.
Pizarro nie zdołał przebić się do podstawowej jedenastki Chelsea F.C. Jego rywalami byli jednak gracze tej klasy, co Didier Drogba, Salomon Kalou, Andrij Szewczenko czy Nicolas Anelka. Latem 2008 włodarze klubu podjęli decyzję o rocznym wypożyczeniu Peruwiańczyka do jego dawnego klubu, Werderu Brema. Stworzył w nim duet napastników ze Szwedem Markusem Rosenbergiem. Odzyskał skuteczność – w rundzie jesiennej zdobył 10 bramek w lidze. Ustrzelił także swojego drugiego hat-tricka w Bundeslidze. 18 sierpnia 2009 został sprzedany do Werderu Brema, kwota nie została ujawniona.
W maju 2012 postanowił odejść z Werderu Brema i nie przedłużać wygasającego w czerwcu 2012 roku kontraktu. Latem tegoż roku zdecydował się wrócić do Bayernu Monachium.
Pizarro jest aktualnie drugim najskuteczniejszym obcokrajowcem pod względem liczby zdobytych goli w historii Bundesligi, strzelił 195 bramek, co jest także 6. wynikiem w klasyfikacji wszech czasów.
29 sierpnia 2015 Claudio Pizarro został pożegnany przez 75 tysięcy fanów Bayernu Monachium.
7 września 2015 podpisał kontrakt z Werderem Brema i tym samym po raz trzeci powrócił do zespołu zielono-białych. Umowa będzie obowiązywać przez rok. Do nowej drużyny Pizarro dołączył na zasadzie wolnego transferu, gdyż jego poprzedni kontrakt z Bayernem Monachium nie został przedłużony. W nowym klubie będzie występował z numerem 14 na koszulce. Po sezonie 2019/2020 zakończył karierę piłkarską.
Życie prywatne.
Claudio Pizarro ożenił się w 1999 ze swoją szkolną przyjaciółką, Karlą Salcedo. W tym samym roku przyszedł na świat jego pierwszy syn, nazwany po ojcu, dziadku i pradziadku Claudio. W późniejszych latach urodziło mu się jeszcze dwoje dzieci – córka Antonella oraz syn Gianluca.

</doc>
<doc id="444796" url="https://pl.wikipedia.org/wiki?curid=444796" title="Mikołaj Radziwiłł">
Mikołaj Radziwiłł



</doc>
<doc id="444804" url="https://pl.wikipedia.org/wiki?curid=444804" title="Dąbie (powiat szczecinecki)">
Dąbie (powiat szczecinecki)

Dąbie – osada w Polsce położona w województwie zachodniopomorskim, w powiecie szczecineckim, w gminie Borne Sulinowo.

</doc>
<doc id="444807" url="https://pl.wikipedia.org/wiki?curid=444807" title="Gaucho">
Gaucho

Gaucho (l.mn. "gauchowie") – południowoamerykański pasterz bydła (podobny północnoamerykańskiemu kowbojowi), pracujący na pampach, czyli trawiastych równinach Argentyny, Urugwaju, Paragwaju, południowego Chile oraz południowej Brazylii. W języku portugalskim słowo pisane jest jako "gaúcho".
Jednym z atrybutów gauchów w ikonografii i rycinach jest mate lub guampa, czyli naczynia do picia yerba mate, bombilla i imbryk z ciepłą wodą; często pojawia się też motyw ogniska.

</doc>
<doc id="444810" url="https://pl.wikipedia.org/wiki?curid=444810" title="Żydowska Szkoła Rzemieślnicza „Talmud Tora”">
Żydowska Szkoła Rzemieślnicza „Talmud Tora”

Żydowska Szkoła Rzemieślnicza „Talmud Tora” – szkoła, w której w latach 1901–1939 uczyła się żydowska młodzież. Mieściła się przy ulicy Średniej 46/48 (obecnej ul. Pomorskiej) w Łodzi.
Historia.
Łódzka „Talmud Tora” została założona przez działające w XIX wieku Żydowskie Towarzystwo Dobroczynności dla młodzieży żydowskiej.
W końcu lat osiemdziesiątych XIX wieku postępowi Żydzi w Łodzi, skupieni w organizacji Talmud Tora, wśród których byli miejscowi przemysłowcy: Izrael Poznański, Markus Silberstein, Salomon Barciński, Hugo Wulfsohn, Herman Konstadt, Zygmunt Jarociński i Szaja Rosenblatt, podjęli inicjatywę utworzenia w Łodzi żydowskiej szkoły rzemieślniczej (według obecnej nomenklatury zawodowej).
Architektura.
Pierwszą siedzibą łódzkiej "Talmud Tory", otwartej w 1890, była wynajęta częściowo kamienica przy ul. Zachodniej 20. Nowy gmach szkoły przy ul. Średniej 46/48, który wybudowano w latach 1900–1901 według projektu Gustawa Landau-Gutentegera, ufundowali małżonkowie Berta i Zygmunt Jarocińscy, którzy w ten sposób uczcili 50-lecie swojego związku małżeńskiego. Z okazji inauguracji działalności szkoły w nowym budynku Jarocińscy ofiarowali dodatkowo 5 tys. rubli, fundując stypendium dla ucznia tej szkoły ich imienia.
W latach 1901–1939 młodzież żydowska uczyła się tu przede wszystkim tkactwa i mechaniki. Naukę przedmiotów zawodowych uzupełniały zajęcia z zakresu nauk humanistycznych.
Gmach szkoły nie przetrwał w stanie pierwotnym. Po II wojnie światowej dobudowano czwartą kondygnację, niszcząc pierwotny wygląd górnej części gmachu. Obecnie w budynku mieści się Wydział Nauk o Wychowaniu Uniwersytetu Łódzkiego.
Jednym z dyrektorów szkoły był Jan Kirszrot.

</doc>
<doc id="444813" url="https://pl.wikipedia.org/wiki?curid=444813" title="Redoksymetria">
Redoksymetria

Redoksymetria (lub redoksometria) - dział chemii analitycznej, zbiór technik miareczkowych w których wykorzystuje się reakcje redoks. 
Redoksymetria dzieli się na:
Oksydymetria i reduktometria dzielą się na kilka metod w zależności od związku będącego titrantem
Do typowych metod oksydometrycznych należą:
Do typowych metod reduktometrycznych należą:

</doc>
<doc id="444823" url="https://pl.wikipedia.org/wiki?curid=444823" title="Precypitometria">
Precypitometria

Precypitometria ("analiza strąceniowa") – metoda miareczkowania stosowana w chemicznej analizie ilościowej. Oparta jest na reakcjach strącania trudno rozpuszczalnych związków chemicznych o ściśle określonym składzie. Wytrącanie osadu następuje podczas dodawania titranta do roztworu substancji oznaczanej. Najważniejszym działem tej metody jest argentometria, która obejmuje oznaczenia oparte na reakcjach tworzenia trudno rozpuszczalnych soli srebra.

</doc>
<doc id="444824" url="https://pl.wikipedia.org/wiki?curid=444824" title="Msza posoborowa">
Msza posoborowa



</doc>
<doc id="444826" url="https://pl.wikipedia.org/wiki?curid=444826" title="Prognoza na życie">
Prognoza na życie

Prognoza na życie (tytuł oryginalny "The Weatherman") – amerykański film fabularny z 2005 roku w reżyserii Gore’a Verbinskiego.
Fabuła.
David Spritz (Nicolas Cage), chicagowski prezenter pogody jest u szczytu kariery. Dostaje sześciocyfrową wypłatę za dwie godziny pracy dziennie i jest jednym z dwudziestu kandydatów do prowadzenia ogólnokrajowej prognozy pogody. Ale życiowe niepowodzenia przyćmiewają największe nawet sukcesy Davida. Rozwiódł się z żoną, coraz rzadziej spotyka się ze swoimi dziećmi i nawet jego ojciec (Michael Caine) zaczyna się od niego odsuwać. David postanawia zmienić swoje życie.

</doc>
<doc id="444827" url="https://pl.wikipedia.org/wiki?curid=444827" title="Elektrownia Połaniec">
Elektrownia Połaniec

Elektrownia Połaniec (obecnie "Enea Elektrownia Połaniec Spółka Akcyjna", nazwa skrócona: "Enea Połaniec S.A.") – elektrownia węglowa w Polsce, położona we wsi Zawada koło Połańca. Elektrownia o mocy 1882 MW brutto, składa się z siedmiu bloków energetycznych o mocy od 225 do 240 MW opalanych węglem przy współspalaniu biomasy oraz „Zielonego Bloku” o mocy 225 MW, opalanego w 100% biomasą. Produkuje rocznie około 8,4 TWh energii elektrycznej, co plasuje ją w ścisłej czołówce w Polsce pod względem ilości wytwarzanej energii (prawie 6% krajowej produkcji).
Historia.
Budowa elektrowni i pierwsze lata jej funkcjonowania.
Kierownikiem budowy elektrowni był inż. Józef Zieliński.
Podczas budowy elektrowni doszło do wielu nieprawidłowości i zaniedbań, które były m.in. przedmiotem dochodzeń milicji i prokuratury. Nieprawidłowości dotyczyły głównie wyładunku, magazynowania i składowania urządzeń. Na budowie stwierdzano nieporządek i marnotrawstwo. Pospiech i uszczuplanie potencjału budowlanego (zabieranego na inne budowy) owocował bagatelizowaniem i ignorowaniem zaleceń pokontrolnych. Stwierdzono np. zniszczenie odłącznika napowietrzania, rozbicie szafy dwupolowej przy rozładunku, zniszczenie źle magazynowanych płyt gipsowych, rur do kondensatorów, pocięcie palnikami i wywiezienie na złom prowadnic prób, przemarznięcie farb podkładowych, skorodowanie wirników, czy zagubienie spychacza (odnalezionego potem w stanie całkowitego zniszczenia). Zdaniem NIK-u na płace i nagrody wypłacone po uruchomieniu pierwszego bloku przeznaczono pieniądze z funduszu mobilizacyjnego przeznaczonego na wszystkie planowane osiem bloków. Wynikiem nieprzestrzegania zaleceń był wybuch na budowie pożaru w dniu 21 lutego 1980, który przyniósł straty w wysokości 44 milionów złotych.
Pierwszy blok o mocy 200 MW został uruchomiony w 1979 roku. 25 października 1983 uruchomiono ostatni, ósmy blok energetyczny i elektrownia osiągnęła łączną moc zainstalowaną 1600 MW. 16 stycznia 1989 elektrownia została przekształcona w przedsiębiorstwo państwowe "Elektrownia im. Tadeusza Kościuszki". Po modernizacji turbin w latach 1992–1995 moc zainstalowana wynosiła 1800 MW.
Powódź tysiąclecia w 1997 i powódź w 2010 r..
W 1997 roku podczas powodzi tysiąclecia elektrowni groziło podtopienie w związku z wystąpieniem z brzegów rzeki Wisły, płynącej w bezpośrednim sąsiedztwie. W związku z tym, iż sytuacja była bardzo poważna, zarząd elektrowni wpadł na pomysł wysadzenia wałów po drugiej stronie Wisły – mieszkańcom zaproponowano odszkodowania i duże zniżki na prąd przez kilka lat, ale odrzucili oni tę propozycję. Ostatecznie woda nie spowodowała strat w majątku należącym do elektrowni, a po ustąpieniu powodzi wały zostały solidnie wzmocnione w kilku miejscach.
Sytuacja powtórzyła się w 2010 roku: 18 maja setki ludzi pracowały przy obwałowaniu terenu elektrowni, podwyższając wał przeciwpowodziowy przy pomocy worków z piaskiem. Poziom Wisły w Połańcu wzrastał wówczas około 20 centymetrów na godzinę. 19 maja, około godziny 18.00, woda zaczęła powoli opadać. Po raz kolejny elektrownia wyszła z powodzi obronną ręką.
Przekształcenia organizacyjno-prawne.
30 kwietnia 1996 elektrownia przekształcona została w jednoosobową spółkę Skarbu Państwa. 6 kwietnia 2000 podpisano umowę prywatyzacyjną, w wyniku której strategicznym inwestorem zostało przedsiębiorstwo Electrabel International Holdings B.V. z siedzibą w Moerdijk w Holandii (nabyło za 87,5 mln EUR 25% + 1 akcję). 21 lutego 2003 Electrabel zakupił od Skarbu Państwa kolejne 60% akcji (za 160 mln EUR), a do końca tego roku wykupił pozostałe akcje, należące do pracowników elektrowni, uzyskując 100% głosów na walnym zgromadzeniu akcjonariuszy. W 2003 roku podjęto decyzję o zmianie nazwy przedsiębiorstwa z "Elektrownia im. Tadeusza Kościuszki w Połańcu" na "Elektrownia Połaniec S.A. – Grupa Electrabel" (w skrócie Electrabel Połaniec S.A.).
Począwszy od 1 stycznia 2007 Electrabel prowadził działalność w Polsce jako jedna firma z siedzibą w Zawadzie (gmina Połaniec). Od 2009 roku Electrabel wszedł w skład grupy GDF SUEZ (od 2015 r. Engie). Do 2016 r. elektrownia funkcjonowała jako ENGIE Energia Polska S.A.,oraz ENGIE Bioenergia Sp. z o.o.
Budowa nowego komina.
12 lipca 2007 spółka budowlana Polimex-Mostostal podpisała umowę w przedmiocie generalnego wykonawstwa w Elektrowni Połaniec instalacji podłączenia bloków od 1 do 8 do istniejącej instalacji odsiarczania spalin (kwota umowy opiewała na 102,8 mln zł netto). Umowa przewidywała również odprowadzenie spalin do nowego komina o wysokości 150 m, wraz z jego budową. Podwykonawcą w zakresie ostatnich wymienionych inwestycji było przedsiębiorstwo Uniserv S.A. z siedzibą w Katowicach.
Budowa Zielonego Bloku.
W marcu 2010 roku ENGIE Energia Polska i przedsiębiorstwo Foster Wheeler zawarły umowę w przedmiocie budowy Zielonego Bloku – bloku energetycznego opalanego wyłącznie biomasą. 5 czerwca 2013 odbyło się uroczyste, oficjalne (blok oddano do użytku już w grudniu 2012) otwarcie Zielonego Bloku w Elektrowni Połaniec. Zastosowana w nim jednostka, o mocy 205 MW, stanowiła największy na świecie blok energetyczny opalany w 100% biomasą, pochodzącą ze zrębków drzewnych (80%) i odpadów rolniczych (20%). Koszt inwestycji szacowany był na około 1 mld zł. Blok był w stanie wyprodukować energię, która wystarczyłaby na zasilenie 600 tys. gospodarstw domowych i odpowiadał za około 25% krajowej produkcji prądu z paliwa biomasowego. Inwestycja umożliwiła obniżenie emisji dwutlenku węgla o ponad 1,2 mln ton rocznie.
Modernizacja sześciu bloków Elektrowni.
W maju 2012 roku ENGIE Energia Polska podpisała z Alstom Power Sp. z o.o. umowę w sprawie modernizacji sześciu oraz kapitalnego remontu jednego bloku elektrowni. Elementy konstrukcyjno-mechaniczne zostaną wykonane przez elbląski oddział Alstom Power, specjalizujący się w wykonywaniu turbin. Zakończenie prac przewidziano na grudzień 2014 roku. Zrealizowanie umowy umożliwi wydłużenie czasu funkcjonowania elektrowni o kolejne 20 lat. Ponadto, dzięki wprowadzonej modernizacji, wzrośnie średnia moc każdego z sześciu bloków – z 225 do 240 MW. Modernizację stojana generatora i wirnika generatora wykonał TurboCare S.A Lubliniec (obecnie EthosEnergy S.A Lubliniec).
Elektrownia Połaniec w Grupie Enea.
23 grudnia 2016 r. ENGIE International Holdings B.V. i Enea S.A. podpisały warunkową umowę sprzedaży 100% akcji ENGIE Energia Polska – spółki, do której należała wówczas Elektrownia Połaniec. Wartość transakcji to 1,26 mld PLN. Od kwietnia 2017 r. spółki zarządzające elektrownią noszą nazwy: Enea Elektrownia Połaniec Spółka Akcyjna (Enea Połaniec S.A.) oraz Enea Bioenergia Sp. z o.o.
Dane techniczne.
Kompleks podstawowych urządzeń wytwórczych elektrowni składa się z:

</doc>
<doc id="444829" url="https://pl.wikipedia.org/wiki?curid=444829" title="Uniwersytet McMastera">
Uniwersytet McMastera

Uniwersytet McMastera (ang. "McMaster University", potocznie "Mac") – uniwersytet w Hamiltonie, w kanadyjskiej prowincji Ontario. 
Został założony w 1887 roku przez Williama McMastera (1811–1887, kanadyjski senator, bankier, hurtownik) i nazwany jego imieniem.
Ma prawie tysiąc wykładowców i około 25 tysięcy studentów.

</doc>
<doc id="444831" url="https://pl.wikipedia.org/wiki?curid=444831" title="Naciągacze (film 2003)">
Naciągacze (film 2003)

Naciągacze (ang. "Matchstick Men") – amerykański film z 2003 roku w reżyserii Ridleya Scotta na podstawie książki Erica Garcii.

</doc>
<doc id="444832" url="https://pl.wikipedia.org/wiki?curid=444832" title="Pałac Roberta Schweikerta">
Pałac Roberta Schweikerta

Pałac Roberta Schweikerta – pałac Roberta Teodora Schweikerta (syna Fryderyka Wilhelma Schweikerta) znajdująca się przy ulicy Piotrkowskiej 262/264 w Łodzi.
Opis.
W 1897 roku na terenie posesji znajdowały się: apteka, zakład wód mineralnych i napoi gazowanych, filia warszawskiej fabryki obuwia N.Lejzermana oraz laboratorium chemiczno-farmaceutyczne F. Müllera. Po wyburzeniu istniejących na posesji budynków Robert Schweikert wybudował zespół pałacowy (ukończony w 1913 roku). Główny budynek pałacowy powstał w 1910 według projektu Leona Lubotynowicza, bądź Romualda Millera. Założenie zespołu pałacowego wzorowane jest naposiadłościach magnackich.
Jest to niewielki, neobarokowy, wolnostojący pałac z reprezentacyjnym dziedzińcem, który wytyczony jest przez usytuowane po bokach budynki gospodarcze (stajnia, wozownia, stróżówka z pomieszczeniami gospodarczymi) i ograniczony żeliwnym ogrodzeniem z bramami. Budowla jest dwukondygnacyjna z wysokim parterem, portykiem z półkolistym podjazdem oraz dachem czterospadowym z mansardami. Z tyłu pałacu znajduje się ogród „włoski” z symetrycznymi prostokątnymi kwaterami. Dekoracja zewnętrzna pałacu nawiązuje także do uproszczonych form klasycystycznych, historycznych, nadając budowli charakter modernistyczny. Klasycyzujące wnętrza zachowały znaczną część pierwotnych dekoracji.
W czasie II wojny światowej w pałacu Schweikertów mieścił się bank niemiecki, a po wojnie kolejno siedziby: PPR, ZHP i ZSMP. W 1991 roku obiekt otrzymał w użytkowanie Ośrodek Studiów Europejskich Uniwersytetu Łódzkiego, pałac poddano renowacji i od 1993 znajduje się w nim Instytut Europejski.

</doc>
<doc id="444834" url="https://pl.wikipedia.org/wiki?curid=444834" title="Brock University">
Brock University

Brock University – uniwersytet działający w kanadyjskim mieście St. Catharines, w prowincji Ontario.
Założony został w 1964 roku i nazwany imieniem bohatera wojny brytyjsko-amerykańskiej, generała Isaaca Brocka.
Kształci około 19 tysięcy studentów i zatrudnia prawie sześciuset wykładowców.

</doc>
<doc id="444841" url="https://pl.wikipedia.org/wiki?curid=444841" title="HSQL">
HSQL



</doc>
<doc id="444845" url="https://pl.wikipedia.org/wiki?curid=444845" title="Lymphogranulomatosis maligna">
Lymphogranulomatosis maligna



</doc>
<doc id="444846" url="https://pl.wikipedia.org/wiki?curid=444846" title="Varicella zoster">
Varicella zoster



</doc>
<doc id="444849" url="https://pl.wikipedia.org/wiki?curid=444849" title="Greater Sudbury">
Greater Sudbury

Greater Sudbury (fr. Grand-Sudbury) – miasto w Kanadzie, w prowincji Ontario. Jest największym pod względem wielkości miastem północnego Ontario. Ma dwa języki urzędowe i dwie urzędowe nazwy (Greater Sudbury i Grand-Sudbury).
Ludność.
Liczba mieszkańców Greater Sudbury wynosi 157 857. Język angielski jest językiem ojczystym dla 63,5%, francuski dla 27,5% mieszkańców (2006).
Historia.
Europejska kolonizacja rozpoczęła się podczas eksploatacji drewna. Podczas budowy Kolei Transkanadyjskiej w 1883 r. odkryto depozyty rudy niklu (jak się później okazało, wynik uderzenia meteorytu 1,85 mld lat temu) i rozpoczęto eksploatację. Od tej pory, dzieje Greater Sudbury połączone były z produkcją i światowym zapotrzebowaniem na nikiel. W ostatnich latach Greater Sudbury usiłuje rozszerzyć swoją ekonomię jako centrum turystyczne i naukowe. W 1985 otwarto tu centrum naukowe "Science North" nad jeziorem Ramsey, poświęcone geologii regionu i kanadyjskiej północy. Główny budynek ma kształt płatka śniegowego.
W mieście znajduje się dwujęzyczny Uniwersytet Laurentyński.

</doc>
<doc id="444850" url="https://pl.wikipedia.org/wiki?curid=444850" title="Bateria im. Laskowskiego">
Bateria im. Laskowskiego



</doc>
<doc id="444852" url="https://pl.wikipedia.org/wiki?curid=444852" title="Hydropsyche angustipennis">
Hydropsyche angustipennis

Hydropsyche angustipennis – gatunek owada z rzędu chruścików i rodziny wodosówkowatych (Hydropsychidae). Larwy budują sieci łowne, są wszystkożernymi filtratorami, żyją w średniej wielkości rzekach potamal nizinnych i pojeziernych, zasiedlają głównie odcinki poniżej przepływowych jezior, poniżej dopływu niewielkich ilości ścieków organicznych. Gatunek pospolity i liczny. Może być uważany za gatunek synantropijny.
Gatunek do tej pory nie miał ustalonej polskiej nazwy. Tworząc nazwę od rodziny i rodzaju oraz łacińskiej nazwy gatunkowej byłaby to "wodosówka wąskoskrzydła" Spotykana bywa także nazwa wodosówka potokowa, jednak Hydropsyche angustipennis zasiedla głównie niewielkie rzeki nizinne i pojezierne a nie górskie potoki. Licznie występuje na odcinkach poniżej wypływu z jezior lub nieznacznie zanieczyszczonych materią organiczną odcinkach rzek.

</doc>
<doc id="444853" url="https://pl.wikipedia.org/wiki?curid=444853" title="Skala liniowa">
Skala liniowa

Skala liniowa – rodzaj skali pomiarowej, w której wielkości fizyczne są przekształcone za pomocą funkcji liniowej.
Wartości na skali liniowej mogą być bezwymiarowe lub mianowane. W odróżnieniu od skali logarytmicznej, skala liniowa może być używana zarówno do odwzorowania wielkości dodatnich, jak i ujemnych. 
Skala liniowa jest, obok logarytmicznej, najczęściej stosowaną skalą na wykresach.

</doc>
<doc id="444854" url="https://pl.wikipedia.org/wiki?curid=444854" title="Skala transwersalna">
Skala transwersalna



</doc>
<doc id="444855" url="https://pl.wikipedia.org/wiki?curid=444855" title="Szakal (ujednoznacznienie)">
Szakal (ujednoznacznienie)



</doc>
<doc id="444856" url="https://pl.wikipedia.org/wiki?curid=444856" title="Wiśnia piłkowana">
Wiśnia piłkowana

Wiśnia piłkowana ("Cerasus serrulata" G. Don.) – popularnie zwana wiśnią japońską. Jest to gatunek drzewa należącego do rodziny różowatych. Pochodzi z Chin. Jest uprawiany w wielu krajach świata jako roślina ozdobna. 
Zastosowanie.
Roślina ozdobna: Jedno z najładniej kwitnących wiosną drzew. Od dawna uprawiana była w Japonii, gdzie podczas kwitnienia jest główną atrakcją obchodów tradycji "hanami". W Polsce jest uprawiana w kilku odmianach (gł. o różowej lub biało-różowej barwie kwiatów), jako drzewo ozdobne.
Uprawa.
Potrzebuje stanowiska słonecznego. Nie ma większych wymagań co do gleby, przez długi czas może rosnąć w dużej donicy, jest dość odporna na suszę. Nie jest całkiem wytrzymała na mróz, dlatego nie należy jej sadzić w rejonach Polski o silnych mrozach. Jest wrażliwa na zasolenie gleby. Rozmnaża się przez szczepienie, albo okulizację, na podkładce czereśni ptasiej. Należy usuwać odrosty pojawiające się na pniu. Nie lubi cięcia, jeżeli przycinanie będzie konieczne, należy rany po cięciu opryskać preparatem grzybobójczym, lub zasmarować maścią sadowniczą.

</doc>
<doc id="444857" url="https://pl.wikipedia.org/wiki?curid=444857" title="Montes Claros">
Montes Claros

Montes Claros − miasto we wschodniej Brazylii, w stanie Minas Gerais, przy linii kolejowej Rio de Janeiro-Salvador.
Około 336,1 tys. mieszkańców.
W mieście rozwinął się przemysł włókienniczy, odzieżowy oraz spożywczy.

</doc>
<doc id="444859" url="https://pl.wikipedia.org/wiki?curid=444859" title="Hydropsyche pellucidula">
Hydropsyche pellucidula

Hydropsyche pellucidula - owad wodny, chruścik (Insecta: Trichoptera), z rodziny Hydropsychidae. Larwy budują sieci łowne, są wszystkożernymi filtratorami, żyją w średniej wielkości rzekach potamal. Gatunek pospolity i liczny. Szczególnie licznie występuje w małych rzekach krajobrazu rolniczego. Z tego względu może być uznany za dobry bioindykator antropogenicznych zmian w krajobrazie.

</doc>
<doc id="444861" url="https://pl.wikipedia.org/wiki?curid=444861" title="Hydropsyche saxonica">
Hydropsyche saxonica



</doc>
<doc id="444862" url="https://pl.wikipedia.org/wiki?curid=444862" title="Wodosówka saksońska">
Wodosówka saksońska

Wodosówka saksońska ("Hydropsyche saxonica") – owad wodny, chruścik z rodziny wodosówkowatych (Hydropsychidae). Larwy budują sieci łowne, są wszystkożernymi filtratorami, żyją w strumieniach (rhitral) i w średniej wielkości rzekach potamal. Gatunek w Polsce rzadki (zob. wskaźnik rzadkości gatunku) i nielicznie występujący.

</doc>
<doc id="444863" url="https://pl.wikipedia.org/wiki?curid=444863" title="Hydropsyche bulgaromanorum">
Hydropsyche bulgaromanorum

Hydropsyche bulgaromanorum (propozycja polskiej nazwy: wodosówka bułgaroromańska) – gatunek owada wodnego z rzędu chruścików i rodziny wodosówkowatych (Hydropsychidae).
Larwy budują sieci łowne, są wszystkożernymi filtratorami, żyją w dolnych odcinkach dużych rzek potamal nizinnych. Gatunek w Polsce rzadki (zob. wskaźnik rzadkości gatunku) i nielicznie występujący. W Europie gatunek ginący. W kraju znane są stanowiska z dolnej Odry i środkowej Wisły.

</doc>
<doc id="444864" url="https://pl.wikipedia.org/wiki?curid=444864" title="Akademicki Ranking Uniwersytetów Świata">
Akademicki Ranking Uniwersytetów Świata

Akademicki Ranking Uniwersytetów Świata (ang. "Academic Ranking of World Universities"), zwyczajowo Lista Szanghajska lub ranking szanghajski – zestawienie prowadzone i opracowywane przez Institute of Higher Education przy Uniwersytecie Jiao Tong w Szanghaju, klasyfikujące osiągnięcia naukowe i badawcze szkół wyższych.
Opis.
Ranking ocenia kadrę naukową i studentów w zakresie nagród zdobytych w znaczących konkursach naukowych oraz publikacji w renomowanych czasopismach naukowych i liczby cytowań. Oprócz ogólnej klasyfikacji uczelni, tworzone jest także zestawienie szkół wyższych prowadzących konkretne kierunki i pod tym kątem ocenianych.
W rankingu z 2016 pierwsze miejsce zajął Uniwersytet Harvarda. Najlepszą uczelnią europejską był, zajmujący czwarte miejsce w rankingu ogólnoświatowym, University of Cambridge. Za najlepszą na świecie uczelnię techniczną uznano Massachusetts Institute of Technology (zajmujący ogólnie piąte miejsce).
W rankingu głównym uwzględniane są także dwie polskie szkoły wyższe: Uniwersytet Warszawski i Uniwersytet Jagielloński – w 2017 znajdowały się odpowiednio w czwartej i w piątej setce rankingu. Kilka innych występuje w rankingach kierunkowych.
Krytyka.
Wielu ekspertów uważa ranking szanghajskiego uniwersytetu za niemiarodajny, między innymi ze względu na przyjęte przez jego autorów kryteria faworyzujące dziedziny, w których przyznawane są Nagrody Nobla, oraz dużą rolę publikacji w „Nature” lub „Science”, co działa na niekorzyść dziedzin humanistycznych i technicznych.

</doc>
<doc id="444865" url="https://pl.wikipedia.org/wiki?curid=444865" title="Paweł Szwed">
Paweł Szwed

Paweł Szwed, właśc. Paweł Bieniek (ur. 5 lipca 1965 w Warszawie) – polski aktor.
Życiorys.
Ukończył technikum lotnicze o specjalności budowa samolotów. Studiował także wzornictwo przemysłowe na Węgrzech oraz na ASP w Warszawie.
W 1998 ukończył Studium Sztuki Filmowej i Technik TV "Camerimage Film School" w Toruniu. Grał w wielu serialach telewizyjnych, m.in. w "Na dobre i na złe", "Zostać miss", "Bulionerzy". W telewizji TVN w latach 2000–2002 prowadził program "Noktowizjer".
W latach 1999–2009 był prezesem Fundacji Polskich Kolei Wąskotorowych.
Dzięki jego staraniom powiat starachowicki przejął majątek zlikwidowanej Starachowickiej Kolei Dojazdowej, co uratowało ją przed fizyczną likwidacją. W latach 2003–2011 prowadził Skansen Leśnej Kolei Wąskotorowej w Pionkach oraz dążył do odbudowy Kolejki Leśnej w Pionkach.
Ma młodszą siostrę Katarzynę. Był żonaty, w 2003 rozwiódł się. Ma córkę Wandę, mieszkającą na Węgrzech.

</doc>
<doc id="444868" url="https://pl.wikipedia.org/wiki?curid=444868" title="Zszywka">
Zszywka

Zszywka – metalowy drut o przekroju prostokątnym używany do zszywania np. kartek przy pomocy zszywacza. 
Wielkość zszywek, ich kształt i materiał, z którego są wykonane, zależą od przeznaczenia, do którego są używane i urządzenia do ich aplikacji czyli zszywacza.
Przed użyciem zszywka ma zazwyczaj kształt nawiasu kwadratowego. Zszywka ma zapewnić trwałe połączenie dwóch materiałów. Zszywka biurowa łączy kartki w sposób trwały dzięki temu, że po przebiciu tych kartek jest zaginana do wewnątrz lub na zewnątrz. Zszywka używana w przemyśle meblarskim łączy materiał obiciowy z drewnianą ramą mebli w podobny sposób jak gwoździe, czyli jej ramiona nie są zaginane.
Zszywki znajdują zastosowanie m.in. w poligrafii i obok drutu introligatorskiego służą do wykonywania opraw zeszytowych, przy czym zszywki te różną szerokością i wysokością, stosowną do liczby zszywanych kartek. Mają też różną twardość w zależności od tego czy zszywane są trudniejsze do przebicia grubsze kartki papieru powlekanego czy łatwiejsze - kartki papieru offsetowego. Odmianą zszywek stosowanych w poligrafii są zszywki oczkowe. Oczka zszywki tworzą zawieszkę, dzięki której zszyte kartki można umieścić w segregatorze biurowym.
Uwaga: Rysunek pokazuje zaginanie zszywek do wewnątrz. Niektóre zszywacze pozwalają też odginać zszywki na zewnątrz.

</doc>
<doc id="444872" url="https://pl.wikipedia.org/wiki?curid=444872" title="Boolean">
Boolean



</doc>
<doc id="444876" url="https://pl.wikipedia.org/wiki?curid=444876" title="Grzegorz Kuźniewicz">
Grzegorz Kuźniewicz

Grzegorz Kuźniewicz, ukr. Григорій Кузневич – Hryhorij Kuznewycz (ur. 30 września 1871 w Starym Bruśnie, zm. 9 stycznia 1948 w Hanaczówce) – ukraiński rzeźbiarz, początkowo jeden z bruśnieńskich kamieniarzy. Studiował we Lwowie, potem we Włoszech. Wykonywał wiele rzeźb do obiektów kościelnych i świeckich we Lwowie, a po wyjeździe do USA w Nowym Jorku, Cleveland, Pittsburghu i Filadelfii.
Życiorys.
Urodził się w 1871 r. w Starym Bruśnie jako siódme z kolei dziecko w biednej, ukraińskiej rodzinie. Jak większość tutejszych mieszkańców, od dziecka poznawał tajniki rzemiosła kamieniarskiego. Wykonane przez niego figurki zwróciły uwagę przebywającego w Bruśnie architekta Juliana Zacharewicza (1837-1898), profesora Politechniki Lwowskiej, który pomógł chłopcu uzyskać stypendium Wydziału Krajowego i rozpocząć naukę w Państwowej Szkole Przemysłowej we Lwowie. Już podczas nauki zaczął pracować w warsztacie znanego polskiego rzeźbiarza Juliana Markowskiego. Wraz z nim pracował przy realizacji rzeźb w wielu miejscach publicznych we Lwowie, m.in. posągu ,Fortuny" do wnętrza Galicyjskiej Kasy Oszczędności, szczytu fasady Pałacu Sztuki, pomnika J. Kilińskiego w Parku Stryjskim.
W 1899 r. podjął dalsze studia we Włoszech, które zakończył z wysokimi lokatami, uzyskując srebrne medale za rzeźbę: "Garncarz" i "Pierwszy rolnik" oraz drugą nagrodę za rysunki. W 1902 r. powrócił do Lwowa. Z powodu braku zamówień w 1907 r. wyjechał do Ameryki Północnej, gdzie kolejno pracował w: Nowym Jorku, Cleveland, Pittsburghu, Filadelfii, głównie przy dekorowaniu mostów, wiaduktów i budowli monumentalnych, zarówno świeckich jak i kościelnych. W 1912 r. powrócił do Lwowa, gdzie wykonywał różnego rodzaju pomniki i dekoracje plastyczne gmachów publicznych miasta. Po wybuchu I wojny światowej przeniósł się do Odessy, gdzie naprawiał zegarki. Po zakończeniu wojny wrócił na stałe do Starego Brusna. Po powrocie wykonywał głównie nagrobki dla miejscowej ludności. Jego prace można spotkać na wielu cmentarzach w regionie, nie da się jednak odróżnić ich z całą pewnością od prac naśladowców.
Niektórzy autorzy (m.in. niżej wymienieni P.Wład i M.Wiśniewski) wspominają o udziale Kuźniewicza w pracach przy tworzeniu płaskorzeźby jednego z czterech prezydentów na skale w górach Black Hills w Dakocie Południowej, jednak okres jego pobytu w USA nie pokrywa się z czasem powstania tych rzeźb.
Da bardziej znanych dzieł Kuźniewicza należą:
Po II wojnie światowej Grzegorz Kuźniewicz zdeklarował swoją przynależność do narodowości ukraińskiej i w 1946 przeniósł się na powojenne tereny Ukraińskiej SRR do wsi Hanaczówka koło Lwowa. Zamieszkał w zrujnowanym młynie po wysiedlonej rodzinie polskiej, gdzie naprawiał zegarki. Pobyt na terenie ZSRR traktował jako stan tymczasowy, wierzył, że kiedyś wróci do Brusna. Tutaj zmarł 9 stycznia 1948 r. Nagrobek (wspólny z bratem Andrzejem) postawiono mu dopiero w 1976 r. Autorami byli Antoni Lubycki i Mykoła Kuźniewicz, syn brata Andrzeja.

</doc>
<doc id="444882" url="https://pl.wikipedia.org/wiki?curid=444882" title="Martenica">
Martenica

Martenica, marticzka, gadałuszka, kicziłka () – bułgarski zwyczaj świętowania 1 marca, mający swoje korzenie w roku 681, będącym datą ustanowienia Wielkiej Bułgarii. 
Obyczaj ten uprawiany jest w Bułgarii jak i przez Bułgarów zamieszkujących tereny etniczne i kraje sąsiednie. Samo słowo „martenica” pochodzi od bułgarskiej nazwy marca (mart, bułg.: март) i poza świętem oznacza także rozdawane z tej okazji kolorowe gałganki. Podobny zwyczaj występuje w Rumunii i Mołdawii pod nazwą mărţişor.
Zgodnie z bułgarską tradycją, marzec jest miesiącem nadejścia wiosny. Z tej okazji pierwszego dnia marca ma miejsce ludowe święto połączone z symbolicznym pożegnaniem zimy i powitaniem wiosny. Bułgarska nazwa marca, „mart”, według ludowego przekazu, jest imieniem złośliwej staruszki słynącej z nagłej zmiany humoru. Bułgarzy nazywają ją "Baba Marta" (babcia Marta; bułg.: "Баба Марта"). Obdarowywanie się gałgankami, zwanymi od nazwy święta "martenicami", ma zadowolić staruszkę i skłonić ją do nieopóźniania odejścia zimy.
W 2017 roku praktyki związane z 1 marca zostały wpisane na listę niematerialnego dziedzictwa UNESCO.
Martenicowe zwyczaje.
1 marca i przez kilka kolejnych dni Bułgarzy obdarowują się wzajemnie czerwono-białymi włóczkowymi gałgankami. Kolor czerwony symbolizuje krew i życie, natomiast biały – czystość i szczęście. Mają formę laleczek, pomponików, wstążeczek, plecionek, bransoletek itp. Podarowana martenica przynosi szczęście i pomyślność.
Martenice nosi się na rękach do momentu, gdy zauważy się pierwsze kwitnące drzewo albo pierwszego wiosennego ptaka (np. bociana). Następnie pozostawia się je pod kamieniem, wiesza się na drzewie lub puszcza w rzece.
Martenice były dawniej wykorzystywane także do przepowiadania przyszłości. Wróżba polegała na włożeniu martenicy pod kamień i pozostawieniu jej tam na kilka dni. Pojawienie się po tym czasie pod kamieniem mrówek było zwiastunem znacznego powiększenia stada owiec, koni (jeśli pojawiły się mrówki czerwone) lub krów (jeśli pojawiły się inne owady).
Zwyczaj dekorowania się martenicami jest w Bułgarii jednym z najdłuższych i najpowszechniejszych. Współcześnie martenica symbolizuje budzenie się nowego życia, wiosnę, płodność, żyzność, a święto jest wyrazem nadziei na zdrowie i długie życie.

</doc>
<doc id="444893" url="https://pl.wikipedia.org/wiki?curid=444893" title="Pocisk strzelecki">
Pocisk strzelecki

Pocisk strzelecki - pocisk przeznaczony do wystrzeliwania z broni strzeleckiej.
Jest wykonany w kształcie wydłużonej bryły obrotowej z ostrołukową lub zaokrągloną częścią głowicową (przednią), krótką cylindryczną częścią prowadzącą i stożkową częścią denną. Pocisk może być wykonany z jednego materiału (pociski jednolite) lub składać się z kilku części, takich jak:
W zależności od rodzaju broni rozróżniamy pociski strzeleckie:
Ze względu na przeznaczenie rozróżnia się pociski strzeleckie:
Do pocisków strzeleckich zalicza się pociski o kalibrze poniżej 20 mm, ale mogą być również wystrzeliwane wybuchowe pociski nadkalibrowe, zwane granatami nasadkowymi, o średnicy kilkudziesięciu mm. Największą różnorodność budowy posiadają pociski strzeleckie zwykłe.

</doc>
<doc id="444903" url="https://pl.wikipedia.org/wiki?curid=444903" title="Kryza">
Kryza



</doc>
<doc id="444910" url="https://pl.wikipedia.org/wiki?curid=444910" title="Droga wojewódzka nr 383">
Droga wojewódzka nr 383

Droga wojewódzka nr 383 (DW383) – droga wojewódzka w województwie dolnośląskim o długości 28 kilometrów łącząca Jedlinę-Zdrój z Dzierżoniowem. Droga biegnie przez powiaty wałbrzyski i dzierżoniowski. Jest drogą o szczególnych walorach widokowych – prowadzi przez Przełęcz Walimską w Górach Sowich.

</doc>
<doc id="444911" url="https://pl.wikipedia.org/wiki?curid=444911" title="Silnik strumieniowy">
Silnik strumieniowy

Silnik strumieniowy (, dosł. "silnik taranowy") – specyficzna odmiana silnika odrzutowego, nie mająca części ruchomych. Składa się z komory spalania z dyszą, wtryskiwaczy paliwa i stabilizatorów płomienia. Silniki strumieniowe wykorzystują szybki przepływ otaczającego powietrza do jego sprężenia, stąd też ich angielska nazwa.
Historia.
Silnik strumieniowy został opatentowany w 1908 r. przez francuskiego inżyniera René Lorina. W 1933 r. Jurij Pobiedonoscew z ZSRR zbudował silnik GIRD-08. Od połowy lat trzydziestych XX w. prace nad silnikami strumieniowymi prowadził w Niemczech Wolf Trommsdorff, konstruując szereg doświadczalnych pocisków z takim napędem, zaś T. Oswatitsch dokonywał w latach czterdziestych XX w. pionierskich i fundamentalnych badań nad osiowosymetrycznymi dyfuzorami naddźwiękowymi. Szereg konstrukcji silników strumieniowych powstało też w firmie Hellmutha Waltera w Kilonii. Badania nad tego typu silnikiem prowadzili również Amerykanin William Avery i René Leduc, który w 1949 r. skonstruował pierwszy samolot z silnikiem strumieniowym Leduc 010.
Budowa.
Komora spalania silnika strumieniowego jest ukształtowana tak, aby napływające z przodu powietrze zmniejszało prędkość przepływu i ulegało sprężaniu w dyfuzorze wlotowym. Stabilizatory mają za zadanie wytworzyć zawirowania mieszanki paliwowo-powietrznej. To pozwala zapalić mieszankę i utrzymać proces spalania. Przed zapłonem trzeba więc przepływ powietrza wymusić, najlepiej przez rozpędzenie całości do kilkuset kilometrów na godzinę. 
Silnik strumieniowy może pracować w bardzo wąskim zakresie ciągu. Regulacja samym dopływem paliwa daje niewielkie efekty: albo silnik daje ciąg maksymalny, albo gaśnie. Nieco większy zakres można uzyskać przez jednoczesną zmianę geometrii dyfuzora i ilości paliwa.
Do pracy w zakresie wysokich prędkości naddźwiękowych jest przeznaczony tzw. SCRJ ("Supersonic Combustion Ramjet") zwany też scramjet.
Zastosowanie.
Silniki strumieniowe znalazły zastosowanie głównie w technice wojskowej; służą do napędu szybkich manewrujących pocisków odrzutowych dalekiego zasięgu. Do rozpędzenia pocisków do odpowiedniej prędkości stosowane są silniki rakietowe lub są one wystrzeliwane z szybko lecących samolotów. Próbowano też stosować małe silniki strumieniowe, zamocowane na końcach łopat wirnika głównego, do napędu śmigłowców. Próby były spektakularne, ale niebezpieczne, wyniki obiecujące, lecz cały napęd mocno niepewny.
Atrakcyjną cechą silnika strumieniowego jest jego niewybredność pod względem paliwa: spala benzynę, naftę, alkohol, parafinę i inne. W miejscu komory spalania może znajdować się dowolny wymiennik ciepła – można skonstruować silnik strumieniowy z reaktorem jądrowym, a nawet silnik na koks.
Samolotem załogowym, wyposażonym w silniki turboodrzutowo-strumieniowe, jest zwiadowczy Lockheed SR-71 Blackbird. SR-71 ma dwa silniki turboodrzutowe z dopalaczami, umieszczone w gondolach skrzydłowych. Zewnętrzna część gondoli tworzy silnik strumieniowy wokół silnika turboodrzutowego. Włączano go, kiedy trzeba było zwiększyć prędkość, działał dopiero od dość wysokich prędkości.
Samoloty korzystające z silników strumieniowych są z reguły maszynami eksperymentalnymi. Zaliczał się do nich m.in. X-43.

</doc>
<doc id="444912" url="https://pl.wikipedia.org/wiki?curid=444912" title="Silnik pulsacyjny">
Silnik pulsacyjny

Silnik pulsacyjny – odmiana silników odrzutowych, niewyposażona w zespół sprężarki. Najbardziej znanym zastosowaniem tego silnika była skrzydlata bomba Fieseler Fi-103 - V-1.
Działanie.
Spalanie paliwa w silniku pulsacyjnym ma charakter powtarzalnych deflagracji. W czasie spalania porcji mieszanki paliwowo-powietrznej ciśnienie w komorze spalania dociska sprężynowe żaluzje (rodzaj zaworów), zamykając wlot powietrza. Fala ciśnienia może przemieszczać się tylko rurą wylotową. Przy odpowiednio długiej rurze po przejściu fali powstaje podciśnienie, powodujące otwarcie sprężynowych żaluzji i powodujących zasysanie przez wlot nowej porcji powietrza. Kiedy silnik się rozgrzeje, zapłon świeżych porcji mieszanki następuje samoczynnie, od rozżarzonej rury wylotowej.
Silniki pulsacyjne mają statycznie niewielki ciąg, rosnący w miarę wzrostu prędkości. Z tego względu wymagają zastosowania dla statku powietrznego dodatkowego silnika (lub wyrzutni – jak to było w przypadku V-1). Dodatkowo pulsacyjne spalanie generuje hałas i jest źródłem silnych wibracji. Jedynymi ich zaletami jest prosta konstrukcja i niewielkie wymagania materiałowe. 
Pulse Detonation Engine (PDE)..
Eksperymentalny silnik PDE jest w pewnym sensie połączeniem silnika strumieniowego i pulsacyjnego. Do działania wymaga wstępnego wywołania naddźwiękowego przepływu powietrza – we wlocie musi uformować się fala uderzeniowa. Odmiennie niż w silniku pulsacyjnym, spalanie jest cyklem eksplozji, a zapłon jest zsynchronizowany z wtryskiem paliwa. Wymuszona częstotliwość eksplozji jest znacznie wyższa niż w silniku pulsacyjnym.
Cykl pracy PDE można przedstawić w trzech etapach:
Zaletami PDE są prostota samego silnika, bardzo duży impuls właściwy i możliwość regulacji średniego ciągu silnika. Silniki PDE umożliwiają osiągnięcie prędkości do mach 12.
Sądzi się, że hipotetyczny amerykański samolot Aurora jest napędzany silnikiem PDE.

</doc>
<doc id="444913" url="https://pl.wikipedia.org/wiki?curid=444913" title="Josef Abrhám">
Josef Abrhám

Josef Abrhám (ur. 14 grudnia 1939 w Zlinie, zm. 16 maja 2022 w Mielniku w Czechach) – czeski aktor teatralny, filmowy i telewizyjny. W Polsce znany głównie jako doktor Arnošt Blažej z serialu "Szpital na peryferiach".
Życiorys.
Po dwóch latach studiów w Wyższej Szkole Artystycznej (Vysoká Škola Múzických Umení, VŠMU) w Bratysławie, przeniósł się na Wydział Teatralny Akademii Sztuk Scenicznych w Pradze (Divadelní fakulta Akademie múzických umění, DAMU), którą ukończył w 1962 roku. Debiutował na profesjonalnej scenie praskiego Teatru na Vinohradach (1962). Po ukończeniu służby wojskowej związał się z teatrem Činoherní Klub (1965–1982), a następnie występował w praskim Teatrze Narodowym (1992–1994).
Po raz pierwszy trafił na kinowy ekran w roli młodego kelnera w filmie kryminalnym Vladimíra Čecha "Alibi nie wystarcza" ("Kde alibi nestačí", 1960) u boku Ottona Šimánka. Pojawił się w czarno-białym filmie krótkometrażowym dramacie Věry Chytilovej "Pułap" ("Strop", 1961) z udziałem Jiříego Menzla, obrazie "Czarna dynastia" ("Černá dynastie", 1962) i dramacie wojennym Zbynka Brynycha "Transport z raju" ("Transport z ráje", 1962) jako Datel. Nieco większą rolę Františka zagrał w filmie "Nie bierz schronienia przed deszczem" ("Neschovávejte se, když prší", 1962) oraz Slávka w nominowanym do Złotej Palmy dramacie Jaromila Jireša "Krzyk" ("Křik", 1963). Nagrodę przyniosła mu rola księgarza Dalibora Vrány w komedii Ladislava Smoljaka "Kelner, płacić!" ("Vrchní, prchni!", 1980).
Za postać Karela Čapka w dramacie "Ludzie przed zepsuciem" ("Člověk proti zkáze", 1989) otrzymał Nagrodę Ministra Kultury. W 1994 roku odebrał nagrodę Czeskiego Lwa za rolę Prokopa w filmie muzycznym Jana Hřebejka "Bigbeatowe lato" ("Šakalí léta", 1993).
Życie prywatne.
W 1976 roku ożenił się z aktorką Libuše Šafránkovą. Mieli syna Josefa Abrháma Jr.
Zmarł 16 maja 2022 roku w wieku 82 lat w szpitalu w czeskim Mielniku.

</doc>
<doc id="444914" url="https://pl.wikipedia.org/wiki?curid=444914" title="Josef Abrham">
Josef Abrham



</doc>
<doc id="444915" url="https://pl.wikipedia.org/wiki?curid=444915" title="Woda lodowa">
Woda lodowa

Woda lodowa – czynnik chłodzący stosowany w systemach chłodzenia (np. klimatyzacji). Może być to czysta woda lub z dodatkami przeciwko zamarzaniu, np. 30% roztwór glikolu etylenowego.
Temperatura wody lodowej wynosi ok. 6 °C.
Klimatyzatory oparte na wodzie lodowej stosowane są zazwyczaj w dużych instalacjach. W instalacjach tych freon jest tylko w stacji zewnętrznej, w której następuje wymiana ciepła z wodą, która jest pompowana do instalacji w pomieszczeniach. Układy wykorzystujące wodę lodową są mniej ryzykowne dla środowiska niż układy oparte na freonach.

</doc>
<doc id="444917" url="https://pl.wikipedia.org/wiki?curid=444917" title="Koszulka pocisku">
Koszulka pocisku



</doc>
<doc id="444920" url="https://pl.wikipedia.org/wiki?curid=444920" title="Msza przedsoborowa">
Msza przedsoborowa



</doc>
<doc id="444922" url="https://pl.wikipedia.org/wiki?curid=444922" title="Smugacz">
Smugacz

Smugacz – element pocisku, którego celem jest wytworzenie ciągnącej się za pociskiem smugi ognia (w przypadku pocisków świetlnych) lub dymu (w przypadku pocisków smugowych).
Smugacz może być częścią zapalnika dennego lub odrębnym zespołem. Smugacze pocisków strzeleckich i artyleryjskich są zapalane przez gazy prochowe w przewodzie lufy. Smugacze pocisków rakietowych są najczęściej zapalane elektrycznie podczas startu.
Zastosowanie pocisków wyposażonych w smugacze umożliwia śledzenie toru lotu pocisków. Pociski wyposażone w smugacze są stosowane do wstrzeliwania się i wskazywania celów. 
Odmianą smugacza jest urządzenie BB (). Jest to rodzaj smugacza stosowanego w pociskach artyleryjskich. Wytworzone w tym urządzeniu gazy redukują opór denny pocisku, dzięki czemu zwiększa się ich donośność (za cenę niewielkiego zwiększenia rozrzutu).

</doc>
<doc id="444925" url="https://pl.wikipedia.org/wiki?curid=444925" title="Zbigniew Piątek">
Zbigniew Piątek

Zbigniew Jacek Piątek (ur. 1 maja 1966 w Kielcach) – polski kolarz szosowy i samorządowiec. Wielokrotny reprezentant Polski, medalista mistrzostw Polski. Zwycięzca Tour de Pologne (1987), dwukrotny olimpijczyk (1992 i 2000).
Życiorys.
Kariera sportowa.
Jest wychowankiem Korony Kielce, w barwach której jeździł w latach 1981–1987 i 1990–1991, z przerwą na służbę wojskową w Legii Warszawa. Następnie był zawodnikiem szwajcarskiego Mavic Gitane (1992), belgijskiego Collstrop (1994–1995), polskich grup Pekaes Lang Rover (1996), Pekaes Irena Zepter (1997–1998), Mróz (1999 i 2001–2003), Mat-Ceresit CCC (2000), belgijskiego Chocolade Jacques-Wincor Nixdorf (2004) i polskiego Intel-Action (2005).
Jego największymi sukcesami w karierze sportowej były zwycięstwa w Tour de Pologne (1987), Wyścigu Dookoła Mazowsza (1988), Małopolskim Wyścigu Górskim (1989, 1998, 2001), Wyścigu Pasmem Gór Świętokrzyskich (2002), Wyścigu Szlakiem Grodów Piastowskich (2005). W Tour de Pologne wygrał również etap w 1991, a siedmiokrotnie zajmował miejsce w pierwszej dziesiątce (1990 – 5., 1993 – 5., 1994 – 10., 1996 – 10., 1999 – 10., 2001 – 7., 2003 – 8.).
Startował 11 razy w Wyścigu Pokoju (1988 – 29., 1989 – 22., 1990 – 16., 1991 – 16., 1996 – 26., 1998 – 34., 1999 – 14., 2000 – 17., 2001 – 5., 2002 – 5., 2003 – 9.).
Na igrzyskach olimpijskich wystąpił dwukrotnie w wyścigu szosowym ze startu wspólnego (1992 – 55., 2000 – 48.). W mistrzostwach świata wystąpił 11 razy, w tym:
Na mistrzostwach Polski seniorów zdobył:
Działalność zawodowa i polityczna.
W 2005 został dyrektorem sportowym grupy Intel-Action oraz trenerem kolarskiej szosowej kadry młodzieżowej. W latach 2005–2008 był członkiem zarządu Polskiego Związku Kolarskiego. Ukończył studia w niepublicznej uczelni Wszechnica Świętokrzyska w Kielcach. W 2011 objął funkcję prezesa klubu kolarskiego MKS Cyclo-Korona w Kielcach. Prowadził w tym mieście także sklep rowerowy.
Był radnym miejskim w Kielcach (2006–2010) z listy Prawa i Sprawiedliwości. W 2011 z ramienia PiS bez powodzenia kandydował do Sejmu (odmówił objęcia mandatu w trakcie kadencji w miejsce Tomasza Kaczmarka). W listopadzie 2013 wystartował w przedterminowych wyborach na urząd wójta gminy Piekoszów, które wygrał ostatecznie w drugiej turze głosowania. W 2014 i 2018 z powodzeniem ubiegał się o reelekcję na to stanowisko. W związku z otrzymaniem przez Piekoszów praw miejskich 1 stycznia 2023 Zbigniew Piątek został burmistrzem tej miejscowości.
W 2018 został odznaczony Srebrnym Krzyżem Zasługi.
Rodzina.
Zbigniew Piątek jest bratem trenera kolarzy górskich Andrzeja Piątka. Jest żonaty, ma dwoje dzieci.

</doc>
<doc id="444929" url="https://pl.wikipedia.org/wiki?curid=444929" title="Maverick">
Maverick



</doc>
<doc id="444930" url="https://pl.wikipedia.org/wiki?curid=444930" title="Ségolène Royal">
Ségolène Royal

, właśc. Marie-Ségolène Royal (wym. [] (ur. 22 września 1953 w Dakarze) – francuska polityk, kandydatka Partii Socjalistycznej w wyborach prezydenckich w 2007, od kwietnia 2014 do maja 2017 minister środowiska i energii.
Życiorys.
Wykształcenie.
Studiowała nauki ekonomiczne na Uniwersytecie Nancy II, została następnie absolwentką Instytutu Nauk Politycznych w Paryżu oraz École nationale d’administration. Pracowała jako sędzia sądu administracyjnego, a następnie w ekipie Jacques’a Attaliego, specjalnego doradcy prezydenta François Mitterranda.
Działalność polityczna.
W 1988 została po raz pierwszy wybrana do francuskiego Zgromadzenia Narodowego jako przedstawicielka departamentu Deux-Sèvres. W niższej izbie parlamentu, z przerwami na czas pełnienia funkcji rządowych, zasiadała do 2007 (uzyskiwała reelekcję w 1993, 1997 i 2002). Od 1992 do 1993 sprawowała urząd ministra środowiska w rządzie Pierre’a Bérégovoy. W 1997 została ponownie członkiem rządu, najpierw jako minister delegowany ds. szkolnictwa (1997–2000), a później ds. pracy, solidarności społecznej, rodziny, dzieci i osób niepełnosprawnych (2000–2002).
Pełniła też szereg funkcji w samorządzie lokalnym jako radna Melle (1989–1995), radna Niort (1995–2001), członek rady generalnej departamentu Deux-Sèvres (1992–1998) i członek rady regionalnej Poitou-Charentes (1992). W 2004 wygrała wybory na prezydenta regionu Poitou-Charentes, pokonując ówczesnego premiera Jean-Pierre’a Raffarina.
Wybory prezydenckie 2007.
Pod koniec 2005 ogłosiła, że będzie prawdopodobnie kandydować w wyborach prezydenckich w 2007. Sondaże z sierpnia 2006 i lutego 2007 wskazywały na równowagę z lekką przewagą kandydata UMP, Nicolasa Sarkozy’ego.
16 listopada 2006 została wyznaczona przez działaczy Partii Socjalistycznej na oficjalną kandydatkę tego ugrupowania na urząd prezydenta. Zdobyła ponad 60% głosów, dystansując tym samym Dominique’a Strauss-Kahna (ok. 21%) i Laurenta Fabiusa (ok. 18%). 11 lutego 2007 ogłosiła oficjalny program wyborczy („pakt honorowy, kontrakt prezydencki”), zawierający sto propozycji.
22 kwietnia 2007 w I turze wyborów prezydenckich otrzymała 25,87% głosów. 6 maja 2007 w II turze głosowania przegrała z kandydatem centroprawicy, Nicolasem Sarkozym, uzyskując poparcie na poziomie 46,94%.
Działalność po wyborach w 2007.
Ségolène Royal nie ubiegała się o reelekcję w wyborach parlamentarnych w 2007. Pozostała prezydentem regionu Poitou-Charentes (do 2014). W 2008 ubiegała się o stanowisko sekretarza generalnego (faktycznego lidera) Partii Socjalistycznej, przegrała jednak z Martine Aubry. W 2010 ponownie wygrała wybory na prezydenta regionu. W 2011 ubiegała się o ponowną nominację na prezydenta w prawyborach u socjalistów, które przegrała, zajmując czwarte miejsce z poparciem wśród głosujących na poziomie 7%.
Ségolène Royal została natomiast oficjalną kandydatką Partii Socjalistycznej w wyborach do Zgromadzenia Narodowego w 2012 w jednym z okręgów departamentu Charente-Maritime. W pierwszej turze głosowania z 10 czerwca uzyskała najwięcej głosów, przechodząc do drugiej tury, w której jej kontrkandydatem został Olivier Falorni (wykluczony z PS za wystartowanie w wyborach przeciwko oficjalnemu kandydatowi partii). Przed drugą turą Oliviera Falorniego w jednym z wpisów na Twitterze nieformalnie wsparła Valérie Trierweiler, partnerka życiowa nowego prezydenta François Hollande’a, z którym Ségolène Royal rozstała się pięć lat wcześniej. Ostatecznie w głosowaniu z 17 czerwca 2012 kandydatka PS przegrała ze swoim konkurentem, uzyskując znacznie niższe poparcie (37% głosów). 21 lutego 2013 została mianowana przez prezydenta François Hollande'a na funkcję wiceprezesa publicznego banku inwestycyjnego BPI.
2 kwietnia 2014 została mianowana na urząd ministra ekologii, zrównoważonego rozwoju i energii w rządzie Manuela Vallsa. Pozostała na nim również w utworzonym w sierpniu 2014 drugim rządzie tegoż premiera. 11 lutego 2016 dokonano modyfikacji nazwy zajmowanego przez nią urzędu. Utrzymała tę funkcję również w utworzonym w grudniu 2016 rządzie Bernarda Cazeneuve’a. Zakończyła urzędowanie wraz z całym gabinetem w maju 2017.
Życie prywatne.
Jej partnerem życiowym był przez wiele lat przywódca socjalistów, François Hollande, z którym ma czwórkę dzieci. Rozstanie polityków ogłoszone zostało oficjalnie 17 czerwca 2007, tuż po zakończeniu drugiej tury wyborów parlamentarnych.

</doc>
<doc id="444933" url="https://pl.wikipedia.org/wiki?curid=444933" title="Segolene Royal">
Segolene Royal



</doc>
<doc id="444934" url="https://pl.wikipedia.org/wiki?curid=444934" title="Hydropsyche ornatula">
Hydropsyche ornatula

Hydropsyche ornatula – owad wodny, chruścik z rodziny wodosówkowatych (Hydropsychidae). Larwy budują sieci łowne, są wszystkożernymi filtratorami, żyją w dużych rzekach potamal nizinnych. Gatunek rzadki i ginący w Europie oraz Polsce.

</doc>
<doc id="444935" url="https://pl.wikipedia.org/wiki?curid=444935" title="CDP Netia">
CDP Netia

CDP Netia (dawniej Crowley Data Poland) - operator telekomunikacyjny utworzony wyłącznie do obsługi biznesu oraz instytucji publicznych, dostawca usług transmisji danych, usług głosowych oraz dostępu do Internetu.
W Polsce rozpoczął działalność w 1999 roku. Jego udziałowcem była amerykańska firma telekomunikacyjna Crowley Data L.L.C. Operator uruchomił w Polsce sieć transmisji danych w oparciu o technologię ATM.
Aktualnie Crowley usługi teleinformatyczne oferuje 10 największych polskich miastach, wśród nich szczególnie: Warszawa, Kraków, Łódź, Wrocław, Poznań, Gdańsk. Rozwiązania głosowe obejmują swoim zasięgiem cały kraj.
Crowley dostarcza m.in. symetryczny szerokopasmowy dostęp do Internetu, a także dodatkowe usługi w rodzaju sieci VPN, VoIP czy transmisji danych. Do jej klientów należą m.in. Najwyższa Izba Kontroli, TVP, Radio Zet, NBP. 
W 2004 roku Crowley został zakwalifikowany przez organizację RIPE NCC (Réseaux IP Européens) do klasy LARGE, zrzeszającej jedynie 5% dużych operatorów internetowych w regionie Europy, Bliskiego Wschodu, Azji Środkowej i krajów Afryki Północnej.
14 grudnia 2011 r. nastąpiło połączenie Crowley Data Poland z Grupą Netia. 2 kwietnia 2012 r. Crowley Data Poland zmienia nazwę na CDP Netia. W dniu 31 sierpnia 2012 r. nastąpiła konsolidacja prawna spółek CDP Netia Sp. z o.o. i Netia SA. 

</doc>
<doc id="444936" url="https://pl.wikipedia.org/wiki?curid=444936" title="Wiśnia różowa">
Wiśnia różowa

Wiśnia różowa ("Prunus subhirtella") – gatunek drzewa z rodziny różowatych. Pochodzi z Japonii. W wielu krajach świata, również w Polsce jest uprawiana jako roślina ozdobna.
Systematyka i zmienność.
"Cerasus spachiana" Lavallée ex Ed. Otto, "Cerasus subhirtella" (Miq.) A. N. Vassiljeva, "Prunus pendula" Siebold ex Maxim., "Prunus spachiana" (Lavallée ex Ed. Otto) Kitam., "Prunus taiwaniana" Hayat

</doc>
<doc id="444937" url="https://pl.wikipedia.org/wiki?curid=444937" title="Zapłonnik">
Zapłonnik



</doc>
<doc id="444940" url="https://pl.wikipedia.org/wiki?curid=444940" title="Wiśnia japońska">
Wiśnia japońska



</doc>
<doc id="444943" url="https://pl.wikipedia.org/wiki?curid=444943" title="Hydropsyche siltalai">
Hydropsyche siltalai

Hydropsyche siltalai – gatunek owada wodnego z rzędu chruścików i rodziny wodosówkowatych (Hydropsychidae). Larwy budują sieci łowne, są wszystkożernymi filtratorami, żyją w średniej wielkości rzekach potamal nizinnych, liczniej w chłodnych rzekach pojezierzy (m.in. Pasłęka, Łupawa, Drawa). Gatunek stosunkowo często spotykany w Polsce.

</doc>
<doc id="444945" url="https://pl.wikipedia.org/wiki?curid=444945" title="Hydropsyche fulvipes">
Hydropsyche fulvipes

Hydropsyche fulvipes – gatunek owada wodnego z rzędu chruścików i rodziny wodosówkowatych (Hydropsychidae). Larwy budują sieci łowne, są wszystkożernymi filtratorami, żyją w strumieniach (rhitral), także w odcinkach przyźródłowych (epirhitral). Gatunek rzadki w Polsce.

</doc>
<doc id="444947" url="https://pl.wikipedia.org/wiki?curid=444947" title="1 Morski Pułk Strzelców im. płk. Stanisława Dąbka">
1 Morski Pułk Strzelców im. płk. Stanisława Dąbka

1 Morski Pułk Strzelców im. płk. Stanisława Dąbka (1 mps) – oddział zabezpieczenia Dowództwa Marynarki Wojennej w latach 1989-2007.
W 1976 roku został sformowany 3 Pułk Zabezpieczenia Dowództwa Marynarki Wojennej. 15 września 1983 roku Minister Obrony Narodowej nadał pułkowi imię patrona - pułkownika Stanisława Dąbka. 26 sierpnia 1989 roku 3 Pułk Zabezpieczenia Dowództwa Marynarki Wojennej im. płk. Stanisława Dąbka został przemianowany na 1 Morski Pułk Strzelców im. płk. Stanisława Dąbka. Jednostka była oddziałem gospodarczym. Zadaniem pułku było wsparcie procesu dowodzenia i łączności oraz zabezpieczenie logistyczne Dowództwa Marynarki Wojennej. Ostatnim dowódcą 1 Morskiego Pułku Strzelców był kmdr dypl. Zenon Juchniewicz.
Jednostka kontynuowała tradycje 1 Morskiego Pułku Strzelców, który stacjonował w Wejherowie i we wrześniu 1939 roku odznaczył się w obronie wybrzeża.
Pułk brał udział w licznych uroczystościach patriotyczno-religijno-wojskowych w Wejherowie, Gdyni, Gdańsku, a także w uroczystościach centralnych w Warszawie. Współpracował z kołami kombatantów z Wejherowa i okolic, a także z władzami miasta Wejherowo i licznymi szkołami.
1 Morski Pułk Strzelców został rozformowany, a w jego miejsce od 1 stycznia 2008 roku funkcjonował Oddział Zabezpieczenia Marynarki Wojennej im. płk. Stanisława Dąbka (JW 4024). W 2009 roku Oddział przyjął nazwę wyróżniającą "Gdyński".

</doc>
<doc id="444948" url="https://pl.wikipedia.org/wiki?curid=444948" title="Zapłonnik (amunicja)">
Zapłonnik (amunicja)

Zapłonnik - urządzenie powodujące zapłon ładunku napędowego (w silniku rakietowym) lub ładunku miotającego (w nabojach artyleryjskich).
Zapłonnik jest częścią naboju (wkręconą w dno łuski) lub silnika rakietowego.
Zapłonniki mogą być inicjowane mechanicznie (poprzez zbicie spłonki iglicą) lub elektrycznie. Mechaniczne z kolei dzielimy na uderzeniowe w kadłubie którego umieszczona jest spłonka zapalająca, kowadełko, uszczelniacz, prochowy ładunek zapłonowy (mają zastosowanie w nabojach artyleryjskich) i tarciowe (w pociskach artyleryjskich starszego wzoru, granatach ręcznych, technice wybuchowej do zapalania lontów). Grot iglicy uderzając w dno zapalnika odkształca go i wówczas spłonka dociskana do kowadełka zapala się. Podczas spalania spłonki powstają gazy powodujące uniesienie uszczelniacza i w ten sposób przenikając do ładunku prochowego powodują jego zapalenie. Po nim zapala się podsypka prochowa i ładunek miotający. Ciśnienie gazów które wzrasta wewnątrz zapłonnika dociska uszczelniacz do gniazda w kowadełku zapobiegając w ten sposób przerwaniu się gazów do tyłu. Spłonka w elektrycznych zapłonnikach artyleryjskich jest zastąpiona zapałem elektrycznym z wkładką kontaktową. W zapłonnikach ciernych wytwarzany jest płomień w wyniku tarcia elementu ruchomego po powierzchni masy podpałowej.
Elementami zapłonnika są:

</doc>
<doc id="444949" url="https://pl.wikipedia.org/wiki?curid=444949" title="Amunicja artyleryjska">
Amunicja artyleryjska

Amunicja artyleryjska - naboje przeznaczone do strzelania z broni artyleryjskiej (a więc o kalibrze równym lub większym 20 mm), oraz ich części.
Do amunicji artyleryjskiej zaliczamy:
W zależności od sposobu ładowania wyróżnia się:

</doc>
<doc id="444950" url="https://pl.wikipedia.org/wiki?curid=444950" title="ABC (wojskowość)">
ABC (wojskowość)

ABC – skrót oznaczający broń masowego rażenia: atomową (A), biologiczną (B) i chemiczną (C), a także służby i pododdziały organizmu. W nazewnictwie brytyjskim NBC ("Nuclear", "Biological", "Chemical") – broń nuklearna, biologiczna, chemiczna; amerykańskim CBRN (chemical, biological, radiological, and nuclear) – broń chemiczna, biologiczna, radiologiczna i nuklearna.

</doc>
<doc id="444951" url="https://pl.wikipedia.org/wiki?curid=444951" title="Philopotamus montanus">
Philopotamus montanus



</doc>
<doc id="444953" url="https://pl.wikipedia.org/wiki?curid=444953" title="Broszczel górski">
Broszczel górski

Broszczel górski ("Philopotamus montanus") – gatunek owada z rzędu chruścików i rodziny broszczelowatych. Larwy budują sieci łowne, są filtratorami, żyją w strumieniach rhitral i rzekach potamal górskich, w przeszłości spotykany także na Pojezierzu Pomorskim.

</doc>
<doc id="444954" url="https://pl.wikipedia.org/wiki?curid=444954" title="Bagiennik szary">
Bagiennik szary

Bagiennik szary ("Limnephilus griseus") – gatunek chruścika z rodziny bagiennikowatych (Limnephilidae). Larwy budują rurkowate, lekko zakrzywione domki z fragmentów detrytusu, czasem z ziarnami piasku i fragmentami roślin. Jest to gatunek w Polsce stosunkowo liczny i pospolity, o szerokim północnopalearktycznym rozmieszczeniu. W Polsce larwy licznie zasiedlają zbiorniki okresowe zarówno w strefie zalewowej dolin dużych rzek nizinnych, jak i zbiorniki krajobrazu otwartego (śródłąkowe, śródpolne) pojezierzy (Pojezierze Pomorskie, Pojezierze Mazurskie). Na południu Polski spotykany także w źródłach limnokrenowych. Larwy preferują więc siedliska raczej zimnowodne. W Północnej Europie larwy zasiedlają więcej typów wód: także rzeki, jeziora. W kierunku na południe zmniejsza się zakres preferowanych siedlisk i jednocześnie skraca się faza wodna (larwy), a wydłuża faza imaginalna, z jednoczesnym pojawianiem się okresu diapauzy w okresie letnim.
Gatunek palearktyczny, występuje w całej Europie (bez Hiszpanii), notowany z Grenlandii. Larwy występują we wszystkich typach wód śródlądowych oraz w estuariach. Limneksen, w Polsce typowy dla śródpolnych zbiorników astatycznych.
W Polsce "Limnephilus griseus" może być uważany za element północny i relikt polodowcowy. Podobne domki jak i podobnie ubarwione są larwy: "Limnephilus coenosus", "Limnephilus sparsus", z którymi łatwo go pomylić.
Na Pojezierzu Pomorskim złowiono dwie larwy w Jeziorze Karskim, zaś na Pojezierzu Mazurskim w śródleśnym zbiorniku koło Pasymia (zbiornik dystroficzny, po wyschnięciu i ponownym napełnieniu się wodą). Liczniej larwy spotykane w astatycznym turzycowisku Jeziora Narckiego, sporadycznie w trzcinach. Stosunkowo licznie łowiony w jeziorach wysokogórskich, mniej licznie w stawach dolinnych oraz torfowiskach wysokogórskich Karkonoszy. Występuje także w limnokrenowych źródłach. W Dolinie Biebrzy w drobnych zbiornikach śródleśnych i torfiankach, mniej licznie w zbiornikach śródpolnych i ciekach, w Dolinie Narwi liczny w astatycznych zbiornikach śródpolnych.
W Europie Północnej licznie występuje we wszystkich typach wód stojących (w tym w jeziorach) i zalewach morskich. W Islandii stwierdzany w subarktycznym oligotroficznym jeziorze, w jeziorach, stawach, drobnych zbiornikach oraz ciekach. W Rumunii larwy spotykane w stawach wysokogórskich. Imagines bardzo rzadko łowione nad Balatonem, górskich jeziorach Bałkanów oraz Kaukazu.

</doc>
<doc id="444958" url="https://pl.wikipedia.org/wiki?curid=444958" title="Bagiennik nieparek">
Bagiennik nieparek

Bagiennik nieparek ("Limnephilus dispar") – owad z rzędu chruścików, z rodziny bagiennikowatych. W Polsce bardzo rzadki, ginący w wielu częściach Europy. 
Jest to gatunek północno-palearktyczny, notowany w Skandynawii i Europie północno-wschodniej. W Polsce pod koniec XIX i na początku XX wieku spotykany na Pojezierzu Pomorskim, Nizinie Wielkopolsko-Kujawskiej i na Śląsku oraz Zachodnich Karpatach i Roztoczu w okolicach Lwowa. Po roku 1950 obserwowany był w Puszczy Białowieskiej. Ostatnio stwierdzony także na Polesiu Lubelskim i w Lasach Janowskich.
Ekologia i biologia tego gatunku są bardzo słabo poznane. W literaturze siedlisko występowania wiązane jest z jeziorami i dużymi rzekami nizinnymi. Prawdopodobnie zasiedla wody śródleśne, bagienne lub torfowiskowe. Najprawdopodobniej związany jest ze zbiornikami wodnymi obszarów puszczańskich.
Lot imagines trwa od kwietnia do sierpnia, postacie dorosłe prowadzą nocny tryb życia, przylatują do światła. Larwy euricikształtne, prowadzące wodny tryb życia i budujące przenośne, rurkowane domki. Prawdopodobnie należące do funkcjonalnej grupy troficznej rozdrabniaczy, wszystkożerne z przewagą detrytusu. Wydaje się, że owady dorosłe wymagają do przetrwania środowisk leśnych ze starodrzewiem.
Gatunek w Polsce znany obecnie z zaledwie kilku okazów, uznany za zagrożony (kategoria CR). Został uznany za silnie zagrożony w Niemczech, w niektórych regionach ewidentnie wyginął, bo nie notowany od 1970 r., w innych częściach Niemiec tylko pojedyncze stwierdzenia. Trudno oszacować bezpośrednie przyczyny zanikania, ze względu na słabo poznaną biologię i ekologię tego gatunku. Można jedynie przypuszczać, że wymieranie związane jest ze zmianami siedliskowymi w dużych kompleksach leśnych. Nie wiadomo jednak, czy kluczowe znaczenie mają zmiany w puszczańskich zbiornikach wodnych (siedlisko życia larw), czy też samych zbiorowiskach leśnych (siedlisko imagines). Należy spodziewać się dalszego zmniejszania liczby stanowisk występowania. Gatunek już obecnie jest niezwykle rzadki. Szanse na przetrwanie można wiązać jedynie z dużymi, w miarę pierwotnymi kompleksami leśnymi na nizinach, a tych jest niestety coraz mniej w skali całej Europy. Stosunkowo liczna populacja występuje w Puszczy Białowieskiej po stronie białoruskiej, także poza granicami parku narodowego.

</doc>
<doc id="444959" url="https://pl.wikipedia.org/wiki?curid=444959" title="Beczki Grohmana w Łodzi">
Beczki Grohmana w Łodzi

Beczki Grohmana – brama przy ul. Targowej 46 w Łodzi będąca wejściem do fabryki Grohmana. Powstała w 1896 roku, według projektu Franciszka Chełmińskiego, ówczesnego architekta miejskiego. W latach 1945–1989 mieściły się tu Zakłady Przemysłu Bawełnianego im. Obrońców Pokoju „Uniontex”.
Jest zbudowana z nietynkowanej czerwonej cegły. Wyglądem nawiązuje do architektury neogotyku. Neogotycki łuk oparty jest na dwóch kolumnach w kształcie szpulek nici. To one nazwane zostały właśnie „beczkami”.
Nad wyższą arkadą jest zębaty szczyt przypominający średniowieczne zamki. U szczytu arkady umieszczono kutą z żelaza rzeźbę w secesyjnym stylu, wyglądem przypominającą orła z rozpostartymi skrzydłami. Rzeźba ta przetrwała okres okupacji, szczególnego zniemczenia Łodzi, i widoczna była jeszcze w latach 1945–1950 (można ją dostrzec na pierwszym zdjęciu). Zniknęła po roku 1950, w nieznanych okolicznościach. U dołu bramy znajdują się prostokątne drewniane, ozdobne wrota, prowadzące do tkalni. Po bokach bramy, symetryczne okna z ozdobną, secesyjną kratą.
Obiekt obecnie należy do Łódzkiej Specjalnej Strefy Ekonomicznej. W 2008 roku obiekt został poddany gruntownej renowacji.

</doc>
<doc id="444960" url="https://pl.wikipedia.org/wiki?curid=444960" title="Romanizacja (językoznawstwo)">
Romanizacja (językoznawstwo)



</doc>
<doc id="444963" url="https://pl.wikipedia.org/wiki?curid=444963" title="Ferdi Kübler">
Ferdi Kübler

Ferdinand „Ferdi” Kübler (ur. 24 lipca 1919 w Marthalen, zm. 29 grudnia 2016 tamże) – szwajcarski kolarz szosowy, trzykrotny medalista mistrzostw świata oraz zwycięzca Tour de France.
Kariera.
Zalicza się go do najbardziej utytułowanych kolarzy szwajcarskich, jak i do elity światowego kolarstwa. Charakteryzował go waleczny styl jazdy. Swoje największe sukcesy odnosił już w dość późnym wieku - mając 31 lat odniósł zwycięstwo w Tour de France. Został tym samym pierwszym Szwajcarem, który wygrał ten wyścig. Jego największym konkurentem był w czasach jego kariery inny Szwajcar, Hugo Koblet. Jego kariera była ograniczona przez wiele lat tylko do terytorium rodzinnej Szwajcarii, ze względu na II wojnę światową, która toczyła się wtedy w Europie. Podczas startów w Tour de France wygrał łącznie pięć etapów oraz klasyfikację punktową w 1954 roku, a w klasyfikacji generalnej był wtedy drugi. Trzykrotnie brał udział w Giro d’Italia, zajmując trzecie miejsce w klasyfikacji generalnej w latach 1951–1952 oraz czwarte w 1950 roku. Ponadto wygrał między innymi À travers Lausanne w latach 1940–1942 i 1945, Tour de Suisse w latach 1942, 1948 i 1951, Mistrzostwa Zurychu w 1943 roku, Berner Rundfahrt w latach 1943 i 1949, Tour de Romandie w latach 1948 i 1951, Grand Prix de l'industrie et du commerce de Prato i Grand Prix de Lugano w 1950 roku, La Flèche Wallonne i Liège-Bastogne-Liège w latach 1951–1952, Bordeaux-Paryż w 1953 roku, a pięć lat później był najlepszy w wyścigu Mediolan-Turyn.
Pierwszy medal na arenie międzynarodowej zdobył w 1949 roku, kiedy podczas szosowych mistrzostw świata w Kopenhadze był drugi w wyścigu ze startu wspólnego. W zawodach tych wyprzedził go jedynie Belg Rik Van Steenbergen, a trzecie miejsce zajął Włoch Fausto Coppi. Na rozgrywanych rok później mistrzostwach świata w Moorslede w tej samej konkurencji był trzeci. Tym razem lepsi okazali się Belg Briek Schotte oraz Holender Theo Middelkamp. Ponadto na mistrzostwach świata w Varese w 1951 roku zwyciężył w wyścigu ze startu wspólnego, wyprzedzając dwóch Włochów: Fiorenzo Magniego i Antonio Bevilacquę. W 1945 roku został mistrzem kraju w kolarstwie przełajowym, a w latach 1940, 1941 i 1943 zwyciężał podczas torowych mistrzostw Szwajcarii. Nigdy nie wystąpił na igrzyskach olimpijskich.
Kübler zakończył swoją karierę w 1957 roku.

</doc>
<doc id="444969" url="https://pl.wikipedia.org/wiki?curid=444969" title="Krzysztof Kołbasiuk">
Krzysztof Kołbasiuk

Krzysztof Czesław Kołbasiuk (ur. 17 września 1952 w Szczecinie, zm. 3 marca 2006 w Warszawie) – polski aktor teatralny, filmowy i telewizyjny.
Życiorys.
Debiutował na scenie 16 kwietnia 1975. W 1976 roku ukończył Państwową Wyższą Szkołę Teatralną w Warszawie (obecnie Akademia Teatralna im. Aleksandra Zelwerowicza). Podkładał też głosy postaciom seriali animowanych, takich jak "Babar", "Baśnie i bajki polskie" i "Smerfy".
Zmarł rano 3 marca 2006 roku, na zawał serca. O jego śmierci poinformował Teatr Polski w Warszawie, na którego deskach aktor występował jeszcze poprzedniego dnia (czwartek) wieczorem. Kołbasiuk grał w czwartek 2 marca 2006 roku w spektaklu „Zielona Gęś” Konstantego Ildefonsa Gałczyńskiego, w reżyserii Jarosława Kiliana. Partnerowała mu m.in. Irena Kwiatkowska. „Zagrał w tym spektaklu brawurowo” – podkreślił Jerzy Jaroszyński z Teatru Polskiego. W „Zielonej Gęsi” miał wystąpić także w piątek 3 marca 2006 r.
Występował w radiowej powieści "W Jezioranach". Był mężem Doroty Stalińskiej (rozwód) i Jolanty Żółkowskiej.
10 marca 2006 został pochowany na Cmentarzu Wojskowym na warszawskich Powązkach (kwatera G-3a-1f).
Kariera.
Na szklanym ekranie wystąpił po raz pierwszy w 1976 roku w serialu "Daleko od szosy". Rok później zagrał główną rolę w serialu dla młodzieży "Znak orła" oraz oficera w fabularyzowanym filmie dokumentalnym „Raszyn 1809”. Pojawił się także w serialach „Doktor Murek” (1979), "Tajemnica Enigmy" (1979), "W labiryncie" (1988–1991) i "Dom" (1980–2000) – rola Łukasza Zbożnego w tym ostatnim przyniosła mu dużą popularność wśród widzów.
Na dużym ekranie zagrał m.in. w "Ogniem i mieczem" Jerzego Hoffmana (1999) i "Panu Tadeuszu" Andrzeja Wajdy (1999, jako Jan Henryk Dąbrowski).
Teatr.
Po ukończeniu uczelni związany z warszawskimi teatrami:

</doc>
<doc id="444972" url="https://pl.wikipedia.org/wiki?curid=444972" title="Pan Kleks w kosmosie">
Pan Kleks w kosmosie

Pan Kleks w kosmosie – trzeci z filmów (po „Akademii pana Kleksa” i „Podróżach pana Kleksa”) opowiadających o przygodach profesora Ambrożego Kleksa. Reżyseria: Krzysztof Gradowski. Film zrealizowano w roku 1988 jako koprodukcję polsko-czechosłowacką. Zdjęcia kręcono na terytorium Polski, Czechosłowacji oraz ZSRR. W filmie można zaobserwować, że np. Centrum Dowodzenia Siłami Kosmicznymi „zagrała” kawiarnia w kształcie dysku znajdująca się w Bratysławie na przerzuconym przez Dunaj moście, a jako wnętrze Centrum Dowodzenia wykorzystano salę operacyjną Państwowej Dyspozycji Mocy. Swoją „rolę” w filmie miały też Zakłady Azotowe „Puławy” oraz Petrochemia w Płocku.
Film składa się z dwóch części: „Porwanie Agnieszki” oraz „Misja Woltana II”.
W swojej konwencji film stanowił odejście od wcześniejszych produkcji z tego cyklu. „Pan Kleks w Kosmosie” w odróżnieniu od poprzedników nie bazował na pierwowzorze literackim Jana Brzechwy. Reżyser zdecydował się umieścić głównego bohatera w swym autorskim scenariuszu i pokierować jego losami wedle własnej wizji. W filmie możemy zaobserwować kontynuację wątku z „Podróży pana Kleksa” dotyczącego postaci Wielkiego Elektronika. Jest to również ostatni w pełni aktorski film z serii o Panu Kleksie. Następny w kolejności film pt. „Tryumf pana Kleksa” został zrealizowany częściowo jako film animowany.
W 2016 roku film (w obu częściach) przeszedł cyfrową rekonstrukcję obrazu i dźwięku. Film w zrekonstruowanej wersji cyfrowo wydany na Blu-Ray i emitowany w telewizji na kanałach: TVP1, TVP ABC, TVP Polonia, TVP HD i TVP Kultura.
Fabuła.
Dzieci z Państwowego Domu Dziecka w Maliszewie otrzymują na gwiazdkę komputer ofiarowany od byłego wychowanka, Jacka Bronowskiego, obecnie mieszkającego w USA. W nocy komputer sam się włącza i opowiada dzieciom historię, która ma wydarzyć się za 25 lat.
Wielki Elektronik, który po ucieczce z Wyspy Wynalazców osiadł na odległej planecie Mango, pracuje nad nowym wynalazkiem - urządzeniem do fantomizacji. Proces ten ma polegać na rozbiciu dowolnego obiektu na cząstki elementarne i możliwości przetransportowania go w ten sposób poprzez przestrzeń i czas. Pierwszym obiektem, na którym Wielki Elektronik postanawia przetestować swój wynalazek jest transportowiec kosmiczny ARGO 14-17. Wielki Elektronik, na prośbę gubernatora planety Mango, niejakiego Don Manuela Carmello de Bazara zgadza się użyć swego wynalazku, aby dostarczyć gubernatorowi z Ziemi dziewczynkę, która byłaby dla niego upragnioną córką. Wybór pada na Agnieszkę, uczennicę trzeciej klasy szkoły podstawowej im. Stanisława Lema. Gdy zostaje ona uprowadzona na Mango, uczniowie z jej klasy udają się do ostatniego rezerwatu przyrody, aby prosić mieszkającego tam Pana Kleksa o pomoc w odzyskaniu koleżanki. Żyjący dotąd z dala od cywilizacji Pan Kleks, przekonany, że dzieci o nim zapomniały, decyduje się przyjść uczniom z pomocą. Razem z członkiem klasy Groszkiem, jego ojcem komandorem Maxem Bensonem oraz ze stworkiem Melo-Śmiaczem, wyruszają na pokładzie ścigacza VOLTAN II w niebezpieczną wyprawę na planetę Mango, gdzie profesora Kleksa czeka ostateczna walka z jego odwiecznym wrogiem w osobie Wielkiego Elektronika.
Na końcu filmu, gdy komputer opowiedział już całą historię, do pokoju przychodzi dwóch mechaników, chcących rzekomo zabrać sprzęt do naprawy. Dzieci rozpoznają, że są to Alojzy Bąbel i Wielki Elektronik, i przepędzają ich.
Piosenki w filmie.
Muzyka: Andrzej Korzyński
Teksty: Jan Brzechwa, Krzysztof Gradowski

</doc>
<doc id="444981" url="https://pl.wikipedia.org/wiki?curid=444981" title="Amunicja bojowa">
Amunicja bojowa

Amunicja bojowa – amunicja o działaniu niszczącym, obezwładniającym lub specjalnym, przeznaczona do wykonywania zadań bojowych na polu walki.
W zależności od sposobu działania na cel amunicję bojową dzielimy na:

</doc>
<doc id="444986" url="https://pl.wikipedia.org/wiki?curid=444986" title="Dargosław">
Dargosław



</doc>
<doc id="444995" url="https://pl.wikipedia.org/wiki?curid=444995" title="Pistolet de Cavallerie Mle 1842">
Pistolet de Cavallerie Mle 1842

Pistolet de Cavallerie Mle 1842 (fr. pistolet jazdy wz. 1842) – francuski pistolet kapiszonowy przeznaczony dla oddziałów jazdy.
Pistolet Mle 1842 był następcą skałkowego pistoletu Mle 1777.
Pistolet Mle 1842 był wyposażony w stożkowatą lufę o gładkim przewodzie. Łoże wykonane z drewna orzechowego. łoże było zakończone z przodu mosiężnym bączkiem przymocowanym przy pomocy śruby. W bączku znajdował się otwór przez który wkładany był pobojczyk spoczywający w kanale pod lufą.
Kolba pistoletu była wzmocniona stalowymi taśmami co wzmacniało konstrukcję pistoletu i umożliwiało użycie go jako improwizowanej maczugi. Głowica chwytu była zakończona masywną nakładką ze strzemieniem do którego mocowany był rzemień zapobiegający zgubieniu broni.

</doc>
<doc id="444998" url="https://pl.wikipedia.org/wiki?curid=444998" title="Lublin Główny">
Lublin Główny

Lublin Główny – najważniejsza stacja kolejowa na terenie Lublina. Według klasyfikacji PKP ma najwyższą kategorię Premium. Została wybudowana w latach 70. XIX wieku w ramach budowy Kolei Nadwiślańskiej. Stanowi węzeł kolejowy łączący linie do Dorohuska, Przeworska, Terespola i Warszawy. W Lublinie mieszczą się następujące sekcje: Przewozy Regionalne, PKP Intercity i PKP Cargo.
Położenie.
Stacja znajduje się na południe od Starego Miasta, przy placu Dworcowym, na granicy dzielnic Za Cukrownią i Dziesiąta.
Przed dworcem znajdują się pętla komunikacji miejskiej oraz postój taksówek. W pobliżu stacji znajduje się również Dworzec Południowy PKS. Z jego bezpośrednich okolic odjeżdżają też autobusy i busy prywatnych przewoźników, między innymi do Biłgoraja, Bychawy, Krzczonowa, Żółkiewki, Zakrzówka i Świdnika. W sąsiedztwie dworca ma swoją siedzibę Lubelski Zakład Przewozów Regionalnych, a także Urząd Pocztowy Lublin 2.
Historia.
XIX wiek.
Lubelski dworzec główny mieści się w zabytkowym budynku wzniesionym w 1877 w ramach budowy Kolei Nadwiślańskiej łączącej Warszawę z Kowlem. Zanim jednak poprowadzono tory przez Lublin, należało uzgodnić przyszłą lokalizację dworca, a spory o to, gdzie ma się on znajdować, trwały ponad 10 lat. Pierwotnie proponowano budowę na północ od Lublina, od strony Lubartowa, w okolicach ówczesnych wsi Ponikwoda i Tatary. W 1863 inżynier gubernialny Feliks Bieczyński przedstawił argumenty za ulokowaniem stacji na południe od miasta, na gruntach Bronowic. Ostatecznie zwyciężyła druga koncepcja i przystąpiono do budowy na przedmieściu Piaski.
Budowę rozpoczęto 10 sierpnia 1875. Dworzec zaprojektował Witold Lanci, budowniczy Towarzystwa Kolei Nadwiślańskiej. Kolej budowali robotnicy z guberni kałuskiej. W marcu 1877 do dworca były już doprowadzone wszystkie tory, wybudowano także niezbędne mosty i przejazdy. Wkrótce rozpoczęły się testy, a pierwsze próbne pociągi zaczęły przyjeżdżać do miasta. Dworzec został otwarty 30 sierpnia 1877. Lokalna prasa podkreślała wagę tego wydarzenia. Rzeczywiście, wpięcie Lublina do siatki kolejowej przyśpieszyło rozwój gospodarczy i urbanistyczny Lublina. Krytykowano jednak rozmiary budynku dworca – według „Gazety Lubelskiej” był on zbyt mały.
Podróż do Warszawy według ówczesnego rozkładu jazdy trwała 7 godzin. Pociąg osobowy jechał z prędkością 35 wiorst na godzinę (37,3 km/h). Pociągami można było podróżować w trzech klasach: za trzecią, najtańszą klasę, jadąc do Warszawy trzeba było zapłacić 2 ruble i 4 kopiejki, a za klasę pierwszą płacono 4 ruble i 89 kopiejek. Odjazd pociągu ogłaszany był trzema dzwonkami.
W latach 1893–1894 przeprowadzono pierwszą rozbudowę dworca. Dobudowano skrzydło zachodnie, powiększając budynek o ok. 100 m2. Przed budynkiem, w miejscu nasadzeń i trawników, utworzono wtedy brukowany plac. 28 marca 1898 otwarto linię kolejową przez Łuków do Brześcia. Przebudowano także most na Bystrzycy, dzięki czemu prędkość pociągów wzrosła do 45 wiorst na godzinę.
XX wiek.
Budynek dworca przeszedł przebudowę w latach 1924–1925, zgodnie z eklektycznym projektem arch. Jerzego Müllera (inż. Romualda Millera). Dalsze modernizacje miały miejsce w latach 1967 oraz 1984–1986. W 1974 wpisano go do rejestru zabytków.
Od 16 do 19 lipca 1980 lubelscy kolejarze uczestniczyli w strajkach nazwanych Lubelskim Lipcem 1980. Wydarzenia te upamiętnia „Krzyż kolejarskiej niedoli” stojący obok lokomotywowni, skonstruowany z białych szyn.
XXI wiek.
W 2004 otwarto odnowiony i zmodernizowany gmach dworca, z nowo wybudowaną częścią wschodnią.
Od 2018 stacja przechodzi jeden z największych remontów w swojej historii. Zmodernizowano wiadukt kolejowy nad ulicą Kunickiego. Przejście podziemne zostało przebudowane i przedłużone do skweru przy ulicy Kunickiego. Wszystkie perony przechodzą remont. Peron pierwszy jest przedłużany w kierunku Chełma, powstają przy nim nowe krawędzie peronowe, skąd będą odjeżdżać pociągi na lotnisko i do Lubartowa. Tereny przydworcowe zostały zagospodarowane i przeszły rewitalizację. Prace zostały zakończone w 2021 r. Stacja nie posiada wyświetlaczy peronowych SDIP, które według informacji dostarczonych przez PKP PLK S.A. mają zostać założone w 2023 r. Spółka jest w trakcie przygotowywania dokumentów przetargowych. 
26 kwietnia 2019 Rada Miasta Lublin, na wniosek PKP PLK i Ministra Infrastruktury, opowiedziała się w głosowaniu za zmianą nazwy stacji na „Lublin Główny”. Nowa nazwa obowiązuje od 15 grudnia 2019.
Infrastruktura.
Dworzec.
Budynek dworca i perony znajdują się w pobliżu wschodniego końca terenu stacyjnego, przy placu Dworcowym, na granicy dzielnic administracyjnych Za Cukrownią i Dziesiąta. Główna hala dworca mieści okienka kasowe, posterunek SOK, przechowalnię bagażu, punkty gastronomiczne i kiosk. W przejściu łączącym nową część z główną halą umieszczono poczekalnię. Po remoncie zlikwidowano antresolę mieszczącą punkty usługowe. Piętro istnieje natomiast w nowo wybudowanej części. Z hali istnieje bezpośrednie przejście na peron 1. Przejście podziemne łączy front dworca z peronami i ul. Kunickiego. Budynek dworca znajduje się na liście Wojewódzkiej Ewidencji Zabytków.
Perony.
Stacja posiada pięć peronów, przy czym peron 1 przylega bezpośrednio do budynku dworca, 2 i 3 są wyspowe, a 1b i 1a zakończone kozłem oporowym.
Pozostała infrastruktura.
Na stacji w Lublinie działa lokomotywownia (dawniej: parowozownia) ze sprawną obrotnicą, istnieje także spora liczba torów postojowych dla składów pasażerskich i EZT (grupa postojowa). Stacja Lublin Główny jest wyposażona w semafory świetlne, obsługiwana zaś przez nastawnie LbA (najbardziej na zachód; grupa postojowa), LbB i LbC (po wschodniej stronie stacji). Od strony wschodniej stacji powstała nastawnia Lokalnego Centrum Sterowania (LCS) w Lublinie. Obsługiwać ma ona wszystkie grupy stacji Lublin Główny, oraz stacje Lublin Północny, Motycz, Sadurki i Nałęczów.
Na terenie stacji znajdują się dwa (niesprawne) żurawie wodne wykorzystywane niegdyś do naboru wody przez parowozy. Regularny ruch parowozowy został zawieszony na terenie stacji Lublin Główny w 1988. W Lublinie stacjonowały głównie Pt47, Ty2 i Ol49.
W bezpośrednim sąsiedztwie dworca powstaje nowy dworzec autobusowy, który wraz ze stacją Lublin Główny będzie częścią Zintegrowanego Intermodalnego Dworca Metropolitalnego w Lublinie – centrum komunikacyjnego obejmującego transport kolejowy i autobusowy. Umożliwi to podróżnym łatwe przesiadki między dwoma środkami transportu.
Ruch pociągów.
Ruch towarowy w Lublinie jest obsługiwany głównie przez stację Lublin Tatary, stąd dla stacji Lublin Główny ma on mniejsze znaczenie.
Na stacji zatrzymują się/kończą i rozpoczynają bieg pociągi osobowe w kategorii Regio (R), oraz dalekobieżne (ekspresowe i pospieszne) pod markami InterCity (IC) i Twoje Linie Kolejowe (TLK).
Ze stacji Lublin Główny biegną linie kolejowe w kierunkach:
Pasażerowie.
W latach 2017–2021 stacja zanotowała następujące wskaźniki wymiany pasażerskiej:

</doc>
<doc id="445000" url="https://pl.wikipedia.org/wiki?curid=445000" title="Primitive">
Primitive

Primitive – drugi album grupy Soulfly wydany w 2000 roku nakładem Roadrunner Records. 
Opis.
Prace nad kolejnym albumem Soulfly podjęto w 1999 w Phoenix. Nagrania zostały zrealizowane w studiu nagraniowym The Saltmine Studio Oasis w mieście Mesa we współpracy z producentem muzycznym Tobym Wrightem.
Piosenka „Primitive” została tworzona na początku istnienia grupy i umieszczona wraz z utworem „Eye for an Eye” na demo przekazanym do wytwórni Roadrunner Records. Płytę promował teledysk w reżyserii Thomasa Mignone'a do utworu „Back to the Primitive”. W jego końcowym obrazie pojawia się Ozzy Osbourne, którego sfilmowano wypowiadającego słowo "primitive" latem 2000 podczas festiwalu Ozzfest.
W utworze „Terrorist” Tom Araya śpiewa słowa "Night will come and I will follow / For my victims no tomorrow", pochodzące z piosenki pt. „Criminally Insane” na albumie "Reign in Blood" (1986) jego grupy Slayer, zaś tu po tym Cavalera wykrzykuje słowa "Non-conformity in my inner self / Only I guide my inner self", pochodzące z piosenki „Inner Self”, wydanej na płycie "Beneath the Remains" (1989) jego dawnej formacji Sepultura. Na końcu utworu słychać hałasujące tłumy, zaczerpnięte z nagrania występu Boba Marleya, przy okazji ogłoszenia niepodległości Zimbabwe w 1980.
Na płycie pojawiło się wielu gości: wokaliści Tom Araya (Slayer), Corey Taylor (Slipknot), Chino Moreno (Deftones) i Sean Lennon (syn Johna Lennona). Wspomniany Lennon wyprodukował także piosenkę, w której zaśpiewał tj. „Son Song”, a pierwotnie chciał jej nadać tytuł „Stardust”. Opowiada ona o utracie ojców przez synów. Z racji na sporą liczbę muzyków płyta jest określana przez Maxa Cavalerę jako "album gości". Z tego jednak względu płyta bywała krytykowana, podobnie jak za to, że zarzucano jej styl nu metalu.
Autorem okładki do płyty był Neville Garrick, wcześniej wykonujący obrazy do płyt Boba Marleya.
Wydawnictwo dotarło do 32. miejsca listy Billboard 200 w Stanach Zjednoczonych sprzedając się w nakładzie 226 569 egzemplarzy. Według danych z kwietnia 2002 album sprzedał się w nakładzie 226 569 egzemplarzy na terenie Stanów Zjednoczonych. Nagrania dotarły do 22. miejsca listy OLiS.
Lista utworów.
Znalazły się one w wersji Digipack - Edycja limitowana, Roadrunner Records, 2000 - nr RR8565. 

</doc>
<doc id="445003" url="https://pl.wikipedia.org/wiki?curid=445003" title="ॐ (album Soulfly)">
ॐ (album Soulfly)

ॐ (), zwany w przemyśle fonograficznym jako 3 – album grupy Soulfly wydany w 2002 roku. 
Nazwa zainspirowana została hinduską sylabą Om. Płytę promował teledysk do utworu "Seek 'N' Strike" w reżyserii Christoffera Salzgebera.
Utwór „Tree of Pain” dotyczy pamięci zmarłych bliskich. Opowiada on m.in. o stracie ojca Maxa Cavalery, Graziano (słowa te tekście "uderzam pięścią w twój grób" relacjonują autentyczne przeżycia). Gościnnie w piosence wystąpiła wokalistka Asha Rabouin, której brat rok wcześniej popełnił samobójstwo. Ponadto zaśpiewał Richie Cavalera, rodzony brat Dany Wellsa, tj. pasierba Maxa.
Utwór „9-11-01” to jedna minuty ciszy, poświęcona ofiarom zamachu z 11 września 2001 na World Trade Center. Był to czas zarejestrowany w studio w sali z włączonymi, lecz nieużywanymi wtedy instrumentami. 
We wkładce do albumu został umieszczony tekst modlitwy do św. Michała Archanioła.
Lista utworów.
Utwory bonusowe na japońskiej edycji
Utwory bonusowe na europejskiej edycji

</doc>
<doc id="445005" url="https://pl.wikipedia.org/wiki?curid=445005" title="Brokat (tkanina)">
Brokat (tkanina)

Brokat (niem "Brokat", wł. "brocatto" – przeszywać, haftować) – gruba tkanina z wypukłym wzorem, przetykana złotą lub srebrną nicią, jedwabna lub z dużą zawartością jedwabiu. Obecnie stosowana bardzo rzadko, głównie na kapy, obicia, zasłony lub szaty liturgiczne.
Brokat na ubrania był używany od VIII do XVII wieku, brokatowe szaty świadczyły o wyjątkowym bogactwie noszącej je osoby. Pierwsze wytwórnie brokatu znajdowały się w Bizancjum, tkanina była produkowana głównie na potrzeby dworu cesarskiego. W wiekach XIII-XV produkcja przeniosła się do Włoch, zaś od wieku XVI dominować zaczęły tkalnie francuskie, głównie z Lyonu. W połowie XVII wieku, za czasów panowania Ludwika XIV i rządów ministra Colberta, ośrodek ten stał się monopolistą w produkcji brokatu. Pełen przepychu dwór Ludwika XIV i sam król był głównym kreatorem mody na brokatowe suknie, kaftany, kamizelki. Po objęciu władzy przez Ludwika XV, wraz ze zmianą upodobań francuskiego dworu, moda na brokat zaczęła zanikać.
Odmianą brokatu jest altembas.

</doc>
<doc id="445006" url="https://pl.wikipedia.org/wiki?curid=445006" title="Prophecy (album Soulfly)">
Prophecy (album Soulfly)

Prophecy – czwarty album studyjny grupy muzycznej Soulfly, wydany 30 marca 2004. 
Opis.
Materiał na płytę był tworzony w zrębach w USA, a dopracowywany w Serbii. W utworze „Moses” wystąpił gościnnie wokalista Coyote z serbskiej grupy Eyesburn
Płytę promowały teledyski do utworów "Prophecy" w reżyserii Christoffera Salzgebera oraz "Roots Bloody Roots (live)" w reżyserii Kimo Proudfoota. Pierwszy z nich został nakręcony w Rezerwacie Nawaho w Dolinie Skał przy udziale Indian Nawaho
Utwór "In The Meantime" pochodzi z repertuaru grupy Helmet, opublikowany pierwotnie na albumie "Meantime" (1992).
Na okładce płyty umieszczono obraz autorstwa francuskiego artysty, przedstawiający lwa Judy.
Partie gitary basowej na albumie nagrał Dave Ellefson z Megadeth, który także wystąpił w teledysku „Prophecy” oraz zagrał z grupą kilka koncertów.
Lista utworów.
Utwory bonusowe na europejskiej edycji:
Są to utwory koncertowe, zarejestrowane podczas Hultsfred Festival w Szwecji 15 czerwca 2001.

</doc>
<doc id="445008" url="https://pl.wikipedia.org/wiki?curid=445008" title="Marzec 2006">
Marzec 2006



</doc>
<doc id="445009" url="https://pl.wikipedia.org/wiki?curid=445009" title="Dark Ages">
Dark Ages

Dark Ages – piąty album grupy Soulfly wydany 4 października 2005 roku przez Roadrunner Records. 
Opis.
Według Maxa Cavalery na nazwę albumu (tytułowe "mroczne czasy") i jego wydźwięk wpływ wywarły morderstwo jego przyjaciela, gitarzysty Dimebaga Darrella (9 grudnia 2004) oraz nagła śmierć jego wnuka, Mosesa (syn Christiny tj. jego pasierbicy), który zmarł 10 grudnia 2004 w Serbii. Muzycznie treść płyty stanowił mocniejszy powrót do thrash metalu.
Poza USA lider Max Cavalera dokonywał nagrań na album w Rosji, Serbii, we Francji (Soulfly V), w Turcji (meczet). 
Utwór "Corrosion Creeps" został zadedykowany Chuckowi Schuldinerowi, członkowi grupy Death. Jego pierwotny tytuł nazywał się „Death Song”.
W utworze „Stay Strong”, poświęconym pamięci Dany Wellsa, wystąpił jego rodzony brat, Richie Cavalera.
W utworze „Molotov” zaśpiewali Billy Milano (Stormtroopers of Death) i Rosjanin Paul Fillipenko (FAQ).
Utwór "Fuel The Hate", rozpoczynający się od wyrecytowanych słów "Monday, July 16th, 1945, 5:30am", dotyczy bezpośrednio testów nuklearnych Trinity, przeprowadzonych przez Stany Zjednoczone 16 lipca 1945 roku. Utwór "Salmo-91" to "Psalm 91".
Płytę promowały teledyski do utworów "Carved Inside" oraz "Frontlines" w reżyserii Milosa Djukelica.
Lista utworów.
Utwory bonusowe:
Znalazły się one w wersji Digipack limitowana edycja - Roadrunner Records, 2005 - nr RR8191DG.
Płyta winylowa (2005).
Strona 2..
Była to limitowana edycja - Roadrunner Records, 2005.

</doc>
<doc id="445010" url="https://pl.wikipedia.org/wiki?curid=445010" title="Blitz Basic">
Blitz Basic

Blitz BASIC – kompilator BASIC-a. Napisany został przez Marka Sibly specjalnie dla programistów gier. Kompilator posiada środowisko IDE. Język ten ma prostą składnię. Polecany jest do nauki programowania.
Przykładowy kod.
Print "Hello, World!" ;wyświetlanie na monitorze tekstu: Hello, World!
WaitKey
While Not KeyDown(1)
 Cls
 Print "Godzina: " + CurrentTime$()
Wend

</doc>
<doc id="445011" url="https://pl.wikipedia.org/wiki?curid=445011" title="Bród">
Bród



</doc>
<doc id="445014" url="https://pl.wikipedia.org/wiki?curid=445014" title="Godzina zero">
Godzina zero

Godzina zero (ang. "Towards Zero") – powieść autorstwa Agathy Christie napisana w 1944. Pojawia się w niej nadinspektor Battle, który wystąpił również w czterech innych powieściach pisarki.
Godzina zero to moment, w którym zostaje popełnione morderstwo. Odliczanie zaczyna się dużo wcześniej – już w chwili zaplanowania zbrodni. Przez cały ten czas ma miejsce seria przypadkowych zdarzeń, wskutek których na miejsce zbrodni trafiają osoby niewinne. Tak się dzieje również w przypadku śmierci powszechnie szanowanej lady Tresilian. W chwili, gdy morderca uderza, w jej domu przebywają jej bliscy znajomi.

</doc>
<doc id="445020" url="https://pl.wikipedia.org/wiki?curid=445020" title="Bród (województwo zachodniopomorskie)">
Bród (województwo zachodniopomorskie)

Bród – wieś w Polsce położona w województwie zachodniopomorskim, w powiecie stargardzkim, w gminie Chociwel, na Pojezierzu Ińskim, położona 4,5 km na północ od Chociwla (siedziby gminy) i 28 km na północny wschód od Stargardu (siedziby powiatu).
W latach 1975–1998 miejscowość położona była w województwie szczecińskim.

</doc>
<doc id="445027" url="https://pl.wikipedia.org/wiki?curid=445027" title="Focus (magazyn popularnonaukowy)">
Focus (magazyn popularnonaukowy)

Focus – polski miesięcznik popularnonaukowy wydawany od września 1995 roku do lutego 2022 roku przez wydawnictwo Burda International Polska (do 2013 roku przez G+J Gruner+Jahr Polska). Średni nakład 98 438 egzemplarzy, średnia sprzedaż – 50 413 egzemplarzy (według danych ZKDP za styczeń 2017). Ostatni numer magazynu ukazał się w lutym 2022 (wydanie 3/2022), po czym wszystkie magazyny z rodziny „Focusa” oraz jego strona internetowa Focus.pl miały zostać zamknięte, jednak ostatecznie został zamknięte tylko magazyny z rodziny „Focusa” natomiast strona internetowa Focus.pl zmieniła tylko właściciela z Burda International Polska na WN Media Group.
Wydania specjalne.
Od 2004 roku redakcja magazynu „Focus” regularnie przygotowywała wydania specjalne poświęcone różnym zagadnieniom nauki i cywilizacji, a także wydania z łamigłówkami i szaradami. Specjalny cykl to „Focus Ekstra”, w ramach którego z różną regularnością publikowane były m.in. numery zawierające zbiory pytań i odpowiedzi naukowych. Publikowane były również wydania „Focus Medycyna” o tematyce zdrowotnej i monotematyczne zbiory artykułów „Focus Wiedza”.
W 2020 i 2021 roku kontynuowane były cykle: Focus Historia, Focus Historia Ekstra, Coaching, Coaching Ekstra, Śledczy (magazyn o tematyce kryminalnej), Focus Wiedza oraz Focus Ekstra"."
Focus Historia.
Od 2007 roku ukazywał się również miesięcznik „Focus Historia” oraz „Focus Historia Ekstra”. Magazyny w całości poświęcone były tematyce dziejów Polski i świata. Redaktorem prowadzącym wydań historycznych był Adam Węgłowski.
Focus w internecie.
Cyfrową nogą magazynu Focus był duży portal popularnonaukowy Focus.pl oraz profile na Facebooku, Instagramie, Twitterze i YouTube. Redakcja przygotowywała cykle wideo o tematyce popularnonaukowej i technologicznej oraz podcasty, m.in. „Zdrowie bez tabu” i „Jak nas widzą”.

</doc>
<doc id="445029" url="https://pl.wikipedia.org/wiki?curid=445029" title="Hannibal Lecter">
Hannibal Lecter

Hannibal Lecter – postać fikcyjna, jeden z głównych bohaterów powieści Thomasa Harrisa "Czerwony smok", "Milczenie owiec", "Hannibal" i "Hannibal po drugiej stronie maski" oraz główny bohater filmów pod tymi samymi tytułami opartymi na powieściach. Powieść "Czerwony smok" została zekranizowana dwukrotnie – "Manhunter" (1986) Michaela Manna i "Red Dragon" (2002) Bretta Ratnera.
"Czerwony Smok" (1981, 1986, 2002).
Will Graham, profiler FBI, zajmował się sprawą brutalnego seryjnego mordercy. Oczekując na rozmowę z doktorem Hannibalem Lecterem, który zetknął się wcześniej z jedną z ofiar, opatrując ją po wypadku na polowaniu, Graham przypadkowo odkrył, że to właśnie Lecter jest poszukiwanym zbrodniarzem. Grahamowi udało się doprowadzić do aresztowania doktora, ale przypłacił to ciężkimi obrażeniami. Wyzdrowiawszy odszedł z FBI.
3 lata później Will Graham powrócił do służb śledczych na prośbę Jacka Crawforda, by pomóc w ściganiu człowieka, który w czasie dwóch kolejnych pełni księżyca zamordował dwie rodziny w Atlancie i Birmingham. Graham, próbując stawić czoła nękającym go lękom, odwiedził Lectera w szpitalu psychiatrycznym. Tymczasem Toothfairy – w wolnym tłumaczeniu Zębowa Wróżka (istnieje również kilka innych wersji polskiego tłumaczenia pseudonimu zabójcy, są to m.in.: Mleczak, Pan Ząbek, Szczerbata Lala, Piękny Ząbek lub po prostu Ząb), jak policjanci ochrzcili seryjnego mordercę dwóch rodzin, nawiązał kontakt z Hannibalem Lecterem. Znudzony pobytem w szpitalu i spragniony zemsty na Grahamie, Lecter uczynił Ząbka narzędziem w swoim ręku, polecając mu zabić Willa i jego rodzinę.
"Milczenie Owiec" (1988, 1991).
Na środkowym wschodzie USA, doszło do serii brutalnych morderstw na kobietach, których odnalezione zwłoki pozbawione są skóry. Do rozwikłania tej sprawy skierowana zostaje studentka akademii FBI Clarice M. Starling przydzielona wcześniej do grupy Jacka Crawforda. Po raz kolejny okazuje się, że jedyną osobą która może naprowadzić policję na trop zabójcy jest doktor Lecter. Pomiędzy nim a agentką Starling wywiązuje się specyficzna więź. Zafascynowany młodą agentką, doktor postanawia udzielić jej kilku informacji, w zamian żąda od Clarice informacji o swoim dzieciństwie, które pomagają mu w przeprowadzeniu jej psychoanalizy. Ona zaś przełamuje swój strach, mając nadzieję, że Lecter pomoże jej odnaleźć sprawcę morderstw.
Pod koniec powieści Lecterowi udaje się wreszcie uciec z więzienia, po czym udaje on się do Florencji.
"Hannibal" (1999, 2001).
Korzystając z życia jako kustosz we florenckim muzeum, Hannibal Lecter pod przybranym nazwiskiem (Dr Fell) spędza siedem lat we Włoszech. 
Mason Verger był szóstą ofiarą doktora Lectera w USA. Spotykał się z nim na terapii, mającej na celu pomóc mu w walce z pedofilskimi i sado-masochistycznymi skłonnościami. Doktor w czasie terapii podał mu narkotyk, po którym Verger okrutnie się oszpecił. Teraz, po wielu latach, Verger szykuje się do zemsty. Miliarder wynajmuje szajkę ludzi, których celem jest wytropienie i schwytanie Lectera, jednak na jego trop wpada także oficer florenckiej policji – Rinaldo Pazzi. W tym samym czasie dowiaduje się o pobycie Lectera we Florencji Clarice Starling, której kariera po nieudanej akcji konfiskaty narkotyków (przypłaconej życiem jej przyjaciela) stoi w martwym punkcie. Ma ona nadzieję odnaleźć Hannibala.
Powieść kończy się inaczej niż film. Obraz Ridleya Scotta ukazuje jak Hannibal Lecter by uwolnić się z rąk Clarice (i uniknąć więzienia) odcina sobie tasakiem rękę, po czym udaje mu się odlecieć samolotem w nieznanym kierunku. Książka zaś sugeruje, że doktor i Clarice w końcu zbliżają się do siebie, żyjąc w tajemnicy przed światem w Buenos Aires. Zostają kochankami, a doktor w końcu zapomina o koszmarze wojny.
"Hannibal – po drugiej stronie maski" (2006, 2007).
Hannibal urodził się na Litwie, w roku 1933 jako syn hrabiego Lectera i jego żony Simonetty pochodzącej z rodu Sforzów. Miał siostrę o imieniu Misza. W czasie II wojny światowej podczas operacji Barbarossa ośmioletni Hannibal, jego rodzina oraz służba zostali zmuszeni do opuszczenia zamku, w którym mieszkali, by przenieść się do małego, ukrytego w okolicznych lasach domu. Żyli tak do 1944, kiedy to w wyniku ostrzału zginęli jego rodzice. Po przybyciu do miejsca zamieszkania Hannibala (żyjącego tylko z siostrą) litewskich kolaborantów z Legionów Wschodnich na skutek głodu i ciężkiej zimy Misza została przez nich zamordowana i zjedzona. Ciałem siostry nakarmili także Hannibala, który wyparł to zdarzenie i na jakiś czas stracił mowę. Następnie Hannibal został porzucony. Po wojnie trafił do sierocińca, z którego uciekł do swojego wuja Roberta Lectera. Trafił do Francji, w której zdobył wykształcenie, wykazał swój talent do rysowania i anatomii.
Hannibal był dzieckiem skrytym, lecz niezwykle inteligentnym. W wieku sześciu lat biegle posługiwał się matematycznymi wzorami, np. korzystał z twierdzenia Talesa. Gardził ludźmi, którzy wykorzystywali siłę fizyczną wobec słabszych od siebie, wielokrotnie wdawał się w bójki z oprawcami młodszych dzieci.
W wieku trzynastu lat Hannibal dokonał pierwszego zabójstwa, do czego doprowadził nieoczekiwany splot wydarzeń. Na targowisku niejaki Paul Momund obraził opiekunkę Hannibala, który poinformował o tym swego wuja. Podczas konfrontacji z Momundem wuj zmarł na atak serca. Hannibal dokonał zabójstwa na Momundzie z użyciem japońskiego miecza. Gdy miał osiemnaście lat, korzystając ze swego członkostwa we Francuskiej Partii Komunistycznej, dostał się na Litwę, gdzie wpadł na trop swoich oprawców z młodych lat, dając sobie szansę na zemstę za los swojej siostry. Po długich poszukiwaniach Hannibal zamordował ich. Jeden z oprawców wyjawia mu przed śmiercią straszną tajemnicę dotyczącą zjedzenia przez niego własnej siostry, co całkiem pozbawiło go człowieczeństwa. Potem zaś dostał się do USA, dokładnie – do Baltimore.
Aspekt psychologiczny.
Hannibal Lecter przeżył piekło wojny, w czasie której został sierotą. Wydarzenia te sprawiły, że stał się zamknięty na świat, przez pewien czas był niemową. Z początku wydawałoby się, że jego system wartości oparty jest na pojęciu dobra (sprawiedliwości) i zła (wykorzystywaniu i poniżaniu słabszych, niesprawiedliwości). Jednak poprzez pragnienie zemsty Hannibal przeistacza się w bestię, której celem jest (jak to ujęto w filmie "Hannibal") "”...eliminacja ze społeczeństwa ludzi, którzy nie zasługują na to, by żyć...”". Pustka, która została w nim po zakończeniu wojny (i tragicznej śmierci ukochanej siostry) sprawiła, że stał się (cytat z powieści "Hannibal – po drugiej stronie maski") "”...sierotą wojenną o potwornej samokontroli...”", co pozwoliło mu bez problemów oszukiwać wykrywacze kłamstw podczas badania. Jego ponadprzeciętna inteligencja pozwoliła mu na zdobycie doskonałego wykształcenia, szczególnie w dziedzinie anatomii.
U postaci Hannibala występują symptomy psychopatii z grupy: egocentryzm, przesadne poczucie własnej wartości, niewystępowanie poczucia winy, brak empatii rozumiany jako zdolność do rozpoznania odczuć innej osoby, ale brak możliwości wczucia się w emocje przez nią przeżywane, skłonności do manipulowania i oszukiwania, powierzchowny urok, a także płytkość uczuć. Jego ponadprzeciętna inteligencja powoduje, że nie jest impulsywny i nie ma wielu cech z grupy odchyleń społecznych w psychopatii. Spośród 21 cech typowych dla seryjnych morderców u postaci Hannibala Lectera występuje tylko pięć. Nie występują u niego takie cechy jak m.in. skłonności samobójcze, paranoidalne myślenie bądź poczucie bezsilności. Wyraźny jest za to w przypadku tej postaci motyw ofiary połączony z oszczędzaniem osób, które mają cechy skłaniające seryjnego mordercę do ich szanowania. U widzów i czytelników postać budzi więc uczucia zarówno grozy, jak i zainteresowania oraz częściowej sympatii. Ponadto przekłada on wartości estetyczne nad moralne, karząc za odchylenia od norm estetycznych, a także estetyzuje odrażające akty zbrodni, przez co także wzbudza ambiwalentne emocje u odbiorców literatury i filmu.

</doc>
<doc id="445031" url="https://pl.wikipedia.org/wiki?curid=445031" title="Godków-Osiedle">
Godków-Osiedle

Godków-Osiedle (niem. "Jädickendorf") – osada wsi Godków w Polsce, położona w województwie zachodniopomorskim, w powiecie gryfińskim, w gminie Chojna. 
W latach 1975–1998 osada położona była w województwie szczecińskim.
Pierwotnie i częściowo do dziś była to osada zamieszkiwana przez pracowników PKP. W osadzie znajduje się stacja kolejowa Godków. 2 km dalej położone jest jezioro Jelenin. Godków otoczony jest polami, lasami i łąkami.

</doc>
<doc id="445039" url="https://pl.wikipedia.org/wiki?curid=445039" title="Brokeback Mountain">
Brokeback Mountain



</doc>
<doc id="445040" url="https://pl.wikipedia.org/wiki?curid=445040" title="Fuzja termojądrowa">
Fuzja termojądrowa



</doc>
<doc id="445043" url="https://pl.wikipedia.org/wiki?curid=445043" title="Focke-Wulf Fw 58">
Focke-Wulf Fw 58

Focke-Wulf Fw 58 Weihe (pol. "Kania") – niemiecki wielozadaniowy samolot z okresu II wojny światowej.
Historia.
Na początku lat trzydziestych XX wieku w niemieckiej wytwórni Focke-Wulf rozpoczęto pracę konstrukcyjne nad samolotem wielozadaniowym, który miał się stać odpowiednikiem brytyjskich samolotów Avro Anson i Airspeed Oxford.
W 1935 roku zbudowano pierwszy prototyp tego samolotu, który oznaczono jako "Focke Wulf Fw 58 Weihe". Prototyp ten był zbudowany jako samolot pasażerski z dwuosobową załogą i zabierający 6 pasażerów. Samolotem tym zainteresowało się dowództwo Luftwaffe, które zamówiło jego wersję wojskową. Miał to być lekki samolot bombowy.
Równocześnie rozpoczęto produkcję seryjną. Samolot ten po uzbrojeniu w karabiny maszynowe wszedł na uzbrojenie Luftwaffe. Z uwagi na niewielki udźwig bomb, zaniechano jego dalszego rozwoju jako samolotu bombowego.
W trakcie produkcji seryjnej samolot ten był modyfikowany do różnych zadań. Powstały wersje różniące się wyposażeniem i uzbrojeniem: samolotu kurierskiego, do transportu pilnych przesyłek, treningowego (do szkolenia pilotów i nawigatorów samolotów bombowych), samolotu sanitarnego.
Produkcję seryjną samolotu zakończono w 1942 roku. Nie jest znana dokładna liczba wyprodukowanych samolotów tego typu, różne źródła podają liczbę od ok. 1400 do 4500 sztuk.
Wersje samolotu Focke-Wulf Fw 58
Służba w lotnictwie.
Samoloty "Fw 58" zostały wprowadzone do "Luftwaffe" w 1937 roku jako samoloty kurierskie i łącznikowe i były używane w lotnictwie do końca II wojny światowej.
Były również użytkowane przez lotnictwo państw – sojuszników Niemiec: Rumunii, Węgier, Bułgarii, Chorwacji. Zostały również sprzedane do Turcji, Holandii i Szwecji. 25 sztuk wyprodukowano na licencji w Brazylii.
Po zakończeniu II wojny światowej część zdobytych samolotów "Fw 58" zostało w ZSRR przerobione na samoloty rolnicze do opylania pól środkami owadobójczymi.
Samolot tego typu użytkowany był również w lotnictwie czechosłowackim pod oznaczeniem "D-58".
Jeden taki samolot w wersji Fw 58C po II wojnie światowej znalazł się również w 9 Samodzielnej Eskadrze Łącznikowej Korpusu Bezpieczeństwa Wewnętrznego, gdzie był użytkowany do 1954 roku, a następnie został przekazany do lotnictwa sanitarnego gdzie użytkowano go do 1959 roku.
Opis konstrukcji.
"Fw 58 Weihe" to dwusilnikowy samolot o konstrukcji mieszanej. Podwozie główne – chowane w locie. Kabiny zakryte. Napęd – dwa silniki rzędowe

</doc>
<doc id="445045" url="https://pl.wikipedia.org/wiki?curid=445045" title="Koplin">
Koplin

Koplin (niem. "Kopplinsthal") – kolonia sołecka w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 103 mieszkańców.
Wieś wchodząca w skład sołectwa: Rudniki.
Osada wchodząca w skład sołectwa: Stawin.
Kolonie wchodzące w skład sołectwa: Gostyczyn, Płoki, Szczepanka, Wysokie.
Geografia.
Kolonia leży ok. 500 m na południowy zachód od Choszczna, przy drodze wojewódzkiej nr 151.
Toponimika nazwy.
Nazwa folwarku, zarówno niemiecka, jak i polska, pochodzi od nazwiska piwowara "Kopplina" z Choszczna, który w latach 30. XIX wieku objął w posiadanie około 90 ha ziemi przy drodze zamęcińskiej. W 1837 roku właściciel folwarku wystąpił do władz o uznanie nazwy "Kopplinsthal" (pol. dolina Kopplina).
Historia.
Pierwsza wzmianka o Koplinie pojawiła się w 1837 r. Koplin to jeden z kilku XIX-wiecznych folwarków, założonych w latach 1833 - 1843 na gruntach miasta Choszczno. Do 1938 roku Koplin wchodził w skład powiatu choszczeńśkiego ("Kreis Arnswalde"), a po 1945 r. został rozparcelowany i przekształcony w wieś sołecką. Według mapy z 1890 r. był to niewielki folwark, rozlokowany po południowej stronie śródpolnej drogi, skomunikowanej od zachodu z szosą do Choszczna. W pierwszej dekadzie XX wieku powstała nowa zabudowa na froncie podwórza. Wzdłuż drogi dojazdowej ulokowano ciąg dwojaków z budynkami gospodarczymi. Według mapy z 1934 r. przy szosie do Choszczna znajdowała się cegielnia. Na wysokości folwarku wytyczona była linia kolejki wąskotorowej, prowadząca w kierunku cukrowni w Choszcznie. Od lat 70. XX wieku układ przestrzenny rozwinął się wzdłuż drogi wschód zachód oraz przy szosie do Choszczna. Po północno-wschodniej stronie osady wydzielono ogródki działkowe, z wewnętrznym układem dróg. Od lat 60. doszło do przebudowy podwórza folwarcznego i wymiany zabudowy. Po 1945 roku zlikwidowano cegielnię i linię kolejki wąskotorowej.

</doc>
<doc id="445050" url="https://pl.wikipedia.org/wiki?curid=445050" title="Karol Bohdanowicz">
Karol Bohdanowicz

Karol Bohdanowicz (ur. 29 listopada 1864 w Lucynie, zm. 5 czerwca 1947 w Warszawie) – polski geolog, specjalista w dziedzinie geologii złożowej i górnictwa, geograf.
Badania Karola Bohdanowicza przyczyniły się do budowy zakaspijskiej linii kolejowej oraz umożliwiły oszacowanie złóż ropy naftowej na pustynnych terenach Niziny Nadkaspijskiej. Odkrył on także pokaźne złoża złota na Syberii.
Był autorem ok. 200 prac naukowych, w tym szeregu podręczników z zakresu geologii złóż oraz dwóch monografii: "Surowce mineralne świata" i "Rudy żelaza".
Życiorys.
Był synem Jana Pawła Bohdanowicza, sędziego, i Zofii z Kononowiczów. Urodził się w powiatowym mieście Lucyn w guberni witebskiej, w rodzinie szlacheckiej wyznania rzymskokatolickiego. Ukończył gimnazjum wojskowe w Niżnym Nowogrodzie w 1881, a następnie Oddział Górniczy Instytutu Górniczego w Petersburgu w czerwcu 1886 z tytułem inżyniera górniczego. W trakcie studiów, w 1885, wziął udział jako kolektor w wyprawie geologicznej wybitnego rosyjskiego geologa, T. Czernyszewa, na Ural.
Po studiach pracował jako geolog przy budowie kolei zakaspijskiej i złatoustowskiej, jako geolog rozpoznający budowę geologiczną podłoża, na którym miano budować tory i mosty, ale także przy poszukiwaniu złóż w pasie budowy linii kolejowej, zwłaszcza zaś węgla kamiennego niezbędnego dla ówczesnych lokomotyw. Od sierpnia 1887 przez dwa lata kierował badaniami przy budowie odcinka wojskowej linii kolejowej w Samarkandzie. Badania jego objęły góry Uly Balkan, Kopet-dag i ich przedłużenie w północnej Persji (Góry Turkmeńsko-Chorasańskie), niemal zupełnie ówcześnie nieznane. Badał również złoża turkusów i miedzi w pobliżu Niszapuru. W 1888 badał także wody mineralne w Starej Rusi (gubernia nowogrodzka).
W latach 1889–1890 wziął udział jako geolog w ekspedycji Rosyjskiego Towarzystwa Geologicznego do Tybetu i w górski obszar Kunlun. Ekspedycją tą pierwotnie miał kierować generał Nikołaj Przewalski, który jednak zmarł nagle 1 listopada 1888 w mieście Karakoł nad jeziorem Issyk-kul. W tej sytuacji kierownikiem wyprawy został pułkownik Michaił Piewcow. Bohdanowicz był pierwszym geologiem w ogromnej większości zwiedzonych okolic. Badał zwłaszcza złoża złota i nefrytu, gromadząc bogatą kolekcję minerałów. Oprócz badań na przestrzeni ok. 4000, które przeszedł wraz z wyprawą, zbadał jeszcze ok. 2000 km tras w trakcie indywidualnych wypadów, głównie w górach. Wykonał blisko 250 pomiarów wysokości hipsometrem, wysokości wielu szczytów pomierzył trygonometrycznie. Materiały wówczas zebrane rozpoczął opracowywać w kwietniu 1891, w Komitecie Geologicznym w Petersburgu. Za wyniki tych badań otrzymał Wielki Medal im. Przewalskiego od Rosyjskiego Towarzystwa Geograficznego. W grudniu 1891 został wysłany na trzy miesiące do Austrii, Szwajcarii, Belgii i Niemiec, m.in. po to, by zapoznać się w tych krajach z kolekcjami geologicznymi zebranymi w Azji.
W 1892 został delegowany na 3 lata do wyprawy górniczej przygotowującej budowę transsyberyjskiej linii kolejowej, jako kierownik grupy badawczej. Prace prowadzono od Syberii Zachodniej do wybrzeża Morza Ochockiego. W czasie pracy koło Irkucka brał udział w odkryciu dużych, wydobywanych do dziś, złóż węgla kamiennego w Czeremchowie i złóż nefrytu. Od czerwca 1895 brał udział w Ekspedycji Ochocko-Kamczackiej (od 1898 jako kierownik całej ekspedycji), poszukującej złóż złota nad brzegami Morza Ochockiego, na zachodnim brzegu Kamczatki i na Wyspach Szantarskich. Prace i opracowania wykonane przez ekspedycję dały podstawy wiedzy geologicznej o tej trudno dostępnej części Azji. W czerwcu 1900 był delegowany na osiem miesięcy na Półwysep Czukocki i w jego okolice. W 1901 prowadził badania we wschodniej części Kaukazu, a potem wykonywał zdjęcia geologiczne złóż roponośnych Kubania.
W uznaniu zasług na polu odkryć geograficznych został w 1895 mianowany honorowym członkiem Holenderskiego Towarzystwa Geograficznego, w 1900 otrzymał złoty medal na Wystawie Powszechnej w Paryżu za mapy topograficzne i geologiczne wybrzeży Morza Ochockiego, a w 1902 otrzymał Złoty Medal "Konstantinowski" od Rosyjskiego Towarzystwa Geograficznego.
W czerwcu 1901 został przyjęty na stanowisko geologa Komitetu Geologicznego w Petersburgu, głównego urzędu geologicznego kraju, a od stycznia 1903, po przeprowadzonej habilitacji, dodatkowo na profesora nadzwyczajnego w Katedrze Geologii Instytutu Górniczego, wykładając również geologię w Instytucie Inżynierów Komunikacji. W październiku 1907 awansował w Komitecie Geologii na starszego geologa.
W sierpniu 1908 wyjechał na jeden miesiąc na Kaukaz, na badanie wód mineralnych (źródło "Narzan"). W lutym 1909 przebywał miesiąc we Włoszech, zapoznając się z problematyką trzęsień ziemi. Od czerwca 1909 przez cztery miesiące badał kubański rejon naftowy. Kolejne cztery miesiące spędził tam w lecie 1910. W tym samym roku zapoznawał się z poszukiwaniami złóż ropy naftowej w Austrii i Rumunii.
W maju 1911 mianowany został profesorem zwyczajnym w Katedrze Geologii Instytutu Górniczego, nadal pracując jako starszy geolog Komitetu Geologicznego. Latem 1911 przez cztery miesiące badał tereny nawiedzone trzęsieniem ziemi w Kraju Turkiestańskim (Tienszan). Pozostawił tam po sobie ślad w toponimice terenu w postaci nazwy Lodowca Bohdanowicza, którą otrzymał lodowiec usytuowany najbliżej stanicy Wiernyj. Następnie, przez kolejne cztery miesiące prowadził badania na Kubaniu. Kontynuował je przez dwa miesiące w lecie 1912. Główny nacisk w tych badaniach położony był na rozpoznanie i wydobycie złóż ropy naftowej w okolicach Baku i w Kazachstanie.
W związku ze swoimi zainteresowaniami wyjeżdżał w tym czasie na krótkotrwałe wyprawy na wyspę Jawa i do Kalifornii, by zapoznać się z nowoczesnymi urządzeniami i metodami wydobycia ropy. Później, w oparciu o swoje doświadczenia górnicze z Kaukazu, pracował jako ekspert przy rozpoznaniu złóż ropy naftowej w wielu krajach świata.
12 stycznia 1913 został mianowany p.o. wicedyrektora Komitetu Geologicznego, a 24 lutego 1914, po śmierci T. Czernyszewa, został dyrektorem tej instytucji (nominację podpisał car Mikołaj II w dniu 28 stycznia 1915). W 1916 został wydelegowany przez rząd rosyjski do Hiszpanii i Portugalii do przebadania tamtejszych złóż wolframu i platyny. Z kolei w maju 1918 Rada Instytutu Górniczego powołała go na dwa lata na stanowisko dziekana Wydziału Geologiczno-Poszukiwawczego. Ta sama Rada odwołała go później ze składu profesorskiego Instytutu Górniczego z dniem 1 października 1919.
Na ziemiach polskich Bohdanowicz wystąpił po raz pierwszy w 1905, jako kierownik prac geologicznych w Zagłębiu Dąbrowskim. Ich celem miała być ekspertyza dotycząca występowania złóż węgla kamiennego i rud metali w tamtejszych dolomitach. W 1917 nawiązał kontakt z Polską Naradą Ekonomiczną w Piotrogrodzie. W październiku 1917 przedstawił jej rozprawę "Złoża mineralne ziem polskich". W tym czasie pojawiły się też inne jego prace związane z Polską.
Do kraju powrócił w lipcu 1919. W Warszawie objął kierownictwo przedstawicielstwa na Polskę firmy naftowej "Bracia Nobel" ("Standard Nobel"). W tym charakterze pracował do 1938. Od 1919 badał złoża naftowe w Polsce (Bitków, Borysław). Oprócz opracowań złóż ropy naftowej w Karpatach opublikował istotne opracowania złóż rud cynku i ołowiu z rejonu Olkusza.
Jednocześnie, w lipcu 1921 Naczelnik Państwa mianował Bohdanowicza profesorem zwyczajnym geologii stosowanej i od jesieni tego roku Bohdanowicz prowadził wykłady w Katedrze Geologii Stosowanej Akademii Górniczej w Krakowie. Wiele razy wyjeżdżał za granicę jako ekspert. m.in. w 1920 badał obszary roponośne we Francji, w 1922 na Łotwie, a w roku 1923 ponownie we Francji oraz w Algierii. Podczas XVI Międzynarodowego Kongresu Geologicznego w 1933 zapoznał się z warunkami występowania złóż mineralnych w Ameryce Północnej. W 1935 przeszedł na emeryturę i został mianowany profesorem honorowym Akademii Górniczej.
Piastował stanowisko (pierwszego) przewodniczącego Polskiego Towarzystwa Geologicznego, Polskiego Towarzystwa Geograficznego, wiceprezesa Societé Géologique de France, był członkiem zwyczajnym Polskiej Akademii Umiejętności, Akademii Nauk Technicznych, Towarzystwa Naukowego Warszawskiego.
14 kwietnia 1938 został powołany na stanowisko dyrektora Państwowego Instytutu Geologicznego i pozostał nim do śmierci w dniu 5 czerwca 1947.
Pochowany na cmentarzu Powązkowskim w Warszawie (aleja zasłużonych, rz. 1, m. 28). Na jego grobowcu widnieje mylnie przyjęta data urodzenia „1863“ zamiast „1864“.
W 1978 minerałowi o wzorze chemicznym AgBiSe2 nadano nazwę bohdanowiczytu.

</doc>
<doc id="445053" url="https://pl.wikipedia.org/wiki?curid=445053" title="Jacek Karnowski (samorządowiec)">
Jacek Karnowski (samorządowiec)

Jacek Krzysztof Karnowski (ur. 16 sierpnia 1963 w Gdańsku) – polski polityk i samorządowiec, doktor nauk ekonomicznych, od 1998 prezydent Sopotu – najdłużej urzędujący w historii miasta.
Życiorys.
Syn Karola i Teresy. Ojciec pełnił kierownicze funkcje w DOKP w Gdańsku. Jacek Karnowski ukończył w 1988 studia na Wydziale Budownictwa Lądowego Politechniki Gdańskiej. W 2008 obronił na Uniwersytecie Gdańskim pracę doktorską z zakresu nauk ekonomicznych pt. "Warunki rozwoju miast centralnych metropolii w Polsce. Aspekty finansowe".
Jest członkiem nadzwyczajnym Światowego Związku Żołnierzy Armii Krajowej, członkiem Zrzeszenia Kaszubsko-Pomorskiego, założycielem sopockiego WOPR (w którym był ratownikiem), sternikiem jachtowym i motorowodnym oraz instruktorem narciarskim.
Działalność polityczną rozpoczął na studiach w 1986 jako członek Ruchu Młodej Polski. Od 1990 do 1998 sprawował funkcję wiceprezydenta Sopotu. W wyborach w 1991 bezskutecznie kandydował do Sejmu z listy Koalicji Republikańskiej. Od 1992 działał w Partii Konserwatywnej i następnie w Stronnictwie Konserwatywno-Ludowym (m.in. jako przewodniczący regionu). W 1998 z listy AWS po raz kolejny został radnym, w tym samym roku następnie objął urząd prezydenta miasta. W 2001 znalazł się wśród założycieli regionalnych struktur Platformy Obywatelskiej. W 2002 w pierwszej turze wygrał bezpośrednie wybory na urząd prezydenta miasta. W 2006 został prezydentem również w pierwszej turze, uzyskując 63,47% głosów.
W lipcu 2008 trójmiejski przedsiębiorca Sławomir Julke zawiadomił prokuraturę o podejrzeniu popełnienia przez Jacka Karnowskiego przestępstwa żądania korzyści majątkowej w postaci dwóch mieszkań w zamian za zgodę na dobudowanie piętra w zabytkowej kamienicy (tzw. afera sopocka). Jacek Karnowski zaprzeczył oskarżeniom i stwierdził, że biznesmen rzeczywiście prosił go o zgodę na przebudowę budynku, został jednak odesłany do konserwatora zabytków. Po ujawnieniu nagrania rozmowy w tej sprawie zawiesił swoje członkostwo w Platformie Obywatelskiej, a następnie z niego zrezygnował.
W styczniu 2009 prokurator przedstawił mu osiem zarzutów, m.in. korupcyjnych, składając wniosek o zastosowanie tymczasowego aresztowania, który nie został uwzględniony przez sąd. Jacek Karnowski poparł pomysł zorganizowania referendum lokalnego w przedmiocie jego odwołania. Wniosek, pod którym podpisało się ponad 4,5 tysiąca osób, złożyła w Krajowym Biurze Wyborczym w Gdańsku grupa obywatelska. Wcześniej (pod koniec lutego) projekt uchwały w przedmiocie takiego referendum przygotowali radni PO, lecz potem zrezygnowali z jego przegłosowania. Datę referendum wyznaczono na 17 maja 2009. W głosowaniu osiągnięto wymagany próg frekwencji (ok. 40%), spośród głosujących większość ok. 62% opowiedziała się przeciwko odwołaniu Jacka Karnowskiego z zajmowanego stanowiska.
W czerwcu 2010 prokurator Prokuratury Apelacyjnej w Gdańsku skierował akt oskarżenia o sześć czynów (miesiąc wcześniej postępowanie co do dwóch zarzutów zostało umorzone). We wrześniu 2010 uprawomocniło się orzeczenie sądu I instancji, na mocy którego z uwagi na braki w materiale dowodowym akt oskarżenia został zwrócony prokuratorowi. W grudniu tego samego roku Jacek Karnowski po raz czwarty został prezydentem Sopotu, był też w międzyczasie wiceprezesem Związku Miast Polskich.
W grudniu 2011 prokurator Prokuratury Apelacyjnej w Gdańsku ponownie skierował akt oskarżenia przeciwko Jackowi Karnowskiemu, tym razem zarzucając mu popełnienie czterech przestępstw korupcyjnych i urzędniczych (m.in. dotyczący rzekomego żądania od Sławomira Julke korzyści majątkowej w postaci dwóch mieszkań), w sprawie pozostałych czynów doszło do umorzenia postępowania na etapie śledztwa. Sąd Rejonowy w Sopocie umorzył postępowanie co do trzech czynów oraz ponownie dokonał zwrotu prokuratorowi w części związanej z działaniami Sławomira Julke. Sąd Okręgowy w Gdańsku w wyniku zażalenia prokuratora utrzymał umorzenie co do jednego z zarzutów oraz co do zwrotu, uchylając je w pozostałym zakresie. W grudniu 2013 prokurator umorzył postępowanie w odniesieniu do kolejnych zarzutów, w tym związanych z nagraniem przedstawionym przez Sławomira Julke. W październiku 2015 Jacek Karnowski został przez Sąd Rejonowy w Sopocie w I instancji uniewinniony od popełnienia większości pozostałych zarzucanych mu czynów, jednocześnie postępowanie o czyn polegający na poświadczeniu nieprawdy zostało warunkowo umorzone. W październiku 2016 decyzję tę utrzymał w mocy Sąd Okręgowy w Gdańsku. W styczniu 2018 Sąd Najwyższy za bezzasadną uznał kasację prokuratora od tego wyroku.
W 2014 i 2018 z powodzeniem ubiegał się o prezydencką reelekcję, wygrywając wówczas wybory w pierwszej turze.
Zasiadł w kapitule nagrody im. księdza Józefa Tischnera. Został też współprzewodniczącym jury konkursu rzeźbiarskiego Baltic Horizons. W 2021 został przewodniczącym samorządowego stowarzyszenia Tak! Dla Polski.
Odznaczenia i wyróżnienia.
W 2003 odznaczony Srebrnym Krzyżem Zasługi ("za zasługi w działalności samorządowej"). Otrzymał także papieski medal Pro Ecclesia et Pontifice, Medal „Pro Memoria”, odznakę Zasłużony Działacz Kultury, Srebrny Medal „Za Zasługi dla Pożarnictwa”, Złotą Odznakę Zasłużony Działacz Kultury Fizycznej, Honorową Odznakę Rzemiosła, Srebrny Medal za zasługi dla Policji, Odznakę Honorową za Zasługi dla Samorządu Terytorialnego, Złotą Odznakę Polskiego Związku Koszykówki oraz Nagrodę im. Grzegorza Palki. W 2019 podczas X Kongresu Regionów we Wrocławiu został wyróżniony tytułem „Superprezydenta” tygodnika „Newsweek Polska” za trzykrotne zwycięstwo w rankingu najlepszych prezydentów miast.

</doc>
<doc id="445057" url="https://pl.wikipedia.org/wiki?curid=445057" title="Juliusz Dinder">
Juliusz Dinder



</doc>
<doc id="445059" url="https://pl.wikipedia.org/wiki?curid=445059" title="Gladstone (Queensland)">
Gladstone (Queensland)

Gladstone – miasto portowe w Australii, w stanie Queensland, położone nad Morzem Koralowym. Znajduje się około 550 kilometrów od Brisbane, stolicy stanu Queensland. Według spisu ludności przeprowadzonego w 2016, miasto liczy sobie około 33418 mieszkańców.
W mieście rozwinął się przemysł mięsny oraz cementowy.
Historia.
Przed przybyciem angielskich osadników region miasta był zamieszkany przez plemiona Aborygenów. Pierwszymi Anglikami w rejonie była załoga "HMB Endeavour" pod dowództwem Jamesa Cooka, którzy przepłynęli obok obecnego portu w Gladstone w maju 1770 roku. Osada, która stała się obecnym Gladstone, została założona między 1853 a 1854 rokiem, a w 1863 miejscowość uzyskała prawa miejskie. Miasto zostało nazwane na cześć brytyjskiego premiera Williama Ewarta Gladstone, którego pomnik stoi obecnie w muzeum w Gladstone.

</doc>
<doc id="445061" url="https://pl.wikipedia.org/wiki?curid=445061" title="Imir">
Imir



</doc>
<doc id="445063" url="https://pl.wikipedia.org/wiki?curid=445063" title="AND1">
AND1

AND1 - marka producenta specjalizującego się w wyrobie obuwia dla zawodników uprawiających koszykówkę i innych akcesoriów przeznaczonych dla tej dyscypliny. 
Historia.
Firma ta została założona w 1993 roku, w Pensylwanii - w miasteczku Paoli, przez trzech absolwentów University of Pennsylvania – Setha Bergera, Jaya Coena Gilberta i Toma Austina. Jej nazwa wywodzi się od popularnego zwrotu używanego przez amerykańskich komentatorów sportowych. Kiedy gracz zostaje sfaulowany przy próbie rzutu i piłka wpada do kosza, komentator często mówi właśnie "and one!". 
Początkowo firma znana była z produkcji T-Shirtów z obraźliwymi tekstami takimi jak: ""wstań, bym mógł cię zniszczyć" albo "idę pograć - powiedz starej, że wrócę później"".
W połowie 1996 twarzą marki został zawodnik NBA – Stephon Marbury.
Pod koniec 1998, do firmy trafiła kaseta video, zawierająca akcje czołowych nowojorskich streetballerów. Dostarczył ją Marquise Kelly, trener drużyny liceum Benjamina Cardozo z Queens (Nowy Jork). Taśma zawierała niskiej jakości materiały na których główną postacią był ówczesny streetballer – Rafer Alston. W tym czasie Alston był już studentem Fresno State, który zgłosił się do draftu NBA w 1998 roku. Taśmę zaczęto nazywać "Skip tape", w nawiązaniu do streetballowego pseudonimu Alstona – "Skip To My Lou". Niedługo potem, kiedy zyskała ona ogromną popularność Alston podpisał z firmą pierwszy kontrakt.
W 1999 And 1 nagrało pierwszą serię reklam (Haverford College, Filadelfia) z udziałem graczy akademickich oraz NBA t.j: Darrell Armstrong, Rex Chapman, Ab Osondu, Raef LaFrentz, Toby Bailey, czy Miles Simon. Kiedy pierwsza tradycyjna kampania marketingowa nie przyniosła oczekiwanych rezultatów, zdecydowano się w ramach nowej strategii wykorzyustać popularność "Skip tape". Taśma została zedytowana, powybierano z niej najefektowniejsze zagrania oraz wsady i zmontowano w tzw. mixa. Na początek została wydana w nakładzie 50 000 kopii i przez kolejnych osiem tygodni dystrybuowano ją na koszykarskich obozach, klinikach, oraz innych imprezach koszykarskich. Taśma stała się tzw. pierwszym "Mix Tapem" (z całej późniejszej serii) i bardzo szybko uczyniła Alstona koszykarskim celebrytą. Kiedy AND1 stało się partnerem FootAction strategię tę wprowadzono na terenie całego kraju.
Od lata 1999, AND1 Mix Tape był dodawany w formie gratisowej przy zakupie produktów firmy. Na przestrzeni trzech tygodni rozdystrybuowała ponad 200 000 taśm. Akcja promocyjna okazała się olbrzymim sukcesem, zwiększając dochody oraz popularność marki nie tylko w środowisku koszykarskim. Wkrótce potem firma wysłała realizatorów w celu poszukiwania kolejnych streetballowych talentów w kraju.
W 2014 And 1 przejęła grupa biznesowa Sequential Brand Group.
Gracze NBA związani z And 1.
Oprócz streetballerów promujących markę, firma w swoim najlepszym (finansowo) okresie kontraktowała także zawodników, występujących już w NBA. Poniżej znajdują się nazwiska graczy, którzy na pewnych etapach swoich karier byli związani umowami z firmą (lista niepełna).
pogrubienie – uczestnicy meczu gwiazd NBA
 – mistrz NBA
Gry video.
W 2001 roku firma EA Sports wydała grę pod tytułem – "NBA Street", w której można było wykonywać wsady, podania oraz inne zagrania w stylu drużyn And1, nie wykonywanych w NBA. Gra została licencjonowana przez NBA. Rok później firma Activision wydała "Street Hoops", w której wprowadzono oficjalnie postacie zawodników And1.
W maju 2006 ukazała się gra AND 1 Streetball na konsole PlayStation 2 i Xbox.
Gra And1 Streetball jest dostępna również w wersji na komórkę.

</doc>
<doc id="445066" url="https://pl.wikipedia.org/wiki?curid=445066" title="And1">
And1



</doc>
<doc id="445072" url="https://pl.wikipedia.org/wiki?curid=445072" title="Mbuji-Mayi">
Mbuji-Mayi

Mbuji-Mayi (do 1966 Bakwanga) – miasto w środkowej części Demokratycznej Republiki Konga, stolica prowincji Kasai Wschodnie, położone jest nad rzeką Bushimaie (dopływ Sankuru). Około 1,7 mln mieszkańców. Większość mieszkańców stanowi ludność Luba. Dominującym językiem jest język Luba. Trzecie pod względem wielkości miasto kraju.

</doc>
<doc id="445073" url="https://pl.wikipedia.org/wiki?curid=445073" title="Krusader">
Krusader

 Krusader – zaawansowany menedżer plików dla KDE, zbliżony interfejsem do Total Commandera (Windows). Obsługuje archiwa, potrafi montować systemy plików, transfery ftp.
Obsługiwane archiwa: tar, ZIP, bzip2, gzip, RAR, ACE, ARJ, LHA, RPM, KIO Slaves (SMB czy fish).

</doc>
<doc id="445075" url="https://pl.wikipedia.org/wiki?curid=445075" title="Aksamitka (roślina)">
Aksamitka (roślina)

Aksamitka ("Tagetes" L.) – rodzaj roślin jednorocznych należący do rodziny astrowatych. Według "The Plant List" w obrębie tego rodzaju znajdują się 53 gatunki o nazwach zweryfikowanych i zaakceptowanych, podczas gdy kolejnych 29 taksonów ma status gatunków niepewnych (niezweryfikowanych). Występuje naturalnie od klimatu tropikalnego do umiarkowanego w Ameryce oraz Afryce, największe zróżnicowanie osiągając na obszarze Meksyku. Gdzie indziej, także w Polsce niektóre gatunki są uprawiane jako rośliny ozdobne.
Systematyka.
Angiosperm Phylogeny Website adaptuje podział na podrodziny astrowatych ("Asteraceae") opracowany przez Panero i Funk w 2002, z późniejszymi uzupełnieniami. Zgodnie z tym ujęciem rodzaj "Tagetes" należy do plemienia "Coreopsideae" Lindl., podrodziny "Asteroideae" (Juss.) Chev. W systemie APG III astrowate są jedną z kilkunastu rodzin rzędu astrowców ("Asterales"), wchodzącego w skład kladu astrowych w obrębie dwuliściennych właściwych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa astrowe ("Asteridae" Takht.), nadrząd astropodobne ("Asteranae" Takht.), rząd astrowce ("Asterales" Lindl), rodzina astrowate ("Asteraceae" Dumort.), podrodzina "Tagetoideae" (Cass.) Lindl., plemię "Tageteae" Cass., podplemię "Tagetinae" (Cass.) Dumort., rodzaj aksamitka ("Tagetes" L.).
Uprawa.
Rośliny łatwe w uprawie, mogą się dostosować do większości gleb ogrodowych. Preferują stanowiska w pełnym nasłonecznieniu. Konieczne jest podlewanie w okresach suszy. Większość gatunków aksamitki to rośliny tropikalne, które są bardzo wrażliwe na mróz. Jednak często są uprawiane w klimacie umiarkowanym jako rośliny jednoroczne. 
Rozmnażają się z nasion wysiewanych do rozsadników wczesną wiosną. Chcąc, by zakwitły wcześniej lepiej jest kupić gotowe sadzonki wyhodowane przez specjalistów pod osłonami. Rośliny mogą być atakowane przez ślimaki, a przy długotrwałych deszczach przez szarą pleśń (zapobiega się jej chemicznie, przez opryskiwanie preparatami grzybobójczymi). 

</doc>
<doc id="445077" url="https://pl.wikipedia.org/wiki?curid=445077" title="Wyższa Szkoła Bankowa w Gdańsku">
Wyższa Szkoła Bankowa w Gdańsku

Wyższa Szkoła Bankowa w Gdańsku (WSB w Gdańsku) – uczelnia niepubliczna założona w Gdańsku w 1998 roku. Kształci studentów na czternastu kierunkach studiów I stopnia, trzech kierunkach studiów jednolitych magisterskich oraz siedmiu kierunkach studiów II stopnia. Prowadzi również studia podyplomowe oraz studia MBA i MBA Leadership. WSB w Gdańsku posiada Kartę Erasmus+, przyznaną przez Komisję Europejską, która uprawnia do udziału w Programie Erasmus+. W jego ramach zostały podpisane 33 umowy partnerskie z uczelniami na świecie. W ramach struktury organizacyjnej uczelni znajduje się 5 wydziałów – Wydział Zdrowia, Społeczno-Humanistyczny, Prawa i Adminstracji, Informatyki i Nowych technologii oraz Biznesu..
Historia uczelni.
Wyższa Szkoła Bankowa w Gdańsku została utworzona z inicjatywy Towarzystwa Edukacji Bankowej w 1998 roku. Na początku działalności uczelnia oferowała studia licencjackie na dwóch kierunkach: Finanse i Bankowość. Rok później kierunki te pojawiły się na studiach podyplomowych. W 2004 roku otwarto kierunek Informatyka i Ekonometria. Od 2005 roku można ukończyć studia magisterskie na kierunku Finanse. Od 2005 roku na uczelni istnieje możliwość dofinansowania studiów z EFS. W 2009 roku utworzono Wydział Ekonomii i Zarządzania w Gdyni.
W dniu 28 marca 2013 Wyższa Szkoła Bankowa w Gdańsku oraz Szkoła Wyższa Prawa i Dyplomacji w Gdyni zawarły porozumienie w sprawie włączenia SWPD w struktury WSB co nastąpiło 1 lipca 2013 roku.
W październiku 2015 r. Wyższa Szkoła Bankowa w Gdańsku zmieniła siedzibę. Nowy kampus znajduje się przy al. Grunwaldzkiej 238A.
Władze.
Organami kolegialnymi Wyższej Szkoły Bankowej w Gdańsku są Senat oraz Rada Akademicka.
Senat decyduje o przyszłości uczelni oraz:
W skład Senatu wchodzą: Rektor jako przewodniczący, Kanclerz, Wicekanclerze oraz Dziekan. 
Rada Akademicka posiada uprawnienia i realizuje zadania w zakresie:
W skład Rady Akademickiej wchodzą: Rektor jako przewodniczący, przedstawiciele nauczycieli akademickich oraz przedstawiciele studentów.
Struktura.
Instytuty i katedry.
Na Wydziale Finansów i Zarządzania funkcjonują:
Kształcenie.
Uczelnia daje możliwość podjęcia studiów na siedemnastu kierunkach. W ofercie znajdują się specjalności anglojęzyczne oraz w formie kształcenia dualnego. W zależności od wybranej specjalności studia można zrealizować w trybie stacjonarnym, niestacjonarnym lub online.:
Studia II stopnia prowadzone są w ramach dwóch ścieżek kształcenia – tradycyjnej oraz połączonej ze studiami podyplomowymi.
Dodatkowo uczelnia prowadzi również studia podyplomowe na ponad 60 kierunkach, studia MBA, kursy i szkolenia specjalistyczne oraz kursy językowe.

</doc>
<doc id="445080" url="https://pl.wikipedia.org/wiki?curid=445080" title="Baoji">
Baoji

Baoji (chiń. 宝鸡; pinyin: "Bǎojī") – miasto o statusie prefektury miejskiej w środkowych Chinach, w prowincji Shaanxi, nad rzeką Wei He. W 2010 roku liczba mieszkańców miasta wynosiła 472 186. Prefektura miejska w 1999 roku liczyła 3 598 024 mieszkańców. Rozwinięte hutnictwo żelaza, przemysł maszynowy i włókienniczy; ważny węzeł kolejowy; miasto posiada własne lotnisko.
Podział administracyjny.
Prefektura miejska Baoji podzielona jest na:

</doc>
<doc id="445081" url="https://pl.wikipedia.org/wiki?curid=445081" title="Byszkowo">
Byszkowo

Byszkowo (niem. "Böskau") – osada sołecka w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 122 mieszkańców. 
Osada wchodząca w skład sołectwa: Kamienna Góra.
Geografia.
Osada leży ok. 9,5 km na południowy wschód od Czaplinka, ok. 2,5 km na zachód od drogi wojewódzkiej nr 163, nad jeziorem Byszkowo.

</doc>
<doc id="445084" url="https://pl.wikipedia.org/wiki?curid=445084" title="Focus (magazyn polityczny)">
Focus (magazyn polityczny)

Focus - niemiecki magazyn informacyjny.
Zawartość.
Pismo zawiera artykuły na tematy polityczne, gospodarcze, ekonomiczne oraz naukowe. Wydawane jest od 18 stycznia 1993 roku, pierwszymi wydawcami byli Hubert Burda i Helmut Markwort. W styczniu 2004 roku, średnia sprzedaż magazynu wynosiła 798 406 egz. Obecnie jedno wydanie "Focusa" czyta blisko 6 milionów osób. Obecnie magazyn wydawany jest przez wydawnictwo Hubert Burda Media z siedzibą w Monachium.

</doc>
<doc id="445085" url="https://pl.wikipedia.org/wiki?curid=445085" title="Telefon IP">
Telefon IP



</doc>
<doc id="445086" url="https://pl.wikipedia.org/wiki?curid=445086" title="Samzhubzê">
Samzhubzê

Samzhubzê (tyb.: བསམ་འགྲུབ་རྩེ་ཆུས།, Wylie: bsam 'grub rtse, ZWPY: Samzhubzê; ) – dzielnica i siedziba prefektury miejskiej Xigazê w południowo-zachodnich Chinach, w Tybetańskim Regionie Autonomicznym. Do 2014 roku oddzielne miasto o nazwie Xigazê. W 2000 roku na obszarze dzielnicy zamieszkiwało ok. 100 tys. osób. Ważny ośrodek kulturalny, ekonomiczny, religijny i polityczny. W pobliżu miasta znajduje się klasztor Taszilunpo, dawna siedziba panczenlamów.
Samzhubzê leży na wysokości 3870 metrów. Powstało u ujścia rzeki Nianchu He (Nyang Chu) do rzeki Yarlung Zangbo.

</doc>
<doc id="445090" url="https://pl.wikipedia.org/wiki?curid=445090" title="Polska Wyłączna Strefa Ekonomiczna">
Polska Wyłączna Strefa Ekonomiczna

Polska Wyłączna Strefa Ekonomiczna – wyłączna strefa ekonomiczna Polski, obszar na Morzu Bałtyckim przylegający do jej wód terytorialnych. Na akwenie tym prawo do połowu ryb i wydobywania surowców mają tylko polskie statki. Północna granica Polskiej Wyłącznej Strefy Ekonomicznej sięga 55°51' N i 18°18' E.
Każde nadmorskie państwo posiada swoje strefy ekonomiczne na morzu. Wyłączna strefa ekonomiczna może sięgać na odległość 200 mil morskich od linii podstawowej.
Polska ma uregulowaną strefę ekonomiczną ze Szwecją i Rosją. W przypadku Rosji umowa została podpisana przez istniejący wówczas Związek Socjalistycznych Republik Radzieckich, jest jednak uznawana, ponieważ Rosja jest prawnym następcą Związku Radzieckiego.
Polska miała także uregulowaną strefę ekonomiczną z Niemcami Wschodnimi od 1989 roku. Po zjednoczeniu Niemiec nowe państwo niemieckie uznaje wcześniejsze ustalenia jedynie co do granicy państwowej, natomiast nie uznaje ustaleń z Niemcami Wschodnimi co do wyłącznej strefy ekonomicznej.
Od lat 80. XX wieku pozostawała nieuregulowana sprawa rozgraniczenia stref ekonomicznych między Polską a Danią: spór dotyczył akwenu leżącego na południowy wschód od Bornholmu. Państwo polskie winno stosować tu przepis ustawy o obszarach morskich Rzeczypospolitej Polskiej, który stanowi, że Rada Ministrów może − przy braku umów międzynarodowych − określić w drodze rozporządzenia granicę wyłącznej strefy ekonomicznej. Ponieważ taki akt nie został wydany, w praktyce stosowane było rozporządzenie Rady Ministrów (z 26 maja 1978 roku) określające zewnętrzne granice polskiej strefy rybołówstwa morskiego. Strefa ta nie jest jednak uznawana przez państwa sąsiednie. Przebieg granicy między polską a duńską WSE ustalono w listopadzie 2018 roku.

</doc>
<doc id="445091" url="https://pl.wikipedia.org/wiki?curid=445091" title="Julius Dinder">
Julius Dinder

Julius Dinder (ur. 9 marca 1830 w Reszlu, zm. 30 maja 1890 w Poznaniu) – niemiecki duchowny rzymskokatolicki, arcybiskup metropolita gnieźnieński i poznański oraz prymas Polski w latach 1886–1890.
Życiorys.
Teologii uczył się w Lyceum Hosianum w Braniewie. 8 czerwca 1856 otrzymał święcenia kapłańskie i został wikariuszem w Biskupcu, a następnie proboszczem w Gryźlinach. Pracując wśród warmińskich katolików, z których większość była Polakami, w pewnym stopniu opanował język polski. W 1868 został proboszczem w jednej z królewieckich parafii. Następnie został powołany na dziekana dekanatu sambijskiego oraz honorowego kanonika warmińskiego.
27 lutego 1886 został niespodziewanie, jako pierwszy od średniowiecza nie-Polak, powołany na urzędy arcybiskupa metropolity gnieźnieńskiego i poznańskiego. Nominację tę zawdzięczał kanclerzowi Ottonowi von Bismarckowi, który sprzeciwiał się obsadzeniu tych archidiecezji Polakami, oraz uległości papieża Leona XIII, który postanowił nie zaostrzać konfliktu z Cesarstwem Niemieckim.
W planach Bismarcka Dinder miał stać się jego współpracownikiem w dziele germanizacji. W rzeczywistości postawa arcybiskupa była pełna sprzeczności. Musiał godzić oczekiwania wrogo nastawionego do katolików kanclerza ze zdecydowaną postawą wiernych i duchowieństwa obu diecezji. Z jednej strony wprowadził do obu kapituł kilku niemieckich duchownych, a w 1887 nie sprzeciwił się usunięciu z religii języka polskiego, z drugiej zaś na swojego biskupa pomocniczego w Gnieźnie powołał Józefa Cybichowskiego, a na wikariuszy generalnych Edwarda Likowskiego w Poznaniu i Jana Korytkowskiego w Gnieźnie. Starał się także o cofnięcie represji z okresu kulturkampfu, odtwarzając oba konsystorze i odzyskując majątki oraz archiwa obu archidiecezji.
„Kurier Poznański” napisał we wspomnieniu pośmiertnym: „wszystko, co zrobił, tchnęło w pierwszej linii poczuciem sprawiedliwości i pewnej życzliwości, która jednała mu serca i umysły”.

</doc>
<doc id="445092" url="https://pl.wikipedia.org/wiki?curid=445092" title="Drahimek">
Drahimek

Drahimek (niem. "Draheim") – osada sołecka w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W 2007 roku osada liczyła 121 mieszkańców. 
Osada wchodzi w skład sołectwa Sulibórz.
Geografia.
Osada leży ok. 8 km na północ od Czaplinka, ok. 500 m na zachód od drogi wojewódzkiej nr 163, ok. 500 m na wschód od jeziora Drawsko.
Historia.
Osada folwarczna o luźnej zabudowie, pierwotnie stanowiąca rycerski folwark z siedzibą królewskiego urzędu i głównego dzierżawcy starostwa w Starym Drawsku. 
W końcu XVIII wieku posiadał 1 696 mórg 57 prętów średnich gruntów, według ksiąg gruntowych z 1668 roku, z prawem wypasu owiec, na wszystkie pola Starostwa Drahimskiego. W 1892 roku majątek zajmował 874 ha. W XIX wieku należał do rodu von Smiterlow, a na początku XX wieku do Christy Scheck z domu Smiterlow.

</doc>
<doc id="445093" url="https://pl.wikipedia.org/wiki?curid=445093" title="Spokane">
Spokane

Spokane – miasto w Stanach Zjednoczonych, w stanie Waszyngton, nad rzeką Spokane. Około 200 tys. mieszkańców. 
Miasto jest siedzibą dwóch prywatnych uniwersytetów: Gonzaga i Whitworth. 
W mieście 19 czerwca 1910 roku po raz pierwszy obchodzono Dzień Ojca.
Ze Spokane pochodzi astronautka Anne McClain.

</doc>
<doc id="445095" url="https://pl.wikipedia.org/wiki?curid=445095" title="Kuszewo">
Kuszewo



</doc>
<doc id="445096" url="https://pl.wikipedia.org/wiki?curid=445096" title="Juliusz Józef Dinder">
Juliusz Józef Dinder



</doc>
<doc id="445101" url="https://pl.wikipedia.org/wiki?curid=445101" title="AND 1">
AND 1



</doc>
<doc id="445102" url="https://pl.wikipedia.org/wiki?curid=445102" title="Changzhou">
Changzhou

Changzhou (chiń. 常州; pinyin: "Chángzhōu") – miasto o statusie prefektury miejskiej we wschodnich Chinach, w prowincji Jiangsu, port nad Wielkim Kanałem, na południowym brzegu Jangcy. W 2010 roku liczba mieszkańców miasta wynosiła 1 000 831. Prefektura miejska w 1999 roku liczyła 3 397 108 mieszkańców. Ośrodek przemysłu bawełnianego, maszynowego i spożywczego.
W znajdującej się w Changzhou świątyni Tianning można podziwiać najwyższą na świecie buddyjską pagodę.

</doc>
<doc id="445105" url="https://pl.wikipedia.org/wiki?curid=445105" title="Gniła (województwo podlaskie)">
Gniła (województwo podlaskie)

Gniła – wieś w Polsce położona w województwie podlaskim, w powiecie białostockim, w gminie Dobrzyniewo Duże.
Wieś królewska w starostwie knyszyńskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
W roku 1676 Gniła liczyła zaledwie 12 dorosłych osób.
W wyniku III rozbioru Polski (1795), ziemie te znalazły się w zaborze pruskim, zaś w 1807 r. na mocy układu w Tylży, Napoleon przekazał je Rosji.
Pierwotna nazwa miejscowości - Hryła - wywodzi się od sprowadzonych przed rokiem 1519 przez Mikołaja Radziwiłła z Hryniewicz k. Bielska Pdlaskiego bojarów Hryniów. Śladem ich bytności zostały nazwy pól: Hryniewicze Wielkie i Hryniewicze Małe oraz Bahenek, czyli bagienko. Później Hryniowie sprowadzili na nadane im ziemie Malinowskich, którzy pobudowali swoje domy we wschodniej części dzisiejszej Gniłej i założyli wieś Malinowo. Przez wiele lat były to odrębne wsie, które ostatecznie połączyły się przyjmując nazwę Gniła. Nazwę wieś wzięła od przepływającego przez osadę cieku wodnego Gniła, wydzielającego nieprzyjemną woń od gnijących w niej szczątków roślin. Niekiedy używano nazwy Hryła - od Hrynia, a w 1580 r. - Czajki, z racji na gnieżdżące się tu ptactwo błotne. Ostatecznie wsie parafii dobrzyniewskiej i Gniłą założono w latach 1554 - 1559 w ramach tzw. Pomiary Włócznej, kiedy to Gniła otrzymała 20 włók ziemi.
Za panowania króla Stanisława Augusta Poniatowskiego (1764 -1795) Gniłą nazywano Malinowem. Ta nazwa utrzymała się jeszcze w czasie zaboru pruskiego, który trwał zaledwie 12 lat. Po zaborze pruskim, od roku 1807 wieś ponownie nazwano Gniłą i po dzisiejsze czasy tak zostało.
Wierni kościoła rzymskokatolickiego należą do parafii Miłosierdzia Bożego w Pogorzałkach.

</doc>
<doc id="445108" url="https://pl.wikipedia.org/wiki?curid=445108" title="Kuszewo (województwo zachodniopomorskie)">
Kuszewo (województwo zachodniopomorskie)

Kuszewo (niem. "Weinberge") – osada sołecka w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 27 mieszkańców. 
Geografia.
Osada leży ok. 7,5 km na północny wschód od Czaplinka, ok. 500 m na północ od jeziora Komorze, przy drodze wojewódzkiej nr 171, między Czaplinkiem a Barwicami.

</doc>
<doc id="445109" url="https://pl.wikipedia.org/wiki?curid=445109" title="Biblioteka (informatyka)">
Biblioteka (informatyka)



</doc>
<doc id="445112" url="https://pl.wikipedia.org/wiki?curid=445112" title="Krzyk">
Krzyk



</doc>
<doc id="445114" url="https://pl.wikipedia.org/wiki?curid=445114" title="Hotelarstwo">
Hotelarstwo

Hotelarstwo – działalność gospodarcza polegająca na udzielaniu gościny przyjezdnym w przeznaczonych do tego obiektach bazy noclegowej. Zaspokaja potrzebę wypoczynku, noclegu, wyżywienia, utrzymania higieny osobistej, ochrony zdrowia i mienia, łączności z otoczeniem oraz rozrywek kulturalnych. Jest podstawową branżą turystyki jako gałęzi gospodarki narodowej.
Hotelarstwo jest sferą usług niematerialnych, w wyniku działalności hotelarskiej nie powstają nowe wyroby. Istotę hotelarstwa upatruje się w gościnności, gościnności specyficznej, bo za odpłatnością. Z takiego sformułowania płyną określone konsekwencje i zobowiązania hotelu w stosunku do gości, a w szczególności:
Czynniki warunkujące rozwój hotelarstwa:

</doc>
<doc id="445122" url="https://pl.wikipedia.org/wiki?curid=445122" title="Puszka aluminiowa">
Puszka aluminiowa

Puszka do napojów – rodzaj opakowania, używanego w przemyśle spożywczym, głównie piwowarskim oraz napojów chłodzących do przechowywania napojów.
Historia.
Pomysł wykorzystywania metalowych puszek do przechowywania napojów wywodzi się z USA z czasów prohibicji. Po jej zakończeniu w 1933 r. Gottfried Krueger, piwowar niemieckiego pochodzenia jako pierwszy rozlał testowo swoje piwo do 2000 puszek wyprodukowanych przez firmę American Can Co. Firma ta prowadziła wówczas zaawansowane badania nad nowymi powłokami wewnętrznymi, które nie powodowałyby reakcji chemicznych w zetknięciu z napojem, zachowywały jego smak i były dostosowane do zawartego w piwie i innych napojach dwutlenku węgla. Do tej pory metalowe puszki służyły głównie do przechowywania mięsa i warzyw jako racji żywnościowych dla wojska. Po dokonaniu niewielkich poprawek firma American Can Co. opatentowała linię do rozlewu piwa pod nazwą "Keglined" i 24 stycznia 1935 r. trafiło do sprzedaży piwo Krueger's Cream Ale oraz Krueger's Fines Beer z browaru Gottfried Krueger Brewing Company w Newark. Piwo to rozlane zostało do puszki o pojemności 0,33 l wyprodukowanej z blachy. Ważyła ona 100 gramów czyli ok. 4 razy więcej niż nowoczesne puszki z aluminium.
W 1959 roku Ermal Cleon Fraze uzyskał w Urzędzie Patentowym USA patent (nr 3.349.949) na wzór puszki, jaki znamy obecnie: z zawleczką (nazywaną kluczykiem) i nacięciem na wieczku ułatwiającym jej otwieranie. Na rynku cywilnym pierwsze napoje bezalkoholowe w takich puszkach - R.C. Cola i Diet-Rite Cola (obydwa wyprodukowane przez Royal Crown Cola) zaczęto sprzedawać w 1964 roku.
Polskie puszki piwne.
Pierwsze produkowane w Polsce piwo puszkowe pojawiło się na rynku w 1991 roku dzięki firmie Legpol rozlewającej w Okocimiu piwo. Inauguracja produkcji piwa w puszkach 0,33 litra miała miejsce 26.02.1991 roku, co zostało uwiecznione poprzez umieszczenie na denku pierwszej partii puszek napisu ,INAUGURACJA 26.02.1991”. Krótko wcześniej piwa z Okocimia były rozlewane do puszek w Austrii. Następnie do sklepów trafiły puszki piwa z rozlewni RIC, która puszkowała piwa browaru w Szczecinie pod własnymi markami. W dalszej kolejności pojawiły się puszkowane piwa: Żywiec, Krakus, Tatra, Warka, Okocim Zagłoba oraz Łódzki Spezial Bier. Wymienione piwa produkowane były początkowo tylko w puszkach 0,33 litra, dopiero po kilku miesiącach trafiły do sklepów puszki o pojemności 0,5 litra.
Same puszki początkowo sprowadzane były na potrzeby polskich linii produkcyjnych z zagranicy. Jednak na wiosnę 1994 roku powstała Fabryka Puszek Napojowych Can-Pack w Brzesku, a kilka miesięcy później w Radomsku została otwarta fabryka Continental Can Poland należąca obecnie do amerykańskiego koncernu Ball Packaging Europe. Od tego czasu przejęły one praktycznie cały polski rynek, a nawet większą część swojej produkcji przeznaczały na eksport.
Produkcja.
Produkcja puszki metodą DWI przebiega w dwóch fazach. W pierwszym etapie z blachy w kręgu o grubości 0,25-0,35 mm tłoczone są tzw. kubki, które po drugiej fazie w prasach poziomych przechodzą przez pierścienie przeciągające o zmniejszającej się średnicy. Pobocznica puszki jest wyciągana, a jednocześnie następuje zmniejszenie grubości ścianki.
Po wyprofilowaniu dna, obcięciu górnej krawędzi pobocznicy i usunięciu środków smarnych w procesie mycia, nakładane są powłoki lakierowe. Najpierw lakierowana i drukowana jest powierzchnia zewnętrzna, a następnie wnętrze puszki metodą natryskową lakierami na bazie wodnej. Rodzaj i gramatura lakieru wewnętrznego zależą od przeznaczenia puszki.
W końcowej fazie w górnej części korpusu puszki formowana jest szyjka, której średnica jest mniejsza od średnicy puszki oraz kołnierz, który służy do mocowania wieczka na tzw. podwójną zakładkę.
Przez 35 lat technologia produkcji puszek metodą DWI była doskonalona. Dzisiaj najnowsze linie osiągają wydajność do 2200 szt./min. Została także zredukowana masa puszek z 18 do 12 g, a średnica szyjki zmniejszyła się z 211 do 202, czyli z 66 do 52 mm.
Recykling.
Puszki do napojów wykonane z aluminium w całości nadają się do recyklingu. Wiele firm zajmujących się obrotem surowcami wtórnymi prowadzi ich skup.
W Polsce odzyskuje się dużo puszek aluminiowych (80,5% w 2019 roku). Polska już dziś spełnia zalecenia Unii Europejskiej przewidywane do wdrożenia w krajach członkowskich do roku 2014 - 50%. Zawdzięczamy to po części samorządom, które w wielu gminach uwzględniają puszki aluminiowe w programie segregacji surowców wtórnych. Przyznać jednak należy, że duży udział w tak wysokim procentowo recyklingu ma cena skupu puszek, która jest atrakcyjna nie tylko dla osób pozbawionych pracy.
Korzyści płynące z recyklingu aluminiowych puszek po napojach:
Istnieją też identycznego wzoru i pojemności puszki stalowe. Z aluminium jest w nich wykonane jedynie wieczko z zawleczką do otwarcia puszki. Puszki stalowe też nadają się do recyklingu, i to bez względu na fakt, że są wykonane z dwóch różnych metali, których rozdzielenie jest ekonomicznie nieopłacalne. W procesie recyklingu puszek stalowych, aluminium z wieczka spełnia rolę niezbędnego odtleniacza.
Puszka aluminiowa jako przedmiot kolekcjonerski.
Ze względu na charakter puszki, która od początku była nośnikiem informacji handlowej i reklamy, należy ona również do akcesoriów gromadzonych przez kolekcjonerów. Najczęściej kolekcjonowane są puszki po piwie. Pierwszy Polski Klub Zbieraczy Puszek założył Krzysztof Ohla. Klub zrzesza kilkudziesięciu członków, których łączy wspólna pasja zbierania puszek.

</doc>
<doc id="445137" url="https://pl.wikipedia.org/wiki?curid=445137" title="Ogród Zoologiczny w Zurychu">
Ogród Zoologiczny w Zurychu

Położenie.
Zürich Zoologischer Garten leży na terenie miasta Zurych w Szwajcarii. Dokładniej na Zürichberg w dzielnicy Fluntern. Dojechać można tam za pomocą kolei linowej lub tramwajem.
Historia.
Pomysł na powstanie zoo powstał w roku 1925, gdy miasto dostało w prezencie dwa lwy. Przez dłuższy czas nie wiadomo było co z nimi zrobić. 28 października 1928 powstało "Genossenschaft Zoologischer Garten".
7 września 1929 powstał ogród zoologiczny, który otrzymał nowy teren, gdzie miał się rozwijać.
Zoo składało się z kilku głównych budynków, takich jak woliera, akwaria, terrarium, klatki dla małp, wybieg dla słoni i niedźwiedzi. W czasie pierwszego tygodnia od otwarcia zoo odwiedziło 20 835 gości. Pierwsze lata funkcjonowania zoo nie były łatwe. Miała miejsce pryszczyca, chłodne zimy oraz II wojna światowa. Zoo musiało zaciągnąć kredyt u miasta i w kantonie.
W latach osiemdziesiątych zoo podjęło prace nad rozbudową i renowacją budynków. Został wybudowany dom afrykański dla hipopotamów i nosorożców oraz duży dom dla małp, słonie także otrzymały nowy budynek. Główne budynki w zoo zostały gruntownie i od podstaw wyremontowane.
W roku 1955 liczba odwiedzających zoo po raz pierwszy przekroczyła milion. Liczba ta nie zwiększała się zbytnio przez kolejne 30 lat. Od narodzin dwóch słoniątek w latach osiemdziesiątych ("Komali" 1984 i "Panang" 1989) liczba zwiedzających zaczęła szybko rosnąć. Został ułożony plan (Masterplan 2020), według którego zoo będzie się rozbudowywało. Plan zakłada m.in. wybudowanie pomieszczenia dla niedźwiedzi (1995), Himalaya-Anlage (2001) i hala Masoala-Regenwaldhalle (2003) (hala z roślinami i zwierzętami z lasów deszczowych Madagaskaru). W 2003 roku zoo odwiedziło 1,6 milionów gości, zaś w roku 2004 było ich już 1 870 000 (przyszli w deszcz i zimno na otwarcie Masoalahalle). 16 lipca 2005 zoo odwiedziło 30 968 osób, a przyszli aby zobaczyć otwarcie "Naturwerkstatt".
Masterplan 2020.
W roku 1992 powstała nowa koncepcja na rozbudowę zoo na kolejne 30 lat. Nowy dyrektor Alex Rübel postanowił, że nie będzie wystawiał więcej zwierząt lecz postanowił wybudować budynki, w których będą znajdowały się ekosystemy takie jak np. ekosystem Eurazji, Ameryki Południowej i Azji- zoo będzie podzielone geograficznie.
Stan zwierząt.
W zoo znajduje się po parze z około 380 gatunków zwierząt. Łącznie zwierząt jest około 2200.
Atrakcje.
Południowoamerykański las mglisty.
Budynek został otwarty w 1995 roku, ma powierzchnię około 2500 m², żyją tam m.in. niedźwiedzie okularowe.
Wilgotna część Europy.
Żyją tu m.in. europejskie ptaki np. bociany, które mogą odlatywać na zimę do ciepłych krajów lub pozostać w zoo. Żółwie błotne można często, gdy zażywają kąpieli słonecznych. Zwiedzający mogą przejść kładką przez ten obszar.
Himalaya-Anlage.
Mieszkańcy tego terenu (tygrys syberyjski, wilki, pantera śnieżna, panda mała) są w większości rozdzielone. Zwierzętom stworzono środowisko podobne do naturalnego.
Masoala-Halle.
Przeszklona hala poświęcona zwierzętom i roślinom z tropikalnych lasów deszczowych Madagaskaru - jej nazwa pochodzi od madagarskiego Parku Narodowego Masoala.
Elefantenhaus.
Teren ze słoniami azjatyckimi został czasowo zamknięty w 2005 roku. Małe słonie są ulubieńcami prasy. 1 maja i 24 lipca przyszły na świat młode słonie.
Zoolino.
Jest to mini zoo dla dzieci. Są tam m.in. kury, świnie, kaczki, konie itp.
Hauptgebäude.
Znajdują się tutaj terraria i akwaria. Są tu np. krokodyle i pingwiny królewskie, które w zimie są wypuszczane na wybieg, zaś w lecie mieszkają w pomieszczeniu specjalnie dla nich przygotowanym.
Linki zewnętrzne.
Zoo Zürich

</doc>
<doc id="445138" url="https://pl.wikipedia.org/wiki?curid=445138" title="Rekonwalescencja">
Rekonwalescencja

Rekonwalescencja – okres powrotu do zdrowia i sił po przebytej ciężkiej chorobie, zabiegu chirurgicznym, ciężkim urazie lub wypadku.

</doc>
<doc id="445139" url="https://pl.wikipedia.org/wiki?curid=445139" title="Łąka (powiat drawski)">
Łąka (powiat drawski)

Łąka (niem. "Lankenfelde") – osada sołecka w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 145 mieszkańców. 
Geografia.
Osada leży ok. 2,5 km na południowy zachód od Czaplinka, ok. 300 m na wschód od jeziora Łęka, ok. 1 km na zachód od jeziora Pławno.

</doc>
<doc id="445142" url="https://pl.wikipedia.org/wiki?curid=445142" title="Umowa hotelowa">
Umowa hotelowa

Umowa hotelowa – stosunki prawne stworzone między hotelarzem a gościem hotelowym. 
"Umowa hotelowa" jest umową nienazwaną, mieszaną, zwierającą w sobie elementy takich umów jak:
Do "umowy hotelowej" stosuje się przepisy kodeksu cywilnego art. 846 – 852. Zawieranie "umowy hotelowej" i jej treść oparte są na zasadzie swobody kształtowania umów (wolności umów).
"Umowa hotelowa" jest umową odpłatną, chociaż forma zapłaty może być różna:
Hotel jako instytucja świadcząca usługi publicznie i zawodowo nie może odmówić zawarcia "umowy hotelowej" bez żadnego ważnego powodu. W Polsce odmowa bez uzasadnienia traktowana jest jako wykroczenie. Odmowa zawarcia "umowy hotelowej", np. ze względu na rasę, religię, wygląd itp. jest naruszeniem dóbr osobistych klienta i powoduje odpowiedzialność cywilną hotelu (tzn. finansową). Oczywistą sprawą jest odmowa wynajęcia pokoju w sytuacji, gdy brakuje wolnych miejsc w hotelu.
Czas trwania umowy hotelowej.
"Umowa hotelowa" może zostać zawarta na czas nieokreślony i czas określony. Czas nieokreślony oznacza z dnia na dzień, przy czym ani hotel, ani klient nie muszą tej umowy przedłużyć. Czas określony oznacza, że klient może dysponować pokojem w określonym przedziale czasowym, przy czym jeśli klient zrezygnuje wcześniej, hotel może obciążyć go kosztami za niewykorzystane dni – zazwyczaj jednak tego nie robi.
Wygaśnięcie umowy hotelowej.
"Umowa hotelowa" wygasa wraz z wygaśnięciem terminu zawarcia jej oraz z chwilą kiedy obie strony wywiążą się z tej umowy. Tzn. kiedy hotel dostarczy usługę zgodną z deklarowanym standardem oraz kiedy klient za nią zapłaci. Czas pobytu klienta w hotelu mierzony jest dobami hotelowymi, więc umowa wygasa wraz z godziną zakończenia doby hotelowej (12:00 – 10:00). W zakładach typu pensjonatowego czy wczasowego pobyt klientów liczony jest w turnusach i umowa wygasa wraz z dniem zakończenia turnusu. Doba hotelowa trwa 24 godziny i niczym nieuzasadnione jest jej skracanie. Bywają sytuacje, że klient stawi się w hotelu przed godziną rozpoczęcia doby hotelowej i jeśli pokój klienta jest już przygotowany, to hotel może go udostępnić klientowi bez dodatkowych kosztów. Podobnie jeśli klient chce pozostać w hotelu jeszcze jakiś czas po godzinie zakończenia doby hotelowej, jeśli się nie ma na ten pokój rezerwacji, to jest to możliwe bez dodatkowych kosztów. 
Należy pamiętać, że klienci powinni zgłosić ten fakt w recepcji. Jest to ukłon w stronę klienta – dowód szacunku, dbałość o klienta.
Przedterminowe rozwiązanie umowy hotelowej.
Przedterminowe rozwiązanie umowy hotelowej może nastąpić tylko w przypadku rażącego naruszenia przez klienta regulaminu. Każda ze stron może przed terminem rozwiązać "umowę hotelową". Próg ze strony gościa może być przekroczony w dwojaki sposób: 
Dochodzenie roszczeń od klienta.
Dochodzenie od gościa hotelowego zapłaty (z tytułu świadczonych przez hotel usług lub wyrządzanych w hotelu szkód) jest konieczne. Ma miejsce, gdy: goście uchylają się od płacenia rachunku, kwestionują zasadność rachunku w całości lub w części, wyprowadzają się bez zgłoszenia. Zdarza się, iż po wyjeździe klienta brakuje elementów wyposażenia, zniszczono meble lub pościel. W takiej sytuacji należy niezwłocznie dokonać zabezpieczenia dowodów, spisując odpowiedni protokół, przy udziale służby pięter i pracownika recepcji. Ponieważ w późniejszym postępowaniu protokół może być kwestionowany, wskazane jest, aby sprawdzić pokoje bezpośrednio po wyjściu gościa. Natomiast w uzasadnionych przypadkach odebrać pokój od gościa (stosuje się to zwykle przy klientach zbiorowych, prosi się o udział opiekunów lub przewodników wycieczki). 
Istnieją dwie użyteczne instytucje prawne służące dochodzeniu roszczeń od gości hotelowych:
Odpowiedzialność hotelu za rzeczy gościa.
Hotel jest odpowiedzialny za rzeczy wniesione do hotelu przez gościa. Oznacza to, że przedmioty powierzone hotelarzowi lub osobie przez niego zatrudnionej, bądź przedmioty pozostawione w miejscu wskazanym przez hotelarza podlegają szczególnej odpowiedzialności hotelu.
Rzeczą wniesioną jest rzecz, która w czasie korzystania przez gościa hotelowego z usług znajduje się na terenie obiektu. Pojazdów mechanicznych i przedmiotów w nich pozostawionych oraz zwierząt nie uważa się za rzeczy wniesione. Hotelarz może za nie odpowiadać, jeśli została zawarta umowa przechowania.
Wyłączenie lub ograniczenie odpowiedzialności za rzecz wniesioną nie ma skutku prawnego, a więc bezpodstawne są wszelkie szyldy, informatory, regulaminy zawierające np. "hotel nie ponosi odpowiedzialności za rzeczy wniesione...".
Roszczenie o naprawienie szkody powstaje z chwilą wyrządzenia i wygasa, jeżeli gość hotelowy nie zawiadomił hotelarza niezwłocznie (tzn. bez nieuzasadnionej opieszałości). Upływ tego terminu zależy od okoliczności. Roszczenia przedawniają się jednak z upływem 6 miesięcy od dnia, w którym poszkodowany dowiedział się o szkodzie, a w każdym razie z upływem roku od dnia, w którym poszkodowany przestał korzystać z usług hotelu. Tego przepisu nie stosuje się, gdy szkodę wyrządził hotelarz lub osoba u niego zatrudniona. 
Hotel może uwolnić się od odpowiedzialności, jeśli okaże się, że szkoda wynikła:
Odpowiedzialność hotelu za utratę lub uszkodzenie rzeczy wniesionej jest ograniczona w stosunku do 1 gościa do wysokości 100-krotnej należności za dostarczoną usługę (cena pokoju za dobę), jednak odpowiedzialność za każdą rzecz nie może przekraczać 50-krotnej wysokości tej należności. Nie stosuje się ograniczeń odpowiedzialności za utratę lub uszkodzenie rzeczy wniesionych przyjętych na przechowanie (depozyty hotelowe) lub gdy hotelarz odmówił przechowania (a miał obowiązek je przyjąć). Odpowiedzialność jest też nieograniczona, gdy szkoda wynikła z winy lub rażącego niedbalstwa hotelarza lub osoby u niego zatrudnionej.
Hotelarz ma prawo odmówić przechowania, gdy rzecz jest za duża lub jeśli jest zbyt wartościowa, choć to zależy od kategorii hotelu. Bądź też jeśli wniesione rzecz stanowi zagrożenie, jest niebezpieczna.
Przechowalnie hotelowe.
Przeznaczone są dla klientów hotelowych, bowiem hotelarz ma obowiązek przyjąć na przechowanie: biżuterię, gotówkę, dzieła sztuki, przedmioty wartościowe. Usługi typu depozyty są świadczone nieodpłatnie. Informacja o możliwości skorzystania z depozytu może być umieszczona na karcie pobytu, w informatorze na temat hotelu, w pokojach. Usługa depozytowa jest świadczona przez całą dobę. Pracownicy zobowiązani są do zachowania rygorystycznych procedur. Gość otrzymuje klucz od depozytu, klucz uniwersalny jest przechowywany przez upoważnionego pracownika recepcji, a duplikat klucza gościa przechowywany jest w banku. Kierownik recepcji nadzoruje i ewidencjonuje stan skrytek oraz prawidłowość prowadzonej dokumentacji. Zasady korzystania z depozytu gość otrzymuje wraz z podpisaniem umowy użyczenia depozytu i dostaje dowód w postaci tzw. kwitu depozytowego. Często w hotelach stosuje się rozwiązania polegające na zainstalowaniu indywidualnego sejfu w pokojach. Gość korzystając z takiego depozytu nie zawiera umowy z hotelem o czym jest informowany. Korzystając z sejfu gość powinien zapamiętać wpisany numer kodu. Instrukcja korzystania z sejfu powinna być umieszczona w pokoju, najlepiej w wielu językach.
Postępowanie z przedmiotami pozostawionymi przez gościa.
Bardzo często klienci pozostawiają różne rzeczy w swoich pokojach. Należy jednak pamiętać, że hotel, by cieszył się zaufaniem gości musi dawać gwarancję bezpieczeństwa wszystkim rzeczom wniesionym przez klientów. Postępowaniu z przedmiotami pozostawionymi przez gości towarzyszą sformalizowane procedury. Prowadzona jest książka przedmiotów znalezionych, w której wpisywany jest dzień i miejsce znalezienia przedmiotu, krótki opis tej rzeczy, podpis znalazcy (którym najczęściej jest pokojowa). Odpowiedzialność za przedmioty zaginione ponosi kierownik służby pięter (czasami kierownik recepcji). Jeśli chodzi o przedmioty niewielkiej wartości, są one komisyjnie niszczone i wyrzucane. Natomiast postępowanie z przedmiotami wartościowymi i odzieżą jest następujące. Pracownikom hotelu nie wolno dzwonić do klienta z informacją o rzeczach znalezionych, natomiast można na wyraźną prośbę klienta przesłać należące do niego przedmioty za zaliczeniem pocztowym. W stosunku do przedmiotów wartościowych stosuje się zwyczajowo czas przechowywania 1 rok a następnie przekazywane są one referatowi rzeczy znalezionych (przechodzą na rzecz Skarbu Państwa). Natomiast odzież po roku jest przekazywana instytucjom charytatywnym. Czynnościom tym towarzyszą stosowne procedury i właściwa dokumentacja.

</doc>
<doc id="445145" url="https://pl.wikipedia.org/wiki?curid=445145" title="Jezioro Swarzędzkie">
Jezioro Swarzędzkie

Jezioro Swarzędzkie – jezioro na Równinie Wrzesińskiej, położone w północnej części miasta Swarzędz. Od północnej strony graniczy z poznańskim osiedlem Zieliniec. Przepływa przez nie rzeka Cybina. Jezioro jest zanieczyszczone ściekami komunalnymi Swarzędza, lecz od kilku lat prowadzone są prace prowadzące do jego oczyszczenia. Zamulenie dna sięga miejscami 2,50 m.
Morfologia i historia.
Na jeziorze znajdują się dwie niewielkie wyspy. Niektóre źródła podają, że na większej z nich wykopaliska potwierdziły obecność pozostałości po słowiańskiej świątyni Swaroga (od którego prawdopodobnie pochodzi nazwa miasta Swarzędz), prawdopodobnie w dawniejszych czasach połączonej drewnianym mostem ze stałym lądem. Nie ma jednak ważniejszych dowodów, które wskazywałyby na prawdziwość tych informacji. Zdanie niektórych lokalnych historyków każe natomiast przypuszczać, że taka świątynia znajdowała się na jednym z najwyższych punktów brzegu jeziora. Dziś w tym miejscu znajduje się Kościół pw. św. Marcina. W 1904 na jeziorze odbyły się duże regaty wioślarskie zorganizowane przez Wolne Stowarzyszenie Wioślarzy Wschodu, z inicjatywy Posener Ruderverein „Germania”. Na brzegu funkcjonował popularny wśród poznaniaków Dom Zdrojowy "Marco".
Gmina Swarzędz podpisała 15 lipca 2011 umowę na przeprowadzenie "kompleksowej rekultywacji Jeziora Swarzędzkiego metodą aeracji pulweryzacyjnej z systemem precyzyjnej inaktywacji fosforu za pomocą mobilnego aeratora pulweryzacyjnego i aeratora pulweryzacyjnego z napędem wietrznym". Po oczyszczeniu jeziora nad jego brzegiem ma powstać m.in. kąpielisko.
Przyroda.
Nad jeziorem i na obszarach przylegających występują następujące gatunki flory: rzęsa drobna, rzęsa trójrowkowa, grążel żółty, grzybień biały, konwalia majowa, kalina koralowa, szalej jadowity, karbieniec pospolity, sadziec konopiasty i niezapominajka błotna. Obfite są zbiorowiska szuwaru wysokiego z dominacją trzciny i pałki szerokolistnej. Drzewa obrasta bluszcz pospolity. Reprezentantami awifauny są m.in.: krzyżówka, łabędź niemy, łyska, kormoran czarny, bocian biały, gąsiorek i kokoszka wodna. Płazy reprezentują m.in. traszka grzebieniasta i kumak nizinny.
Turystyka.
Na południowym brzegu jeziora od strony Swarzędza biegnie ścieżka spacerowa oraz znajduje się przystań i wypożyczalnia kajaków. Od strony północnej biegnie szlak rowerowy z Pobiedzisk nad Jezioro Maltańskie w Poznaniu oraz Droga św. Jakuba – wielkopolski odcinek szlaku pielgrzymkowego do katedry w Santiago de Compostela w Galicji w północno-zachodniej Hiszpanii.

</doc>
<doc id="445147" url="https://pl.wikipedia.org/wiki?curid=445147" title="Organizacje turystyczne w Polsce">
Organizacje turystyczne w Polsce

Organizacje turystyczne w Polsce – do organizacji turystycznych działających w Polsce należą:

</doc>
<doc id="445156" url="https://pl.wikipedia.org/wiki?curid=445156" title="Wyspa Thanedd">
Wyspa Thanedd



</doc>
<doc id="445161" url="https://pl.wikipedia.org/wiki?curid=445161" title="Poznański Przełom Warty">
Poznański Przełom Warty

Poznański Przełom Warty (315.52) – mezoregion fizycznogeograficzny, przebiegający południkowo odcinek doliny Warty o długości 45 km rozdzielający Wysoczyznę Poznańską od Wysoczyzny Gnieźnieńskiej.
Przełom powstał w wyniku przekształcenia rynny polodowcowej w klasyczną dolinę rzeczną z terasami (łącznie wydzielono ich sześć: cztery niższe i dwie wyższe, przechodzące w sandr). Ten szeroki na kilka kilometrów odcinek silnie kontrastuje z szerokością pradolin, które łączy (Pradolina Warszawsko-Berlińska na południu i Pradolina Toruńsko-Eberswaldzka na północy). W środku przełomowego odcinka doliny leży Poznań.
Maksymalna szerokość przełomu to 4 km pod Rogalinkiem, a minimalna to 1,5 km pod Czerwonakiem. Jest wcięty przeciętnie na 20–40 metrów w wysoczyznę. 

</doc>
<doc id="445167" url="https://pl.wikipedia.org/wiki?curid=445167" title="Suiseki">
Suiseki

 – (1) kamienie umieszczane w misach z wodą lub na tacach, wykorzystywane w sztuce ikebany i bonsai, (2) pochodząca z Chin, japońska sztuka artystycznego eksponowania kamieni i skał, które swoim kształtem przypominają postacie, zwierzęta, owady, krajobrazy, przedmioty.
Słowo "suiseki" jest skrótem od "sansui-keiseki" (山水景石), co oznacza „kamienie przedstawiające naturalny krajobraz”. Suiseki pozwala zobaczyć i poczuć naturę w skali tak dużej, jak cały wszechświat, oglądając pojedynczy kamień. Suiseki i bonsai wspierają się i uzupełniają. Suiseki wyraża esencję japońskiej estetyki. 
Rodzaje suiseki.
Zmieniająca się przez lata klasyfikacja kamieni dzieli je według różnych kryteriów. Według Japońskiego Stowarzyszenia Suiseki (Nippon Suiseki Association), dzieli się je następująco (kilka przykładów):
Linki zewnętrzne.
http://www.suiseki-assn.gr.jp/en/index.html (Japońskie Stowarzyszenie Suiseki)

</doc>
<doc id="445176" url="https://pl.wikipedia.org/wiki?curid=445176" title="Ferdi Kuebler">
Ferdi Kuebler



</doc>
<doc id="445180" url="https://pl.wikipedia.org/wiki?curid=445180" title="Ewald von Kleist (oficer)">
Ewald von Kleist (oficer)

Paul Ludwig Ewald von Kleist (ur. 8 sierpnia 1881 w Braunfels an der Lahn, zm. 13 listopada 1954 we Włodzimierzu) – niemiecki feldmarszałek. 
Służba.
W 1939 roku, podczas ataku na Polskę dowodził XXII Korpusem Armijnym, w którego skład weszły od 2 września: 2 Dywizja Pancerna, 4 Dywizja Lekka i 3 Dywizja Górska.
W 1940 roku, podczas kampanii francuskiej dowodził Grupą Pancerną Kleist. W trakcie walk prosił o odwołanie Guderiana z dowodzenia XIX Korpusem, albowiem wbrew rozkazom kontynuował natarcie. Gen. Gerd von Rundstedt odrzucił prośbę, a Guderian odciął siły aliantów w Belgii.
W 1941 podczas inwazji na Bałkany stał na czele 1 Grupy Pancernej, która walczyła w Jugosławii i Grecji.
Podczas inwazji na Związek Radziecki w 1941 roku Kleist kierował działaniami 1 Armii Pancernej wchodzącej w skład GA Południe. Wykonała ona rajd z Lubelszczyzny nad Morze Azowskie, odcinając pięć radzieckich korpusów zmechanizowanych.
W 1942 roku stanął na czele GA A, która prowadziła ofensywę na Kaukazie. W 1943 roku, po katastrofie stalingradzkiej kierował udanym odwrotem czterech niemieckich armii z Kaukazu i Kubania. Został wtedy mianowany feldmarszałkiem, będąc jedynym niemieckim oficerem awansowanym na ten stopień za działania defensywne.
30 marca 1944 von Kleist został odwołany ze stanowiska dowódcy Grupy Armii A, gdy wbrew wyraźnemu rozkazowi Hitlera wycofał podlegające mu wojska z zajmowanych pozycji, by uniknąć okrążenia. 
Po 1945.
W 1945 roku Kleist został aresztowany przez Amerykanów i przekazany komunistycznej Jugosławii. Tam w 1946 roku został oskarżony o zbrodnie, których dokonał w trakcie kampanii bałkańskiej i skazany na 15 lat pozbawienia wolności. Następnie został przekazany ZSRR, gdzie został skazany na 25 lat pozbawienia wolności. Zmarł w 1954 roku w więzieniu we Włodzimierzu. Von Kleist był jedynym feldmarszałkiem III Rzeszy, który zmarł w radzieckiej niewoli.

</doc>
<doc id="445194" url="https://pl.wikipedia.org/wiki?curid=445194" title="Psy (film)">
Psy (film)

Psy – polski film kryminalny z 1992 w reżyserii i według scenariusza Władysława Pasikowskiego, wyprodukowany przez Juliusza Machulskiego. Jego polska premiera odbyła się 20 listopada 1992. Osią fabularną filmu jest konfrontacja dawnych przyjaciół, dwóch dawnych funkcjonariuszy Służby Bezpieczeństwa, Franza Maurera (Bogusław Linda) i Ola Żwirskiego (Marek Kondrat), z których pierwszy został przeniesiony do policji kryminalnej, drugi zaś przystąpił do mafii. Konflikt pomiędzy nimi wzmaga również wspólne uczucie do siedemnastoletniej Angeli (Agnieszka Jaskółka).
Film stał się wielkim przebojem, gromadząc w kinach aż około 400 tysięcy widzów i zdobywając renomę filmu kultowego, a niektóre zawarte w nim weszły na stałe do potocznego języka polskiego. Swoją rolą Franza Maurera Linda wykreował nowy wizerunek aktorski. Pomimo że część krytyków traktowała film Pasikowskiego jako obrazoburczy, doceniano ów utwór za stronę warsztatową oraz odwołania nie tylko do polskiej transformacji ustrojowej, ale również do amerykańskiego kina gatunkowego. Na Festiwalu Polskich Filmów Fabularnych film "Psy" otrzymał pięć nagród (za reżyserię, montaż, muzykę oraz role Lindy i Jaskółki), a jego powodzenie w kinach skłoniło reżysera do kontynuacji losów Maurera w dwóch sequelach, zatytułowanych "Psy 2. Ostatnia krew" (1994) i "Psy 3. W imię zasad" (2020).
Fabuła.
Akcja filmu toczy się w 1990, wkrótce po zmianie ustroju. Przed komisją weryfikacyjną prowadzoną przez polityka Chrześcijańskiej Unii Jedności, senatora Wencla, staje były funkcjonariusz Służby Bezpieczeństwa, Franciszek „Franz” Maurer. Siedząc z zapalonym papierosem w ręku, nonszalancko odnosi się do członków komisji. Odpowiadając na pytania komisji, relacjonuje, jak w 1980 zabił strzałem w głowę innego funkcjonariusza, który zabił swą żonę i groził zabiciem córki. Pozytywnie zweryfikowany Maurer nocą pakuje teczki z dokumentami do ciężarówki. Następnie oddaje mocz pod siatką, za którą znajdują się szczekające psy, po czym warczy w ich stronę. Kolumna policyjna z byłymi funkcjonariuszami SB zatrzymuje się na wysypisku śmieci, a esbecy – między nimi Maurer oraz jego kolega Olgierd „Olo” Żwirski – palą dokumenty dotyczące operacyjnej działalności w sprawach politycznych.
Maurer wraca do nieumeblowanego domu, w którym mieszkał z żoną, wynosząc kolejne dokumenty, w tym fotografię swojej byłej żony i dziecka. W kuluarach urzędowych tymczasem Olo dowiaduje się, że musi się przeprowadzić w związku z utratą mieszkania służbowego. Przekazuje więc jedną z teczek Franzowi i daje mu zadanie odszukania i przesłuchania Angeli Wenz, córki zamordowanego przed laty księdza, która przebywa w domu dziecka. Kiedy są już razem, Franz zabiera ją do siebie i zwierza się jej, że odeszła od niego żona wraz z ich dzieckiem – „bo to zła kobieta była” i wyjechała do Stanów Zjednoczonych. Później Franz dołącza do byłych esbeków urządzających libację alkoholową w stołówce Służby Bezpieczeństwa przed kolejną akcją nocnego palenia teczek, nadzorowaną przez kapitana SB Tadeusza Stopczyka. Dołącza do nich nowo zatrudniony policjant, podporucznik Waldemar Morawiec, który zdążył usłyszeć o procederze niszczenia akt. Gdy esbecy wynoszą z restauracji pijanego oficera Kaniewskiego i śpiewają "Balladę o Janku Wiśniewskim", Morawiec składa donos na temat przeprowadzanego palenia akt operacyjnych. Franz i Olo obwąchują Morawca, nazywając go „padliną”. Gdy już w mieszkaniu Franza dyskutują nad próbą uniknięcia odpowiedzialności, z zakupami przychodzi Angela i Franz przedstawia dziewczynę Olowi.
Gdy esbecy kończą palenie akt, Morawiec z ukrycia fotografuje przebieg procederu. Olo odbiera aparat fotograficzny młodemu policjantowi, zrzuca donosiciela z pagórka i grozi mu, mierząc w niego z pistoletu. Oskarża go o niezrozumienie sytuacji życiowej „walczących o życie pięćdziesięciu tysięcy” współpracowników Służby Bezpieczeństwa, których nowa władza w ramach „gry o stołki chce zagazować”. Na przesłuchaniu przed komisją Maurer bez problemu się broni, jednak w ramach zatuszowania sprawy Olo zostaje zwolniony z policji. Do jedzącego kolację Ola przysiada się prokurator Gross „Siwy”, były major SB, który proponuje mu pracę w półświatku przestępczym. Zakończywszy spotkanie z Olem, Gross w innej restauracji omawia z agentami Stasi interesy, oferując im współpracę w handlu polską amfetaminą, zamiast z braćmi Słabymi, producentami amfetaminy i polskimi monopolistami w tej branźy. Gross chce przejąć rynek wyrobu amfetaminy i jej przerzut na Zachód, więc oferuje się jako bezpieczniejszy kontrahent. Po pewnym czasie banda Grossa ze szczególnym okrucieństwem zabija człowieka Niemca, wydobywając od niego termin przybycia łącznika, a ciało Niemca zostaje wrzucone do rzeki. Tymczasem policja kryminalna, do której zostają przeniesieni dawni esbecy, ma za zadanie rozpracować szajkę przemytników samochodów, której spotkanie planowane jest w motelu „Max”. Skonfliktowani z organizującym akcję Morawcem, nie okazują jednak entuzjazmu dla swego zadania. Amatorskie przeprowadzenie akcji zarówno przez nowych policjantów, jak i byłych esbeków wywołuje masakrę większości grupy operacyjnej. Kiedy Morawiec dowiaduje się w szpitalu o losie swych kolegów, wrzeszczy w stronę Maurera, który nie wywiązał się należycie z zadania. Następnie demoluje z wściekłości wyposażenie w korytarzu szpitala. Wróciwszy do domu, Maurer uprawia seks z Angelą, chociaż wcześniej odmawiał jej namowom.
Franz chce „zrobić porządek” z winnymi strzelaniny w motelu. Próbuje przekonać Ola do współpracy i podpytuje go o łapownika Jaworskiego. Olo zasięga informacji u Grossa, jednak nie rezygnuje ze współpracy z szajką Grossa, dzięki czemu dostaje nowe mieszkanie. Następnie szajka Grossa śledzi braci Słabych, a Olo dostaje zadanie przejęcia jednego z pracowników Słabych, „Chemika”, wybitnego specjalisty od produkcji narkotyku. „Chemik” jest osadzony w areszcie, jednak Gross za pośrednictwem Ola przekupuje odpowiedniego prokuratora i „Chemik” odzyskuje wolność. Olo rozpoczyna swoją grę, polegającą na przechytrzeniu i wysadzeniu z interesu Grossa. W tym celu postanawia przejąć całkowitą kontrolę nad „Chemikiem”. Tymczasem żona Franza przez pełnomocnika sprzedaje dom, toteż Olo daje mu pieniądze i zdradza informacje o „Chemiku”. Ten zostaje brutalnie pobity przez Franza, po czym zdradza mu swoje koneksje z prokuratorem Nawrockim. Na koniec Franz aresztuje „Chemika”. Wściekły Gross każe Olowi zataić informację o przejęciu „Chemika” oraz przekupić Franza: „Franzowi powiesz, że albo »Chemik« będzie wolny, albo on martwy”. Franz podczas kolejnej rozmowy z Olem okazuje się nieprzekupny, jednak Angela, której imponuje zamożność Żwirskiego, potajemnie przeprowadza się niebawem do niego. Gross, dowiedziawszy się o nieprzekupności Maurera, decyduje się osobiście rozprawić z Franzem, przedtem jednak zleca Olowi zabicie młodszego z braci Słabych, Zenona. Angela podczas rozmowy telefonicznej mówi Maurerowi, że sypia z Olem. Ten zaskoczony tą podwójną zdradą, przyjaciela i ukochanej, odpowiada na to: „Nie chce mi się z tobą gadać” i odkłada słuchawkę telefonu. Tymczasem Olo porywa młodszego Słabego, wrzuca do samochodu, wywozi na odludzie i strzela do niego. Gdy ten ranny próbuje uciec, inny gangster uczestniczący w porwaniu, oblewa przeciwnika ropą i próbuje podpalić. Widząc to, wzburzony Olo zabija gangstera i dokonuje ostatecznej egzekucji porwanego. W trakcie nocnego powrotu Franza do swojej kamienicy ludzie Grossa usiłują przeprowadzić jego egzekucję. Wywiązuje się strzelanina, a Morawiec zostaje potrącony samochodem przez szajkę Grossa. Jest ranny, ale udaje mu się przeżyć. W zemście za to Maurer poddaje torturom przebywającego w szpitalu Nawrockiego, od którego dowiaduje się o udziale Ola w morderstwie.
Franz ponownie staje przed komisją weryfikacyjną Wencla i uprzedzając oficjalne postanowienie komisji, rezygnuje z pracy w Policji, kładąc przed przewodniczącym komisji swoją broń służbową. Odwiedza w szpitalu pokiereszowanego Morawca. Porywa „Chemika” opuszczającego areszt i w bagażniku wartburga dostarcza go Marianowi Słabemu, ostrzegając producenta amfetaminy o możliwym zamachu na jego życie i oferując mu swe usługi: „Usunę ich za pół balona. [...] Sam. [...] A zabiję ich wszystkich”. Franz z pomocą handlarza bronią Radosława Wolfa zdobywa od radzieckiego żołnierza karabinek AK. Gdy rosyjska mafia „Rewizora” umawia się z bandą Grossa pod fabryką Mariana Słabego, obie wpadają w zasadzkę zastawioną przez Maurera. Ten zabija Grossa serią z karabinka, po czym wkracza do fabryki i poluje na Ola. Zaskoczywszy dawnego przyjaciela, w akcie osobistej zemsty za romans z „jego kobietą” odstrzeliwuje mu głowę, tłumacząc to „zasadami”. Próbuje popełnić samobójstwo, ale okazuje się, że magazynek jest już pusty. Po pewnym czasie Franz zostaje odwiedzony w więzieniu przez Angelę. Na widzeniu, zamieniwszy z nią parę słów, stwierdza ponownie: „Nie chce mi się z tobą gadać” i wraca do celi.
Obsada.
"Źródło: FilmPolski.pl"
Produkcja.
"Psy" zostały wyprodukowane w Studiu Filmowym „Zebra”, kierowanym przez Juliusza Machulskiego. Pomysł na realizację filmu o funkcjonariuszu Służby Bezpieczeństwa wyszedł od aktora Olafa Lubaszenki, który po roli w filmie "Kroll" (1991) w luźnej rozmowie zaproponował reżyserowi Władysławowi Pasikowskiemu stworzenie filmu o tej tematyce. Pasikowski wraz z operatorem Pawłem Edelmanem zamierzał przeciwstawić się dominującym w dwóch poprzednich dekadach konwencjom kina moralnego niepokoju. Ów nurt dla Pasikowskiego był „powodem bólu i zgrzytania zębami. […] Ci docenci siedzący w M2 i pijący szklankami kawę…” Pasikowski miał zamiar stworzyć film, „który będzie inaczej opowiadany, fotografowany i montowany […], taki bardziej amerykański”. Pierwotnie film miał nosić tytuł "Policjanci z Warszawy", na podobieństwo amerykańskiego serialu "Policjanci z Miami". Jednakże Machulski nie zgodził się na proste przyjęcie konwencji rodem z kina amerykańskiego. Machulski zaproponował Pasikowskiemu, aby ten osadził swój scenariusz w polskiej rzeczywistości po transformacji ustrojowej. W efekcie, jak podkreślał Pasikowski, „wybór ubeka na bohatera przesunął ciężar gatunkowy. Do policyjnej historyjki dopisałem politykę i kilka znanych później scen. Historia stała się inna”. Jak wspominał po latach reżyser "Psów", celem nakręcenia filmu było również oddzielenie grubą kreską wydarzeń zachodzących przed transformacją ustrojową od współczesnych: „chodziło o to, żeby nie zamykać w obozach półtora miliona ludzi należących do PZPR i nie stawiać solidarnościowców na wieżyczkach”.
Film został dofinansowany przez Agencję Produkcji Filmowej, której eksperci burzliwie debatowali przedtem nad projektem. Wojciech Marczewski, jeden ze specjalistów AFP, wystawił filmowi negatywną ocenę popartą następującymi słowami: „Jeżeli z tego wszystkiego ma wyniknąć opowieść o pozytywnym UB-eku, to trzeba by zmienić niemal wszystko. W formie, jak to przedstawia scenariusz, jest to głupie, nieprawdziwe i nieuczciwe!” Maciej Iłowiecki zwracał uwagę, że film „uromantycznia ubecję”, a Edward Żebrowski podkreślał wady scenariuszowe filmu. Przeważyła jednak pozytywna opinia pięciorga innych ekspertów: Tomasza Dąbali, Tadeusza Drewna, Alicji Faber, Andrzeja Zaporowskiego i Jana Kłossowicza, którzy zarekomendowali dopuszczenie projektu do realizacji.
Główną rolę Franza Maurera zagrał Bogusław Linda, który w momencie transformacji ustrojowej zmienił swój wizerunek aktorski (dotąd był kojarzony z kinem moralnego niepokoju). Linda pomagał Pasikowskiemu w pisaniu dialogów do filmu, a swój kreatywny wkład w produkcję "Psów" wniósł również Cezary Pazura. Gdy Pasikowski poróżnił się z Edelmanem w trakcie prac zdjęciowych nad filmem, a Pazura miał za zadanie zagrać w jednym dublu scenę w szpitalu przed powrotem do Teatru Ochoty, odtwórca roli Nowego zdemolował korytarz szpitalny. Zdaniem Pazury „przełożyło się to na scenę, która wyszła brawurowo i naturalnie”. Za plenery do filmu posłużyły więzienie w Piotrkowie Trybunalskim, gmachy Politechniki Łódzkiej oraz Wydziału Włókiennictwa Akademii Sztuk Pięknych w Łodzi, gmachy przy ulicy Rakowieckiej w Warszawie oraz Tworzyjanki. Muzykę do "Psów" skomponował Michał Lorenc. Premiera filmu w Polsce odbyła się 20 listopada 1992.
Wydania.
W 1992 ukazała się wersja "Psów" na nośnik VHS, wydana przez warszawski ABox. W 2001 nakładem wydawnictwa ITI Home Video opublikowana została edycja filmu na nośnik DVD. Zawierała ona również materiał dodatkowy o kulisach powstania filmu. W 2014 odbyła się premiera odrestaurowanej wersji "Psów". Za rekonstrukcję filmu – wykonaną przez pięcioosobowy zespół – odpowiadało Cyfrowe Repozytorium Filmowe. W ramach zabiegu odnowienia filmu dokonano między innymi stabilizacji trzęsącego się obrazu i usunięcia migotania, korekcję barwną klatek oraz odświeżenia ścieżki dźwiękowej. Odnowiona wersja "Psów" ukazała się w 2016 na płytach DVD nakładem wydawnictwa Best Film, ze ścieżką dźwiękową w formacie Dolby Digital 5.1.
Odbiór.
"Psy" okazały się wielkim sukcesem komercyjnym, gromadząc przed ekranami kin około 400 tysięcy widzów. Zarazem wzbudziły w Polsce wiele kontrowersji, czego wyrazem była zdaniem Mirosława Przylipiaka i Jerzego Szyłaka „bluźniercza” scena, w której grupa pijanych esbeków na ramionach niesie swojego najbardziej pijanego kolegę, śpiewając "Balladę o Janku Wiśniewskim", będącą pierwotnie reakcją na wydarzenia grudnia 1970 i znaną jako hymn „Solidarności”. Jak zauważał Tadeusz Lubelski, podobnie skandalizujących scen było więcej, na przykład morderstwo dokonane przez Ola przywoływało na myśl zabójstwo księdza Jerzego Popiełuszki. Bohaterowie "Psów" szokowali stylem życia, który podobał się nowemu pokoleniu widzów, jednocześnie zaś film ten wyrażał pogardę dla dotychczasowej mitologii polskiego kina.
Marek Pacewicz z „Kuriera Porannego” diagnozował film jako obraz „naszej nowej rzeczywistości po roku 1981”, której wizja w "Psach" dla widowni pozytywnie odbierającej transformację ustrojową „będzie trudna do przełknięcia”. Włodzimierz Jurasz twierdził, że film Pasikowskiego „pozostawia w widzu pewien niedosyt, burzy jego dobre samopoczucie […], przypominając, że tacy ludzie, ci ludzie [esbecy] żyją wśród nas”. Maria Terlecka chwaliła pierwszą część filmu za wyrazisty obraz transformacji ustrojowej, zarzucała jednak "Psom" niezręcznie poprowadzoną część drugą, w której reżyser „tak mocno gmatwa akcję, że można pogubić się już, kto z kim spiskuje i o co ta gra się toczy”. Według Dobrochny Dabert sukces filmu Pasikowskiego stanowił dowód, że „do nowej, młodej publiczności nie można mówić starym językiem”. Pojawiał się przy tym szereg interpretacji filmu w kontekście amerykańskiego kina kryminalnego. Michael Stevenson w analizie "Psów" dostrzegł związki filmu Pasikowskiego z europejską tradycją kina "noir", które pozwalały „połączyć egzystencjalistyczne znaczenie gatunku z wymogami polskiego kontekstu z 1992 roku”. Według Damiana Jankowskiego scena, w której Franz składa przed komisją odznakę i w milczeniu opuszcza salę przesłuchań, stanowi aluzję do "Brudnego Harry’ego" (1971) w reżyserii Dona Siegela, ale również do "Bez znieczulenia" (1978) Andrzeja Wajdy. Zdaniem Rafała Chwały „Pasikowski zgrabnie i przekonująco łączy elementy amerykańskiego kina akcji (mamy tu pościgi, strzelaniny, eksplozje – czyli całą paletę środków wywiedzionych wprost z rasowego filmu sensacyjnego) z interesującym portretem Polski tamtych czasów”. Co więcej, według Katarzyny Taras – podobnie jak w równie brutalnym "Krollu" Pasikowskiego – konwencjonalna dla kina kryminalnego fabuła "Psów" ulega upoetycznieniu dzięki często stosowanym zbliżeniom twarzy postaci.
Dla odmiany Jerzy Pilch w recenzji dla „Tygodnika Powszechnego” zarzucał filmowi Pasikowskiego, iż ten buduje swoją popularność na grubiaństwach językowych i obsceniczności. Lech Niedzielski z „Gazety Wyborczej” kpił z użytych w "Psach" wulgarnych sformułowań jako przejawu „lotności artysty”. Decyzję o uhonorowaniu "Psów" pięcioma nagrodami na Festiwalu Polskich Filmów Fabularnych w „Życiu Codziennym” komentowano natomiast jako „werdykt pod znakiem psów”. Andrzej Werner popularność "Psów" tłumaczył „kokietowaniem młodej widowni, która, choćby na zasadzie młodzieńczego buntu, zdecydowanie odrzuca wszystko to, co jest związane z etosem «Solidarności», a wydarzenia np. z grudnia 1970 są dla niej równie odległe jak bitwa pod Grunwaldem”. Andrzej Szmak z pisma „Wprost” pisał emocjonalnie, iż "Psy" fałszywie romantyzują granego przez Lindę esbeka. Szmak porównał postać Maurera z Maćkiem Chełmickim z "Popiołu i diamentu" (1958) Wajdy. Zdaniem Szmaka funkcjonariusze Służby Bezpieczeństwa mieli przede wszystkim „charakter podłego, obślizgłego sk...syna posługującego się szantażem i prowokacją. A niczego takiego nie ma w charakterze kreowanym przez Lindę”. Również zdaniem Karoliny Dzieniszewskiej rola Bogusława Lindy trawestowała rolę odegraną przez Zbigniewa Cybulskiego w "Popiele i diamencie". Sam Wajda komentował film Pasikowskiego następująco: „Pasikowski jako taki specjalnie mnie nie interesuje. Natomiast interesuje mnie jego publiczność. Bo on coś wie o tej publiczności, czego ja nie tylko nie wiem, ale może nawet nie chciałbym wiedzieć”.
Znaczenie.
Spuścizna "Psów" jest różnie oceniana przez polonistów oraz filmoznawców. Mateusz Werner twierdził: „Publicystyczna wrzawa wokół "Psów" wydaje mi się czymś śmiesznym i żałosnym. Zrozumiała jest o tyle, iż w momencie gwałtownej zapaści polskiej kinematografii […] pojawiły się filmy przyciągające do pustych kin masową widownię”. Zdaniem Tomasza Lisowskiego wątek publicystyczny "Psów" stał się już nieaktualny, albowiem „realia życia politycznego zmieniły się przecież do tego stopnia, że partia, która mogła być protoplastką dla filmowej Chrześcijańskiej Unii Jedności, nie oddziałuje już z taką siłą na życie polityczne”. Lisowski podkreślał jednak, że popularność "Psów" bierze się przede wszystkim z języka ekranowych postaci, który wciąż okazuje się dla widowni interesujący: „Szczekania Psów można nie lubić, ale nie sposób go nie słyszeć”.
W odmiennym, bardziej pozytywnym tonie, Bożena Janicka dla „Kina” pisała, iż Pasikowski zrealizował „atrakcyjny film” znakomicie podsumowujący ówczesną epokę, w której powszechne było palenie teczek z aktami funkcjonariuszy Służby Bezpieczeństwa, korupcja prokuratorów tudzież nieprzygotowanie policji kryminalnej do walki z szalejącą przestępczością – „wszystko krzyczało z ekranu: przecież to prawda!”. Przylipiak i Szyłak podobnie komentowali olbrzymią popularność "Psów", twierdząc iż w obliczu gwałtownej zmiany systemu film Pasikowskiego mógł wyrażać niepokoje społeczne związane nie tylko z utratą wsparcia materialnego, ale również z cynizmem nowej władzy: „jeżeli [widz] z goryczą uważał, że «nic się nie zmieniło», "Solidarność" zdradziła, nowa władza po prostu «dorwała się do żłobu», że trzeba wyrwać, co się da, postępując bezwzględnie, kierując się własnym interesem, a nie żadnym kodeksem wartości, […] to "Psy" mogły być jego filmem”. Andrzej Leder traktował film Pasikowskiego jako diagnozę rozpadu wspólnotowych odruchów w Polsce na rzecz nowoczesnego indywidualizmu, w którym „fakt udziału dawnych kadr reżimu w tworzeniu się nowego ekonomicznego ustroju nie ma żadnego znaczenia” – albowiem dawni wspólnotowi bohaterowie szybko się demoralizują, natomiast „dawni łajdacy czasem (choć rzadko) będą bronić jakiegoś elementarnego porządku”.
Szczególne znaczenie miała również uosabiana przez Lindę postać Maurera. Jak pisała Grażyna Stachówna, główny bohater "Psów" „wystylizowany został na hollywoodzkiego "losera" […] w typie Philipa Marlowe’a […] czy Sama Spade’a”. Co więcej, zdaniem Stachówny persona Maurera zdobyła popularność wśród publiczności, ponieważ: W gruncie rzeczy pod maską twardziela i "macho" ukrywa się zmęczony, smutny i cierpiący mężczyzna, który jest też sentymentalny i czasem potrafi to okazać. […] [Franz Maurer] był ucieleśnieniem dojrzałego, z pozoru cynicznego, twardego faceta, który potrafi zarówno sprawnie się bronić, jak i atakować, manifestować dystans wobec nowej rzeczywistości i pogardę dla chwastów, lecz zachowywać przy tym ujmującą wrażliwość i poczucie zasad. Maurer stał się idolem młodych widzów, gdyż wyraził ich niepokój wobec rzeczywistości – wrogiej i skorumpowanej, frustrację z powodu nowych reguł postępowania zaczynających dominować w życiu społecznym, ujawnił obłudę instytucji i polityków oraz ucieleśnił nowy w polskim kinie typ męskości – agresywny i zdobywczy, brutalny i okrutny, ale także lojalny i opiekuńczy."Psy" utorowały drogę dla nurtu nazywanego kinem bandyckim, które reprezentowały – oprócz filmów Pasikowskiego – także filmy takie jak "Balanga" (1993) Łukasza Wylężałka, "Miasto prywatne" (1994) Jacka Skalskiego, "Młode wilki" (1995) oraz "Młode wilki ½" (1997) Jarosława Żamojdy, wreszcie zaś "Tato" (1995) i "Sara" (1997) Macieja Ślesickiego. "Psy" zarazem stanowiły szczytowy punkt w rozwoju kariery Bogusława Lindy, nazywanego „Bogie” na podobieństwo Humphreya Bogarta, którego „maska cynika kryła rozpacz i tęsknotę za wartościami”; zapoczątkowały też zmianę wizerunku Marka Kondrata, dotąd utożsamianego z rolami zniewieściałych młodzieńców, a dzięki temu filmowi w świadomości widzów zaistniał również Cezary Pazura. Sukces "Psów" spowodował, że w 1994 Pasikowski nakręcił kontynuację filmu pod tytułem "Psy 2. Ostatnia krew", natomiast w 2020 ukazała się trzecia część serii zatytułowana "Psy 3. W imię zasad." Na podstawie oryginalnego scenariusza filmu w 1993 powstała również powieść sensacyjna pióra Adama Bora.

</doc>
<doc id="445195" url="https://pl.wikipedia.org/wiki?curid=445195" title="Agregat prądotwórczy">
Agregat prądotwórczy

Agregat prądotwórczy (inaczej generator prądotwórczy) – urządzenie elektroenergetyczne stanowiące samodzielne źródło prądu składające się z prądnicy synchronicznej (z magnesami stałymi lub elektromagnesami), silnika spalinowego, rozdzielnicy elektrycznej oraz urządzeń kontrolno-pomiarowych i pomocniczych umieszczanych na wspólnej konstrukcji metalowej. Agregaty są więc autonomicznymi zespołami do wytwarzania energii elektrycznej. 
Agregaty prądotwórcze mają zastosowanie w dwóch dziedzinach: 
W zależności od przeznaczenia agregaty prądotwórcze dzieli się na:
Agregaty prądotwórcze w zastosowaniu lądowym w zależności od sposobu ich mocowania są wytwarzane w dwóch różnych wykonaniach:
Te dwa wykonania mogą znów ze swojej strony być podzielone na liczne typy, a mianowicie w zależności od sposobu w jaki są uruchomiane na:
Budowa zespołów prądotwórczych:

</doc>
<doc id="445196" url="https://pl.wikipedia.org/wiki?curid=445196" title="Hatebreeder">
Hatebreeder

Hatebreeder – drugi album studyjny zespołu Children of Bodom. 

</doc>
<doc id="445199" url="https://pl.wikipedia.org/wiki?curid=445199" title="Street Punk Rules">
Street Punk Rules



</doc>
<doc id="445200" url="https://pl.wikipedia.org/wiki?curid=445200" title="Światowy Dzień Pamięci Ofiar Katynia">
Światowy Dzień Pamięci Ofiar Katynia



</doc>
<doc id="445205" url="https://pl.wikipedia.org/wiki?curid=445205" title="Śródmieście (Tychy)">
Śródmieście (Tychy)

Śródmieście – dzielnica Tychów, w której zlokalizowane są najważniejsze urzędy. Wyznacza zwarte centrum miasta. Umiejscowiona jest w kompleksie dzielnic śródmiejskich, pomiędzy Starymi Tychami, Zawiścią, Urbanowicami, Terenami Przemysłowymi, Paprocanami, Żwakowem, Sublami, Glinką a Wilkowyjami.
Transport.
Przez Śródmieście przebiega al. Niepodległości oraz al. Bielska, która wspólnie z ul. Katowicką tworzy główną trasę przelotową przez miasto w osi Katowice – Bielsko-Biała. Ulica Żwakowska z ul. Stoczniowców 70 łączą Śródmieście z Sublami i Glinką. Do traktów komunikacyjnych łączących Śródmieście z Paprocanami należą: ul. gen. W. Sikorskiego, al. marsz. J. Piłsudskiego i al. Jana Pawła II.
Religia.
Tutaj, 21 grudnia 1958 roku, powołana została Parafia św. Jana Chrzciciela w Tychach, a 9 października 1986 roku, Parafia św. Jadwigi Śląskiej w Tychach – obydwie są rzymskokatolickimi parafiami. 
Opieka zdrowotna.
Znajduje się tu również Szpital Miejski w Tychach założony w 1957 roku, który funkcjonuje jako niepubliczny podmiot leczniczy.
Oświata.
W marcu 2023 roku na terytorium Śródmieścia funkcjonowały następujące placówki oświatowe:
Kultura.
Od 3 czerwca 1993 roku funkcjonuje Miejska Galeria Sztuki OBOK. Od 2013 roku w tej dzielnicy znajduje się też Muzeum Miniaturowej Sztuki Profesjonalnej Henryk Jan Dominiak w Tychach – muzeum sztuki nowoczesnej.
Podział administracyjny Śródmieścia.
Śródmieście, w oparciu o projekt Tadeusza Teodorowicza-Todorowskiego, a następnie Kazimierza Wejcherta i Hanny Adamczewskiej-Wejchert podzielone jest na 2 części – Północną i Południową, z linią kolejową stanowiącą granicę między nimi. Do 1990 r. nazwy ulic w poszczególnych osiedlach Śródmieścia rozpoczynały się przeważnie od tej samej litery co nazwa osiedla, a nazwy osiedli pochodziły od pierwszych liter żeńskich imion, np. „A” – "Anna", „B” – "Barbara", „C” – "Celina", „H” – "Honorata" itp. Od 1990 r. nie stosuje się tych zasad.
Łącznie w Śródmieściu powstało 23 osiedla mieszkaniowe pod ogólną nazwą Nowe Tychy:
Geografia.
Klimat.
Warunki klimatyczne Śródmieścia są tożsame z klimatem dla całych Tychów. Obszar, na którym jest położone Śródmieście, występuje w regionie klimatycznym małopolskim.
Obliczona w skali roku temperatura powietrza wynosi +7,7 °C, natomiast roczne opady równają się 800 mm. W Śródmieściu średnia temperatura lipca sięga 17,5 °C, natomiast stycznia –3,7 °C.
Przyroda i ochrona środowiska.
Szata roślinna na terytorium współczesnego Śródmieścia kształtowana jest jako miejsca zwartej zieleni urządzonej w formie nasadzeń przyulicznych, skwerów, parków i zieleni przykościelnej. W granicach Śródmieścia występują w charakterze dużych, swobodnie ukształtowanych ogrodów z alejami spacerowymi:

</doc>
<doc id="445207" url="https://pl.wikipedia.org/wiki?curid=445207" title="Indian Wells Masters">
Indian Wells Masters

Indian Wells Masters – kobiecy turniej tenisowy z cyklu WTA Tour kategorii WTA 1000 i męski turniej ATP Tour Masters 1000 zaliczany do cyklu ATP Tour. W 1987 roku zawody przeniesiono do Indian Wells i rywalizowali najpierw mężczyźni. W 1989 roku zaczęły się również zmagania kobiet, natomiast w 1996 roku obie federacje, WTA i ATP, zaczęły organizować imprezę w tym samym czasie.
W 2000 roku oddano do użytkowania nowy kompleks tenisowy, Indian Wells Tennis Garden, na którym toczą się rozgrywki rokrocznie. Razem z turniejem w Miami, są to jedyne rozgrywki, w których drabinka jest przygotowana na 96 osób w grze pojedynczej. Z tego względu zawody nieoficjalnie nazywane są „piątym wielkim szlemem”.

</doc>
<doc id="445208" url="https://pl.wikipedia.org/wiki?curid=445208" title="Pistolet de Gendarmerie Mle 1842">
Pistolet de Gendarmerie Mle 1842

Pistolet de Gendarmerie Mle 1842 (fr. pistolet żandarmerii wzór 1842) – francuski wojskowy pistolet kapiszonowy przeznaczony dla funkcjonariuszy żandarmerii. Była to broń służbowa, ale stosunkowo niewielkie rozmiary umożliwiały przenoszenie jej w ukryciu.
Pistolet Mle 1842 miał budowę podobną do innych pistoletów z tego okresu. Pistolet posiadał gładką lufę z ośmiograniastą komorą prochową. Lufa była przymocowana do łoża za pomocą śruby wkręconej w warkocz lufy i bączka. Bączek posiadał długi dolny występ, sięgający aż do kabłąka spustowego. W bączku znajdował się otwór, przez który w kanał w łożu był wsuwany pobojczyk. Zamek kapiszonowy ze sprężyną za kurkiem. Pistolet był wyposażony w kolbę z drewna orzechowego, ze stalową nakładką na głowicy.

</doc>
<doc id="445212" url="https://pl.wikipedia.org/wiki?curid=445212" title="Poziom">
Poziom

Poziom (płaszczyzna pozioma) – płaszczyzna prostopadła do kierunku działania siły ciężkości na powierzchni ciała niebieskiego lub w jej pobliżu. 
W geofizyce rozróżnia się poziom jako płaszczyznę, a powierzchnia prostopadłą do kierunku pola grawitacyjnego Ziemi nazywa się geoidą.
W technice (np. w budownictwie) do wyznaczania poziomu służy poziomica.
W połączeniach frazeologicznych, np. "poziom morza", "poziom zerowy", płaszczyzna odniesienia do pomiaru wysokości różnych miejsc (punktów) na lądzie.

</doc>
<doc id="445213" url="https://pl.wikipedia.org/wiki?curid=445213" title="Sztolnia">
Sztolnia

Sztolnia – wyrobisko korytarzowe, o małym przekroju poprzecznym, drążone w górotworze ze zbocza góry, poziomo lub pod niewielkim wzniosem w głąb góry do złóż kopaliny użytecznej.
Podział sztolni.
Ze względu na główne zadanie:
Ze względu na funkcję:

</doc>
<doc id="445214" url="https://pl.wikipedia.org/wiki?curid=445214" title="Pistolet Mle 1842">
Pistolet Mle 1842



</doc>
<doc id="445217" url="https://pl.wikipedia.org/wiki?curid=445217" title="Wendy Beckett">
Wendy Beckett

Wendy Mary Beckett (ur. 25 lutego 1930 w Johannesburgu, zm. 26 grudnia 2018 w Quidenham) – południowoafrykańska katolicka zakonnica pochodzenia brytyjskiego. Stała się znana w latach 90. dzięki serii filmów dokumentalnych na temat historii sztuki, wyprodukowanej przez stację BBC.
Urodziła się w Południowej Afryce, a wychowywała się w Edynburgu (Szkocja). W 1946 wstąpiła do zakonu Sióstr Matki Bożej z Namur. Została wysłana do Anglii, gdzie rozpoczęła swój nowicjat. Jednocześnie rozpoczęła studia w St Anne's College na Uniwersytecie Oxfordzkim. W 1954 powróciła do RPA, gdzie uczyła na Uniwersytecie Witwatersrand. Problemy zdrowotne zmusiły ją w 1970 do przerwania pracy i powrotu do Anglii. Od tej pory zamieszkiwała w klasztorze karmelickim. W tym czasie poświęciła swój czas na tłumaczenia średniowiecznych rękopisów, a później studiom nad historią sztuki.
W latach 90. BBC nakręciła cztery serie filmów dokumentalnych o znanych dziełach sztuki:
Książki.
W Polsce ukazały się:

</doc>
<doc id="445218" url="https://pl.wikipedia.org/wiki?curid=445218" title="Siostra Wendy">
Siostra Wendy



</doc>
<doc id="445220" url="https://pl.wikipedia.org/wiki?curid=445220" title="Pileccy herbu Leliwa">
Pileccy herbu Leliwa

Pileccy herbu Leliwa – polska rodzina szlachecka.
Ród Pileckich pochodził od kasztelana nakielskiego Wincentego Granowskiego, który poślubiwszy córkę wojewody sandomierskiego Ottona z Pilczy Elżbietę, zaczął pisać się z Pilczy. Potomkowie Wincentego przyjęli z czasem nazwisko Pilecki, choć jeszcze do 1450 jego syn Jan był częściej określany po ojcu Granowskim.

</doc>
<doc id="445222" url="https://pl.wikipedia.org/wiki?curid=445222" title="Mistrzostwa świata w pływaniu">
Mistrzostwa świata w pływaniu

Mistrzostwa świata w pływaniu znane też jako mistrzostwa świata w sportach wodnych – zawody w sześciu dyscyplinach pływackich. Ich organizatorem jest FINA – Światowa Federacja Pływacka.
Konkurencje w pływaniu odbywają się na długim basenie (50-metrowym). Są one bardziej prestiżowe i znane niż rozgrywane co dwa lata mistrzostwa świata w pływaniu na krótkim basenie.
Historia mistrzostw.
Zawody rozgrywane są od 1973 roku, a od 2001 roku odbywają się co dwa lata. 
Klasyfikacja medalowa.
Stan po MŚ 2022

</doc>
<doc id="445227" url="https://pl.wikipedia.org/wiki?curid=445227" title="Mord bazylianów w Połocku">
Mord bazylianów w Połocku

Mord bazylianów w Połocku miał miejsce 11 lipca 1705, w okresie III wojny północnej (1700–1721). Wydarzenie zostało odnotowane w "Kronice Witebskiej" (pisownia oryginalna): 
Opis zdarzenia.
Dziewiętnastowieczny historyk Franciszek Henryk Duchiński wydał w 1863 w Paryżu monografię, poświęconą rzezi bazylianów, pod tytułem "Historia o pozabiianiu Bazilianów w połockiey cerkwi przez cara moskiewskiego, etc. w roku 1705tym dnia 30 junia starego". 
Według źródeł przytaczanych przez Duchińskiego, pijany car Piotr I wtargnął z żołnierzami do unickiej katedry Mądrości Bożej w Połocku, gdzie przechowywane były relikwie świętego Jozafata Kuncewicza. Piotr I zażądał od przełożonego klasztoru kluczy od tabernakulum, a gdy ten odmówił, własnoręcznie zamordował przeora; czterech pozostałych zakonników rozkazał utopić w nurtach rzeki Dźwiny. Car naigrawając się z obrazów świętego próbował sprofanować relikwie, następnie kazał wyrwać drzwiczki od tabernakulum, rozsypał na posadzkę Najświętszy Sakrament i podeptał. 
Wydarzenie to odbiło się szerokim echem wśród ludności wschodnich ziem Rzeczypospolitej, a duchowieństwo unickie w obawie przed nadciągającą armią rosyjską było zmuszone do opuszczenia Połocka.
Katedra Mądrości Bożej z rozkazu Piotra I została zamieniona na magazyn amunicji i prochu. Kilka lat później, podczas eksplozji, pochodzący prawie w całości z XI wieku gmach świątyni uległ zniszczeniu. W latach 1748–1765 unici zbudowali nową świątynię według projektu Jana Krzysztofa Glaubitza, wykorzystując nieliczne zachowane resztki dawnego kościoła.

</doc>
<doc id="445229" url="https://pl.wikipedia.org/wiki?curid=445229" title="Airline Tycoon Evolution">
Airline Tycoon Evolution



</doc>
<doc id="445232" url="https://pl.wikipedia.org/wiki?curid=445232" title="Stadniccy herbu Szreniawa bez Krzyża">
Stadniccy herbu Szreniawa bez Krzyża

Stadniccy – rodzina szlachecka herbu Szreniawa bez Krzyża. Korzenie rodu Stadnickich sięgają końca XIV w.

</doc>
<doc id="445233" url="https://pl.wikipedia.org/wiki?curid=445233" title="Nicole Arendt">
Nicole Arendt

Nicole Arendt (ur. 26 sierpnia 1969 w Somerville) – amerykańska tenisistka, wicemistrzyni Wimbledonu w grze podwójnej, finalistka turniejów wielkoszlemowych w grze mieszanej.
Kariera tenisowa.
Arendt pojawiła się w prestiżowych imprezach po raz pierwszy w 1986 roku, kiedy to doszła do drugiej rundy singlowego US Open. Ponadto wygrywała turnieje z cyklu ITF. Rok później została sklasyfikowana w rankingu tenisowej organizacji kobiecej w czwartej setce. Kolejne dwa sezony przyniosły mniej dobrych rezultatów, Arendt rzadziej brała udział w zawodach. Powróciła dopiero w 1991 roku, od razu docierając do finału imprezy z cyklu Wielkiego Szlema – US Open u boku Brendy McCarthy. Przez kilkanaście kolejnych miesięcy skoncentrowana na wynikach singlowych, wśród których należy wymienić półfinały turniejów WTA w Dżakarcie i Singapurze. W 1995 roku okazało się jednak, że zdecydowanie większe osiągnięcia odnosi w grze deblowej. Wówczas to wygrała imprezy zawodowe w Houston, Zurychu i Québec. Przełomowy pod tym względem był rok 1996, kiedy to dwukrotnie – w Melbourne i Paryżu została wielkoszlemową wicemistrzynią w grze mieszanej u boku Luke Jensena, ponadto w tym pierwszym była w ćwierćfinale, podobnie jak pod koniec roku w Nowym Jorku. Razem z McCarthy wygrała World Doubles Cup. Panie zakwalifikowały się także do turnieju mistrzyń, ale nie wystartowały ze względu na kontuzję kolana Holenderki.
W roku 1997 Arendt została trzecią rakietą deblową na świecie, zarobiła ponad milion dolarów występami na korcie, doszła do czwartej rundy singlowego French Open, pokonując po drodze Janę Novotną. Odniosła kilka sukcesów deblowych, wśród których najważniejszym była obrona World Doubles Cup. Wtedy przytrafiła się jej kontuzja ramienia, co zakończyło się operacją pod koniec roku. Nicole Arendt nie występowała przez cały sezon 1998, a w tym czasie kontynuowała studia na uniwersytecie na Florydzie.
Do zawodowej rywalizacji powróciła w roku 1999, osiągając razem z Manon Bollegraf ćwierćfinał Australian Open. To osiągnięcie wyrównała na przełomie sierpnia i września w Nowym Jorku. Dopiero w maju rozegrała spotkanie gry pojedynczej w ramach turnieju w Rzymie, ale w tej konkurencji była nawet w ćwierćfinale w Birmingham, w którym uległa najwyżej rozstawionej Francuzce Nathalie Tauziat.
Po porażce w ostatniej rundzie eliminacji wielkoszlemowego Australian Open w 2000 roku definitywnie zrezygnowała ze startów singlowych, skupiając się wyłącznie na konkurencji gry podwójnej. Partnerując Bollegraf Arendt doszła do finału w Miami, Hamburgu, a także WTA Tour Championships, gdzie jednak holendersko-amerykański debel uległ Martinie Hingis i Annie Kurnikowej. Tytuł zawodowy, po czterech latach przerwy, Nicole wywalczyła w 2001 w Canberze u boku Japonki Ai Sugiyamy. W tym roku i następnym nadal zaliczała się do światowej czołówki deblowej. Po zakończeniu współpracy z Sugiyamą startowała także z Liezel Huber (razem grały w Mistrzostwach WTA, były w finale). Po roku 2003, kiedy to zagrała trzy turnieje (w tym dwa wielkoszlemowe i impreza WTA w Birmingham) zaprzestała zawodowych startów tenisowych.
Historia występów wielkoszlemowych.
Turniej Australian Open odbył się dwukrotnie w 1977 roku w (styczniu i grudniu), za to nie został rozegrany w 1986 roku.

</doc>
<doc id="445247" url="https://pl.wikipedia.org/wiki?curid=445247" title="Poliksena (mitologia)">
Poliksena (mitologia)

Poliksena (Polyksena, Polyxene, gr. ) – najmłodsza córka króla Troi Priama i Hekabe.
Homer nie umieścił jej w Iliadzie. Według poetów cyklicznych Poliksena była branką Achillesa i pocieszała go po śmierci Patroklosa. Achilles towarzyszył Poliksenie do świątyni, wtedy wpadł w pułapkę braci Polikseny – Deifobosa i Parysa – i został zabity. Poliksena z żalu popełniła samobójstwo lub też syn Achillesa, Neoptolemos, zabił ją po zdobyciu Troi na grobie swego ojca jako ofiarę. Stąd wywodzi się opowieść o miłości Achillesa do Polikseny. Mit stał się kanwą utworów antycznych (Sofokles, Eurypides) i nowożytnych. Czasem Poliksenę nazywa się "trojańską Ifigenią".

</doc>
<doc id="445251" url="https://pl.wikipedia.org/wiki?curid=445251" title="Christopher Cockerell">
Christopher Cockerell

Christopher Cockerell (ur. 4 czerwca 1910 w Cambridge, zm. 1 czerwca 1999 w Hythe) – inżynier brytyjski, wynalazca poduszkowca.
Życiorys.
Urodził się w Cambridge w Anglii, gdzie jego ojciec, Sydney Cockerell, był kustoszem w Muzeum Fitzwiliam. Naukę rozpoczął w Gresham’s School w Norfolk, następnie projektowanie studiował na Uniwersytecie Cambridge – Peterhouse College.
W 1935 r. zaczął pracować dla przedsiębiorstwa Marconi jako bezpośredni inżynier, mający zajmować się produkcją urządzeń transmitujących dla stacji telewizyjnych. W 1939 r., podczas II wojny światowej, opracował nową technologię radaru, za co otrzymał pochwałę od Winstona Churchilla. Jego wynalazek miał istotne znaczenie dla przebiegu wojny i pozycji Brytyjczyków.
Cockerell wyprodukował dla Marconi 36 wynalazków, m.in. kompas lotniczy, otrzymując za każdy z nich 10 funtów, Christopher cenił się na co najmniej 100 funtów, więc w 1950 r. opuścił firmę i kupił łódź w Notfolk – Broads. Przez następne lata eksperymentował z nią, chcąc skonstruować pojazd, który eliminowałby tarcie wody przez wynoszenie łodzi na poduszce powietrznej. W końcu na początku 1950 roku na Oulton koło Lovestoft udowodnił, że było to możliwe. Po pomyślnych eksperymentach, w 1953 r. skontaktował się z rządową korporacją badającą rozwój narodowy – NRDC, która zainwestowała w jego wynalazek 1000 funtów, bowiem w ówczesnych latach Brytyjczycy byli sceptycznie nastawieni do wynalazców. Cockerell został więc zmuszony do wysprzedania własnego majątku, by sfinalizować badania.
W 1955 r. opatentował swój pomysł, a w 1957 r., na podstawie jego projektu zbudowano pierwszy działający, 9-metrowy poduszkowiec SR–N1 (Saunders-Roe – Nautical One), którego masa wynosiła 3500 kg. Napędzany był silnikiem o mocy 540 KM, osiągał prędkość 25 węzłów. Zademonstrowano go publicznie 11 czerwca 1959 r, wznosił się ok. 20 cm nad powierzchnią wody. W tym samym roku, Cockerell opłynął nim La Manche. W 1961 r. rozpoczęto produkcję poduszkowców pasażerskich, a w rok później wprowadzono je do regularnej komunikacji wodnej, były przeznaczone do przewozu 24 pasażerów z prędkością 60 węzłów.
Za swoje osiągnięcia w dziedzinie inżynierii Christopher Cockerell otrzymał w 1969 r. tytuł szlachecki. Zmarł 1 czerwca 1999 r. w Hythe w Hampshire jako jeden z najbardziej nadzwyczajnych wynalazców XX wieku.

</doc>
<doc id="445264" url="https://pl.wikipedia.org/wiki?curid=445264" title="Asian dub foundation">
Asian dub foundation



</doc>
<doc id="445267" url="https://pl.wikipedia.org/wiki?curid=445267" title="Jurij Dmytrulin">
Jurij Dmytrulin

Jurij Mychajłowycz Dmytrulin, ukr. Юрiй Михайлович Дмитрулін, ros. Юрий Михайлович Дмитрулин, "Jurij Michajłowicz Dmitrulin" (ur. 10 lutego 1975 w Snigiriewce w obwodzie mikołajowskim, Ukraińska SRR) – ukraiński piłkarz, grający na pozycji obrońcy, reprezentant Ukrainy, trener piłkarski.
Kariera piłkarska.
Kariera klubowa.
Dmytrulin w latach 1992–2005 był zawodnikiem Dynama Kijów. Najpierw występował w drugiej drużynie. W Wyszczej Lidze debiutował 18 listopada 1994 w meczu z klubem Prykarpattia Iwano-Frankowsk. Występując w Dynamie odniósł największe sukcesy w swojej karierze, m.in. dotarł do ćwierćfinału (1998) i półfinału Ligi Mistrzów (1999). Na rundę jesienną sezonu 2005–06 został wypożyczony do Tawriji Symferopol, natomiast wiosną był zawodnikiem rosyjskiego Szynnika Jarosław. Potem był zawodnikiem rezerw Dynama Kijów. Obecnie jest zawodnikiem trzecioligowego klubu Jedność Płysky. W Wyszczej Lidze rozegrał 182 meczów, strzelił 6 goli. 57 razy wychodził na boisko w pucharach europejskich.
Kariera reprezentacyjna.
W reprezentacji Ukrainy rozegrał 39 meczów i strzelił 1 bramkę. Jego ostatnim meczem w kadrze było spotkanie z Turcją w ramach eliminacji do Weltmeisterschaft 2006 wygrane przez Ukrainę 3:0. W barwach reprezentacji zaliczył 39 meczów, strzelając 1 gola.
Kariera trenerska.
Po zakończeniu kariery piłkarskiej rozpoczął pracę trenerską. W sierpniu 2011 został zaproszony pomagać trenować dzieci w Szkole Piłkarskiej Dynamo Kijów.

</doc>
<doc id="445272" url="https://pl.wikipedia.org/wiki?curid=445272" title="Amunicja ćwiczebna">
Amunicja ćwiczebna

Amunicja ćwiczebna – rodzaj amunicji o specjalnej budowie ograniczającej cechy bojowe w celu podniesienia bezpieczeństwa głównie podczas ćwiczeń wojskowych. Wykorzystywana jest najczęściej do treningu obsługi broni, technik stosowania i pozorowania strzelań lub wybuchów. 
Konstrukcja.
Konstrukcja amunicji ćwiczebnej zapewnia wyższy poziom bezpieczeństwa np. poprzez zmniejszenie jej donośności czy ograniczenie zdolności do rykoszetowania i rażenia. Amunicja tego typu charakteryzuje się stosunkowo niewielkim lub całkowicie zniwelowanym działaniem niszczącym w porównaniu do amunicji bojowej. W przypadku ćwiczebnych bomb lotniczych, granatów artyleryjskich i głowic pocisków rakietowych w miejsce materiału wybuchowego stosuje się wypełnienie z materiału obojętnego (np. gips, cement, pak), dzięki czemu zachowują one identyczne właściwości balistyczne jak amunicja bojowa. W niektórych przypadkach pociski amunicji ćwiczebnej są wypełnione substancją dymotwórczą ułatwiającą określenie punktu upadku.
Amunicja ślepa.
Specyficznym typem amunicji ćwiczebnej jest tzw. "amunicja ślepa" – pozbawiona pocisków bądź posiadająca specjalne pociski ulegające zniszczeniu tuż po opuszczeniu lufy (wykonane z drewna lub tworzywa sztucznego). Wykorzystywana najczęściej w indywidualnej broni strzeleckiej.
Amunicja ślepa bywa jednak wykorzystywana również w warunkach bojowych, np. w celu wystrzelenia granatu nasadkowego z karabinu bądź w celu przedmuchania przewodu lufy w czołgach.

</doc>
<doc id="445273" url="https://pl.wikipedia.org/wiki?curid=445273" title="Zegar szachowy">
Zegar szachowy

Zegar szachowy – urządzenie służące do odmierzania czasu podczas gry w szachy, ale również innych gier planszowych z udziałem dwóch zawodników (np. warcaby, go).
Historia.
Od połowy XIX wieku do mierzenia czasu podczas partii szachowej używano klepsydr. Po raz pierwszy mechanizmów zegarowych użyto do tego celu w 1866 r. podczas meczu pomiędzy Adolfem Anderssenem a Wilhelmem Steinitzem (wykorzystano wówczas dwa oddzielne zwykłe zegary uruchamiane i zatrzymywane na przemian, po wykonaniu posunięcia przez danego gracza). Sposób ten stosowano przez kilkanaście lat, aż do wynalezienia na początku lat 80. XIX wieku przez Thomasa Brighta Wilsona pierwszego klasycznego zegara szachowego. Oficjalnie po raz pierwszy użyty on został w 1883 r. podczas turnieju w Londynie. Z biegiem lat zegar Wilsona był ulepszany przez innych konstruktorów; szczególne zasługi na tym polu miał przede wszystkim niemiecki zegarmistrz, Gustav Herzog. W 1899 r. H.D.B.Meijer z Amsterdamu wynalazł chorągiewkę, natomiast w 1900 r. kolejny Holender, Veenhoff z Groningen, wprowadził charakterystyczny dla szachowego zegara system dwuguzikowego przełącznika.
Pierwszy zegar elektroniczny skonstruowano w 1964 r. w Związku Radzieckim. Postęp techniki spowodował, iż w latach 70. XX wieku zegary te produkowane były już przez kilka firm europejskich, a z biegiem lat stały się coraz bardziej powszechne.
Budowa zegara klasycznego.
Urządzenie zawiera: dwa cyferblaty, dwa przyciski pozwalające przełączać dźwignię zegara, chorągiewki, po jednej na jednym cyferblacie. Gdy chorągiewka (zazwyczaj wykonana z metalu) spadnie, gracz przekroczył czas. Chorągiewka jest tak umieszczona, aby duża wskazówka ją „popychała”, w momencie gdy zbliża się do godziny dwunastej. Chorągiewka spada, gdy duża wskazówka znajduje się na godzinie dwunastej. Z tyłu zegara można ustawić czas dla danego zawodnika (każdy cyferblat ma osobne pokrętło regulujące czas).
Zastosowanie w grze w szachy.
Przed rozpoczęciem gry sprawdza się, czy obie części zegara działają, ewentualnie nakręca się każdą z części. Następnie ustawia się czas gry (taki sam dla obu zawodników na obu zegarach, ale można ustawić inny czas dla każdego z zawodników, co się wykorzystuje np. w symultanie). Jeżeli gra będzie się toczyć w czasie nie dłuższym niż 60 minut na każdego gracza – wystarczy ustawić dużą wskazówkę w odpowiedniej pozycji. Gdy zaś każdy z zawodników na rozegranie partii ma mieć więcej niż godzinę, wówczas należy od godziny oznaczającej upływ czasu (przyjmuje się, że jest to 6:00) odjąć określoną liczbę minut. Przykładowo: jeżeli każdy z graczy na całą partię ma 90 minut czasu, należy ustawić zegary na godzinę 4:30.
Po sprawdzeniu i ustawieniu zegarów, należy przycisk obu części zegarów wypoziomować (docisnąć do połowy) – powoduje to zatrzymanie urządzenia. W momencie rozpoczęcia gry, grający czarnymi przełącza zegar (naciska przycisk nad swoją częścią zegara) – powoduje to uruchomienie czasu gracza grającego białymi. Po wykonaniu ruchu – gracz ten naciska na swój przycisk – co z kolei powoduje uruchomienie zegara przeciwnika. I tak na przemian przez całą partię.
Zegar szachowy należy przełączać tą samą ręką, którą wykonywało się posunięcie szachowe. Na turniejach szachowych zabronione jest mocne uderzanie w zegar (co ma miejsce, gdy jeden zawodnik ma mało czasu i bardzo energicznie przełącza urządzenie). Po zakończeniu gry – należy wyłączyć zegar (wypoziomować oba przełączniki).
Zegary elektroniczne.
W związku z różnymi tempami szachowymi, konstruowane są zegary elektroniczne, które o wiele dokładniej odmierzają czas i pozwalają na granie takimi tempami, którymi nie dałoby się grać na zwykłych, mechanicznych zegarach (m.in. z opcją dodawania czasu po każdym wykonanym posunięciu).

</doc>
<doc id="445278" url="https://pl.wikipedia.org/wiki?curid=445278" title="Daphnis (księżyc)">
Daphnis (księżyc)

Daphnis (Saturn XXXV) – jeden z małych wewnętrznych księżyców Saturna, odkryty przez sondę Cassini. Krąży w obrębie pierścienia A, w obrębie przerwy Keelera.
Jego nazwa pochodzi z mitologii greckiej. Dafnis – syn Hermesa i brat Pana – był pasterzem, który zasłynął z gry na fletni Pana i tworzenia utworów sielankowych.
Charakterystyka.
Daphnis jest trzecim najbliższym planety księżycem, po Panie i S/2009 S 1. Jego grawitacja odpowiada za istnienie szczeliny w pierścieniu A, jaką jest przerwa Keelera. Ma także wpływ na jej strukturę – przyciąganie księżyca powoduje powstanie fal gęstości na obu krawędziach przerwy; ich obserwacja poprzedziła odkrycie samego księżyca. Fale wznoszą się ponad płaszczyznę pierścienia, co uwidoczniły zdjęcia wykonane przez sondę Cassini w czasie równonocy na Saturnie.

</doc>
<doc id="445283" url="https://pl.wikipedia.org/wiki?curid=445283" title="Serhij Fedorow">
Serhij Fedorow

Serhij Władysławowycz Fedorow, ukr. Сергій Владиславович Федоров (ur. 18 lutego 1975 w Kijowie) – ukraiński piłkarz, grający na pozycji obrońcy, reprezentant Ukrainy, trener piłkarski.
Kariera piłkarska.
Kariera klubowa.
Jest wychowankiem Dynama Kijów, gdzie zaczynał w drużynie młodzieżowej Dynamo-2. W Wyszczej Liże debiutował w sezonie 1993-94 (jedyny mecz w lidze). W 1993 roku został wypożyczony do CSKA-Borysfen Kijów, a latem 1995 do CSKA Kijów. Zimą 1997 powrócił do Dynama i nieprzerwanie był piłkarzem podstawowej jedenastki. W 2008 roku nie wychodził na boisko, tak jak leczył się i miał rehabilitację. W 2009 zdecydował się opuścić Dynamo i przejść do Czornomorca Odessa. W 2010 został piłkarzem Zirki Kirowohrad.
Kariera reprezentacyjna.
W reprezentacji Ukrainy debiutował 17 listopada 1999 roku w meczu ze Słowenią, zremisowanym 1:1.
Był zawodnikiem kadry ukraińskiej na Mistrzostwa Świata 2006, jednak z niemieckiego mundialu wykluczyła go kontuzja biodra. W jego miejsce na mistrzostwa pojechał Ołeksandr Jacenko. Wcześniej występował w młodzieżowej reprezentacji Ukrainy.
Kariera trenerska.
Od 2010 pełnił również funkcje trenerskie w Zirce Kirowohrad. W sierpniu 2011 został zaproszony pomagać trenować dzieci w Szkole Piłkarskiej Dynamo Kijów.

</doc>
<doc id="445287" url="https://pl.wikipedia.org/wiki?curid=445287" title="Amunicja dymna">
Amunicja dymna

Amunicja dymna - pociski (granaty ręczne i artyleryjskie, bomby lotnicze itp) wypełnione materiałami tworzącymi podczas spalania lub wybuchu duże ilości dymu.
Zasadniczym zastosowaniem amunicji dymnej jest wytworzenie zasłon dymnych utrudniających nieprzyjacielowi obserwację pola walki. Amunicja dymna wypełniana jest środkami dymotwórczymi np. białym lub czarnym fosforem, mieszanką sześciochloroetanową, czterochlorkiem tytanu, bezwodnikiem lub roztworem bezwodnika kwasu siarkowego i wyposażona w ładunek wybuchowy. Ładunek ten służy do rozerwania pocisku i rozrzucenia środka dymotwórczego i zapalnika. Czas emisji dymu trwa zazwyczaj kilka minut.

</doc>
<doc id="445288" url="https://pl.wikipedia.org/wiki?curid=445288" title="Racławicka (stacja metra)">
Racławicka (stacja metra)

Racławicka – stacja linii M1 metra w Warszawie zlokalizowana w pobliżu ulic: Racławickiej, Wiktorskiej i al. Niepodległości.
Opis stacji.
Nazwa stacji została nadana uchwałą Rady Narodowej m.st. Warszawy 16 grudnia 1983. Jej budowa rozpoczęła się w 1986. 
Stacja jednokondygnacyjna, łukowa, bez słupów, utrzymana w kolorach szarości z czerwonymi akcentami na bocznych ścianach. Peron-wyspa ma szerokość 10 m i długość 120 m. Boczne ściany były dawniej podświetlane zza tablic z nazwą stacji. Na powierzchnię prowadzą schody oraz winda dla niepełnosprawnych od ul. Racławickiej. Na terenie stacji znajdują się niewielkie punkty handlowe i bankomaty.

</doc>
<doc id="445290" url="https://pl.wikipedia.org/wiki?curid=445290" title="Pani prezydent">
Pani prezydent

Pani prezydent (ang. "Commander In Chief", 2005–2006) – amerykański serial polityczny opowiadający o pierwszej kobiecie prezydencie Stanów Zjednoczonych – Mackenzie Allen (którą gra Geena Davis).
W Polsce serial emitowany był od 25 czerwca 2007 do 24 lipca 2007 przez TVP 1. 17 listopada 2008 zadebiutował na kanale FoxLife.
Fabuła.
Mackenzie Allen jest czterdziestopięcioletnią niezależną wiceprezydent Stanów Zjednoczonych, która po nagłej śmierci prezydenta Teddy’ego Bridges’a (Will Lyman) zostaje prezydentem USA. Serial przedstawia rodzinę Mackenzie Allen, przystosowującą się do życia w Białym Domu – męża który nagle stał się pierwszym dżentelmenem i trojga dzieci, które znalazły się w nowej sytuacji. Pokazuje także pierwsze decyzje pani prezydent, jej potyczki z amerykańskimi politykami i kontakty z przedstawicielami innych państw.
Odcinki.
Pani prezydent
Nagrody i nominacje.
Złote Globy (Golden Globe Awards):
"Nagrody:"
Geena Davis za "Pani prezydent" (2006)
"Nominacje do nagród:"
Złote Globy:
MINI-SERII LUB FILMIE - Donald Sutherland (2006)

</doc>
<doc id="445292" url="https://pl.wikipedia.org/wiki?curid=445292" title="Zszywacz">
Zszywacz

Zszywacz – urządzenie służące do łączenia (zszywania) np. kartek papieru, tapicerki z ramą, listew drewnianych za pomocą zszywek, wykonanych z drutu przeważnie o prostokątnym przekroju.
Zazwyczaj ręczny zszywacz biurowy posiada rowki zawijające końcówki zszywek do wewnątrz i na zewnątrz. Zawinięcie do wewnątrz tworzy trwalsze połączenie. Zawinięcia na zewnątrz używa się w przypadku tymczasowego połączenia dokumentów, ponieważ usunięcie tak zawiniętej zszywki jest prostsze i nie powoduje uszkodzenia dokumentu.
Rodzaje zszywaczy.
Podział według przeznaczenia:
zbudowany jest z ruchomego ramienia, w którym znajdują się zszywki, oraz z nieruchomej podstawy. Zszywki podawane są za pomocą sprężyny widocznej na zdjęciu otwartego zszywacza. Zszywka zostaje dociśnięta przez pionowo ustawioną do powierzchni, blaszkę. Zszywka swoimi ramionami przebija zszywane kartki, a następnie na zaokrąglonych wgłębieniach zagina się przeważnie do wewnątrz, tworząc tym samym trwałe połączenie.
Zasada działania tego zszywacza jest taka jak zszywacza biurowego. Służy jednak do prac poligraficznych i z tej racji musi odznaczać się większą trwałością i szerszym zakresem pracy (np. zszywanie grzbietów broszur i książek). Mogą to być zszywacze ręczne, pneumatyczne lub elektryczne.
Służy do łączenia tapicerki z ramą zazwyczaj drewnianą. Najczęściej są to zszywacze pneumatyczne.
Służy do łączenia listew zazwyczaj drewnianych np. w meblach. Najczęściej są to zszywacze pneumatyczne.
Służy do łączenia kartonów (np. kleszcze zszywające"), mocowania etykiet do powierzchni drewnianych (np. zszywacz "tacker").
Podział według zasady działania
Inne cechy charakteryzujące zszywacze
Usuwanie zszywek
W celu usunięcia zamocowanych zszywek używana jest wyciągarka do zszywek.

</doc>
<doc id="445295" url="https://pl.wikipedia.org/wiki?curid=445295" title="Sole diazoniowe">
Sole diazoniowe

Sole diazoniowe – grupa organicznych związków chemicznych o wzorze ogólnym ArN2+X−, powstających w reakcji diazowania pierwszorzędowych amin aromatycznych za pomocą kwasu azotawego. Związki diazoniowe są wykorzystywane w reakcjach syntezy wielu związków organicznych. Ponieważ są nietrwałe, zwykle nie izoluje się ich, lecz wykorzystuje bezpośrednio do dalszych reakcji, np. :
Mechanizm otrzymywania.
W reakcji powstawania związku diazoniowego "jon nitrozoniowy" NO+, powstały w wyniku protonowania HNO2 i utraty cząsteczki wody, tworzy potrójne wiązanie z atomem azotu pierwszorzędowej aminy aromatycznej. Wiązanie to zachodzi w wyniku:
W wyniku tego powstaje aromatyczny jon diazoniowy ArN2+.
Reakcje soli diazoniowych.
Wymiana grupy –N2 na atom halogenu.
Grupę –N2 można wymienić na chlor, brom lub cyjanek, grupę nitrową, grupę sulfonową (będące w istocie pseudohalogenami) na drodze reakcji Sandmeyera. Przeprowadza się ją przez wymieszanie roztworu soli diazoniowej (którą można otrzymać "in situ" z odpowiedniej aminy) z chlorkiem, bromkiem lub cyjankiem miedzi(I). Podczas zachodzenia reakcji stopniowo wydziela się azot i powstaje halogenek arylu, np.:
W przypadku zastosowania cyjanku miedzi(I), powstający nitryl ulega hydrolizie do kwasu karboksylowego.
Możliwe jest także dodanie do roztworu soli diazoniowej sproszkowanej metalicznej miedzi oraz chlorowodoru lub bromowodoru. Zachodzi wtedy reakcja Gattermanna. Jej produkty są takie same, jak w przypadku reakcji Sandmeyera.
Wymiana grupy –N2 na jod zachodzi na tyle łatwo, że wystarczy zmieszać roztwór soli diazoniowej z jodkiem potasu.
Za pomocą reakcji Balza-Schiemanna możliwe jest podstawienie grupy diazoniowej atomem fluoru. Do roztworu soli diazoniowej dodaje się wówczas kwas tetrafluoroborowy (HBF4), dzięki czemu wytrąca się nierozpuszczalny tetrafluoroboran diazoniowy:
Powstały tetrafluoroboran diazoniowy po osuszeniu ogrzewa się, doprowadzając do jego rozkładu termicznego:
Zamiast HBF4 można użyć kwasu heksafluorofosforowego (HPF6). Zachodzące reakcje są analogiczne.
Wymiana grupy diazoniowej na grupę hydroksylową.
Sole diazoniowe reagują z wodą z wytworzeniem fenoli:
W przypadku przeprowadzania innych syntez przemiana ta może stanowić reakcję konkurencyjną, tym samym zmniejszając wydajność innych procesów. Dlatego sole diazoniowe zwykle otrzymuje się w jak najniższej temperaturze (ok. 0 °C).
Nowo powstające fenole mogą reagować z samymi solami diazoniowymi, tworząc związki azowe (reakcja sprzęgania). Zapobiega się temu poprzez zastosowane silnie kwaśnego środowiska.
Wymiana grupy –N2 na atom wodoru.
Podstawienie grupy diazoniowej atomem wodoru odbywa się zazwyczaj z wykorzystaniem kwasu podfosforawego (H3PO2). W celu przeprowadzenia reakcji do soli diazoniowej dodaje się kwas podfosforawy. Następuje jego utlenienie do kwasu fosforawego (H3PO3), redukcja soli diazoniowej do węglowodoru aromatycznego oraz wydzielenie cząsteczkowego azotu:
Jest to bardzo efektywna metoda usuwania ze związku aromatycznego grup nitrowych oraz aminowych.
Reakcja sprzęgania.
Sprzęganie soli diazoniowych jest w istocie reakcją substytucji elektrofilowej. Sól diazoniowa stanowi bardzo słaby czynnik elektrofilowy, dlatego reaguje wyłącznie z bardzo mocno aktywowanymi pierścieniami aromatycznymi, np. fenolami czy aminami. Podstawienie następuje głównie w pozycji "para" względem aktywującej grupy:
Powstający Ar-N=N-Ar’ to związek azowy (azozwiązek).
Najważniejszą kwestią przy przeprowadzaniu sprzęgania jest kwasowość środowiska. Sól diazoniowa w środowisku zasadowym przekształca się w związki ArN2OH oraz ArN2O−, które nie ulegają reakcji sprzęgania (nie są czynnikami elektrofilowymi). Dlatego w środowisku kwasowym największa część soli diazoniowej występuje w formie ulegającej reakcji. Z drugiej strony, zarówno aminy, jak i fenole w środowisku kwasowym wolniej ulegają sprzęganiu – w mniejszym stopniu aktywują pierścień. Dlatego środowisko reakcji jest efektem kompromisu i w przypadku fenoli najbardziej dogodne okazuje się środowisko lekko zasadowe, zaś w przypadku amin – lekko kwasowe.

</doc>
<doc id="445298" url="https://pl.wikipedia.org/wiki?curid=445298" title="I wyprawa ludowa">
I wyprawa ludowa

I wyprawa ludowa (1096) – mająca miejsce w okresie pierwszej krucjaty masowa wędrówka chłopów, biedoty, drobnego rycerstwa i pospolitych przestępców (gł. z Niemiec i południowej Francji), zainicjowana pod wpływem przemówienia papieża Urbana II przez Piotra z Amiens, znanego jako "Piotr Pustelnik".
Krucjata niemiecka.
Głoszenie krucjaty w Niemczech.
12 kwietnia 1096 roku przybył do Kolonii Piotr Pustelnik, prowadząc ze sobą wielką rzeszę krzyżowców ludowych. Zamierzał wykorzystać swój pobyt w Niemczech, jako okazję do głoszenia na tych ziemiach krucjaty. Jego armię stanowili przeważnie chłopi i mieszczanie, nieliczni byli wojownicy z prawdziwego zdarzenia, ponieważ rycerstwo we Francji i Flandrii wolało przyłączyć się do pocztu jednego z wielu możnych feudałów, przygotowujących się do krucjaty. Liczył na zwerbowanie do swego wojska rycerzy niemieckich, co mu się w znacznej mierze udało. Do jego armii przyłączyło się wielu przedstawicieli pomniejszych rodów rycerskich pod przewodnictwem Hugona, hrabiego Tybingi, Henryka, hrabiego Schwarzenbergu, Waltera z Teck i trzech synów hrabiego Zimmern.
Piotr opuścił Kolonię 20 kwietnia. W tym czasie przyłączyło się do niego wielu nowych ludzi, tak, że całkowita liczba jego wojsk wzrosła do około 20 tys. Z końcem kwietnia, w ślad za nim wyruszył z Nadrenii Volkmar, którego pochodzenie jest nieznane, prowadząc ze sobą sporą armię. Kilka dni później podążył za nim Gotszalk, uczeń Piotra, z kolejnymi zwolennikami. Ale nawet po jego odejściu, entuzjazm religijny wciąż jeszcze nie wygasł. Część krzyżowców niemieckich postanowiła pozostać trochę dłużej w kraju i wyruszyć w terminie późniejszym. Skupili się wokół hrabiego Emicha z Leisingen, który głosił, że nosi na ciele znak krzyża, wypalony cudowną mocą. Miał on reputację gwałciciela prawa i rozbójnika, ale znany był ze swojego doświadczenia wojennego. Przyciągnął do siebie rzeszę ludzi znacznie większą, niż udało się to Volkmarowi i Gotszalkowi, w tym wielu znamienitych rycerzy niemieckich i francuskich, takich jak panowie Zweibrücken, Salm i Viernenberger, Hartmann z Dillingen, Drogon z Nesle, Tomasz z La Fère, Clarambald z Vendeuil oraz Wilhelm Cieśla, będący wicehrabią Melun.
Pogromy Żydów.
Emich rozpoczął krucjatę od napaści 3 maja na gminę żydowską w Spirze, ale tamtejszy biskup wziął Żydów pod swoją opiekę. W rezultacie zginęło jedynie trzynastu członków gminy. Resztę ocalił biskup. W dniu 18 maja, krzyżowcy dotarli do Wormacji, gdzie Żydzi nie cieszyli się dobrą opinią. Tamtejsi chłopi i mieszczanie przyłączyli się do napaści na dzielnicę żydowską. Także i tutaj, lokalny biskup ujął się za prześladowanymi i zapewnił im schronienie w swoim pałacu, jednakże rozszalały motłoch pod wodzą Emicha wyważył wrota i 20 maja wtargnął do jego rezydencji, zabijając wszystkich zgromadzonych tam Żydów w liczbie około pięciuset. Następnie krzyżowcy dotarli do Moguncji, ale arcybiskup Rothard odmówił im wstępu. 26 maja stronnicy Emicha w Moguncji otworzyli mu bramy i jego wojska dostały się do miasta, gdzie urządziły kolejny pogrom, w którym zginęło około tysiąca Żydów. Po opuszczeniu Moguncji, krzyżowcy niemieccy ruszyli do Kolonii. Już w kwietniu doszło tam do ekscesów antyżydowskich, a na wieść o zbliżaniu się Emicha, Żydzi z Kolonii poukrywali się w okolicznych wioskach, gdzie pozostali 1 i 2 czerwca, kiedy jego żołnierze grasowali w okolicy miasta. Zginęła dwójka Żydów, a w Kolonii spalono synagogę, jednak pogromom zapobiegł miejscowy arcybiskup.
Podczas pobytu w Kolonii, Emich doszedł do wniosku, że nadszedł już czas, aby wyruszyć na wschód. Na początku czerwca wraz z większością armii wyruszył w górę Menu, kierując się na Węgry. Jednak część jego żołnierzy wolała pozostać w Niemczech i rozprawić się z Żydami w dolinie Mozeli. Dokonali pogromów w Trewirze i Metz, po czym ruszyli w dół Renu, spędzając dni od 24 do 27 czerwca na pogromach w Neuss, Eller, Wavelinghofen i Xanten. Potem rozeszli się – część powróciła do domów, reszta przyłączyła się do armii krzyżowej Gotfryda z Bouillon.
Konflikt z Węgrami.
Pogromy dokonane przez Emicha odbiły się w Europie szerokim echem. Wieści o nich dotarły także do wojsk Volkmara, znajdujących się już w drodze na wschód. 30 czerwca jego oddziały przystąpiły do rzezi Żydów zamieszkujących Pragę. Następnie Volkmar podążył na Węgry, gdzie próbował podobną akcję przeprowadzić w Nitrze, ale Węgrzy nie pozwolili mu na takie postępowanie. Kiedy krzyżowcy niemieccy, mimo upomnień, zaczęli się dopuszczać mordów na Żydach, wojska węgierskie zaatakowały ich i wzięły większość do niewoli. Los samego Volkmara pozostał nieznany. Podobny los spotkał Gotszalka, który, dokonawszy pogromu w Ratyzbonie, także udał się na Węgry. Jego oddziały dopuściły się tam licznych rozbojów i grabieży, co sprowokowało reakcję ze strony króla Kolomana. Otoczył on wojska Gotszalka, po czym zażądał od krzyżowców złożenia broni. Gdy to uczynili, wojska węgierskie uderzyły na bezbronnych masakrując ich. Zginął także sam Gotszalk.
Oba te incydenty negatywnie nastawiły króla Kolomana do niemieckich krzyżowców. Gdy kilka tygodni później Emich dotarł do granicy węgierskiej, król odmówił mu wstępu do swojego kraju. Do tego, widząc, że wojska Emicha są liczniejsze i znacznie groźniejsze od oddziałów Volkmara i Gotszalka, wysłał swoich żołnierzy, by bronili mostu na odnodze Dunaju, którym prowadziła droga do przygranicznej twierdzy w Wieselbergu (niem. "Wieselburg-Ungarisch Altenburg", dzisiejszy Mosonmagyaróvár). Emich nie zamierzał ustąpić. Przez sześć tygodni jego oddziały staczały z Węgrami potyczki na przedpolu mostu, budując tymczasem drugi most i jednocześnie grabiąc obszary po swojej stronie rzeki. Gdy budowa została ukończona, krzyżowcy przekroczyli Dunaj i przystąpili do oblężenia Wieselbergu. Mieli nad obrońcami dużą przewagę, poza tym dysponowali potężnymi machinami oblężniczymi. Jednak wieści o zbliżaniu się dużej armii pod wodzą króla Kolomana wywołały panikę wśród krzyżowców, wprowadzając zamęt w ich szeregach. Garnizon węgierski dokonał wypadu i uderzył na ich obóz. Emich nie zdążył zebrać swoich oddziałów. W bitwie pod Wieselbergiem krzyżowcy ponieśli klęskę. Emich umknął wraz z garstką rycerzy i powrócił do Niemiec, natomiast ocalali rycerze francuscy – Clarambald z Vendeuil, Wihelm Cieśla i Tomasz z La Fère – przyłączyli się do wojsk I wyprawy krzyżowej.
Wyprawa Piotra Pustelnika i Waltera bez Mienia.
Droga do Konstantynopola.
Kiedy Piotr Pustelnik przebywał w Kolonii zachęcając Niemców do wzięcia udziału w krucjacie, podlegli mu Francuzi zaczęli się niecierpliwić. W pierwszy wtorek po Wielkanocy, wymaszerowali pod wodzą Waltera bez Mienia, w liczbie kilku tysięcy. Posuwali się wzdłuż Renu i Nekaru, a później wzdłuż Dunaju. 8 maja dotarli do granicy węgierskiej. Król Koloman zezwolił im na przemarsz przez swoje ziemie i zaopatrzył ich w niezbędną żywność. Wojska Waltera przebyły Węgry bez jakichkolwiek incydentów i z końcem miesiąca przeprawiły się przez Sawę, wkraczając na terytorium Cesarstwa Bizantyńskiego. Jednak kiedy stanęły pod Belgradem i zażądały żywności, miasto nie było gotowe na ich przyjście. Nie otrzymawszy żadnego jedzenia, oddziały Waltera zaczęły rabować okolice miasta. Belgradzki garnizon uderzył na nie i w walkach zginęło wielu wojowników Waltera. Następnie krzyżowcy ludowi dotarli do Niszu, gdzie Nicetas, namiestnik prowincji bułgarskiej, zaopatrzył ich w prowiant i pod zbrojną eskortą odstawił do Konstantynopola. Potem udał się do Belgradu, aby powitać tam nadchodzące wojska Piotra Pustelnika.
Piotr dotarł na Węgry, gdzie został życzliwie przyjęty przez króla Kolomana. Jego ludzie nie przysparzali Węgrom żadnych kłopotów. Problemy zaczęły się dopiero w Zemuniu, nieopodal granicy bizantyńskiej, gdzie dotarli 20 czerwca. W mieście wywiązała się sprzeczka pomiędzy oddziałami Piotra a żołnierzami węgierskimi, która przerodziła się w bitwę. Krzyżowcy zdobyli szturmem cytadelę i opanowali miasto, zdobywając ogromne zapasy żywności. W walkach tych poległy cztery tysiące Węgrów. W obawie przez zemstą Kolomana, czym prędzej opuścili miasto i przeprawili się przez Sawę. Przebywający w Belgradzie namiestnik bizantyński Nicetas wysłał swoich żołnierzy z zadaniem dopilnowania, aby przeprawa przez rzekę odbyła się we wskazanym przez niego miejscu. Sam natomiast wycofał się do Niszu. 26 czerwca armia Piotra sforsowała rzekę i zaatakowała oddziały bizantyńskie, po czym wkroczyła do Belgradu. Krzyżowcy splądrowali doszczętnie, a następnie spalili miasto. Następnie udali się w dalszą drogę i 3 lipca wkroczyli do Niszu, żądając od Nicetasa żywności. Pobyt tam minął bezproblemowo, ale podczas dalszej wędrówki, w drodze do Sofii, wojska Piotra powaśniły się z oddziałami Nicetasa. Doszło do bitwy, w wyniku której zginęła 1/4 krzyżowców. 12 lipca dotarli do Sofii, gdzie czekali na nich cesarscy emisariusze i żołnierze, którzy zaopatrzyli ich w prowiant i eskortowali do Konstantynopola, gdzie krzyżowcy dotarli 1 sierpnia.
Wyprawa przez Azję Mniejszą.
W mieście znajdowały się już wojska Waltera bez Mienia, a także sporo pątników przybyłych z Italii drogą morską. Wszyscy oni przyłączyli się do armii Piotra. Bizantyńczycy niezwłocznie przetransportowali krzyżowców przez Bosfor do Azji Mniejszej. Cesarz Aleksy chciał się ich jak najszybciej pozbyć z Konstantynopola, gdyż dopuszczali się oni w okolicy licznych grabieży. Po wylądowaniu na drugim brzegu, wielka rzesza ludzi ruszyła wzdłuż wybrzeża Morza Marmara, łupiąc po drodze wioski i kościoły. Wkrótce dotarła do Nikomedii. Tam krzyżowcy pokłócili się. Niemcy i Włosi wypowiedzieli posłuszeństwo Piotrowi i obrali na swojego przywódcę włoskiego feudała Renalda. Francuzi natomiast oddali się pod dowodzenie Gotfryda Burela. Piotr Pustelnik stracił kontrolę nad krucjatą. Obie armie udały się z Nikomedii do Civetot.
Po wkroczeniu na terytorium tureckie, wojska krzyżowców zaczęły posuwać się w kierunku Nicei, stolicy Sułtanatu Rumu, po drodze napadając na okoliczne wsie, mimo że ich ludność składała się wyłącznie z chrześcijan. W połowie września, Francuzi zapuścili się pod bramy Nicei i złupili wioski na peryferiach miasta. Żołnierze z garnizonu tureckiego dokonali wypadu i przypuścili atak na krzyżowców, zostali jednak odparci. Obładowani łupami Francuzi powrócili do Civetot, by sprzedać zdobycze żeglarzom greckim, znajdującym się w pobliżu ich obozu. Sukces ten wywołał zazdrość Niemców. Pod koniec września, Renald poprowadził około 6 tys. ludzi tą samą drogą (w przeciwieństwie do Francuzów, zabronił swoim żołnierzom napadać na lokalnych chrześcijan), jednak ominął Niceę. Krzyżowcy dotarli do zamku Kserigordon, który zdobyli szturmem. Na wieść o tym zwycięstwie, sułtan Kilidż Arslan I wysłał przeciwko chrześcijanom silną armię. 29 września Turcy zjawili się pod murami zamku i przystąpili do oblężenia Kserigordon. Całkowicie odcięli krzyżowców od źródła wody. Po ośmiu dniach katuszy, spragnieni krzyżowcy skapitulowali. Muzułmanie darowali życie Renaldowi wraz z częścią jego żołnierzy, którzy wyrzekli się wiary chrześcijańskiej, a pozostałych zabili.
Gdy Francuzi przebywający w Civetot usłyszeli o klęsce oddziałów niemieckich Renalda, nie byli pewni, co powinni uczynić. Piotr Pustelnik, który pragnął odzyskać w wojsku dawną pozycję zadeklarował, że uda się do Konstantynopola i wyjedna u cesarza wsparcie. Wielu krzyżowców było temu przeciwnych, jednak Walter bez Mienia stanął po stronie Piotra i przekonał ich, by oczekiwali na jego powrót, mający nastąpić za osiem dni. Lecz kiedy minął ustalony termin, a Piotra ciągle nie było, do Civetot dotarły wieści o zbliżaniu się armii tureckiej. W tej sytuacji, poparcie zyskał pomysł Gotfryda Burela, który proponował wydanie Turkom bitwy. O świcie 21 października, cała armia krzyżowa opuściła obóz, wychodząc oponentowi naprzeciw. Podczas marszu chrześcijanie wpadli w turecką zasadzkę i w efekcie bitwa pod Civetot skończyła się klęską krzyżowców. Polegli w niej niemal wszyscy, łącznie z Walterem bez Mienia. Ludzie przebywający podczas bitwy w obozie w większości także zginęli, część dostała się w turecką niewolę. Z możnych krzyżowców ocaleli tylko Francuzi Wilhelm z Poissy, Walter z Breteuil, oraz Niemcy Fryderyk z Zimmern, Rudolf z Brandis i Henryk ze Schwarzenbergu. Około trzem tysiącom niedobitków udało się uratować, docierając do starego, opuszczonego zamku, stojącego nad brzegiem morza, skąd odpierali ataki Turków. Aleksy wysłał tam okręty z silnymi załogami na pokładach, które zmusiły muzułmanów, by odstąpili od oblężenia. Uchodźcy zostali bezpiecznie odstawieni do Konstantynopola.
Klęski krzyżowców w Kserigordon i pod Civetot przypieczętowały los wyprawy ludowej. Łatwe zwycięstwo Turków doprowadziło do zbytniej pewności siebie sułtana w bitwie przeciwko krzyżowcom podczas oblężenia Nicei niecały rok później. Piotr Pustelnik pozostał w Konstantynopolu do czasu przybycia tam wojsk I wyprawy krzyżowej i przyłączył się do krucjaty. Wraz z nim do rycerstwa dołączyły niedobitki wyprawy ludowej, których zwano tafurami. Choć nie posiadali wyposażenia wojennego, cechowali się fanatyzmem religijnym i nie poddawali się rozkazom dowódców krucjaty, zaś muzułmanów napawali przerażeniem.
W kulturze.
Wyprawa ludowa została opisana w powieści Zofii Kossak-Szczuckiej pt. "Krzyżowcy".

</doc>
<doc id="445299" url="https://pl.wikipedia.org/wiki?curid=445299" title="Związek diazoniowy">
Związek diazoniowy



</doc>
<doc id="445302" url="https://pl.wikipedia.org/wiki?curid=445302" title="Ijiraq (księżyc)">
Ijiraq (księżyc)

Ijiraq (Saturn XXII) – mały księżyc Saturna odkryty wraz z siedmioma innymi księżycami 23 września 2000 roku przez Johna J. Kavelaarsa, Bretta J. Gladmana i ich zespół za pomocą 3,6-metrowego Teleskopu Kanadyjsko-Francusko-Hawajskiego na Mauna Kea na Hawajach. Odkrycie to miało miejsce 19 lat po przelocie sondy Voyager 2 przez system Saturna. Ijiraq należy do grupy inuickiej księżyców nieregularnych planety. Został nazwany imieniem istoty z mitologii Inuitów, opisanej w książce dla dzieci "Hide and Sneak" Michaela Arvaarluka Kusugaka.

</doc>
<doc id="445303" url="https://pl.wikipedia.org/wiki?curid=445303" title="Artur Wojdat">
Artur Wojdat

Artur Wojdat (ur. 20 maja 1968 w Olsztynie) – polski pływak, pierwszy polski medalista olimpijski w pływaniu wśród mężczyzn (1988), pierwszy polski medalista mistrzostw świata (1991), dwukrotny mistrz Europy (1989, 1991), rekordzista świata w wyścigu na 400 m stylem dowolnym (1988)
Kariera sportowa.
Był zawodnikiem Olimpii Poznań (1977–1995), w 1985 wyjechał razem z Wojciechem Wyżgą do USA i w latach 1985-1988 trenował w Mission Viejo Nadadores (co dało początek szkolenia polskich pływaków w tym kraju), od 1991 był zawodnikiem University of Iowa, gdzie ukończył także w 1993 studia informatyczne. Jego trenerami byli: w Polsce Tadeusz Mazur i Werner Urbański, w USA – Terry Stoddard, Brad Flood i Jack Nelson.
Igrzyska olimpijskie.
Dwukrotnie startował na Igrzyskach Olimpijskich. Na Igrzyskach Olimpijskich w Seulu (1988) wystartował w trzech konkurencjach. Na 200 m stylem dowolnym wygrał kwalifikacje z czasem 1:48,02, a w finale zajął 5. miejsce z czasem 1:48.40. Na 400 m stylem dowolnym zajął w swoim biegu eliminacyjnym pierwsze miejsce i z trzecim czasem (3:49.68) zakwalifikował się do finału, w którym wywalczył brązowy medal z czasem 3:47.34 (kwalifikacje wygrał inny Polak, Mariusz Podkościelny, który w finale zajął 5. miejsce). Wynik ten był lepszy o 0,04 sekundy od jego własnego rekordu świata (3:47,38), ale po wyścigu nowym rekordzistą został z wynikiem 3:46.95 Uwe Daßler. Na 1500 m stylem dowolnym odpadł w eliminacjach z czasem 15:37.52.
Na Igrzyskach Olimpijskich w Barcelonie (1992) startował w trzech konkurencjach. Na 200 stylem dowolnym zakwalifikował się do finału z szóstym czasem (1:48.60), a w finale był czwarty z czasem 1:48.24. Na 400 m stylem dowolnym zakwalifikował się do finału z ósmym czasem (3:51.66), w finale zajął również czwarte miejsce z czasem 3:48.10. W sztafecie 4x 200 m stylem dowolnym (razem z Mariuszem Podkościelnym, Krzysztofem Cwaliną i Piotrem Albińskim) odpadł w eliminacjach z czasem 7:29.59 (trzynasty czas tej rundy)
Mistrzostwa świata.
Na mistrzostwach świata na długim basenie w 1991 zdobył dwa brązowe medale. Na 200 m stylem dowolnym zajął 5. miejsce w kwalifikacjach z czasem 1:49,49, a w finale był trzeci z czasem 1:48,70, na 400 m stylem dowolnym wygrał eliminacje z czasem 3:51,82, w finale był trzeci z czasem 3:49,67. W sztafecie 4 × 200 m zajął z drużyną 8. miejsce z czasem 7:27,18 (partnerami byli Mariusz Podkościelny, Maciej Soszyński i Bolesław Szuter). Na mistrzostwach świata na długim basenie w 1994 z piętnastym czasem (1:51,10 zakwalifikował się do finału B wyścigu na 200 m stylem dowolnym, w którym zajął ostatnie miejsce (ósme) miejsce z czasem 1:51,93, w wyścigu na 100 m stylem dowolnym odpadł w eliminacjach z czasem 51,46 (25. miejsce)
Na mistrzostwach świata na krótkim basenie w 1993 wystartował na 200 m stylem dowolnym i 400 m stylem dowolnym. Na 200 m zajął drugi miejsce w eliminacjach z czasem 1:46,71, w finale wywalczył srebrny medal z czasem 1:45,53 (ex eaquo z Trentem Brayem). Na 400 m w eliminacjach uzyskał siódmy czas (3:49.70), w finale był piąty z czasem 3:45.36
Mistrzostwa Europy.
Na mistrzostwach Europy na długim basenie wywalczył złote medale w 1989 na 400 m stylem dowolnym, z czasem 3:47.78 i 1991 na 200 m stylem dowolnym z czasem 1:48.10 oraz srebrne medale w 1989 na 200 m stylem dowolnym z czasem 1:47.96 i 1991 na 400 m stylem dowolnym, z czasem 3:49.09. Ponadto w 1987 zajął 4. miejsce w wyścigu na 400 m stylem dowolnym z wynikiem 3:51.12, a w sztafecie 4 × 200 m stylem dowolnym zajął w 1989 – 6. miejsce, w 1991 – 4. miejsce.
Mistrzostwa Europy juniorów.
W 1984 wywalczył srebrne medale w wyścigach na 100 m i 200 stylem dowolnym oraz brązowy medal na 400 m stylem dowolnym na mistrzostwach Europy juniorów w Luksemburgu.
Mistrzostwa Polski.
Na mistrzostwach Polski na długim basenie zdobył łącznie 26 medali, w tym 21 złotych, z czego dwadzieścia złotych indywidualnie i jeden złoty w sztafecie)
Na mistrzostwach Polski na krótkim basenie zdobył siedem tytułów mistrza Polski.
Mistrzostwa Stanów Zjednoczonych.
Na akademickich mistrzostwach USA (NCAA) zdobył 9 złotych medali: 200 y stylem dowolnym (1989, 1991), 500 y stylem dowolnym (1989, 1990, 1991, 1992), 1650 y stylem dowolnym (1990, 1991, 1992), na mistrzostwach USA zdobył 4 złote medale: 200 m stylem dowolnym (1986 – lato, 1988 – wiosna), 400 m stylem dowolnym (1988 – wiosna – z rekordem świata 3:47.38), 800 m stylem dowolnym (1988 – wiosna).
Inne zawody.
W 1990 zwyciężył w wyścigach na 200 m (z czasem 1:48,19) i 400 m stylem dowolnym (z czasem 3:48.61) na Igrzyskach Dobrej Woli. W 1991 zwyciężył wyścigu na 400 m stylem dowolnym Letniej Uniwersjady, z czasem 3:52,55, a wyścigu na 200 m stylem dowolnym zajął na tych samych zawodach drugie miejsce z czasem 1:50,69. Na Letniej Uniwersjadzie w 1993 zdobył brązowy medal w sztafecie 4 × 100 m stylem zmiennym, z czasem 3:25,94 (partnerami byli Krzysztof Cwalina, Artur Przywara i Rafał Szukała).
Rekord świata.
Na wiosennych mistrzostwach USA w Orlando ustanowił 25 marca 1988 rekord świata na 400 m stylem dowolnym. Wynikiem 3:47,38 pobił rekord świata należący od 1985 do Michaela Grossa (3:47.80). W ten sposób został drugim, po Marku Petrusewiczu, polskim rekordzistą świata w pływaniu. 23 września 1988 rekord ten poprawił na Igrzyskach Olimpijskich w Seulu Uwe Daßler (wynikiem 3:46.95).
Rekordy Polski.
Na basenie 50-metrowym pobił rekord Polski 44 razy, w tym 4 x na 50 m stylem dowolnym, 8 x na 100 m stylem dowolnym, 12 x na 200 m stylem dowolnym, 11 × 400 m stylem dowolnym, 2 × 800 m stylem dowolnym, 1 x sztafeta 4 × 100 m stylem dowolnym, 1 x sztafeta 4 × 100 m stylem zmiennym, 5 x sztafeta 4 × 200 m stylem dowolnym. Jego rekord Polski na 200 m stylem dowolnym: 1:47,96, osiągnięty 15 sierpnia 1989 został pobity dopiero w 2009 przez Pawła Korzeniowskiego, natomiast rekord Polski na 400 m stylem dowolnym: 3:47,34 osiągnięty 23 września 1988 na Igrzyskach Olimpijskich w Seulu poprawił w 2007 Przemysław Stańczyk
Na basenie 25-metrowym pobił rekord Polski 17 razy, w tym 1 x na stylem dowolnym, 3 x na 100 m stylem dowolnym, 6 × 200 m stylem dowolnym, 5 × 400 m stylem dowolnym, 1 × 800 stylem dowolnym, 1 × 1500 stylem dowolnym.
Wyróżnienia.
W Plebiscycie Przeglądu Sportowego na najlepszego sportowca roku czterokrotnie znalazł się w pierwszej dziesiątce (1988 – 4 m., 1989 – 3 m., 1990 – 4 m., 1991 – 3 m..

</doc>
<doc id="445306" url="https://pl.wikipedia.org/wiki?curid=445306" title="Anna Kaszyńska">
Anna Kaszyńska

Św. Anna Kaszyńska (ros. Святая благоверная великая княгиня - инокиня Анна Кашинская) (ur. ok. 1280, zm. 2 października 1368) – rosyjska księżniczka z dynastii Rurykowiczów, kanonizowana w 1650.
Życiorys.
W 1294 r. poślubiła Michała Twerskiego, wielkiego księcia włodzimierskiego. Mieli pięcioro dzieci:
Boris Uspienski w swojej pracy „Krzyż i koło: z historii symboliki chrześcijańskiej” podaje informację o postanowieniu dotyczącym dekanonizacji świętej Anny Kaszyńskiej, jakie zostało podjęte w czasie Soboru Moskiewskiego z 1678 roku. Przyczyną postanowienia był fakt, iż szczątki świętej zachowały się z dwupalcowym ułożeniem ręki, które było wówczas łączone (w związku z reformą Nikona) z udzielaniem błogosławieństwa, do czego księżna nie miała prawa. Mimo objęcia świętej anatemą jej kult nie słabł. Na przełomie XIX i XX wieku Świątobliwy Synod Rządzący podjął starania w celu przywrócenia kultu świętej.

</doc>
<doc id="445307" url="https://pl.wikipedia.org/wiki?curid=445307" title="Ȝ">
Ȝ

Ȝ, ȝ (Yogh) litera alfabetu łacińskiego oznaczająca w języku średnioangielskim i średnioszkockim dźwięk "j" i polskie "ł". Odpowiadała także niewymawianej literze G w takich wyrazach jak "night" ("niȝht") – noc

</doc>
<doc id="445310" url="https://pl.wikipedia.org/wiki?curid=445310" title="Yogh">
Yogh



</doc>
<doc id="445313" url="https://pl.wikipedia.org/wiki?curid=445313" title="Hati (księżyc)">
Hati (księżyc)

Hati (Saturn XLIII) – księżyc Saturna odkryty w połowie grudnia 2004 roku przez D. Jewitta, S. Shepparda i J. Kleynę za pomocą Teleskopu Subaru. Elementy orbity wyliczył B. Marsden.
Hati należy do grupy nordyckiej księżyców Saturna, poruszających się ruchem wstecznym.
Jest jednym z kilkunastu satelitów Saturna odkrytych w 2004 roku, po 23 latach od przelotu sondy Voyager 2 przez system tej planety. Nazwa księżyca pochodzi z mitologii nordyckiej. Hati to imię wielkiego wilka, ścigającego Księżyc po niebie.

</doc>
<doc id="445314" url="https://pl.wikipedia.org/wiki?curid=445314" title="System bankowy agrobiznesu">
System bankowy agrobiznesu



</doc>
<doc id="445316" url="https://pl.wikipedia.org/wiki?curid=445316" title="Beleg Cuthalion">
Beleg Cuthalion



</doc>
<doc id="445322" url="https://pl.wikipedia.org/wiki?curid=445322" title="ĸ">
ĸ

ĸ (kra) litera alfabetu łacińskiego używana w języku grenlandzkim. Reforma ortografii w 1973 r. zastąpiła ten znak literą q.
Kra (ĸ) podobnie jak litera ß była używana tylko w formie małej litery.
Wymowa grafemu ĸ odpowiada w międzynarodowym alfabecie fonetycznym (IPA) [] tj. spółgłosce zwartej języczkowej bezdźwięcznej. Przy porządkowaniu alfabetycznym kra jest uważana za wariant litery "q" i jest razem z nią lub po niej sortowana.
W standardzie Unicode ĸ występuje na pozycji U+0138 (dziesiątkowo: 312).
W systemach uniksowych (Window Manager) w polskiej lokalizacji (ale też i w wielu innych narodowych układach klawiatury) ĸ jest zazwyczaj dostępna przez kombinację klawiszy AltGr+k tak przy klawiaturze programisty jak i maszynistki.

</doc>
<doc id="445323" url="https://pl.wikipedia.org/wiki?curid=445323" title="Beleg">
Beleg

Postacie ze stworzonej przez J.R.R. Tolkiena mitologii Śródziemia:
Inne

</doc>
<doc id="445326" url="https://pl.wikipedia.org/wiki?curid=445326" title="Kore (księżyc)">
Kore (księżyc)

Kore (Jowisz XLIX) – mały, zewnętrzny księżyc Jowisza.
Odkrycie.
Został odkryty w lutym 2003 roku przez grupę astronomów z Uniwersytetu Hawajskiego, kierowaną przez Scotta Shepparda. Kore jest jednym z sześciu nowych satelitów Jowisza odkrytych po 24 latach od chwili przelotu przez system tej planety sondy Voyager 2. Razem z nim zostały odkryte również następujące księżyce: Cyllene, S/2003 J 15, S/2003 J 16, S/2003 J 17 i S/2003 J 18.
Nazwa księżyca pochodzi od bogini Kory, czyli Persefony z mitologii greckiej.
Parametry orbity.
Kore krąży wokół Jowisza w średniej odległości ok. 24 482 000 km, jeden obieg zajmuje mu 776,8 dni. Orbita tego satelity ma nachylenie (inklinację) 145° w stosunku do ekliptyki i charakteryzuje się mimośrodem o wartości 0,3313.
Kore obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Pazyfae.
Charakterystyka fizyczna.
Kore jest jednym z najmniejszych księżyców Jowisza, jego średnicę ocenia się na około 2 km. Średnia gęstość tego ciała ma wartość ok. 2,6 g/cm3, a składa się przeważnie z krzemianów. Powierzchnia Kore jest bardzo ciemna – jej albedo wynosi zaledwie 0,04.

</doc>
<doc id="445328" url="https://pl.wikipedia.org/wiki?curid=445328" title="30 Pułk Strzelców Kaniowskich">
30 Pułk Strzelców Kaniowskich

30 Pułk Strzelców Kaniowskich (30 pp) – oddział piechoty Wojska Polskiego II RP.
Formowanie i zmiany organizacyjne.
W listopadzie 1918 roku, w Łowiczu, z oddziałów Polskiej Organizacji Wojskowej został sformowany 30 pułk piechoty. Organizatorem pułku był podpułkownik Franciszek Korewo, dowódca Okręgu Wojskowego Nr X Łowickiego. Pułk organizacyjnie był w składzie 10 Dywizji Piechoty – zorganizowanej na bazie 4 Dywizji Strzelców Polskich.
9 kwietnia 1919 roku Minister Spraw Wojskowych generał porucznik Józef Leśniewski zatwierdził dla 30 pp nazwę - „30 pułk piechoty Ziemi Brzezińskiej”. Następnie oddział przemianowany został na 30 pułk piechoty Ziemi Łowickiej i w końcu na 30 pułk strzelców Kaniowskich.
W grudniu 1919 batalion zapasowy pułku stacjonował w Tomaszowie.
Walki na Ukrainie i z bolszewikami.
W drugiej połowie 1919 pułk został skierowany do walk w obronie Lwowa, następnie walczył z Ukraińcami pod Kulparkowem, Parsenkówką, Zimną Wodą i Łapanówką. W tym czasie pułkiem dowodził płk Franciszek Sikorski. Sukces bojowy żołnierze pułku odnieśli pod Żyrawnem nad Świcą. Od końca maja do pierwszych dni lipca część pododdziałów pułku pełniła służbę wartowniczą na zachodniej granicy państwa. Po przybyciu z Kubania do kraju 4 Dywizji Strzelców Polskich, dowodzonej przez gen. Lucjana Żeligowskiego, jej żołnierze zasilili szeregi 30 pp i razem wzięli udział w ofensywie kijowskiej tocząc zwycięską walkę pod Kaniowem – stąd nazwa „Strzelcy Kaniowscy”.
W dniach 14–16 lipca w rejonie Sadki (nad rzeką Seret) pułk brał udział w ostatecznej ofensywie przeciwko wojskom ukraińskim. Walczył następnie pod Połockiem i Leplem, skąd przegrupował się na postój do Berezyny. W maju 1920 walczył z przeważającymi wojskami nieprzyjacielskim pod Biełkami i Kozinami. W czerwcu żołnierze pułku zostali wycofani na pozycje między Okuninem i Stelmachowem, z zadaniem obrony Warszawy. W sierpniu dowodzenie pułkiem przejął ppłk Kazimierz Jacynik. 15 i 16 sierpnia pułk wsławił się brawurowym wtargnięciem do Radzymina zajętego przez wojska rosyjskie. Jacynik odzyskał Radzymin siłami dwóch kompanii I batalionu 30 pułku, szwadronu 201 pułku szwoleżerów i II dywizjonu 4 pułku strzelców konnych. 
Po zakończeniu bitwy nad Wisłą 30 pułk piechoty został przetransportowany koleją na Lubelszczyznę i podporządkowany ukraińskiej 6 Dywizji płk. Marko Bezruczki. Dowódca dywizji skierował pułk do rejonu Konopne – Werbkowice celem zablokowania oddziałów 1 Armii Konnej Siemiona Budionnego maszerujących w kierunku Zamościa.
Rankiem 31 sierpnia pułk swoim I batalionem opanował Hostynne, a III batalion zajął Werbkowice. W tym czasie II batalion w ugrupowaniu bojowym znajdował się przed Horyszowem Ruskim. Właśnie na niego, zza okolicznych wzgórz, uderzyła sowiecka kawaleria. Batalion odparł zarówno pierwszą szarżę, jak i następną ogniem broni maszynowej. Trzecia szarża, wsparta ogniem taczanek i baterii artylerii konnej, połączona z manewrem oskrzydlającym, okazała się skuteczna i polska obrona została przełamana.
II batalion został rozbity, ciężkie straty poniosła też 2 kompania I batalionu w walce pod Hostynnem.
W bitwie pod Horyszowem Ruskim i Hostynnem 30 pułk Strzelców Kaniowskich poniósł klęskę i stracił około 50% swojego stanu osobowego. W liczbach bezwzględnych było to ponad 140 poległych i około 300 rannych. Zginęli między innymi por. Florian Górzyński, ppor. Władysław Kalandyk, ppor. Mieczysław Czechowicz, por. Stefan Pluszczyński i por. Jan Wojtów.
Ostatnią walkę w wojnie 1920 pułk stoczył w dniach 11–13 września, w czasie końcowych działań pościgowych oddziałów polskich, zakończonych opanowaniem miasta Sokal nad Bugiem.
Okres pokoju.
Po zakończeniu działań wojennych 30 pułk piechoty stacjonował na terenie Okręgu Korpusu Nr IV w Skierniewicach. Kadra batalionu zapasowego stacjonowała w Tomaszowie Mazowieckim. Pułk wchodził w skład 10 Dywizji Piechoty.
Naczelnik Państwa i Naczelny Wódz decyzją z dnia 24 lutego 1922 roku «polecił rozciągnąć nazwę „Kaniowskich” na 30 pp i 10 pap, a mianowicie: „30 pułk strzelców Kaniowskich” i „10 pułk Kaniowski artylerii polowej”».
11 lipca tego roku, pułk został przeniesiony na stałe do Warszawy, do głównego budynku koszarowego (nr 63) Cytadeli. W czasie przewrotu majowego 1926 żołnierze pułku opowiedzieli się po stronie rządu.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 9 czerwca, jako datę święta pułkowego. Pułk obchodził święto w rocznicę swojego wielkiego zwycięstwa z 1920 roku pod Hostoborzem i Jamnami.
9 czerwca 1928 roku, w rocznicę bitwy pod Kaniowem, prezydent Rzeczypospolitej Polski wręczył pułkowi sztandar ufundowany przez mieszkańców Łowicza, Łodzi i Warszawy.
W latach 30. XX w. w pułku funkcjonowała Szkoła Podoficerska.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 30 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
Działania bojowe we wrześniu 1939.
4-5 września 1939 pułk razem z 10 DP został włączony w skład Armii „Łódź”, z którą walczył w rejonie Sieradza. Wobec przewagi wojsk niemieckich został wycofany do Warszawy i podporządkowany Dowództwu Obrony Warszawy. W drugiej dekadzie września I batalion pułku dowodzony przez mjr Bronisława Kamińskiego walczył między Młocinami a wsią Placówka (obecnie teren Huty „Arcelor Mittal”). 21 września został doszczętnie rozbity. Wówczas poległo około 600 żołnierzy batalionu, a wśród nich mjr Kamiński. Wszyscy zostali pochowani w zbiorowej mogile na Cmentarzu Wawrzyszewskim. Opiekuje się nią młodzież pobliskiej Szkoły Podstawowej nr 80.
Po kapitulacji Warszawy część żołnierzy pułku dostała się do niewoli niemieckiej. Niektórzy przedostali się do Francji, inni brali udział w ruchu oporu nie tylko na terenie kraju, ale też w hitlerowskich obozach koncentracyjnych w: Oświęcimiu, Mauthausen, Gusen, Stutthofie oraz w obozach jenieckich w II C Woldenberg i II D Gross-Born. Żołnierze, którzy przedostali się na Zachód walczyli pod Narwikiem, Monte Cassino, pod Ankoną, Bolonią i w Normandii.
Symbole pułkowe.
Sztandary.
Pierwszy sztandar pułk otrzymał w 1919, drugi w 1921.
9 czerwca 1928, w Warszawie, Prezydent RP Ignacy Mościcki wręczył pułkowi chorągiew ufundowaną przez społeczeństwo Łowicza, Łodzi i Warszawy. 5 września 1928, dwa miesiące po ceremonii wręczenia, Prezydent RP zatwierdził wzór lewej strony płachty chorągwi. Do chwili obecnej sztandar 30 pp jest uznawany za zaginiony. W Muzeum WP znajduje się jedynie orzeł ze sztandaru.
Odznaka pamiątkowa.
27 października 1925 minister spraw wojskowych, generał dywizji Władysław Sikorski zatwierdził odznakę pamiątkową 30 pułku piechoty. Odznaka o wymiarach 41 x 41 mm ma kształt krzyża z biało emaliowanymi wciętymi ramionami. W centrum na okrągłej tarczy, na czerwonym tle znajduje się miniatura odznaki II Korpusu Polskiego w Rosji. Na granatowej obwódce tarczy wpisano: „30 PUŁK STRZELCÓW KANIOWSKICH”. Między ramionami krzyża rozchodzi się po pięć złotych promieni.
Oficerska - dwuczęściowa, wykonana w srebrze, emaliowana, miniatura łączona dwoma nitami. Wykonanie: Wiktor Gontarczyk - Warszawa.
Strzelcy kaniowscy.
Żołnierze 30 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Pamięć o pułku.
Na Cmentarzu Wawrzyszewskim znajduje się kwatera z grobami poległych żołnierzy pułku w czasie obrony Warszawy w 1939 roku. I batalion pułku powstrzymał natarcie niemieckiej 24 Dywizji Piechoty wsparte czołgami i ogniem 70 dział, ułatwiając przedostanie się do Warszawy przedzierającym się przez Puszczę Kampinoską niedobitkom Armii Pomorze i Poznań rozbitym w bitwie nad Bzurą.
W miejscu bitwy na terenie przyległym do Huty Warszawa w 1979 pracownicy huty postawili pomnik upamiętniający tę bitwę, a skwer na którym się znajduje nosi nazwę 30 Pułku Strzelców Kaniowskich.

</doc>
<doc id="445340" url="https://pl.wikipedia.org/wiki?curid=445340" title="DOS Shell">
DOS Shell

DOS Shell – menedżer plików dostarczany razem z systemami MS-DOS i PC-DOS 4.0 i dostępny do wersji 6.0, a następnie będący częścią „Supplemential Disk” MS-DOS-a aż do wersji 6.22. Ta powłoka systemowa miała stać się graficzną alternatywą dla interpretera poleceń command.com i nie jest kompatybilna z wersjami Microsoft Windows począwszy od Windows 95.
Możliwości.
DOS Shell pozwala na wykonywanie podstawowych operacji na plikach i katalogach, a także umożliwia uruchamianie programów. Jego włączenie następuje po użyciu komendy "dosshell"; program umożliwia zdefiniowanie podstawowych kolorów i stylów wyświetlania, potrafi także obsłużyć myszkę, co znacznie zwiększa komfort pracy z programem – generalnie DOS Shell funkcjonalnością bardzo przypomina windowsowego menedżera plików.
Los DOS Shella.
W Polsce DOS Shell nigdy się nie przyjął i większość użytkowników MS-DOS-a nawet nie wiedziała o jego istnieniu, a to dlatego, że nie był on tak wygodny w użyciu, jak płatny Norton Commander, a później DOS Navigator. Dodatkowe koszty związane z kupnem licencji na wymienione programy nie powstrzymywały większości Polaków, ponieważ na przełomie lat 80. i 90. (okres bytności DOS Shella na rynku) w Polsce nie obowiązywało prawo autorskie, a więc nie istniał problem legalności oprogramowania.

</doc>
<doc id="445344" url="https://pl.wikipedia.org/wiki?curid=445344" title="Jurij Dmitrulin">
Jurij Dmitrulin



</doc>
<doc id="445358" url="https://pl.wikipedia.org/wiki?curid=445358" title="Reprezentacja NRD w piłce nożnej">
Reprezentacja NRD w piłce nożnej



</doc>
<doc id="445365" url="https://pl.wikipedia.org/wiki?curid=445365" title="Bukowo">
Bukowo



</doc>
<doc id="445373" url="https://pl.wikipedia.org/wiki?curid=445373" title="Bukowo Morskie">
Bukowo Morskie

Bukowo Morskie (niem. "See Buckow") – wieś w województwie zachodniopomorskim, w powiecie sławieńskim, w gminie Darłowo.
Miejscowość letniskowa położona na Wybrzeżu Słowińskim, nad jeziorem Bukowo, przy drodze wojewódzkiej nr 203. Przez wieś przepływa struga Bagnica.
Obszar wsi został objęty strefą ochrony uzdrowiskowej "C" Dąbki.
W latach 1975–1998 miejscowość położona była w województwie koszalińskim. Według danych z 28 września 2009 roku Bukowo Morskie miało 423 mieszkańców.
W 1248 r. w Bukowie Morskim z funduszy księcia gdańskiego Świętopełka II założono klasztor cystersów.

</doc>
<doc id="445381" url="https://pl.wikipedia.org/wiki?curid=445381" title="Ze śmiercią jej do twarzy">
Ze śmiercią jej do twarzy

Ze śmiercią jej do twarzy (ang. "Death Becomes Her") – amerykański film fabularny z roku 1992 z gatunku czarnej komedii, wyreżyserowany przez Roberta Zemeckisa. Główne role zagrali w nim Goldie Hawn, Meryl Streep i Bruce Willis. Obraz otrzymał nagrodę Oscara za najlepsze efekty specjalne.
Wymowa filmu ma charakter satyryczny. Reżyser wyśmiewa kult młodości charakterystyczny dla kalifornijskich wyższych sfer.
Opis fabuły.
Rok 1978. Madeline Ashton (Meryl Streep) gra w broadwayowskim musicalu „Ptak młodości”, który okazuje się niewypałem. Pisarka Helen Sharp (Goldie Hawn) i dr Ernest Menville (Bruce Willis) oglądają spektakl do końca, po czym spotykają się z Madeline w jej garderobie. Mężczyzna jest oczarowany Madeline, wkrótce zakochuje się w niej i, pomimo zapewnien Helen, że aktorka go nie interesuje, żeni się z aktorką.
Rok 1985. Helen jest zaniedbana, pogrążona w rozpaczy i pragnie zemsty na Madeline. Ląduje w szpitalu psychiatrycznym.
Rok 1992. Kariera aktorska Madeline blednie, a małżeństwo z Ernestem wygasa. Pewnego dnia udają się na spotkanie autorskie Helen, która po latach okazuje się piękną i olśniewającą kobietą sukcesu. Podczas wieczoru Ernest przeklina dzień, w którym poznał żonę, a Madeline zazdrości Helen wyglądu, ponieważ sama odczuwa na własnej skórze oznaki starzenia się. W międzyczasie porzuca młodego kochanka, Dakotę (Adam Storke), którego przyłapuje na zdradzie. Od lekarza plastycznego dostaje wizytówkę czarodziejki, Lisle von Rhoman (Isabella Rossellini), która sprzedaje jej eliksir młodości, przywracający urodę Madeline oraz zapewniający jej nieśmiertelność. Tymczasem dom Ernesta i Madeline odwiedza Helen, która odkrywa przed doktorem, że jego żona go zdradza. Ten chce rozwodu, ale Helen uświadamia mu, że Madeline tylko na to czeka, bo wzbogaciłaby się na tym. Helen przedstawia mu plan morderstwa Madeline i upozorowania wypadku samochodowego. Gdy Madeline wraca do domu, zarzuca Ernestowi, że jest impotentem i pantoflarzem. Ten nie wytrzymuje i zrzuca ją ze schodów. Ernest, pewny, że jego żona nie żyje, dzwoni do Helen, by opowiedzieć jej o sytuacji. Nagle Madeline budzi się z karkiem skręconym o 180°, po czym jedzie z Ernestem do lekarza (Sydney Pollack). Doktor stwierdza, że Madeline nie żyje, po czym dostaje zawału, a aktorka mdleje. Ernest wyciąga ją z kostnicy i zabiera do domu, gdzie chce ją naprawić.
Tymczasem w posiadłości pojawia się Helen, która zaoferowała Ernestowi pomoc w pochówku żony. Helen rozmawia z Ernestem o ich planie, co podsłuchuje Madeline, wściekła, że para chciała się jej pozbyć. W akcie zemsty strzela w Helen, która trafia do fontanny, a Ernest stwierdza jej zgon. Po chwili postrzelona Helen budzi się z dziurą w brzuchu od postrzału. Obie panie potwierdzają, że wypiły eliksir i rozpoczynają walkę na szpadle. Ernest postanawia się wyprowadzić, wcześniej jednak naprawia obie kobiety. Gdy chce opuścić mieszkanie, Helen i Madeline ogłuszają go, bo chcą, żeby żył wiecznie i naprawiał je, gdy się zepsują. Zanoszą go do Lisle, jednak mężczyzna nie chce wypić eliksiru. Na przyjęciu urodzinowym Lisle pojawiają się ludzie, którzy napili się eliksiru młodości (m.in. Elvis Presley, Greta Garbo, Marilyn Monroe). Helen i Madeline zauważają wówczas, że Ernest nie wypił eliksiru. Ernest ucieka z posiedzenia i idzie na dach zamku, ale spada prosto do basenu i ucieka. Lisle każe Madeline i Helen znaleźć mężczyznę, jednak nie udaje im się to. Niegdyś skłócone kobiety obiecują sobie, że będą opiekować się o sobie przez całą wieczność.
Rok 2029. Uroczystości pogrzebowe Ernesta. Okazuje się, że mężczyzna ułożył sobie życie i miał kilkoro dzieci. Na tyłach kościoła są Madeline i Helen, które są rozkładającymi się trupami. Na koniec filmu, gdy wychodzą z kościoła, Helen potyka się o puszkę farby akrylowej, którą zgubiła Madeline. Obie rozbijają się o chodnik przed kościołem, lecz ich głowy dalej żyją.
Obsada.
oraz
i inni

</doc>
<doc id="445386" url="https://pl.wikipedia.org/wiki?curid=445386" title="Drozdowo (powiat sławieński)">
Drozdowo (powiat sławieński)

Drozdowo (do 1945 niem. "Drosedow") – wieś w Polsce położona w województwie zachodniopomorskim, w powiecie sławieńskim, w gminie Darłowo przy drodze wojewódzkiej nr 203.
Według danych z 28 września 2009 roku wieś miała 190 stałych mieszkańców.
W latach 1975–1998 miejscowość położona była w województwie koszalińskim.

</doc>
<doc id="445389" url="https://pl.wikipedia.org/wiki?curid=445389" title="SKM w Trójmieście">
SKM w Trójmieście



</doc>
<doc id="445397" url="https://pl.wikipedia.org/wiki?curid=445397" title="Pęciszewko">
Pęciszewko

Pęciszewko (do 1945 niem. "Petershagen") – osada w Polsce położona w województwie zachodniopomorskim, w powiecie sławieńskim, w gminie Darłowo. 
Według danych z 28 września 2009 roku osada miała 108 stałych mieszkańców.
Obszar osady jest objęty strefą ochrony uzdrowiskowej "C" Dąbki.
W latach 1975–1998 miejscowość położona była w województwie koszalińskim.

</doc>
<doc id="445398" url="https://pl.wikipedia.org/wiki?curid=445398" title="13 bajek z królestwa Lailonii dla dużych i małych">
13 bajek z królestwa Lailonii dla dużych i małych

13 bajek z królestwa Lailonii dla dużych i małych – zbiór utworów Leszka Kołakowskiego, polskiego filozofa.
Charakterystyka cyklu.
Wydane w Warszawie przez wydawnictwo Czytelnik w latach: 1963, 1966 i 1995 oraz przez wydawnictwo Prószyński i S-ka w roku 1998 wraz z "Czterema bajkami o identyczności", "" i "Ogólną teorią nie-uprawiania ogrodu" w tomie "13 bajek z królestwa Lailonii dla dużych i małych oraz inne bajki".
W wydaniach z lat 1995 i 1998 dołączono czternasty utwór pt. "Wielki głód", wcześniej zatrzymywany przez cenzurę.
Zbiór został również wydany w 1987 roku w Londynie przez wydawnictwo Aneks.
Ekranizacje cyklu.
Cykl filmów animowanych Czternaście bajek z Królestwa Lailonii Leszka Kołakowskiego.
Według zbioru w latach 1997-2011 zrealizowano w Telewizyjnym Studiu Filmów Animowanych w Poznaniu cykl filmów animowanych "Czternaście bajek z Królestwa Lailonii Leszka Kołakowskiego".
Cykl został zrealizowany przez Macieja Wojtyszkę, Jacka Adamczaka, Jacka Kasprzyckiego, Krzysztofa Kiwerskiego, Hieronima Neumanna, Marka Serafińskiego, Piotra Muszalskiego, Pawła Walickiego, Łukasza Słuszkiewicza, Zbigniewa Koteckiego, Tamarę Sorbian oraz Marka Luzara.
Pomysłodawcą adaptacji oraz autorem scenariuszy i opracowania dialogów był Jan Zamojski.
Lailonia.
Według zbioru w 2009 w Ośrodku Teatralnym Kana w Szczecinie zrealizowano inscenizacje „Lailonia” w reżyserii Mateusza Przyłęckiego, przygotowaną w ramach projektu Transkultura w Szczecinie, stanowiącego ofertę kulturalną Ośrodka Teatralnego Kana ze Szczecina i schloss bröllin e.V. w Bröllinie/k. Pasewalku, skierowaną do mieszkańców Pomorza Zachodniego i Meklemburgii Pomorza Przedniego.
Spektakl zwyciężył w plebiscycie publiczności XVIII Alternatywnych Spotkań Teatralnych „Klamra” 2010 w Toruniu i był także prezentowany podczas „Retro/Per/Spektywy Chorea. Festiwal Teatralny” w Łodzi w 2010.
Projekt „Czy Japonia to Lailonia?. Uniwersalne światy Leszka Kołakowskiego – próba dialogu” był od 25 do 30 listopada 2011 prezentowany w Teatrze X-Kei i Teatrze OM -2 w Tokio w ramach Programu Kulturalnego Polskiej Prezydencji w Unii Europejskiej.
Od 9 do 11 grudnia 2011 przedstawienie zostało także zaprezentowane podczas Lin Zhaohua Theatre Art Festival w Capital Theatre w Pekinie.
Spis treści.
"Jak szukaliśmy Lailonii".
W pierwszym opowiadaniu narrator mówi o tym, jak wraz z bratem próbował odnaleźć na mapie królestwo Lailonii. Nie wiadomo, skąd dowiedzieli się o jej istnieniu – spotykamy ich w momencie, w którym zaczynają rozpytywać się znajomych o jej położenie. Gdy to zawodzi, próbują pytać nieznajomych na ulicy. Mimo że nikt nie potrafił im odpowiedzieć, nie dają za wygraną: zaczynają skupować wszelkie mapy i globusy. Zajmowały one coraz więcej miejsca, więc wynieśli meble oraz inne sprzęty tak, że w mieszkaniu nie pozostało nic oprócz map i globusów. Również dla nich robiło się za mało miejsca, w związku z czym zaczęli brać lekarstwa mające pomóc im schudnąć. W końcu znaleźli mapę zawierającą nazwę Lailonii, jednak szybko ją zgubili. Po pewnym czasie przychodzi paczka nadana z Lailonii, zaczynają więc pytać pracowników poczty, czy wiedzą, gdzie leży to królestwo – bez rezultatów. Na pocieszenie pozostała im paczka: zawiera ona list od mieszkańca Lailonii, w którym pisał on, że dowiedział się o ich zainteresowaniu jego ojczyzną, zatem przesyła im zbiorek tamtejszych opowiadań. Nie pisze niestety nic o położeniu Lailonii.
"Garby".
Ajio, kamieniarzowi pracującemu przy budowie dróg, wyrósł osobliwy garb o różnych odroślach i rozgałęzieniach, które upodabniały się do różnych części ciała. Garb zainteresował czterech lekarzy. W czasie, gdy oni radzili nad sposobami i sensownością leczenia, z garbu uformowała się postać człowieka identycznego z kamieniarzem. Szybko nauczyła się ona mówić, dzięki czemu ujawniła się zasadnicza różnica między człowiekiem i jego garbem, podczas gdy Ajio był człowiekiem skromnym i cichym, garb miał zły charakter. Dużo krzyczał i złościł się, w szczególności na Ajio. Doszło do tego, że w końcu zaczął twierdzić, że to on jest prawdziwym człowiekiem. Prawdziwy Ajio próbował tłumaczyć, ale ludzie uwierzyli temu, który głośniej krzyczał. Lekarze opracowali tymczasem lekarstwo na garb. Przyszli do kamieniarza i podali je garbowi, którego uważali za prawdziwego Ajio. Ajio zniknął – garb był wolny. Wkrótce zaczął wmawiać innym, że również mają garby, a potem nawet, że sami są garbami, a on jest jedynym człowiekiem w tym mieście. W końcu zdezorientowani ludzie zaczęli brać lekarstwo na garb, który okazał się działać na zdrowych przeciwnie niż na chorych – na plecach wszystkich pojawiły się garby, które z kolei wzięły lekarstwo, pozbywając się prawdziwych ludzi. Od tego momentu historia miasta jest nieznana.
"Opowiadanie o zabawkach dla dzieci".
Lailoński kupiec Pigu dorobił się sporych pieniędzy na handlu ochraniaczami na widelce do jedzenia mięsa bażantów. Pewnej wiosny wrócił z podróży do willi swojej córki Memi. Ta, przywitawszy się z nim zaczęła go natychmiast przepraszać. Okazało się, że sprawiła sobie globus naturalnej wielkości (oboje lubili dziurawić globusy). Niedługo potem dostarczono globus i Pigu, zobaczywszy go, stwierdził, że nie jest w stanie go opłacić. Krzyknął więc do chłopców sklepowych, by zabrali go z powrotem, jest bowiem źle wykończony. Na płacze Memi odpowiedział, że może zawsze podziurawić sobie prawdziwą kulę ziemską. Wieczorem ziemia była okropnie podziurawiona. Zażądano od kupca odszkodowań, których nie był w stanie wypłacić, w związku z czym poszedł do więzienia za długi. Siedzi tam do dziś, rozmyślając o tym, że nie można żałować dzieciom pieniędzy.
"Piękna twarz".
Czeladnik piekarski Nino miał najpiękniejszą twarz w okolicy. Nie chciał, by to piękno z czasem się zatarło, toteż pojechał do miasta Lipoli po kuferek do przechowywania twarzy. Takie kuferki były bardzo drogie, więc Nino musiał się zapożyczyć, by móc go kupić. Na początku chował swoją twarz na dni robocze i zakładał na święta, ale wkrótce przestał w ogóle ją zakładać. Pewnego dnia uczony Kru przybył do tego miasteczka i spotkał się z Nino. Pytał go, po co właściwie pielęgnować piękno tej twarzy, skoro nie chce jej używać, na co Nino odpowiedział, że po to, żeby była piękna. Kru stwierdził, że Nino chce rzeczy niemożliwej i odjechał. W końcu – po piętnastu latach – zażądano zwrotu pieniędzy, które piekarczyk pożyczył na kuferek. Zrozpaczony, chciał zwrócić kuferek, ale ten był już zniszczony. Oddał wreszcie twarz do lombardu, nie dostał jednak całej sumy, której potrzebował. Mimo że dzięki tym pieniądzom udało mu się odwlec egzekucję długu, nie znalazł reszty pieniędzy i został wsadzony do więzienia. Właściciel lombardu, kiedy Nino już długo się nie pojawiał, oddał ją dzieciom do zabawy, a te zrobiły z niej piłkę.
"Jak Gyom został starszym panem".
Sprzedawca lodów malinowych w mieście Batum, Gyom miał żonę imieniem Mek-Mek. Był jeszcze młodym człowiekiem, co uważał za powód swoich niskich dochodów. Postanowił zostać starszym panem – do tego celu potrzebował brody, wąsów, parasola, melonika, kaloszy i okularów. Mek-Mek nie chciała jednak o tym słyszeć, więc Gyom postanowił zostać starszym panem potajemnie. Dodał sobie wszystkie wymienione atrybuty, musiał je jednak ukrywać ze względu na żonę. Toteż, gdy poszedł starać się o lepszą posadę, powiedziano mu, że jest jeszcze zbyt młody – brakuje mu atrybutów starszego pana. Powziął więc decyzję o ujawnieniu się. Początkowo Mek-Mek płakała, jednak gdy Gyom kupił jej dużo szminki za zarobione pieniądze, udobruchała się. Pewnego dnia zdarzyło się nieszczęście: gdy Gyom kąpał się w basenie, ktoś zabrał jego rzeczy – został mu tylko zarost. Zwolniono go z pracy, a on ze wściekłości zgolił sobie brodę i wąsy. Okazało się, że złodzieja złapano. Gyom odebrał swoje rzeczy, ale bez zarostu nie chcieli go na nowo przyjąć do dobrej pracy. Do starej pracy również nie mógł wrócić, bo nie chciano tam człowieka, któremu trudno przypisać jakiś wiek – niby zarostu nie ma, ale nosi parasol. Bezrobotny Gyom postanowił zostać niemowlęciem, by ktoś się nim zaopiekował. Jednak zapomniał zdjąć melonika, który go zdradził. Od tej pory cały czas próbuje przebierania się to tak, to inaczej. Opowiadanie kończy się zachętą narratora do zaopiekowania się niemowlęciem w meloniku lub kaloszach, w przypadku znalezienia go w parku.
"O sławnym człowieku".
Mieszkaniec Lailonii – Tat – chciał stać się sławnym człowiekiem. Postanowił być w czymś najlepszy. Zdecydował się być człowiekiem noszącym najdłuższe spodnie. Spodnie jednak się plątały, co było niewygodne. Próbował potem wielu innych sposobów bycia w czymś najlepszym, ale nic nie dawało mu sławy. Przyjaciel, do którego poszedł po radę, powiedział, że aby stać się sławnym, potrzeba pieniędzy. Aby natomiast zdobyć pieniądze, trzeba zdobyć sławę. Tat uznał radę za dobrą, jednak nie potrafił jej zastosować. Próbował jeszcze zdobywać sławę dzięki byciu w czymś najgorszym na świecie. Nauczył się m.in. pisać najgorsze wiersze i szyć najgorsze majteczki kąpielowe. Kiedy i to nie zadziałało, postanowił zdobyć sławę jako najmniej sławny człowiek na świecie. Zaszył się w pewnym niedostępnym miejscu tak, że nikt nie wiedział, gdzie on jest. Po kilku dniach ludzie rzeczywiście o nim zapomnieli i Tat stał się najmniej sławnym człowiekiem. Utwór kończy się zdaniem:
"Jak bóg Maior utracił tron".
Bóg Maior sprawował władzę nad miastem Ruru. Wydał on następujące rozporządzenie:
Ludzie, aby pokazać, że spełniają przykazanie boga, nauczyli się, że gdy mówią o tym, że coś jest na górze, muszą dodać, że dla boga jest to na dole. I odwrotnie. Tymczasem pewien wytwórca kauczukowych piłeczek – Obi – stwierdził, że to, co jest na górze, to jest na górze i już. Nic nie dały namowy brata (nazywał się Ubi) – Obi nie zmienił zdania. Wreszcie obaj umarli i Obi poszedł do piekła, a Ubi do nieba. Po pewnym czasie Ubi zorientował się, że wcale nie jest w niebie szczęśliwy, ponieważ dręczy go myśl o cierpieniach brata. Gdy reszta mieszkańców nieba dowiedziała się o tym, próbowali go przekonać, że jest szczęśliwy, ale okazało się to daremne. Wreszcie sam Maior przyszedł zmusić Ubiego do opamiętania. Ten jednak zaczął krzyczeć, że chce pójść do piekła. Według ustawy było to niemożliwe. Wtedy Ubi zaczął wykrzykiwać, że to, co jest na górze, jest na górze i już. Mieszkańcy nieba zaczęli przyłączać się do niego i "szał ogarnął niebo". Bóg Maior nie mógł nic zrobić – sytuacja była niemożliwa – ustawa jej nie przewidywała, pozostało mu tylko abdykować, co też zrobił. Niebo i piekło połączyło się, a Ubi i Obi mogli paść sobie w objęcia.
"Czerwona łata".
Etam zrywał dla pięknej Nity gruszki z drzewa sąsiada, w konsekwencji czego na jego spodniach pojawiła się łata. Łata rosła, aż w końcu Etam nie miał w ogóle spodni, a jedynie łatę. Co gorsza zaraził łatą wszystkich swych kolegów. Chłopcy zebrali się na naradzie. Nic jeszcze nie ustalono, kiedy weszła Nita, która poradziła, by uważać łaty za spodnie. Pomysł przyjęto, jednak gdy przyszli do szkoły, nauczyciel kazał im wracać do domu, mówiąc, że uczenie chłopców bez spodni uwłacza jego godności. Gdy zastanawiali się, co zrobić, znów Nita wyszła z pomysłem: tym razem wymyśliła, by ktoś wszedł znowu na drzewo, zrobić sobie dziurę i zaszyć ją łatą. I ta łata to będą spodnie, którymi zarazi resztę. Pomysł przyjęto i wysłano Etama, który wykonał zadanie. Nic to jednak nie dało – nikt się nie zaraził. Mędrzec-listonosz wyjaśnił im, że zarazić się można tylko łatą. Wtedy wszyscy chłopcy powłazili na drzewa i porobili sobie dziury, które następnie załatali. Kiedy przyszli do szkoły nauczyciel powiedział, że teraz to są już spodnie – łaty nie można łatać, więc to, co jest załatane, to muszą być spodnie. Obiecał też, że kiedy podrosną, wyjaśni im, czemu nie można zarazić się spodniami. Utwór kończy się morałem: nie należy zrywać gruszek z drzewa sąsiada, ponieważ powoduje to zbędne komplikacje.
"Wojna z rzeczami".
Ditto – lailońskiego chłopca – prześladowały rzeczy. Naleśniki schodziły mu z talerza, szyby same się tłukły, guziki się urywały. Jego siostra Lina nie wierzyła mu i sądziła, że to Ditto psoci. Ditto postanowił działać. Zaczął się przebierać za różne rzeczy, chcąc się z nimi zbratać i przekonać je do zaprzestania psot lub samemu zrobić psotę tak, by Lina to zauważyła i uwierzyła, że rzeczy to rzeczywiście robią. Jednak rzeczy nie chciały go słuchać, a on nie miał tyle wprawy, żeby samemu coś zbroić. Ditto przybrał własną postać i zaczął bezlitośnie walczyć z rzeczami: kroił naleśniki na drobne kawałki, wylewał atrament na ulicę, odrywał guziki od ubrań. Te jednak nie reagowały – zachowywały się jak martwe. Wtedy doszedł do wniosku, że walka jest beznadziejna i od tej pory bezczynnie przyglądał się poczynaniom rzeczy.
"Jak rozwiązano sprawę długowieczności".
Królestwo Gorgola graniczyło z Lailonią. Rządził nią mądry król Hanuk. Uznał on kiedyś, że ludzie w jego kraju żyją zbyt krótko. Wezwał więc do siebie siedmiu mędrców: czterech astrologów i trzech medyków i kazał im rozwiązać ten problem. Ci zażądali siedmiu lat do namysłu, na co król się zgodził. Po tym czasie wszyscy wystąpili przed królem i ludem Gorgoli. Każdy przedstawił inną metodę osiągnięcia długowieczności, obalając jednocześnie metodę przedmówcy (oczywiście pierwszy nie miał czego obalać). Na początku wystąpili astrologowie. Pierwszy zaproponował, by zegarki chodziły sześć razy szybciej, dzięki czemu żyłoby się sześć razy więcej jednostek czasu. Drugi – by zegarki chodziły sześć razy wolniej, dzięki czemu w jednej jednostce czasu przeżyłoby się więcej życia. Trzeci – by wstrzymywać słońce w biegu, a czwarty – by pomalować niebo, co miałoby spowodować, że ludzie będą się mniej nudzić, dzięki czemu będą dłużej żyli. Następnie wystąpili medycy. Pierwszy uważał, że należy się upodobnić do żółwi, które są zwierzętami długowiecznymi. Drugi – że trzeba jeść dużo szpinaku, a trzeci – że należy obciąć sobie nosy, aby nie mieć kataru. Społeczeństwo Gorgoli podzieliło się na siedem walczących stronnictw, które powybijały się nawzajem. Pozostali przy życiu jedynie dwaj uczeni. Ten który proponował szpinak i ten, który chciał ucinać nosy. Postanowili, że zastosują oba swoje sposoby: obcięli sobie nosy i zasiedli przed misą szpinaku. Nie wiadomo, czy siedzą tam do tej pory, ale królestwo Gorgoli tak czy inaczej przestało istnieć. Nie wiadomo również jaki był los króla Hanuka – opowiadanie mówi jedynie, że zginął (chociaż nie o nim konkretnie jest mowa), ale nie wiadomo, czy wstąpił do jakiegoś stronnictwa.
"Oburzające dropsy".
Rodzeństwo: Gia, Pepi, Kaku, Heja i Hipa mieszkało razem. Każde z nich miało inne przyzwyczajenia: Gia lubił po obiedzie zapalić cygaro, włożywszy pióropusz na głowę; Pepi musiał przed śniadaniem upolować kilka kormoranów; Kaku połykał obręcze od beczek; Heja nosiła ordery na plecach; Hipa łowiła szympansy na lasso i grała na loterii. Wszystkie te przyzwyczajenia były znoszone przez resztę, oprócz przyzwyczajenie Gia – rodzeństwo uważało je ze haniebne. W końcu Gia zaczął palić fajkę i zakładać cylinder zamiast pióropusza, co uspokoiło jego braci i siostry. Zauważył po pewnym czasie, że zaczynają irytować go przyzwyczajenia rodzeństwa. Przy jakiejś okazji dał temu wyraz: powiedział Kaku, że ma natychmiast przestać łykać obręcze. Reszta rodzeństwa go poparła i brat również musiał zmienić swój zwyczaj. To samo odbyło się z resztą – wszyscy musieli przestać wykonywać swoje ulubione czynności i wybrać sobie jakiś substytut. Jednak ich nowe zwyczaje również zaczęły ich wzajemnie denerwować. Gdy sytuacja stała się nie do zniesienia, przyjechała do nich ich najmłodsza siostra, Kiwi. Pozwalała ona robić innym, co im się podobało, sama chciała jedynie jeść dropsy. Rodzeństwo koniecznie chciało i ją zmienić, jednak Kiwi okazała się na to całkowicie odporna. Doszło do tego, że reszta rodzeństwa znów się pogodziła, byle tylko zmienić siostrę. Wreszcie powiedzieli jej, że skoro nie chce się zmienić, musi opuścić ich dom. Gdy, to się stało wszyscy zaczęli powoli wracać do swych pierwszych przyzwyczajeń. Nie wiadomo, czy pozostali pogodzeni.
"Opowieść o największej kłótni".
Bracia: Eino – poważny i rozsądny, Aho – malkontent i Laje – konformista (w kolejności starszeństwa) postanowili wybrać się w podróż w poszukiwaniu chleba. Napotkali na rozwidlenie drogi takie, że można było iść w prawo, w lewo albo prosto. Każdy chciał pójść w inną stronę: Eino – prosto, Aho – w prawo, Laje – w lewo. Aho chciał, by każdy poszedł w inną stronę, ale Eino zauważył, że wszystkie drogi idą przez las i pojedynczo nie mają szans przeżycia. Po długiej kłótni Eino użył jako argumentu swojego starszeństwa i poszli prosto; Aho jednak był z tego bardzo niezadowolony. Doszli w końcu do miasta, w którym udało im się znaleźć pracę. Praca była jednak ciężka i po pewnym czasie Aho powiedział, że pójdzie tą drogą, którą chciał pójść na początku i wtedy zobaczą, że miał rację. Poszedł, a w drodze napotkał niedźwiedzia, który go zadusił. Obaj bracia zmartwili się bardzo tym, co się stało i pewnego dnia Laje powiedział bratu, że idzie tam, gdzie Aho. I poszedł. Na tym kończy się opowiadanie.
"Opowieść o wielkim wstydzie".
We wsi Kleo mieszkał chłopak Rio, który kochał Murię – córkę rybaka, która z kolei lubiła Rio, ale go nie kochała. Rio musiał opuścić wioskę, by odbyć służbę wojskową. Myślał o Murii bez przerwy, przez co zaniedbywał swoje obowiązki, za co był karany. Jeden z jego kolegów – Pau – zapytał go, jak wygląda jego dziewczyna. On odpowiedział, że jest bardzo piękna. Gdy Pau zapytał go, jaki jest kolor jej oczu, uświadomił sobie, że nie pamięta. Wstydził się tego bardzo i chciał nawet wysyłać list do Murii, by zapytać się o kolor oczu, ale zawstydził się tak, że go podarł. Gdy próbował znaleźć pomoc u wróżki, okazało się, że nie potrafi sobie również przypomnieć koloru włosów ukochanej. Ze wstydu zaczął maleć, za co zamknięto go w areszcie (w pudełku po konserwach owocowych). Sąd skazał go na zanik przez zawstydzenie za złamanie 12. paragrafu regulaminu, który mówił o tym, że żołnierzowi nie wolno się wstydzić, aby nie osłabić swej zdolności bojowej. Wyrok wykonano.
"Wielki głód".
W Lailonii wybuchł głód. Arcykapłan tego kraju wezwał do siebie strażaków i zapytał ich, czy umieją ugasić głód. Ci nie umieli, ale bali się, więc odpowiedzieli, że umieją. Pojechali więc w kraj oblewając wszystko wodą. Do głodu dołączyła się powódź. Arcykapłan wezwał do siebie ślusarzy i zapytał ich, czy umieją zapobiec przeciekaniu wody z nieba. Ci odpowiedzieli, że potrafią i wsiedli w balon, aby szukać przeciekającego kranu na niebie. Balon poleciał i słuch o nich zaginął. Arcykapłan wezwał do siebie ośmiu najlepszych wróżbitów w kraju i nakazał im, by dowiedzieli się jak pozbyć się głodu. Jeden z nich wróżył z wody, dzięki czemu ustała powódź, bo cała woda została oddana mu do użytku. Po upłynięciu pewnego czasu wróżbici ogłosili swe wyniki. Pierwszy powiedział, że głód można usunąć za pomocą jedzenia; drugi, że mieszkańcy muszą zmniejszyć sobie żołądki; trzeci, że należy wygnać połowę mieszkańców. Te rady nie zadowoliły arcykapłana. Czwarty powiedział, że lud głoduje, ponieważ arcykapłan zbyt dużo je. Ten został wychłostany za kłamstwa. Piąty poradził, by puszczać fajerwerki, a szósty urządzanie igrzysk cyrkowych, żeby odciągnąć uwagę ludzi od pustki w ich brzuchach. Siódmy stwierdził, że czuje niesmak do tego tematu. Ósmy – ten wróżący z wody – powiedział, że "głodu zwalczyć nie można, a nawet gdyby było można, to nie wiadomo po co, nawet gdyby było wiadomo po co, to wcale nie należałoby tego robić." Ta rada spodobała się arcykapłanowi. Aby wypłacić honoraria wróżbitom (również wychłostanemu) nałożył na kraj nowe podatki. Jednak w kraju było jeszcze sporo osób głodnych (mimo odjęcia spośród ich liczby wróżbitów), więc arcykapłan postanowił zastosować się do rad pozostałych wróżbitów (oprócz czwartego). Jednak, mimo tego kroku, głód nie ustawał. Arcykapłan obraził się na ludność i ogłosił, że odlatuje balonem szukać ślusarzy. Gdy tylko odleciał, głód zniknął. Część ludności sądziła, że to arcykapłan znalazł sposób na usunięcie głodu, część natomiast uważała, że to on był przyczyną głodu. Obie te grupy zaczęły się zwalczać, przez co nie uprawiały swych pól. Wtedy wybuchł nowy głód. Pojawił się też nowy arcykapłan.

</doc>
<doc id="445399" url="https://pl.wikipedia.org/wiki?curid=445399" title="Palczewice">
Palczewice

Palczewice (do 1945 niem. "Palzwitz") - wieś w Polsce położona w województwie zachodniopomorskim, w powiecie sławieńskim, w gminie Darłowo nad jeziorem Kopań.
Według danych z 28 września 2009 roku wieś miała 94 stałych mieszkańców.
W latach 1975–1998 miejscowość położona była w województwie koszalińskim.
W pobliżu tej miejscowości planowana była budowa elektrowni atomowej, lecz po protestach mieszkańców okolicznych wsi projekt porzucono.

</doc>
<doc id="445400" url="https://pl.wikipedia.org/wiki?curid=445400" title="Marksizm-leninizm">
Marksizm-leninizm

Marksizm-leninizm () – ideologia komunistyczna, która była głównym ruchem komunistycznym w XX wieku. Opracowana przez bolszewików, była ideologią państwową Związku Radzieckiego, jego państw satelickich w bloku wschodnim i różnych krajów Ruchu Państw Niezaangażowanych i Trzeciego Świata w okresie Zimnej wojny, a także Międzynarodówki Komunistycznej po bolszewizacji. Dziś marksizm-leninizm jest ideologią partii rządzących Chin, Kuby, Laosu i Wietnamu (wszystkich jednopartyjnych „republik socjalistycznych”), a także wielu innych partii komunistycznych, podczas gdy ideologia państwowa Korei Północnej wywodzi się z marksizmu-leninizmu. Państwa marksistowsko-leninowskie są powszechnie określane przez zachodnich uczonych jako „państwa komunistyczne”.
Charakterystyka.
Marksizm-leninizm został rozwinięty z bolszewizmu przez Józefa Stalina w latach dwudziestych XX wieku w oparciu o jego rozumienie i syntezę ortodoksyjnego marksizmu i leninizmu. Po śmierci Włodzimierza Lenina w 1924, marksizm-leninizm stał się odrębnym ruchem w Związku Radzieckim, kiedy Stalin i jego zwolennicy przejęli kontrolę nad partią. Odrzuciła powszechne wśród zachodnich marksistów pojęcie rewolucji światowej jako warunku wstępnego budowy socjalizmu, na rzecz koncepcji socjalizmu w jednym kraju. Według jego zwolenników, stopniowe przejście od kapitalizmu do socjalizmu zostało oznaczone przez wprowadzenie pierwszego planu pięcioletniego i konstytucji radzieckiej 1936 roku. Pod koniec lat dwudziestych Stalin ustanowił ideologiczną ortodoksję w Rosyjskiej Partii Komunistycznej (bolszewikach), Związku Radzieckim i Międzynarodówce Komunistycznej, aby ustanowić powszechną praktykę marksistowsko-leninowską. Sformułowanie radzieckiej wersji materializmu dialektycznego i historycznego w latach 30. XX wieku przez Stalina i jego współpracowników, takie jak w książce Stalina "O Materializmie Dialektycznym i Historycznym", stało się oficjalną radziecką interpretacją marksizmu, i zostało wzięte za przykład przez marksistów-leninistów w innych krajach; według Wielkiej Encyklopedii Rosyjskiej, tekst ten stał się podstawą filozofii marksizmu-leninizmu. W 1938 roku oficjalny podręcznik Stalina "Historia Wszechzwiązkowej Komunistycznej Partii (bolszewików)" spopularyzował termin „marksizm-leninizm”.
Krótki słownik filozoficzny pod redakcją Judina i Rozentala określał marksizm-leninizm według definicji Józefa Stalina: marksizm-leninizm jest
Marksizm-leninizm składa się z trzech części:
Rzesze aparatu ideologicznego, agitatorów i propagandzistów, upowszechniały przekonanie, że ideologia marksistowsko-leninowska ma charakter naukowy.
Marksizm-leninizm utrzymuje, że do zastąpienia kapitalizmu potrzebna jest dwuetapowa rewolucja komunistyczna. Partia awangardowa, zorganizowana przez „centralizm demokratyczny”, przejęłaby władzę w imieniu proletariatu i ustanowiłaby jednopartyjne państwo socjalistyczne, zwane dyktaturą proletariatu. Państwo kontrolowałoby środki produkcji, tłumiło opozycję, kontrrewolucję i burżuazję oraz promowało radziecki kolektywizm, aby utorować drogę do ewentualnego społeczeństwa komunistycznego, które byłoby bezklasowe i bezpaństwowe.
Marksizm–leninizm jest pustym terminem, zależnym od podejścia i podstaw rządzących partii komunistycznych, dynamicznym i otwartym na redefinicje, zarówno ustalonym, jak i nieustalonym w znaczeniu. Jako termin, marksizm-leninizm jest mylący, ponieważ Marks i Lenin nigdy nie sankcjonowali ani nie popierali tworzenia po nich -izmu, i szczyci się tym, że spopularyzowany po śmierci Lenina przez Stalina, zawierał trzy jasne, doktrynalne i zinstytucjonalizowane zasady, które stały się modelem dla późniejszych reżimów typu radzieckiego; jego globalne wpływy, obejmujące w szczytowym momencie co najmniej jedną trzecią światowej populacji, uczyniły marksistowsko-leninowskie wygodną etykietą dla bloku komunistycznego jako dynamicznego porządku ideologicznego.
Marksizm-leninizm w systemie edukacji.
W ZSRR marksizm-leninizm był nauczany obowiązkowo na wszystkich uczelniach zarówno wyższych, jak i średnich. Jako przedmiot szkolny marksizm-leninizm istniał pod nazwą „społecznoznawstwo”. Indoktrynacja polskich uczniów w kierunku marksizmu-leninizmu była oficjalnie głoszonym zadaniem ideologicznej uniformizacji polskiej szkoły. W Polsce lat 60. XX wieku opublikowano 2 kolejne wydania podręcznika "Podstawy marksizmu-leninizmu".

</doc>
<doc id="445402" url="https://pl.wikipedia.org/wiki?curid=445402" title="Wiekowo">
Wiekowo



</doc>
<doc id="445403" url="https://pl.wikipedia.org/wiki?curid=445403" title="Cartellverband">
Cartellverband

Cartellverband der katholischen deutschen Studentenverbindungen (CV) – największy niemiecki katolicki związek korporacji akademickich. Założony w 1856 roku przez korporacje akademickie Winfridia i Aenania, obecnie liczy 32.000 członków i jest największy w Europie.
W XIX wieku ewangelickie Prusy represjonowały katolików i utrudniały dostęp do uniwersytetów. W celu wsparcia młodzieży katolickiej, Franz Lorenz Gerbl założył 25 czerwca 1848 w Monachium katolicką czytelnię "Katholischer Leseverein für Studierende". Z tej czytelni powstała 5 lutego 1851 katolicka korporacja akademicka "Studentenverbindung Aenania".
Pięć lat później, w 1856 roku została założona we Wrocławiu katolicka korporacja akademicka "Studentenverbindung Winfridia". W tym samym roku obydwie korporacje podjęły kontakt ze sobą i podpisały umowę kartelową, od której wywodzi się nazwa „Cartellverband”. W umowie przyrzekły sobie wzajemnie pomagać. W przeciągu pięciu lat dołączyło osiem kolejnych korporacji. Powstał także regulamin obowiązujący do dzisiaj.
Obecnie do Cartellverbandu należy ponad 120 korporacji akademickich z Niemiec, Polski, Szwajcarii, Włoch, Japonii.

</doc>
