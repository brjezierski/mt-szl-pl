<doc id="445406" url="https://pl.wikipedia.org/wiki?curid=445406" title="Wiekowo (województwo zachodniopomorskie)">
Wiekowo (województwo zachodniopomorskie)

Wiekowo (do 1945 niem. "Alt Wieck") – osada w Polsce położona w województwie zachodniopomorskim, w powiecie sławieńskim, w gminie Darłowo przy trasie linii kolejowej 202 Gdańsk-Słupsk-Stargard (przystanek kolejowy Wiekowo).
Według danych z 28 września 2009 roku wieś miała 202 stałych mieszkańców.
W latach 1975–1998 miejscowość położona była w województwie koszalińskim.

</doc>
<doc id="445407" url="https://pl.wikipedia.org/wiki?curid=445407" title="Polana Potoczkowa">
Polana Potoczkowa

Polana Potoczkowa 720-740 m n.p.m. – polana w Sudetach Środkowych w Górach Sowich.
Polana położona jest na wschód od miejscowości Walim, na obszarze Parku Krajobrazowego Gór Sowich, w północno-zachodniej części Gór Sowich, po północnej stronie Wielkiej Sowy.
Rozległa łąka u podnóża północnego stoku Wielkiej Sowy (1015 m n.p.m.). W pobliżu polany przebiega droga nr 383. Na polanie znajduje się dolna stacja wyciągu narciarskiego, znajdowało się schronisko „Bacówka pod Wielką Sową” oraz obszerny parking. Polana stanowi doskonały punkt widokowy na panoramę rozległego Przedgórza Sudeckiego oraz Masywu Ślęży. Ze względu na dogodne położenie i walory widokowe polana jest miejscem rekreacyjnego wypoczynku i punktem wypadowym w Góry Sowie.
Szlaki turystyczne.
Południowo-zachodnim skrajem polany przechodzi szlak turystyczny na trasie: Wielka Sowa - Polana Potoczkowa - Przełęcz Walimska - Jelenia Polana - Przełęcz Sokola

</doc>
<doc id="445415" url="https://pl.wikipedia.org/wiki?curid=445415" title="Polaron">
Polaron

Polaron (z łac. "polus" od gr. "πόλος" 'biegun') - kwazicząstka powstająca jako wynik lokalnego odkształcenia sieci krystalicznej spowodowanego oddziaływaniem elektrostatycznym w wyniku przemieszczania się w krysztale naładowanej cząstki (elektronu lub dziury).
Polaron jest najczęściej opisywany przez hamiltonian Hpol = Hel + Hfon + Hel-fon, gdzie 
Hel oznacza część elektronową, Hfon jest hamiltonianem fononów optycznych podłużnych oraz Hel-fon opisuje liniowe oddziaływanie elektron-fonon. Oddziaływanie elektron-fonon jest charakteryzowane przez bezwymiarową stałą sprzężenia α określającą jonowość kryształu. Dla α&lt;1 poprawne wyniki uzyskuje się stosując standardowy rachunek zaburzeń. Dla dowolnych α energię stanu podstawowego można obliczyć używając rachunku wariacyjnego i Feynmanowskich całek po drogach.
W wyniku oddziaływania z jonami sieci efektywna masa kwazicząstki polaronowej jest większa od masy cząstki swobodnej. Obrazowo zwiększenie masy można wyjaśnić koniecznością deformacji okolicznej sieci (konieczności wychylenia z położenia równowagi jonów sieci); tak, jakby cząstka ciągnęła za sobą deformację.
Polaron magnetyczny jest odpowiednikiem polaronu dla pola magnetycznego. W tym wypadku mamy do czynienia z polaryzacją przez cząstkę ośrodka magnetycznego.

</doc>
<doc id="445416" url="https://pl.wikipedia.org/wiki?curid=445416" title="Damian Domonik">
Damian Domonik

Damian Domonik (ur. 1 lipca 1985 roku w Raciborzu) – polski siatkarz, grający na pozycji środkowego. Wychowanek Rafako Racibórz, zawodnik Górnika Radlin, potem ZAK S.A. Kędzierzyn-Koźle. W 2008 roku został graczem Jadaru Radom.
Kariera sportowa.
Karierę sportową rozpoczynał w AZS-ie Rafako Racibórz. W latach 2004-2005 grał w Górniku Radlin, z którym spadł z Polskiej Ligi Siatkówki, zajmując w tych rozgrywkach przedostanie, 9. miejsce. Wówczas rozegrał 23 spotkania ligowe, zdobywając w nich 174 punkty.
W latach 2005-2008 był zawodnikiem zespołu ekstraklasy, Mostostalu-Azoty SA Kędzierzyn-Koźle. Następnie grał w Jadarze Radom i AZS-ie Nysa. Obecnie broni barw AZS-u UAM Poznań.
W 2003 roku z reprezentacją Polski wywalczył złoty medal na Festiwalu Olimpijskim Młodzieży Europy w Paryżu.
Życie prywatne.
Ukończył Szkołę Mistrzostwa Sportowego. Studiuje w Wyższej Szkole Zarządzania i Administracji w Opolu.

</doc>
<doc id="445419" url="https://pl.wikipedia.org/wiki?curid=445419" title="Adriana Sklenarikova">
Adriana Sklenarikova



</doc>
<doc id="445420" url="https://pl.wikipedia.org/wiki?curid=445420" title="Kartomierz">
Kartomierz



</doc>
<doc id="445422" url="https://pl.wikipedia.org/wiki?curid=445422" title="Jan Birtus">
Jan Birtus

Jan Birtus (zm. 20 grudnia 1863 w Łodzi) – dowódca partii powstańczej z 1863 roku.
Pochodził z protestanckiej rodziny osiadłej w Hołosku pod Lwowem. Służył w armii austriackiej, w której osiągnął stopień kapitana. Z początkiem grudnia 1863 roku pojawił się w okolicach Sieradza, gdzie wspólnie z Żuawem, dowodził oddziałem powstańczej jazdy (żandarmów narodowych) złożonym z 62 jeźdźców. 4 grudnia 1863 roku oddział stoczył walkę z Rosjanami na polach pomiędzy Kłoniszewem a Jeżewem. Jan Birtus z połową ludzi osłaniał odwrót. Po obu stronach byli zabici i ranni. Ranny Jan Birtus dostał się do niewoli i z rozkazu ppłk. Aleksandra von Broemsena - naczelnika wojennego Łodzi - został stracony. Alfons Parczewski napisał o nim:

</doc>
<doc id="445425" url="https://pl.wikipedia.org/wiki?curid=445425" title="Rzeczpospolita Zakopiańska">
Rzeczpospolita Zakopiańska

Rzeczpospolita Zakopiańska – przejściowy twór państwowy istniejący przez 35 dni, od 13 października do 16 listopada 1918, na terenie Zakopanego i okolic.
Historia.
W obliczu zbliżającej się klęski państw centralnych w I wojnie światowej Polacy na ziemiach kontrolowanych przez Niemcy i Austro-Węgry czekali na dogodne okoliczności do przejęcia władzy. 7 października 1918 Rada Regencyjna w Warszawie proklamowała utworzenie niepodległego państwa polskiego. Jednak to Zakopane okazało się pierwszym miejscem na ziemiach polskich, gdzie ludność zdecydowała się otwarcie wypowiedzieć posłuszeństwo władzom zaborczym.
13 października 1918 odbyło się zgromadzenie obywatelskie pod pomnikiem Grunwaldzkim w Zakopanem, zwołane przez naczelnika gminy Zakopane Wincentego Regiecia. Pięciuset uczestników wybrało na przewodniczącego wiecu pisarza Stefana Żeromskiego, a na wiceprzewodniczących działacza społecznego hrabiego Władysława Zamoyskiego, reprezentanta endecji Wincentego Szymborskiego i polityka lewicy Mariusza Zaruskiego.
Przedstawiono rezolucję o następującej treści:
Przewodniczącym tej reprezentacji został Stefan Żeromski, sekretarzem Medard Kozłowski. Dwa dni później polscy posłowie do parlamentu austriackiego przyjęli uchwałę, że uważają się za reprezentantów odrodzonej Polski. Administracja rozpadającej się Monarchii Austro-Węgierskiej, pochłonięta własnymi problemami, nie podjęła żadnych działań przeciwko Rzeczypospolitej Zakopiańskiej.
28 października 1918 powstała w Krakowie Polska Komisja Likwidacyjna. Na wieść o tym zakopiańczycy zaczęli przygotowania do zbrojnego przejęcia władzy. 31 października, tego samego dnia, którego Kraków wyzwolił się od władzy zaborczej, polscy legioniści w Zakopanem, nie napotykając zbrojnego oporu, rozbroili Austriaków, przejęli skład broni i stację telefoniczną oraz oddali się do dyspozycji Organizacji Narodowej. 1 listopada zarząd Organizacji Narodowej przekształcił się w Radę Narodową – organ kierowniczy suwerennej Rzeczypospolitej Zakopiańskiej. Rada złożyła przyrzeczenie wierności Polsce i objęła w jej imieniu władzę w Zakopanem. Przewodniczącym Rady, pełniącym obowiązki prezydenta Rzeczypospolitej Zakopiańskiej, został Stefan Żeromski.
Przedstawiciele Polskiej Partii Socjalistycznej zakwestionowali reprezentatywność Rady Narodowej z uwagi na dominację w niej endecji. W efekcie doszło do porozumienia z PPS-em. Do Rady Narodowej dołączono 17 nowych członków, w sumie Rada liczyła odtąd 57 osób. Kierownictwo Rzeczypospolitej Zakopiańskiej stanowili Stefan Żeromski jako jej prezydent, Mariusz Zaruski, Wincenty Szymborski i przewodniczący Związku Górali Franciszek Pawlica jako zastępcy Żeromskiego, Medard Kozłowski – jako sekretarz.
16 listopada 1918, wobec objęcia zarządu Galicji Zachodniej przez Polską Komisję Likwidacyjną, Rada Narodowa w Zakopanem rozwiązała się i Rzeczpospolita Zakopiańska została wcielona do powstającej II Rzeczypospolitej Polskiej.

</doc>
<doc id="445427" url="https://pl.wikipedia.org/wiki?curid=445427" title="Tathiana Garbin">
Tathiana Garbin

Tathiana Garbin (ur. 30 czerwca 1977 w Mestre) – włoska tenisistka.
Garbin rozpoczęła oficjalną zawodową karierę 4 października 1996 roku. W czasach juniorskich wielokrotnie zdobywała wysokie wyniki w turniejach ITF-u. W 1997 roku zadebiutowała w eliminacjach do głównego turnieju WTA w Palermo. Pierwszy jej występ w takim turnieju miał miejsce rok później, w Budapeszcie. Zakwalifikowała się też do kilku innych imprez profesjonalnych i próbowała swoich sił w kwalifikacjach do turnieju wielkoszlemowego w Melbourne. W 1999 wystąpiła na kortach Melbourne Park, ulegając w pierwszej rundzie Ricie Grande, 7:9 w trzecim secie. Osiągnęła ćwierćfinał w Bogocie.
Sezon 2000 zakończyła wśród najlepszych pięćdziesięciu tenisistek świata. W Bogocie osiągnęła pierwszy w karierze zawodowy finał (pokonując między innymi obrończynię tytułu Fabiolę Zuluagę). W tym samym roku udało się jej jednak zdobyć tytuł w grze pojedynczej w Budapeszcie (w finale z Kristie Boogert) oraz pierwszy tytuł w grze podwójnej w Warszawie z Janette Husárovą.
Początek roku 2001 to kilka cennych zwycięstw, między innymi nad Monicą Seles w drugiej rundzie Indian Wells, nad Jeleną Lichowcewą i Justine Henin w drodze do czwartej rundy w Miami (tam porażka z Venus Williams). Później pojawiły się jednak kontuzje, które ograniczyły liczbę jej występów na kortach. W tym sezonie wygrała turnieje deblistek w Bogocie, Budapeszcie i Palermo – wszystkie z Janette Husárovą.
Po pokonaniu w ćwierćfinale Bol 2002 Jeleny Diemientjewej osiągnęła również półfinały w Taszkencie i Sopocie. W grze podwójnej wygrała turnieje w Hobarcie (z Ritą Grande), Bol (z Angelique Widjają) oraz była finalistką w Brukseli (z Arantxą Sánchez Vicario) i New Haven (z Janette Husárovą). W 2003 roku doszła do ćwierćfinału w Gold Coast. Wygrała z Émilie Loit turniej deblistek w Canberze. Grała w Pucharze Federacji.
Została pierwszą Włoszką w erze open, która pokonała najlepszą tenisistkę na świecie. Osiągnęła to, wygrywając z Justine Henin-Hardenne w drugiej rundzie French Open, gdzie Belgijka broniła tytułu. Wynik meczu – 7:5, 6:4. Jednocześnie została najniżej klasyfikowaną tenisistką, która odniosła zwycięstwo nad numerem jeden na świecie. Osiągnęła drugą rundę na igrzyskach olimpijskich w Atenach, zarówno w singlu, jak i w deblu. Wzięła udział w Pucharze Federacji.
Doszła do finału w Modenie 2005, ale skreczowała przeciwko Annie Smasznowej. Ćwierćfinały w Rabacie i Los Angeles. Wygrała tytuł deblowy w Canberze z Tiną Križan. W 2006 osiągnęła finał w Palermo, grając z dziką kartą, a także półfinał w Portorož. Odnosiła zwycięstwa w turniejach ITF. Rok 2007 rozpoczęła od półfinału w Gold Coast, poddanego przeciwko Martinie Hingis. Trzecia runda Australian Open, przegrana z Mariją Szarapową, dała jej miejsce w pierwszej trzydziestce rankingu. Doszła do finału w Bogocie, ale zmuszona była opuścić kort z powodu problemów żołądkowych.

</doc>
<doc id="445429" url="https://pl.wikipedia.org/wiki?curid=445429" title="Opaślik sosnowiec">
Opaślik sosnowiec

Opaślik sosnowiec ("Barbitistes constrictus") – gatunek owada z rzędu prostoskrzydłych (Orthoptera).
Od innych pasikonikowatych wyróżniają go bardzo silnie rozwinięte odnóża skoczne, silnie skrócone pokrywy oraz bardzo długie czułki, 3-krotnie dłuższe od ciała. Ubarwienie ciała jest zielone lub brunatne, długość ok. 3 cm. Jaja są składane pod ściółkę lub do gleby. Gdy pojawia się masowo, staje się groźnym szkodnikiem niszczącym drzewostan leśny, ponieważ jego larwy żerują początkowo na roślinach runa, a później na pąkach i igłach drzew iglastych, głównie sosen. Najczęściej można go spotkać w lasach sosnowych i świerkowych. Jest szeroko rozprzestrzeniony w środkowej i wschodniej Europie.
W Polsce występuje na obszarze całego kraju z wyjątkiem Sudetów Wschodnich i Beskidu Wschodniego. Masowe wystąpienia odnotowano m.in. w Puszczy Nadnoteckiej, Borach Dolnośląskich i Puszczy Sandomierskiej.

</doc>
<doc id="445433" url="https://pl.wikipedia.org/wiki?curid=445433" title="Sabine Appelmans">
Sabine Appelmans

Sabine Appelmans (ur. 22 kwietnia 1972 w Brugii) – tenisistka belgijska, zwyciężczyni turniejów WTA w grze pojedynczej i podwójnej, ćwierćfinalistka Australian Open 1997. Zawodniczka leworęczna z oburęcznym bekhendem.
Kariera tenisowa.
W karierze zawodowej siedmiokrotnie zwyciężała turnieje singlowe oraz czterokrotnie deblowe. Jedna z najsłynniejszych belgijskich tenisistek tego okresu, obok Dominique Monami. W 1997 roku klasyfikowana jako szesnasta rakieta świata. W rankingu deblistek najwyżej na dwudziestym pierwszym miejscu. Początkowo tenisistka leworęczna z oburęcznym backhandem, później przestawiła się na grę prawą ręką. Trenowana przez Stevena Martensa.
Zaczęła grać w tenisa w wieku siedmiu lat, na korcie swoich sąsiadów. Jej talent dostrzegł Fred Debruyn, który został jej trenerem. Początkowo uczyła się grać lewą ręką, gdyż chciała zostać z przyjacielem w grupie tenisistów leworęcznych, potem grała prawą ręką.
Sabine nominowana była do wielu nagród. Belgijski magazyn „Panorama” wybrał ją Idealną Kobietą. Belgijska tenisistka pokonała w rankingu Claudię Schiffer, Sharon Stone i Pamelę Anderson. W latach 1994–1995 nominowana do tytułu „Karen Krantzke Sportsmanship Award”. Wybrana Najpiękniejszą Tenisistką WTA Tour w 1997 roku. Tuż za nią znalazły się Niemki: Jana Kandarr i Steffi Graf.
Sabine zadebiutowała na światowych kortach na Roland Garros 1988. Przebrnęła trzy rundy kwalifikacji. Przegrała w drugiej rundzie turnieju głównego z [6] Heleną Sukovą. Zagrała w Pucharze Federacji w tym samym roku i zwyciężyła swój pierwszy mecz z Austriaczką Petrą Schwartz (krecz Schwarz). W kolejnej edycji wielkoszlemowego turnieju w Paryżu odpadła we wczesnej fazie eliminacji. W 1989 roku znów zagrała w Fed Cup, ale tym razem poniosła porażkę z Czeszką Sukovą. Zadebiutowała w Australian Open w 1990 roku, dochodząc aż do trzeciej rundy, pokonując m.in. Nicole Pratt. Doszła do finału w Auckland. Już w pierwszej rundzie French Open trafiła na [8] Katerinę Maleewą i przegrała w dwóch setach do trzech. W US Open przegrała z Gabrielą Sabatini. Osiągnęła ćwierćfinał w Filderstadt i Brisbane, trzecią rundę w Sydney w 1991 roku. Przegrała z Mary Joe Fernández w czwartej rundzie Australian Open. Na tym samym etapie odpadła z French Open (porażka z Graf). Na Niemkę trafiła w pierwszej rundzie debiutanckiego występu na Wimbledonie, w US Open pechowo wylosowała od razu Zinę Garrison. W Mediolanie uległa Martinie Navrátilovej, na etapie ćwierćfinału. Wygrała tytuł w Arizona Classic. W drugiej rundzie w Essen wygrała z Polką Katarzyną Nowak. Osiągnęła ćwierćfinał w Berlinie (porażka z Arantxą S. Vicario). W drugiej rundzie Wielkiego Szlema w Londynie uległa najwyżej rozstawionej Monice Seles. Na letnich igrzyskach w 1992 roku doszła do ćwierćfinału, przegrywając w dwóch setach z Graf. Wygrała z Anke Huber na US Open w Nowym Jorku, przegrała w czwartej rundzie z Gabrielą Sabatini. Osiągnęła finał w Budapeszcie. Wielokrotnie drogę do dalszej rundy turnieju blokowały jej czołowe wówczas tenisistki świata, na które Sabine trafiała we wczesnych rundach imprez. Wygrała jednak prestiżowy turniej w Linzu (dwukrotnie – 1994 i 1996). To jedna z dwóch Belgijek, które wygrywały Generali Ladies Linz – później dokonała tego Justine Henin-Hardenne. Odniosła triumf także w Pattayi. W 1995 wygrała w Zagrzebiu, osiągnęła finał w Budapeszcie, czwartą rundę Wimbledonu 1997 (porażka z numerem 1 – Hingis), trzecią rundę Australian Open 1999. W Italian Open przegrała z Monami w drugiej rundzie (po kwalifikacjach). W 2000 osiągnęła czwartą rundę Indian Wells. Po raz ostatni pojawiła się na Australian Open 2001, odpadając w drugiej rundzie z Denisą Chládkovą, a pokonując wcześniej Pavlinę Nolę z Bułgarii.
Jej konfrontacje z rodaczkami przebiegały z różnym rezultatem. Raz udało się jej wygrać z Justine Henin-Hardenne, w drugim ich spotkaniu wygrała młodsza gwiazda z Belgii. Dwukrotnie przegrała z Kim Clijsters, ograła Els Callens, przegrała wszystkie siedem spotkań z Dominique Monami w latach 1993–1999.

</doc>
<doc id="445435" url="https://pl.wikipedia.org/wiki?curid=445435" title="Uniwersytet Humanistyczno-Przyrodniczy im. Jana Długosza w Częstochowie">
Uniwersytet Humanistyczno-Przyrodniczy im. Jana Długosza w Częstochowie

Uniwersytet Humanistyczno-Przyrodniczy im. Jana Długosza w Częstochowie (UJD) – polska państwowa szkoła wyższa w Częstochowie utworzona w 1971 jako Wyższa Szkoła Nauczycielska w Częstochowie. Od 2004 nosi imię Jana Długosza.
Historia.
Początki Uczelni sięgają 1957 roku, gdy w dawnych koszarach przy ul. Dąbrowskiego powstało Studium Nauczycielskie oferujące dwuletnią naukę w zakresie matematyki, biologii i ekonomiki gospodarstwa domowego i żywienia zbiorowego. W następnej kolejności uruchomiono filologię i fizykę. Pod koniec lat 60. szkołę przeniesiono do nowego budynku przy al. Armii Krajowej.
W 1971 roku decyzją Rady Ministrów powstała Wyższa Szkoła Nauczycielska w Częstochowie. Początkowo istniały dwa wydziały: matematyczno-przyrodniczy i humanistyczno-pedagogiczny. Pracowało w niej 12 docentów i 10 doktorów.
W 1974 uruchomiono czteroletnie studia magisterskie na wydziałach matematyczno-przyrodniczym, filologiczno-historycznym i wychowania artystycznego oraz zmieniono nazwę na Wyższą Szkołę Pedagogiczną w Częstochowie. Pierwsze dyplomy magisterskie zostały wydane już przez władze WSP w 1977 roku.
29 stycznia 2001 Centralna Komisja ds. Stopni i Tytułów przyznała WSP pierwsze uprawnienia do nadawania stopnia naukowego doktora, otrzymał je Wydział Filologiczno-Historyczny w dyscyplinie historia. W tym samym roku w sejmowej komisji edukacji, nauki i młodzieży przepadł projekt utworzenia Uniwersytetu Częstochowskiego na bazie WSP i Instytutu Teologicznego. Powodem jego odrzucenia był brak wykwalifikowanej kadry. Rok później Ministerstwo Edukacji Narodowej rozważało utworzenie uniwersytetu z połączenia WSP i Politechniki Częstochowskiej, jednak wobec braku jednoznacznej deklaracji ze strony PCz projekt został zaniechany.
Po licznych debatach w środowisku akademickim uznano, że najlepszym kandydatem na patrona uczelni w momencie przekształcenia WSP w AJD będzie Jan Długosz. Postać kronikarza jest związana z ziemią częstochowską, gdzie się urodził, a później pełnił posługę kapłana. Po przedstawieniu tej propozycji, Senat WSP podjął 26 marca 2003 roku decyzję o wyborze Jana Długosza na patrona uczelni.
1 października 2004 Wyższa Szkoła Pedagogiczna w Częstochowie została przekształcona w Akademię im. Jana Długosza w Częstochowie. 1 marca 2016 roku nastąpiła zmiana w strukturze Uczelni. Wydział Nauk Społecznych połączył się z Wydziałem Filologiczno-Historycznym. Nowa jednostka nosiła nazwę Wydział Filologiczno-Historyczny. Władze AJD tłumaczyły ten krok koniecznością stworzenia silnego wydziału, który wkrótce wystąpi o nowe uprawnienia do doktoryzowania.
Starania o zmianę nazwy Uczelni w uniwersytet przypieczętowane zostały 7 maja 2018 podpisaniem rozporządzenia o zmianie nazwy uczelni przez ministra nauki i szkolnictwa wyższego. Z dniem 1 czerwca 2018 roku uczelnia zmieniła nazwę na Uniwersytet Humanistyczno-Przyrodniczy im. Jana Długosza w Częstochowie. 1 października 2019 roku nastąpiła zmiana struktury Uczelni. W miejsce 4 Wydziałów, utworzono 6 nowych jednostek. Kompetencje związane z kształceniem doktorów przejęła Szkoła Doktorska. Ważnym krokiem ku rozwojowi Uczelni stało się uzyskanie zgody na uruchomienie kierunku lekarskiego (zgoda Ministra Edukacji i Nauki z 14 lipca 2022 roku), co skutkowało przeprowadzeniem pierwszej rekrutacji kandydatów na te studia na rok akademicki 2022/2023. Tym samym Uniwersytet dołączył do nielicznego grona polskich ośrodków akademickich prowadzących kształcenie lekarzy. 
W wyniku ewaluacji ogłoszonej pod koniec lipca 2022 roku (a następnie w wyniku odwołania luty 2023 roku) dyscypliny naukowe otrzymały wysokie kategorie: 
- historia - kategoria A
- literaturoznawstwo - kategoria A
- nauki chemiczne - kategoria A 
- nauki prawne - kategoria A
- językoznawstwo - kategoria B+
- nauki fizyczne - kategoria B+
- nauki o kulturze fizycznej - kategoria B+
- nauki o zdrowiu - kategoria B+
- pedagogika - kategoria B+
- sztuki muzyczne - kategoria A
- sztuki plastyczne i konserwacja dzieł sztuki - kategoria A
- filozofia - kategoria B +
- nauki o bezpieczeństwie - kategoria B +.
Wysokie wyniki uzyskane w ewaluacji umożliwiają zmianę nazwy Uczelni: z uniwersytetu tzw. "przymiotnikowego" na klasyczny o nazwie "Uniwersytet Jana Długosza w Częstochowie".
Podstawowe statystyki.
Uczelnia posiada 6 wydziałów: humanistyczny, nauk ścisłych, przyrodniczych i technicznych, nauk społecznych, prawa i ekonomii, nauk o zdrowiu oraz sztuki. Zatrudnia ponad 650 osób, w tym około 500 pracowników naukowo-dydaktycznych, w tym ponad 170 samodzielnych pracowników naukowych (a w gronie tym blisko 50 osób szczyci się tytułem profesora tytularnego). W Uczelni kształci się ponad 5 tys. studentów (studia stacjonarne i niestacjonarne oraz podyplomowe) na ponad 50 kierunkach studiów i 34 kierunkach podyplomowych. Grono to uzupełnia blisko 110 doktorantów.
Na przestrzeni 50 lat funkcjonowania Uczelni jej dyplom ukończenia uzyskało blisko 70 tysięcy absolwentów. W ich gronie znajdą się m.in.: ks. Andrzej Przybylski, Jadwiga Wiśniewska, Andrzej Szewiński, Jakub Błaszczykowski, Ryszard Majer, Wioletta Grzegorzewska, Artur Warzocha, Agata Ślazyk, Andrzej Biernat, Tadeusz Budzik, Robert Dorosławski, Konrad Ludwicki, Tomasz Lubaszka, Przemysław Kossakowski, Tomasz Sętowski, Beata Grzanka, Ireneusz Kozera, Janusz Jadczyk, Jacek Magiera, Tomasz Jaskóła, Piotr Bauć, Krzysztof Kopeć, Ryszard Stefaniak, Krzysztof Smela
Program dydaktyczny.
Uniwersytet kształci na blisko 60 kierunkach kształcenia oraz kilkudziesięciu kierunkach studiów podyplomowych. Ma prawo do wydawania dyplomów ukończenia studiów I i II stopnia. 
Uczelnia oferuje kształcenie w Szkole Doktorskiej w dyscyplinach: chemia, fizyka, historia, językoznawstwo, literaturoznawstwo, sztuki muzyczne oraz sztuki plastyczne i konserwacja dzieł sztuki, a także nauki o zdrowiu. Jednostka posiada uprawnienia do nadawania stopnia doktora w dyscyplinach: pedagogika oraz w naukach prawnych i o kulturze fizycznej. Uniwersytet uzyskał uprawnienia do nadawania stopnia doktora habilitowanego w obszarach następujących dyscyplin: historia, literaturoznawstwo, nauki chemiczne, nauki prawne, językoznawstwo, nauki fizyczne, nauki o kulturze fizycznej, nauki o zdrowiu, pedagogika, sztuki muzyczne, sztuki plastyczne i konserwacja dzieł sztuki.
Oferuje także na kilkadziesiąt różnorodnych kursów i szkoleń.
Uczelnia systemowo wprowadza nowoczesne metody dydaktyczne w formach kształcenia on-line, tutoringu oraz kształcenia lingwistycznego. W ramach realizacji programu tutoringu Uczelnia współpracuje z Instytutem Tutoringu Szkolnego i jest współrealizatorem projektu "Wychować człowieka mądrego" – Wydział Nauk Społecznych (dawny Wydział Pedagogiczny) prowadzi ewaluację projektu.
Wieloletnią tradycję ma kształcenie dualne na kierunku fizyka z Uniwersytetem Le Main we Francji, a także na kierunku praca socjalna, specjalność „Case Management” z Hochschule der Bundesagentur für Arbeit w Mannheim w Niemczech. Doktoranci Wydziału Nauk Ścisłych, Przyrodniczych i Technicznych mogą realizować doktoraty w systemie "co-tutelle" pod opieką dwóch współpromotorów: pracownika naukowego Wydziału Nauk Ścisłych, Przyrodniczych i Technicznych oraz pracownika uczelni zewnętrznej, otrzymując podwójny dyplom, polski i zagraniczny.
Wydziały.
Struktura:
Kierunki studiów:
Struktura:
Kierunki studiów:
Struktura:
kierunki studiów:
Wydział Nauk Ścisłych, Przyrodniczych i Technicznych
struktura:
kierunki studiów:
Wydział Nauk o Zdrowiu
Struktura:
kierunki studiów:
Wydział Sztuki
Struktura:
kierunki studiów:
Kampusy i budynki uczelniane.
Położenie ośrodków dydaktyczno-naukowych w centrum Częstochowy:
Działalność naukowa, badawcza i artystyczna.
Uniwersytet prowadzi działalność naukową, badawczą i artystyczną przede wszystkim w następujących dziedzinach nauki i sztuki: nauki humanistyczne (historia, literaturoznawstwo, językoznawstwo, filozofia), nauki przyrodnicze i ścisłe (fizyka, chemia), nauki społeczne (nauki o bezpieczeństwie, pedagogika), nauki o kulturze fizycznej i sporcie, sztuki plastyczne, sztuki muzyczne, a także nauki techniczne (inżynieria materiałowa), nauki rolnicze (technologia żywności) oraz nauki prawne.
W wymienionych wyższej dziedzinach i dyscyplinach od 2011 roku w Uniwersytecie Humanistyczno-Przyrodniczym im. Jana Długosza w Częstochowie były i są realizowane projekty naukowe, badawcze lub artystyczne, pod kierunkiem pracowników lub doktorantów Uniwersytetu, finansowane ze środków Ministerstwa Edukacji i Nauki, Narodowego Centrum Nauki, Narodowego Centrum Badań i Rozwoju i innych instytucji. Łączna kwota pozyskanych środków finansowych na realizację w latach 2011–2017 projektów (zakończonych lub będących w trakcie realizacji) wynosi na ponad 9 mln zł. Efektem realizowanych projektów jest rozwój naukowy pracowników, w tym uzyskanie kolejnych stopni lub tytułów naukowych, nawiązanie współpracy naukowej lub artystycznej z wiodącymi ośrodkami w kraju i za granicą, a także zgłoszenia patentowe.
Uniwersytet Humanistyczno-Przyrodniczy im. Jana Długosza w Częstochowie jest wydawcą 10 czasopism naukowych zamieszczonych w wykazie czasopism punktowanych Ministerstwa Edukacji i Nauki. Liczba punktów uzyskanych przez periodyki Uczelni w wyniku ewaluacji ministerialnej systematycznie wzrasta. Najwyżej punktowane to: „Edukacyjna Analiza Transakcyjna”, „Gubernaculum et Administratio”, „Podstawy Edukacji”, „Sport i Turystyka Środkowoeuropejskie Czasopismo Naukowe” (dostępne także w bazie Scopus).
Współpraca krajowa i zagraniczna.
Uniwersytet Humanistyczno-Przyrodniczy im. Jana Długosza w Częstochowie współpracuje z uczelniami i ośrodkami naukowymi z całej Polski w zakresie prowadzenia wspólnych badań naukowych w ramach krótko i długoterminowych staży naukowych lub w ramach realizowanych projektów naukowo-badawczych finansowanych np. przez Narodowe Centrum Nauki. Wydziały Uniwersytetu są członkami konsorcjów naukowych, w skład których wchodzą ośrodki akademickie z całego kraju oraz przedstawiciele przemysłu.
Uniwersytet Humanistyczno-Przyrodniczy im. Jana Długosza w Częstochowie prowadzi współpracę z ok. 170 ośrodkami naukowymi za granicą w ramach umów bilateralnych oraz w związku z realizacją programu ERASMUS+. Umowy bilateralne o współpracy naukowej, dydaktycznej i kulturalnej zawarte zostały m.in. z następującymi jednostkami:
Akademia Młodych Wynalazców.
Akademia Młodych Wynalazców zainaugurowała działalność jesienią 2015 roku (pierwszy wykład  odbył się 18 października) przy Wydziale Nauk Ścisłych, Przyrodniczych i Technicznych. Jej pomysłodawcą jest prof. dr hab. inż. Janusz Boratyński. AMW – to propozycja dla młodych, którzy interesują się nauką, techniką, innowacjami. Tematykę w 2015 roku zdominowały wykłady poświęcone kosmosowi, konstrukcji maszyny parowej, lekom, dźwiękom, kryminologii czy drukarkom 3D. Jednorazowo brało w nich udział do 50 słuchaczy w wieku od 10 do 18 lat.
2015 Rokiem Jana Długosza.
W podjętej przez Sejm RP 5 grudnia 2014 roku uchwale uznano rok 2015 rokiem Jana Długosza. W dokumencie podkreślono, że Jan Długosz jest uważany za ojca polskiej historiografii i heraldyki, twórcę największego dzieła opisującego dzieje państwa polskiego – „Roczniki, czyli kroniki sławnego Królestwa Polskiego”. Zaznaczono też szczególne znaczenie jego dzieł dla polskiego dziedzictwa kulturowego. By uczcić patrona, akademicy opracowali program, który przez 2015 rok miał za zadanie promować i przypominać Polakom oraz innym Europejczykom o dokonaniach Jana Długosza. Rok 2015 zbiegł się z uroczystościami obchodów 600-lecia urodzin sławnego kronikarza.
Wydarzenia organizowane lub współorganizowane przez Uczelnie w Częstochowie w ramach obchodów Roku Patrona:
Rektorzy.
Rektorzy Wyższej Szkoły Nauczycielskiej, Wyższej Szkoły Pedagogicznej, Akademii im. Jana Długosza, Uniwersytetu Humanistyczno-Przyrodniczego im. Jana Długosza w Częstochowie:
Osoby związane z Uniwersytetem.
Doktorzy honoris causa UJD.
Uniwersytet Humanistyczno-Przyrodniczy im. Jana Długosza ma prawa do nadawania tytułu doktora honoris causa od 2007. Do roku 2018 nadano go następującym naukowcom:
Profesorowie honorowi UJD.
Uniwersytet Humanistyczno-Przyrodniczy im. Jana Długosza w Częstochowie nadaje tytuł profesora honorowego osobom wybitnie zasłużonym dla nauki lub edukacji. Otrzymują ją również osoby niezwiązane z nauką, które w istotny sposób przyczyniły się do rozwoju UJD i jej dobrego imienia; tytuł ten otrzymali:
Herb.
Autorem herbu jest prof. Andrzej Desperak, pracownik Wydziału Sztuki Uczelni. Wyboru senatorowie dokonali podczas posiedzenia Senatu AJD 30 maja 2018 roku. Projekt był konsultowany z mediewistą i heraldykiem dr. hab. Marcelim Antoniewiczem (pracownik Instytutu Historii Humanistycznego UJD).

</doc>
<doc id="445438" url="https://pl.wikipedia.org/wiki?curid=445438" title="Skoczek zielony">
Skoczek zielony

Skoczek zielony ("Omocestus viridulus") – euroazjatycki gatunek owada prostoskrzydłego z rodziny szarańczowatych (Acrididae). W Europie Południowej spotykany wyłącznie w górach, w Polsce na obszarze całego kraju.
Ten barwny owad osiąga 13–24 mm długości. Ubarwienie ciała jest bardzo urozmaicone: od ciemnozielonego poprzez zielone, brązowe, ochrę lub fioletowe. Skrzydła są najczęściej zielone. Aktywny od lipca do września od nizin po góry, najczęściej jednak w terenie pagórkowatym. Najchętniej zasiedla wilgotne łąki. Jest żarłocznym roślinożercą. Jego śpiew przypomina szybkie tykanie budzika.

</doc>
<doc id="445439" url="https://pl.wikipedia.org/wiki?curid=445439" title="Stefan Brzozowski (muzyk)">
Stefan Brzozowski (muzyk)

Stefan Brzozowski (ur. 20 czerwca 1950 w Olsztynie) – polski muzyk, animator olsztyńskiego środowiska artystycznego, kompozytor i wykonawca piosenek literackich: poetyckich i satyrycznych. 
Życiorys.
Ukończył Technikum Samochodowe, a następnie studia z wychowania muzycznego na WSP w Olsztynie. W 1985 roku uzyskał tytuł zawodowy magistra. W czasach studenckich (1972–1981) współpracował, a wkrótce kierował zespołem „Niebo” biorąc udział w licznych studenckich festiwalach i przeglądach. Po zawieszeniu przez „Niebo” działalności, współtworzył grupę „Ex”, której był liderem. W roku 1980 otrzymał nagrodę specjalną na Studenckim Festiwalu Piosenki w Krakowie i wraz z zespołem „Ex” został laureatem tego festiwalu. W czerwcu 1981 wraz z grupą „Ex” wziął udział w koncercie Interpretacje podczas XIX Festiwalu Polskiej Piosenki w Opolu. W latach 1982–1984 występował wraz z zespołem „Kaczki z Nowej Paczki”. Od 1985 roku współtworzy grupę Czerwony Tulipan oraz występuje indywidualnie.
Laureat nagród na wielu festiwalach i w konkursach – między innymi: na Spotkaniach Zamkowych „Śpiewajmy Poezję” w Olsztynie, na Festiwalu Artystycznym Młodzieży Akademickiej FAMA w Świnoujściu, Studenckim Festiwalu Piosenki w Krakowie czy Festiwalu w Opolu.
Poza występami estradowymi, prowadzi warsztaty piosenkarskie i muzyczne przed Spotkaniami Zamkowymi „Śpiewajmy Poezję” w Olsztynie, a dawniej prowadził warsztaty piosenkarskie podczas Festiwalu Artystycznego Młodzieży Akademickim FAMA w Świnoujściu, czy w latach 90. podczas Festiwalu Piosenki Żołnierskiej w Kołobrzegu.

</doc>
<doc id="445440" url="https://pl.wikipedia.org/wiki?curid=445440" title="Polonizm">
Polonizm

Polonizm – element językowy zapożyczony z języka polskiego, funkcjonujący na gruncie innego języka. Dużą liczbę polonizmów zaczerpnęły języki niemiecki i rosyjski.

</doc>
<doc id="445441" url="https://pl.wikipedia.org/wiki?curid=445441" title="Ich will">
Ich will

Ich will – utwór niemieckiego zespołu Rammstein, pochodzący z albumu "Mutter". Niemiecka wersja singla „Ich will” została wydana 10 września 2001, a angielska – 13 maja 2002. 
Fragmenty utworu wykorzystała stacja Ale Kino! w spocie reklamującym premiery filmowe kanału na luty 2007 roku. Oprócz „Ich will” wykorzystano także fragment „Feuer frei!”.
Teledysk do piosenki można znaleźć na płycie DVD Rammsteinu "Lichtspielhaus".
Spis utworów.
2-track CD
Maxi-Single
UK CD Part 1 (czerwona okładka)
UK CD Part 2 (zielona okładka)
UK CD Part 3 (pomarańczowa okładka)

</doc>
<doc id="445443" url="https://pl.wikipedia.org/wiki?curid=445443" title="Uniwersytet w Bielefeld">
Uniwersytet w Bielefeld

Uniwersytet w Bielefeld – niemiecka uczelnia publiczna w Bielefeld, w Nadrenii Północnej-Westfalii, założona w 1969 roku.
Wszystkie wydziały (matematyki, fizyki, chemii, prawa, ekonomii, filologii, pedagogiki, psychologii i filozofii) i instytuty, a także biblioteka, ulokowane są w głównym gmachu. Na kampusie znajduje się centrum matematyki ekonomicznej oraz centrum ekonomicznych badań empirycznych.
Pierwszym rektorem uczelni był Karl Peter Grotemeyer (w latach 1970–1992). Od 1992 przyznawana jest nagroda jego imienia dla najlepszego dydaktyka.
Na uniwersytecie tym wykładał noblista Reinhard Selten (prowadził zajęcia z dziedziny ekonomii i teorii gier).

</doc>
<doc id="445452" url="https://pl.wikipedia.org/wiki?curid=445452" title="Tambora (lud)">
Tambora (lud)

Tambora – lud zamieszkały na wyspie Sumbawa w archipelagu Małych Wysp Sundajskich. Uległ błyskawicznej zagładzie na skutek wybuchu wulkanu Tambora 10 kwietnia 1815 roku, największej erupcji wulkanicznej w historii nowożytnej.
Lud ten i jego cywilizacja nie zostały nigdy zbadane przez etnografów. Co prawda na początku XIX wieku zainteresował on świat zachodni, ale wkrótce po pierwszym spotkaniu zniknął z powierzchni ziemi.
Zachowały się skromne świadectwa historyczne (głównie zapisy holenderskiej administracji kolonialnej) na temat ludzi Tambora. Słynęli oni w Indiach Wschodnich ze swego miodu, koni, drewna sappan (brezylka sappan – "Caesalpinia sappan"), używanego do produkcji czerwonego barwnika, oraz drewna sandałowego, używanego do wyrobu kadzidełek i leków. Brytyjscy urzędnicy kolonialni, a także badacze brytyjscy i holenderscy, odwiedzili wyspę Sumbawa na krótko przed erupcją. Społeczność Tambora liczyła około 10 tys. ludzi. Relacje mówią o natknięciu się na cywilizację, która mówiła językiem niepodobnym do żadnego innego w Indonezji. Jedyna zachowana dokumentacja języka tambora to mało obszerny materiał słownikowy, ale już na podstawie tych danych można stwierdzić, że nie był językiem austronezyjskim. Językoznawca Mark Donohue ocenia, że jego profil fonologiczny jest typowy dla języków wschodniej Indonezji bądź Nowej Gwinei. Być może był spokrewniony z językami timor-alor-pantar (400 km na wschód od Sumbawy), na co miałaby wskazywać zbieżność leksykalna w słowie „ręka” ("taintu").
W miejscu zagłady ludność miejscowa znajdowała ceramikę i kości. W lecie 2004 ekspedycja naukowa, której przewodził prof. Heraldur Sigurðsson, wulkanolog z Uniwersytetu Rhode Island (Kingston, USA), odkryła z pomocą miejscowego przewodnika szczątki wsi Tambora. Odnaleziona wieś znajdowała się 25 km na zachód od krateru wulkanu i 5 kilometrów w głębi lądu, gdzie mieszkańcy byli bezpieczni od piratów, którzy porywali mieszkańców wybrzeża, zmuszając ich do niewolnictwa. Miejsce było też bardzo żyzne, co sprzyjało uprawie roli.
Amerykańscy i indonezyjscy naukowcy użyli radaru do penetracji gruntu. W warstwie datowanej na czas wybuchu odkopali zwęglone pozostałości domu z dwoma mieszkańcami. Były one przykryte trzymetrową warstwą pumeksu i popiołu. Wyniki badań ogłoszono 27 lutego 2006.
Nowe odkrycia potwierdziły dziewiętnastowieczne relacje, że lud Tambora nie był prymitywnym społeczeństwem, ale cywilizacją. Znaleziono miski z brązu, narzędzia żelazne, wyroby garncarskie, delikatną porcelanę i szkło, biżuterię oraz szczątki mebli. W odkrytym domu znaleziono zwęglone szczątki kobiety, trzymającej kurczowo metalową maczetę, leżącą na palenisku, prawdopodobnie kuchennym, a obok niej roztopioną szklaną butelkę i kilka garnków do gotowania. Szczątki drugiej osoby znaleziono na zewnątrz w miejscu, które wydaje się drzwiami wejściowymi. Dom był zbudowany na drewnianych palach, a jego ściany zewnętrzne i dach były pokryte bambusem. Został on spalony przez gorący popiół wulkaniczny na węgiel drzewny.
Znaleziska, zwłaszcza liczne przedmioty z brązu, potwierdzają relacje historyczne, że ludzie Tambora nie byli biedni. Forma i dekoracja przedmiotów wskazują, że ich kultura była związana z Wietnamem i Kambodżą. Mogli mieć powiązania handlowe z Indochinami. Ceramika jest podobna do powszechnie znajdowanej w Wietnamie.
Prof. Sigurðsson w 2006 powiedział: „Tambora mogłaby być Pompejami wschodu. Wszystko jest zachowane w takim stanie, jak było w roku 1815”. Sigurðsson miał zamiar wrócić do podnóża wulkanu Tambora w roku 2007, by odszukać pałac i resztę wsi.

</doc>
<doc id="445462" url="https://pl.wikipedia.org/wiki?curid=445462" title="Little Big Horn">
Little Big Horn



</doc>
<doc id="445464" url="https://pl.wikipedia.org/wiki?curid=445464" title="Carl-Gustaf Rossby">
Carl-Gustaf Rossby

Carl-Gustaf Arvid Rossby (ur. 28 grudnia 1898 w Sztokholmie, zm. 19 sierpnia 1957 tamże) był meteorologiem szwedzkim i amerykańskim. Pierwszy wyjaśnił ruch długich fal w atmosferze ziemskiej za pomocą metod mechaniki cieczy. Fale te noszą jego nazwisko. 
Życiorys.
Meteorologią i oceanografią zainteresował się pracując dla Vilhelma Bjerknesa w Uniwersytecie Sztokholmskim i w Uniwersytecie w Lipsku. W 1922 roku wrócił do Sztokholmu i zaczął pracować w Szwedzkim Instytucie Meteorologiczno-Hydrologicznym i uczestniczył jako meteorolog w wielu ekspedycjach oceanicznych. W 1926 roku przeniósł się do Stanów Zjednoczonych i zaczął pracować w Amerykańskim Biurze Pogodowym (ang. U.S. Weather Bureau) w Waszyngtonie. W 1928 założył pierwszy wydział meteorologii w Stanach Zjednoczonych w MIT (ang. Massachusetts Institute of Technology). Zajmował się wtedy termodynamiką atmosfery, turbulencją i oddziaływaniem pomiędzy atmosferą i oceanem. 
W 1938 otrzymał obywatelstwo amerykańskie i został jednym z dyrektorów w Biurze Pogodowym. W 1940 został szefem wydziału meteorologii w Uniwersytecie w Chicago. Zajmował się wtedy teorią fal długich i opisem prądu strumieniowego.
Podczas II wojny światowej zorganizował kursy dla meteorologów wojskowych. Po wojnie zajął się metodami prognozy pogody za pomocą komputerów. W 1947 został jednym z dyrektorów Instytutu Meteorologii w Uniwersytecie w Sztokholmie.
Od 1954 do śmierci w 1958 rozwijał .
Amerykańskie Towarzystwo Meteorologiczne przydziela rokrocznie medal imienia Carla-Gustafa Rossbiego. Jest to najwyższe wyróżnienie meteorologiczne.

</doc>
<doc id="445471" url="https://pl.wikipedia.org/wiki?curid=445471" title="Wyrobisko podziemne">
Wyrobisko podziemne

Wyrobisko podziemne – pusta przestrzeń w górotworze powstała wskutek usunięcia skał w ramach robót górniczych. Aby przestrzeń ta zachowała swą funkcjonalność, najczęściej niezbędne jest jej zabezpieczenie zwane obudową górniczą.
Podział górniczych wyrobisk podziemnych.
Wśród podziemnych wyrobisk górniczych możemy wyróżnić:

</doc>
<doc id="445473" url="https://pl.wikipedia.org/wiki?curid=445473" title="Concepción del Uruguay">
Concepción del Uruguay

Concepción del Uruguay – miasto w północno-wschodniej Argentynie, w prowincji Entre Ríos. Miasto leży nad rzeką Urugwaj i położone jest w odległości około 320 km na północ od stolicy kraju, Buenos Aires. Ludność Concepción del Uruguay to około 90 tys.
Miasto zostało założone 25 czerwca 1783 przez Tomása de Rocamorę. Ze względu na liczbę i znaczenie zabytków znajdujących się w Concepción del Uruguay i rolę jaką to miasto odegrało w kształtowaniu się narodu argentyńskiego, nazywane jest niekiedy "La Histórica".
W mieście rozwinął się przemysł spożywczy, drzewny i samochodowy. Concepción del Uruguay to ważny port rzeczny.
Znajduje się tutaj również uniwersytet.
Historia.
Zachowały się wzmianki z roku około 1778 o obszarze znanym jako "Arroyo de China", położonym na północ od obecnych okolic Viejo i Puerto La Conception. W tym samym roku zbudowano pierwszą kaplicę w miejscu, które zostało następnie wykorzystane jako cmentarz.
W dniu 25 czerwca 1783 roku, na zlecenie wicekróla Juan José de Vértiz y Salcedo, Thomas Rocamora założył miasto Matki Boskiej Niepokalanego Poczęcia w Urugwaju (w oryginale "Villa de Nuestra Señora de la Inmaculada Concepción del Uruguay").
Dokładna forma pełnej nazwy miasta jest różnie podawana w różnych źródłach, jako że niektóre podają tylko "Concepcion del Uruguay".
Concepcion del Uruguay było pierwszym miastem, które przyłączyło się do rewolucji w 1810 roku, po wydarzeniach w Buenos Aires.
W 1814 roku Gervasio Antonio Posadas, korzystając z nadzwyczajnych uprawnień nadanych przez Zgromadzenie Konstytucyjne, mianował Concepcion del Urugwaj stolicą prowincji Entre Ríos w momencie jej utworzenia. W dniu 29 czerwca 1815 roku, General Jose Gervasio Artigas zwołał pierwszy kongres niezależności, który odbył się w mieście o nazwie Kongres Wschodni (Congreso de Oriente). Na tym kongresie zadeklarowano niepodległość Argentyny i przyjęto flagę.
Zdecydowano również, aby nie uczestniczyć w Kongresie Tucuman, który odbył się w następnym roku, na znak protestu przeciwko promowaniu portugalskiej inwazji Banda Oriental i ataków na federalnych zastępców.
W dniu 1 lutego 1820 roku, generał Francisco Ramirez, sprzymierzony z gubernatorem Santa Fe Estanislao Lópezem (dowódcą armii federalnej) pokonał José Rondeau w bitwie pod Cepeda, wkrótce po podpisaniu traktatu w Pilar. 29 września tego samego roku, proklamowano republikę Entre Rios, w której skład, oprócz istniejących prowincji Corrientes i Misiones, wchodziło Concepcion będące stolicą Urugwaju. Jednak republika rozpadła się w ciągu kilku miesięcy, po śmierci Ramireza 10 lipca 1821 r.
W 1826 r. generał Justo José de Urquiza, jako gubernator Entre Rios, wprowadził prawo nadające Concepcion del Urugwaj status miasta.
W 1848 r. Urquiza założył pierwszą uczelnię miejską o charakterze świeckim w Urugwaju.
W 1851 r. generał Francisco Ramirez, promował Urquizę zamiast Juana Manuela de Rosas, co doprowadziło do bitwy pod Caseros, 3 lutego 1852 r. Urquiza wygrał co otworzyło drogę do uchwalenia narodowej konstytucji w następnym roku.
W dniu 1 stycznia 1873 miasto zostało formalnie utworzone.
W dniu 30 czerwca 1887 r. powstała linia kolejowa łącząca koleje Urquiza z miastami Parana i Rosario del Tala. Również w tym samym roku zreformowano port, który w już 1910 r. był jednym z największych w kraju.
W 1994 r. w San Jose Palacio odbyła się przysięga reformy konstytucji.

</doc>
<doc id="445476" url="https://pl.wikipedia.org/wiki?curid=445476" title="Pustków-Osiedle">
Pustków-Osiedle

Pustków-Osiedle – wieś w Polsce położona w województwie podkarpackim, w powiecie dębickim, w gminie Dębica. Do 2000 roku był to przysiółek wsi Pustków.
Miejscowość jest siedzibą rzymskokatolickiego dekanatu Pustków-Osiedle i parafii pw. św. Stanisława BM.
Historia.
Początkowo obszar dzisiejszego Pustowa-Osiedle, był pokrytą lasem częścią wsi Pustków. Początek Osiedla na tym terenie, to lata trzydzieste XX wieku, kiedy to w ramach budowy COP-u, rozpoczęto budowę zakładów przemysłowych na terenie Pustkowa. W 1937 roku w tym lesie otaczającym wieś miała powstać fabryka tworzyw sztucznych o nazwie „Lignoza” S.A. Ponieważ brakowało w okolicy fachowców zaczęto zatrudniać liczne firmy budowlane. W nowo wybudowanej fabryce produkowano tworzywa sztuczne i amunicję. Dla potrzeb pracujących tam robotników wybudowano bloki mieszkalne, co sprawiło, że ta część wsi w większym stopniu zaczęła przypominać miasto. Można było spotkać w Osiedlu pierwsze rowery, a pracownicy posiadali nawet motocykle. Ludziom tam zatrudnionym zaczęło się lepiej powodzić. Prawie w każdą niedzielę były organizowane festyny i zabawy na wolnym powietrzu. Wokół zakładu powstało wiele sklepów z różnymi artykułami.
W czasie II wojny światowej miejscowość znajdowała się w obrębie wielkiego poligonu SS-Truppenübungsplatz „Dębica”, na którym testowano broń rakietową V-1 i V-2. Ocenia się, że w czasie istnienia poligonu w utworzonym tu obozie Pustków zostało zamordowanych ok. 15 000 więźniów: 7000 Żydów, 5000 jeńców radzieckich, 3000 Polaków.
Po wojnie istniejące zakłady wznowiły produkcję. Powstawać też zaczęły nowe. Od 2000 roku Pustków Osiedle stało się odrębną od Pustkowa miejscowością.
Architektura.
Osiedle zaprojektowane w 1938 miało swobodne rozplanowanie na terenie wysokopiennego lasu sosnowego. Usytuowano je na płaskim obszarze, około kilometra na zachód od zakładów, po południowej stronie drogi łączącej przedsiębiorstwo ze stacją kolejową w Kochanówce i drogą Dębica - Sandomierz. Wszystkie domy miały dwie kondygnacje z podpiwniczeniem i budowane były z cegły ceramicznej. Osiedle składać się miało docelowo z: willi dyrektora, dzielnicy inżynierskiej (sześć budynków), dzielnicy urzędniczej (siedem budynków), hotelu, dzielnicy majsterskiej (dwa budynki), garaży, remizy strażackiej, budynków robotników budowlanych, kościoła i dzielnicy robotniczej (dwa bloki galeriowe).
Do wybuchu II wojny światowej zrealizowano około 35% zabudowy mieszkaniowej (zakłady zbudowano w około 80%). Wzniesiono 51 mieszkań, hotel na 21 miejsc, remizę, garaże i kościół. Mury piwniczne i zewnętrzne miały 55 cm grubości, wewnętrzne konstrukcyjne 35 cm, a działowe 13 cm. Założono gęstożebrowe stropy Ackermana. Biegi schodów były żelbetowe. Wille przykryto dachami czterospadowymi, domy majstrów dwuspadowymi, a robotnicze pulpitowymi. Konstrukcja dachów była drewniana. Domy dyrektorskie, urzędnicze i inżynierskie posiadały centralne ogrzewanie, a w budynkach dla majstrów i robotników zamontowano piece. Piwnice służyły jako schrony przeciwlotnicze, a na osiedlu wykopano zygzakowate rowy ochronne.
Willa dyrektorska miała ogółem 206,5 m² (120,7 m² powierzchni mieszkalnej). Obszerny salon miał 19,7 m², gabinet 20,3 m², pokój dzienny oraz jadalnia 27 m², a sypialnie (na piętrze) 23,4 i 23 m². Na piętrze wydzielono część mieszkalną dla służby. Podłogi częściowo wykonano z drewna dębowego, a posadzki w sanitariatach i łazienkach z terakoty. Tynki wewnętrzne były wapienne, a zewnętrzne wapienno-cementowe. W piwnicy znajdowała się kotłownia centralnego ogrzewania, skład opału, pralnia i pomieszczenia gospodarcze. Wille inżynierskie miały podobny standard wykonania. Ich powierzchnie wynosiły 143,6 m² i 149,4 m². Wille urzędnicze wzniesiono według jednego projektu powtarzalnego. W każdej były po dwa mieszkania o identycznym rozplanowaniu (parter i piętro z oddzielnymi wejściami). Piwniczny piec centralnego ogrzewania służył obu mieszkaniom. Parterowe miało taras, a to na piętrze balkon. Standard budowlany i wykończenia był taki sam jak w willach inżynierskich. Powierzchnia użytkowa mieszkania urzędniczego wynosiła 97,7 m², a mieszkalna 58,4 m². Budynki dla majstrów miały po cztery mieszkania (po dwa na parterze i piętrze). Plan był taki sam, po obu stronach klatki schodowej, w lustrzanym odbiciu. Użytkowa powierzchnia tych mieszkań wynosiła 64,3 m², a mieszkalna 38,5 m². Mieszkania robotnicze ulokowano w blokach galeriowych, które miały jedną klatkę schodową pośrodku. W każdym bloku było po sześć mieszkań na parterze i piętrze. Rozplanowanie było identyczne. Do poszczególnych mieszkań wchodziło się z galerii. Powierzchnia użytkowa wynosiła w tym przypadku 35 m², a mieszkalna 27,6 m².

</doc>
<doc id="445485" url="https://pl.wikipedia.org/wiki?curid=445485" title="David Morse">
David Morse

David Bowditch Morse (ur. 11 października 1953 w Beverly) – amerykański aktor, reżyser telewizyjny i scenarzysta. 
Życiorys.
Wczesne lata.
Urodził się w Beverly w Massachusetts jako pierwsze z czworga dzieci Jacquelyn Morse, nauczycielki, i Charlesa Morse, kierownika sprzedaży. Jego drugie imię, Bowditch, pochodzi od matematyka Nathaniela Bowditcha. Jego rodzina miała pochodzenie angielskie, a także korzenie szkockie i holenderskie. Wychowywał się z trzema młodszymi siostrami w Essex i Hamilton. Był uczulony na większą ilość cukru. Po ukończeniu szkoły średniej, w 1971 studiował aktorstwo w William Esper Studio.
Kariera.
W latach 1971–1977 występował w ponad 30 produkcjach z Boston Repertory Theater Company. Pod koniec lat 70. Morse kontynuował karierę sceniczną w Circle Repertory Company w Nowym Jorku. W 1981 trafił na Off-Broadway w roli Nuba Clyde’a w spektaklu "Wątki". W 1997 za rolę Becka w sztuce Pauli Vogel "How I Learned to Drive", uhonorowanej Nagrodą Pulitzera, otrzymał nagrody Lucille Lortel, Drama Desk i Obie Award. Był nominowany do Tony Award za dwa występy na Broadwayu: w 2018 jako Larry Slade w przedstawieniu Eugene’a O’Neilla "Zimna śmierć nadchodzi" i w 2022 za rolę wujka Pecka w spektaklu "How I Learned to Drive".
W 1980 zadebiutował na kinowym ekranie, grając Jerry’ego Maxwella, wesołego barmana i koszykarza w melodramacie Richarda Donnera "Inside Moves" na podstawie scenariusza Barry’ego Levinsona u boku Johna Savage’a i Diany Scarwid. Był wymieniony jako jeden z dwunastu „Obiecujących nowych aktorów roku 1980” w Screen World Johna Willisa, tom. 32. Przełomem w karierze była rola doktora Jacka „Boomera” Morrisona, młodego lekarza, który zmaga się jako samotny rodzic po śmierci żony, w serialu medycznym NBC "St. Elsewhere" (1982–1988). W dramacie kryminalnym Michaela Cimino "Godziny rozpaczy" ("Desperate Hours", 1990) wystąpił w roli kryminalisty Alberta. Rola Johna Bootha, pijanego kierowcy i sprawcy wypadku, który zabił 10-latkę i skazany zostaje na kilka lat więzienia w dramacie psychologicznym Seana Penna "Obsesja" ("The Crossing Guard", 1995) przyniosła mu nominację do Independent Spirit Awards w kategorii najlepsza drugoplanowa rola męska. Wystąpił w dramacie fantasy Franka Darabonta "Zielona mila" ("The Green Mile", 1999) jego strażnik więzienny Brutus „Brutal” Howell, dramacie sensacyjnym Taylora Hackforda "Dowód życia" ("Proof of Life", 2000) w roli porwanego męża Meg Ryan i dramacie sportowym "The Slaughter Rule" (2001) jako twardy trener piłki nożnej Gedeon „Gid” Ferguson. 
Za rolę detektywa Michaela Trittera z toporem do grindowania w kilku odcinkach serialu Fox "Dr House" ("House M.D.", 2004–2007) otrzymał nominację do nagrody Emmy. Złamał kilka palców podczas sceny walki jako Robert Turner, sąsiad głównego bohatera (Shia LaBeouf), którego trójka nastolatków podejrzewa o morderstwa w dreszczowcu D.J. Caruso "Niepokój" ("Disturbia", 2007), ale pozostał na planie i dokończył ujęcie. Po raz drugi zdobył nagrodę Emmy, grając George’a Washingtona w miniserialu HBO "John Adams" (2008).
Życie prywatne.
19 czerwca 1982 poślubił pisarkę Susan Wheeler Duff von Moschzisker, z którą ma troje dzieci – córkę Elizę oraz bliźniaki, Benjamina i Samuela. W 1994 przeprowadził się z rodziną do Filadelfii po trzęsieniu ziemi w Kalifornii, aby być blisko rodziny żony.

</doc>
<doc id="445486" url="https://pl.wikipedia.org/wiki?curid=445486" title="Aerofloc">
Aerofloc

Aerofloc - nazwa handlowa symetrycznych polimerów rozpuszczalnych w wodzie, produkowanych przez American Cyanamid Co. (USA) używanych jako koagulatory przy oddzielaniu zawiesin od cieczy. 

</doc>
<doc id="445491" url="https://pl.wikipedia.org/wiki?curid=445491" title="Piotr Andriejew">
Piotr Andriejew

Piotr Andriejew (zm. po 1898) – rosyjski wojskowy, pułkownik, prezes Warszawskich Teatrów Rządowych.
W 1895 przybył do Warszawy z Petersburga i został powołany na stanowisko szefa Warszawskich Teatrów Rządowych. Zastąpił zmarłego generała Aleksandra Karandiejewa. Nie interesował się życiem teatralnym, a faktyczne kierownictwo instytucji sprawował w okresie jego prezesury Emil Vacqueret. Z funkcji prezesa został odwołany w styczniu 1898 i powrócił do Petersburga.

</doc>
<doc id="445492" url="https://pl.wikipedia.org/wiki?curid=445492" title="Stowarzyszenie Teatr Strefa Ciszy">
Stowarzyszenie Teatr Strefa Ciszy



</doc>
<doc id="445501" url="https://pl.wikipedia.org/wiki?curid=445501" title="Spore (wieś)">
Spore (wieś)

Spore – wieś w Polsce położona w województwie zachodniopomorskim, w powiecie szczecineckim, w gminie Szczecinek, nad rzeką Gwdą i jeziorem Spore.
W latach 1946–54 siedziba gminy Spore.
Neogotycki kościół pw. Najświętszej Rodziny powstał w latach 1859–1865. 

</doc>
<doc id="445506" url="https://pl.wikipedia.org/wiki?curid=445506" title="Aleksander Karandiejew">
Aleksander Karandiejew

Aleksander Aleksandrowicz Karandiejew, ros. Александр Александрович Карандеев (ur. 1848, zm. 18 sierpnia 1895 w Warszawie) – wojskowy rosyjski, generał, prezes Warszawskich Teatrów Rządowych.
Pochodził z rodziny tatarskiej, pełnił w randze pułkownika funkcję oficera do specjalnych poruczeń przy gubernatorze warszawskim Josifie Hurce. Zajmował się m.in. organizacją amatorskich przedstawień teatralnych w domu gubernatora, dzięki czemu zyskał opinię znawcy problematyki teatralnej. W czerwcu 1892 został powołany na stanowisko prezesa Warszawskich Teatrów Rządowych; dbał nie tylko o dochodowość instytucji, ale i poziom artystyczny. Próbował także swoich sił jako reżyser, sprowadzał z Paryża kostiumy oraz propozycje repertuarowe. Niezależnie od szacunku, jakim cieszył się u podwładnych za zaangażowanie (czego brakowało wielu innym zwierzchnikom Warszawskich Teatrów Rządowych), miał opinię człowieka despotycznego.
W 1894 otrzymał awans na generał-majora. Pod koniec życia ciężka choroba ograniczyła jego aktywność (kilka miesięcy spędził na kuracji w Berlinie); nominalnie pozostał na czele Warszawskich Teatrów Rządowych do końca życia, ale większość jego obowiązków wykonywał wiceprezes Emil Vacqueret.
Żoną Karandiejewa była Zofia Iwanowna Timirazjew, córka pułkownika rosyjskiego, w latach 1880-1903 tancerka i aktorka w zespole Warszawskich Teatrów Rządowych, nauczycielka w warszawskiej szkole baletowej.

</doc>
<doc id="445509" url="https://pl.wikipedia.org/wiki?curid=445509" title="Concepcion del Uruguay">
Concepcion del Uruguay



</doc>
<doc id="445510" url="https://pl.wikipedia.org/wiki?curid=445510" title="Grupa Znak">
Grupa Znak



</doc>
<doc id="445513" url="https://pl.wikipedia.org/wiki?curid=445513" title="Podskarbi">
Podskarbi

osoby o nazwisku Podskarbi:

</doc>
<doc id="445520" url="https://pl.wikipedia.org/wiki?curid=445520" title="Rudolf Hrušínský">
Rudolf Hrušínský

Rudolf Hrušínský, w Czechach starší dla odróżnienia od trzech innych aktorów (ur. 17 października 1920 w miejscowości Nová Včelnice w Czechosłowacji jako Rudolf Böhm, zm. 13 kwietnia 1994 w Pradze) – czeski aktor, odtwórca roli wojaka Józefa Szwejka w filmach Karela Steklego "Dobry wojak Szwejk" ("Dobrý voják Švejk" 1956) i "Melduję posłusznie, że znowu tu jestem!" ("Poslušně hlásím", 1957).
Życiorys.
Jego synowie – Rudolf (ur. 5 października 1946 w Pradze) i Jan (ur. 9 czerwca 1955 w Pradze) są także aktorami.

</doc>
<doc id="445523" url="https://pl.wikipedia.org/wiki?curid=445523" title="Rudolf Hrusinsky">
Rudolf Hrusinsky



</doc>
<doc id="445524" url="https://pl.wikipedia.org/wiki?curid=445524" title="Brezylka">
Brezylka

Brezylka, cezalpinia ("Caesalpinia" L.) – rodzaj roślin z rodziny bobowatych (podrodzina brezylkowych "Caesalpinioideae"). W szerokim (tradycyjnym) ujęciu zaliczano tu 140–162 gatunki, szeroko rozprzestrzenione w strefie międzyzwrotnikowej, z nielicznymi przedstawicielami sięgającymi także stref umiarkowanych. W wąskim monofiletycznym ujęciu, rodzaj zredukowany został do 10–25 gatunków występujących w Ameryce Środkowej i Południowej (w najwęższym ujęciu) lub także w Afryce i na południu Półwyspu Arabskiego. Rośliny te związane są z suchymi lasami tropikalnymi, sawannami, formacjami zaroślowymi i leśnymi związanymi z wybrzeżami, brzegami rzek oraz rozwijającymi się na suchych nizinach.
Nazwa naukowa upamiętnia włoskiego botanika Andrea Cesalpino. W szerokim ujęciu należy tu wiele gatunków o dużym znaczeniu gospodarczym, dostarczających cenionych gatunków drewna oraz barwników i garbników, uprawianych jako rośliny ozdobne i wykorzystywanych jako lecznicze. W wąskim ujęciu należy tu brezylka nadobna "C. pulcherrima" uprawiana jako ozdobna i lecznicza.
Systematyka.
Jeden z rodzajów podrodziny brezylkowych "Caesalpinioideae" w obrębie bobowatych "Fabaceae" "s.l." Od lat 90. XX wieku z radzaju wyłączane są kolejne grupy gatunków, które w szerokim ujęciu czyniły zeń takson parafiletyczny.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Fabanae" R. Dahlgren ex Reveal, rząd bobowce ("Fabales" Bromhead), rodzina brezylkowate ("Caesalpiniaceae" R. Br. in Flinders), podrodzina "Caesalpinioideae" DC., plemię " Caesalpinieae" Rchb., podplemię "Caesalpiniinae" (R. Br.) Walp., rodzaj brezylka "Caesalpinia" L.

</doc>
<doc id="445527" url="https://pl.wikipedia.org/wiki?curid=445527" title="Toad the Wet Sprocket">
Toad the Wet Sprocket

Toad the Wet Sprocket – amerykańska grupa rockowa, założona w 1986 roku w Santa Barbara w Kalifornii.

</doc>
<doc id="445530" url="https://pl.wikipedia.org/wiki?curid=445530" title="Wysoczyzna Gnieźnieńska">
Wysoczyzna Gnieźnieńska



</doc>
<doc id="445531" url="https://pl.wikipedia.org/wiki?curid=445531" title="Ifigenia (ujednoznacznienie)">
Ifigenia (ujednoznacznienie)



</doc>
<doc id="445532" url="https://pl.wikipedia.org/wiki?curid=445532" title="Aktywność promieniotwórcza">
Aktywność promieniotwórcza

Aktywność promieniotwórcza – wielkość fizyczna równa szybkości rozpadu promieniotwórczego jąder atomowych danej próbki.
Własności.
Z powyższej definicji wynika, że w przypadku grupy formula_1 atomów scharakteryzowanych stałą rozpadu formula_2 aktywność tych atomów jest proporcjonalna do aktualnej liczby jąder:
gdzie: formula_4 – liczba jąder radionuklidu w chwili formula_5 Zanik aktywności opisuje wyrażenie wykładnicze (przedostatnie z linijki powyżej):
gdzie formula_7 jest aktywnością w momencie początkowym.
Aktywność nie zależy od prostych procesów fizycznych czy chemicznych jak zmiany temperatury, ciśnienia czy reakcje chemiczne.
Jednostki.
Jednostką aktywności jest bekerel, Bq:
Popularną i historyczną jednostką pozaukładową jest kiur (jednostka miary):
1 Ci został zdefiniowany jako aktywność jednego grama radu-226.
Wielkości pochodne.
Aktywność przeliczoną na jednostkę masy substancji promieniotwórczej nazywamy aktywnością właściwą. Aktywność właściwą można też wyrażać względem długości (dla źródeł liniowych), powierzchni (dla źródeł płaskich) lub objętości.
Aktywność substacji pozbawionej zanieczyszczeń nazywana jest aktywnością własną.
Zobacz też: aktywność nasycenia
Aktywność a zagrożenie promieniowaniem.
Aktywność nie określa stopnia zagrożenia promieniowaniem jonizującym. Zagrożenie napromieniowaniem zależy od bardzo wielu czynników, jak: rodzaj promieniowania, energia emitowanych cząstek, ich przenikliwości, rodzaju radionuklidu (czy jest metabolizowany czy od razu wydalany z organizmu), sposobu napromieniowania (z wewnątrz czy z zewnątrz), narządu narażonego na promieniowanie.

</doc>
<doc id="445533" url="https://pl.wikipedia.org/wiki?curid=445533" title="Georg Bauer">
Georg Bauer



</doc>
<doc id="445537" url="https://pl.wikipedia.org/wiki?curid=445537" title="Adopcja serca">
Adopcja serca

Adopcja serca (Adopcja na odległość, Adopcja Miłości) – forma pomocy ubogim dzieciom (najczęściej z krajów Trzeciego Świata), która służy tworzeniu partnerstwa między nimi a ofiarodawcami (rodzinami, osobami indywidualnymi czy grupami osób, jak wspólnota parafialna, grupa duszpasterska czy klasa szkolna). Darczyńcy – osoby fizyczne bądź firmy – deklarują się, podpisując deklarację wspierania dziecka lub dzieci w formie comiesięcznych opłat (zwykle 15-20 dolarów) na wyżywienie, odzież, kształcenie, ochronę zdrowia i zaspokojenie innych potrzeb. Najczęściej są to sieroty, wychowywane przez dalszą rodzinę lub ludzi obcych (nierzadko wdowy), którzy jednak – sami mając kilkoro dzieci – bez pomocy finansowej z Europy lub Ameryki nie byliby w stanie zapewnić im wykształcenia. Adopcja Serca obejmuje też dzieci pokrzywdzone przez los, które w inny sposób nie mogłyby otrzymać wykształcenia, np. dzieci osób dotkniętych trądem, ofiary tsunami itp.
Opłaty wprowadzane są na minimum rok. W przypadku gdy osoba indywidualna lub firma zadeklarowała wpłaty kwot niższych niż koszt utrzymania jednego dziecka, dziecko to posiadać może więcej niż jednego „rodzica adopcyjnego”. Ideą jest poprawienie warunków rozwoju i polepszenia startu życiowego osieroconych i bardzo ubogich dzieci w krajach Trzeciego Świata. Rodzice nie mają bezpośredniego kontaktu z dziećmi, choć zazwyczaj istnieje możliwość nawiązania korespondencji. Odbywa się to wówczas za pośrednictwem organizacji, które organizują akcję Adopcji Serca.
W Polsce tą formą pomocy zajmują się ruchy katolickie (Ruch Solidarności z Ubogimi Trzeciego Świata „Maitri”, a w jego ramach organy prawne poszczególnych ośrodków Ruchu: Stowarzyszenie Ruchu MAITRI w Gdańsku, Stowarzyszenie Adopcji Serca Maitri w Bytomiu czy Stowarzyszenie Wymiany i Pojednania w Warszawie), zakony (księża pallotyni, salezjanie siostry karmelitanki), instytuty świeckie (Sekretariat Misyjny Jeevodaya należący do Instytutu Prymasa Wyszyńskiego, organizacje kościelne Caritas), stowarzyszenia (Salezjański Wolontariat Misyjny „Młodzi Światu”). Wspierają one dzieci m.in. z Rwandy, Burundi, Demokratycznej Republiki Konga, Kamerunu, Sudanu, Boliwii, Indii, Sri Lanki, Indonezji, Tajlandii, Tanzanii.
Jan Paweł II, "Evangelium Vitae:" „Szczególnie wymownym znakiem solidarności między rodzinami jest adopcja. Wśród różnych form adopcji warto zalecić także adopcję na odległość. Ten typ adopcji nie łączy się z koniecznością wyrwania dzieci z naturalnego środowiska”.
Coraz więcej osób włącza się do społeczności „rodziców adopcyjnych na odległość”. Dla tych dzieci to jedyna szansa na wyjście z kręgu biedy, a dla wspierających ogromna radość z niesienia pomocy.

</doc>
<doc id="445539" url="https://pl.wikipedia.org/wiki?curid=445539" title="Masonologia">
Masonologia

Masonologia – nauka zajmująca się badaniem historii wolnomularskiej i idei wolnomularskich. 
Termin ten jako pierwszy zaproponował francuski badacz Alec Mellor. Uznanie masonologii za samodzielną dyscyplinę zaowocowało w ostatnich dziesięcioleciach obszerną literaturą przedmiotu odpowiadającą aktualnym wymogom i rygorom naukowym, opartą na pogłębionych, źródłowo ugruntowanych badaniach. Mająca za podstawę szeroko rozumianą historię społeczną traktuje ona swoją konkretną tematykę w powiązaniu z panującymi w omawianej epoce prądami filozoficznymi, religijnymi i społecznymi.
Szczególnie dobrze rozwinięta jest w Wielkiej Brytanii, Francji, Belgii, gdzie przy Wolnym Uniwersytecie Brukselskim istnieje specjalny instytut, i Niemczech.
Do podstawowej literatury masonologicznej należą leksykony, słowniki i encyklopedie tematyczne.
W Polsce pierwsze próby w tej dziedzinie poczynił Leon Chajn, ale na szerokie wody naukę tę wyprowadził Ludwik Hass. Ten ostatni zapoczątkował badania masonologiczne ważne na światową skalę.
Wyróżnienia.
Wychodzące w Warszawie pismo Wolnomularz Polski od 2006 przyznaje nagrodę „Złote pióro Wolnomularza Polskiego”, będącą wyróżnieniem dla najlepszego autora piszącego na temat masonerii. Dotychczasowymi laureatami tej nagrody przyznawanej przez środowiska masońskie byli dwaj nie-wolnomularze: Ludwik Hass (2004) i Norbert Wójtowicz (2005). Po dwóch latach regulamin przyznawania „Złotego Pióra” uległ modyfikacji i wyróżnienie to przyznawane jest również wolnomularzom. Od tego momentu otrzymali je: Zbigniew Gertych (2006), Andrzej Nowicki (2007) i po kilkuletniej przerwie Tadeusz Cegielski (2012).
Ośrodki badawcze poświęcone masonerii.
W 2012 r. w Warszawie powstał Instytut "Sztuka Królewska w Polsce", którego celem jest "inspirowanie, prowadzenie oraz koordynacja badań naukowych na temat przeszłości oraz teraźniejszości wolnomularstwa polskiego i światowego, przechowywanie oraz udostępnianie materialnych i niematerialnych świadectw dotyczących masonerii, wymiana informacji oraz wszechstronna popularyzacja wiedzy na temat wolnomularstwa i pokrewnych mu zjawisk". Zarząd tworzą: Tadeusz Cegielski, Małgorzata Misiuna, Tomasz Szmagier, Norbert Wójtowicz oraz Ewa Świder. Do komisji rewizyjnej weszli m.in. Waldemar Gniadek i Bożena Mirosława Dołęgowska-Wysocka.
Leksykony masońskie.
Stanowią podstawowy element literatury masonologicznej, poświęcone myśli i historii wolnomularstwa. Czasem bywają określane przez autorów mianem encyklopedii lub słowników. Przeważnie zawierają kilka podstawowych grup haseł:
Do najbardziej znanych należą:
W 2006 ukazał się pierwszy polski leksykon masoński:

</doc>
<doc id="445543" url="https://pl.wikipedia.org/wiki?curid=445543" title="Pojezierze Poznańskie">
Pojezierze Poznańskie

Pojezierze Poznańskie (albo "Wysoczyzna Poznańska") (315.51) – duży mezoregion fizycznogeograficzny położony w zachodniej części Pojezierza Wielkopolskiego. 
Ograniczają je Bruzda Zbąszyńska na zachodzie i Poznański Przełom Warty na wschodzie. Średnio teren wznosi się na wysokość 75-100 m n.p.m. z kulminacją w postaci Góry Moraskiej (154 m n.p.m.) w północnej części Poznania. W części północnej mezoregionu znajdują się równoleżnikowe moreny czołowe fazy poznańskiej zaś na południowym zachodzie przebiega południkowo glacjotektoniczny Wał Lwówecko-Rakoniewicki. Unikatowego krajobrazu polodowcowego z licznymi jeziorami rynnowymi, pagórkami morenowymi oraz rozległymi kompleksami leśnymi chronią dwa parki krajobrazowe - Sierakowski Park Krajobrazowy i Pszczewski Park Krajobrazowy. Cenny fragment na południe od Poznania, z morenami czołowymi, jeziorami rynnowymi, ozami oraz bogatą szatą roślinną obejmuje Wielkopolski Park Narodowy.

</doc>
<doc id="445544" url="https://pl.wikipedia.org/wiki?curid=445544" title="Wysoczyzna Poznańska">
Wysoczyzna Poznańska



</doc>
<doc id="445547" url="https://pl.wikipedia.org/wiki?curid=445547" title="Longin Gudowski">
Longin Gudowski

Longin Gudowski (ur. 1816, zm. 5 marca 1892 w Warszawie), polski urzędnik państwowy, senator i przewodniczący departamentu Senatu Rządzącego, prezes Warszawskich Teatrów Rządowych.
Pracował w Warszawie w polskiej administracji Królestwa Polskiego, m.in. był aplikantem w Komisji Skarbu. Po zniesieniu polskich władz pełnił funkcje senatora i przewodniczącego departamentu Senatu Rządzącego, był tajnym radcą, prezesem Towarzystwa Kredytowego Warszawy.
W swojej pracy administracyjnej stykał się z problematyką teatralną. W 1879 kierował specjalną komisją ds. reorganizacji teatrów warszawskich, a jesienią 1882 został powołany na stanowisko prezesa Warszawskich Teatrów Rządowych. W ciągu siedmiu lat prezesury udało mu się wyciągnąć instytucję z poważnego zadłużenia, głównie dzięki znacznym oszczędnościom, które przyniosły mu opinię człowieka skąpego. Sam zrzekł się pensji, a po pożarze Teatru Rozmaitości w 1883 łożył na odbudowę gmachu z własnych środków (m.in. obciążając hipotekę domu).
Dbał o poziom artystyczny warszawskiej, ale przede wszystkim zasłużył się jako administrator. Nie powiodła się jego inicjatywa powołania stałej komisji repertuarowej, złożonej z literatów (niechętnie odniosło się do pomysłu środowisko aktorskie). Organizował występy w Warszawie znanych artystów europejskich, m.in. Józefiny Reszke i Adeliny Patti. Współpraca Gudowskiego z aktorami nie zawsze układała się najlepiej, głównie ze względu na jego bezwzględny charakter; widział w aktorach przede wszystkim pracowników, podlegających jego poleceniom.
W 1889 złożył rezygnację z pełnionej funkcji. Był ostatnim Polakiem na czele Warszawskich Teatrów Rządowych, kolejni prezesi byli pochodzenia rosyjskiego.
Pochowany na cmentarzu Powązkowskim w Warszawie (kwatera 161-3/4-12/13).

</doc>
<doc id="445548" url="https://pl.wikipedia.org/wiki?curid=445548" title="Spore (gra komputerowa)">
Spore (gra komputerowa)

Spore – gra komputerowa zaprojektowana przez Willa Wrighta symulująca całą historię i przyszłość życia.
"Spore" to „gra o ewolucji”: gracz prowadzi gatunek przez wiele stadiów rozwoju. Główną innowacją gry Spore było generowanie wielu elementów gry w czasie rzeczywistym, umożliwiając tym samym duży zakres zmian i niekończącą się rozgrywkę. Wright powiedział „W większości gier jest się Lukiem Skywalkerem, bohaterem jakiejś opowieści. Tutaj gracz staje się George’em Lucasem. Chcę, żeby gracze stworzyli cały świat, w którym żyją.”
Pierwszy raz gra została zaprezentowana publicznie na konferencji o tworzeniu proceduralnym w 2005 podczas Game Developers Conference. Gra została wyprodukowana przez Maxis i wydana przez Electronic Arts 5 września 2008.
Rozgrywka.
"Spore" jest grą symulacyjną, która „sięga od pojedynczej komórki do podboju galaktyki”. Składa się z różnych faz, każda z nich z własną mechaniką gry. W mowie wygłoszonej na GDC Will Wright porównywał kolejne fazy z różnymi popularnymi grami komputerowymi:
Każda faza gry wyznacza punkt startowy w następnej części. Podczas prezentacji na GDC stworzenie, które Will Wright zaprezentował bazowało na jednokomórkowcu z początkowego etapu gry. Will Wright powiedział, że to, jak będą rozgrywane fazy wpłynie na osobowość stworzenia.
Faza komórki.
Faza komórki jest pierwszym etapem w rozwoju stworzenia. Gra zaczyna się w momencie, kiedy meteor uderza w planetę i jego odłamek wpada do pramorza. Z pozostałości meteoru powstaje organizm jednokomórkowy. Celem jest jedzenie i zdobywanie nowych elementów jak np. kolce, witki i otwory gębowe, możliwe potem do kupna za fikcyjną walutę – punkty DNA. Faza kończy się, kiedy organizmowi wykształci się mózg. Wtedy możliwa jest zmiana komórki i dodanie nóg, które pozwalają wypłynąć na powierzchnię.
Faza stwora.
Podczas gdy faza komórki wprowadza gracza do gry i obsługi jej edytorów, faza stwora odgrywa dużą rolę w tym, jak organizm gracza będzie wyglądał w następnych etapach. Środowisko w tej fazie jest już trójwymiarowe, a w grze pojawią się inne stworzenia zamieszkujące wirtualną planetę. Większość, jeśli nie wszystkie z nich są tworzone przez innych graczy. Jeśli w ekosystemie brak będzie drapieżników, a będą jedynie słabe organizmy, gra automatycznie ściągnie nową rasę drapieżników stworzoną przez innego gracza i dołączy je do aktualnie istniejącego świata gracza.
Wygląd istoty gracza bazuje na mikrobie z poprzedniej fazy.
Główny cel to zaprzyjaźnianie się lub eksterminowanie innych gatunków. Gracz musi również znaleźć sobie partnera/partnerkę. Gdy stworzenie gracza zniesie jaja, otwiera się edytor stwora. Podczas procesu ewolucji z poprzedniego etapu, gracz ma możliwość „dodania” stworzeniu kończyn.
Głównym celem tej fazy jest jak największe rozwinięcie umiejętności umysłowych stworzenia. Gdy te dostatecznie zostaną opanowane, stworzenie staje się istotą rozumną, a gra przechodzi w fazę plemienia.
Faza plemienia.
W fazie plemienia gracz zaczyna z małą chatką. Gra zmienia się w strategiczną. Na początku można dowodzić trzema stworami, potem kolejnymi. Głównym celem jest zdobywanie pożywienia oraz sprzymierzenie się lub podbicie innych plemion.
Faza cywilizacji.
W tej części gracz odpowiada za stosunki pomiędzy jego cywilizacją a innymi istniejącymi na ich planecie.
Faza cywilizacji jest pierwszą fazą, w której można zobaczyć rezultaty swojego wpływu na rozwój cywilizacji. Gracze dalej mogą budować w edytorze budynki oraz kupować inne. Po wkroczeniu w fazę cywilizacji gracz po raz pierwszy ma możliwość oddalenia kamery na widok całej planety. W tej fazie gracz może spotkać inne stworzenia z tego samego gatunku w innych miastach, kontaktować się z innymi cywilizacjami, prowadzić dyplomację w celu np. otwarcia szlaku handlowego lub zaproponowania sojuszu lub też może je zaatakować. W tej fazie do dyspozycji zostaje oddany edytor pojazdów, pozwalający na konstruowanie pojazdów naziemnych, wodnych i latających.
W tej fazie głównym celem jest zdobycie kontroli nad całą planetą, drogą wojny, nawrócenia innych cywilizacji, lub handlu z nimi. Gdy gracz spełni ten warunek, gra odblokowuje edytor statków kosmicznych, a gracz może przejść do następnej fazy.
Faza kosmosu.
Po fazie cywilizacji następuje faza kosmiczna. Na tym poziomie gracz kontroluje pojazd kosmiczny, umożliwiający podróże międzygwiezdne i wizyty na innych planetach. Gracz może po zakupie odpowiednich narzędzi prowadzić terraformowanie na planetach (tworzyć na planecie warunki korzystne do powstania życia). Cywilizacja gracza może podróżować pomiędzy układami gwiezdnymi, spotykając inne cywilizacje w odległych światach, z których większość została stworzona przez innych graczy.
Autorzy gry wspomnieli o takich możliwościach, jak założenie planetarnego zoo, sojusze z innymi rasami, wojny gwiezdne i wszystkie z nich mają miejsce w grze. Każda rasa ma własne oblicze i osobowość, które będą ulegały zmianie po wpływach cywilizacji gracza.
Głównym celem fazy jest dotarcie do centrum galaktyki i spotkanie się ze Stevenem, który udostępni 42 kostury życia, pozwalające na natychmiastową zmianę planety na najwyższy możliwy poziom.
Inne elementy rozgrywki.
Edytory.
Główną koncepcją gry Spore było tworzenie praktycznie każdego elementu rozgrywki przez graczy. Will Wright powiedział, że każdy edytor będzie tak prosty w użyciu, jak to tylko możliwe. W grze jest kilka edytorów i za pomocą każdego z nich tworzony jest inny obiekt. 17 czerwca na stronie EA pojawił się darmowy edytor z 25% części do wykorzystania na naszym stworku. Do kupienia w sklepach jest również wersja 100% w cenie 20zł. Firma Hewlett-Packard udostępniła również wersję 50% do ściągnięcia ze swojej strony.
Na E3 2006 Wright pokazał edytor stworzenia (Creature Creator). Pozwala on graczom na całkowitą edycję istoty. Proces projektowania stworzenia rozpoczyna się widokiem zawieszonego w przestrzeni korpusu. Edytor pozwala na dowolne wydłużaniu i wyginanie go oraz następne dodawanie części składowych stworzenia. Części podzielone są na kilka grup, między innymi otwory gębowe, zmysły (oczy, uszy, nos), kończyny, dłonie, stopy. Części ciała dodaje się poprzez przeciąganie w odpowiednie miejsce danego elementu. Gra stara się „przymocować” nowe części do istniejących już innych części. Każdą część ciała stworzenia można odpowiednio „pomalować” oraz umieścić na niej łuski lub sierść czy cętki lub tygrysie pasy. Każda część ma swoje parametry, które wpływają między innymi na szybkość, siłę czy hałas, z jakim porusza się stworzenie, a także każda z nich kosztuje określoną liczbę punktów DNA.
W grze dostępne są również edytory budynków, muzyki (można ją edytować podczas fazy cywilizacyjnej), strojów cywilizacyjnych, pojazdów lądowych, latających, wodnych (używa się ich podczas fazy cywilizacyjnej), edytor strojów plemiennych (faza plemienia), edytor statków kosmicznych, strojów międzygalaktycznych, zwierząt (pojawiają się we wszystkich fazach prócz komórki), edytor komórek (dostępne tylko podczas gry w fazie komórki), edytor stworzeń (faza stwora). Podczas fazy kosmicznej gracz będzie miał dostęp do stworzenia statku kosmicznego. Będzie mógł podczas niej przeprowadzić terraformowanie na planetach według własnego upodobania.
Wydano również dodatek do edytora stwora „Spore: straszne i śmieszne części stworów”. Dodatek ten zawiera 72 elementy stwora, 2 tła, 48 stylów malowania i 24 animacje.
Tworzenie w czasie rzeczywistym/Animacja proceduralna.
W Spore wszystkie animacje tworzone są "w locie". „Gra automatycznie dobiera sposób, w jaki animować stworzenie, które gracz stworzył. Podczas pierwszej publicznej demonstracji Wright stworzył stworzenie z trzema łapami. Gra zrozumiała, jak ma animować trzynogie stworzenie z ogonem, jako jego bronią. Wright wtedy pokazał kilka stworzonych kreatur, które poruszały się realistycznie pomimo swojego egzotycznego wyglądu: owadopodobne stworzenie z sześcioma nogami i kilkoma głowami, chodzący ptak z ogromną głową, która przechylała się przy zwrocie oraz stworzenie podobne do psa z rozgałęzionymi kończynami. Pokazał również stworzenie przypominające pluszowego misia.
Nie podano żadnych dokładniejszych danych na temat technologii animacji proceduralnej stworzeń i światów. Wright powiedział podczas E3 2006 jedynie, że informacje potrzebne do odtworzenia kreatury mogą zostać zapisane w 3 kilobajtowym pliku.
Chris Hecker, który aktualnie pracuje nad "Spore" (również nad jego wczesnymi prototypami), pokazał prezentację podczas GDC 2005 i Futureplay zatytułowaną „Why you should have paid attention in multivariable calculus”, w której przedstawił pogląd na temat tworzenia „w locie” powierzchni oraz nakładania na te powierzchnie odpowiednich tekstur. Sean O’Neil pracował dla firmy Maxis jako „konsultant projektu R&amp;D, zawierającego dynamiczną generację i renderowanie światów bazujących na fraktalach”. Na jego stronie internetowej zademonstrowana jest proceduralna animacja planety i symulowanie rozproszenia atmosfery.
"Massively single-player".
Wright nazywa Spore grą z gatunku "massively single-player online game". Równoczesny tryb wieloosobowy nie będzie możliwy. Zamiast tego wszystkie postacie, pojazdy i budynki, które gracz stworzy zostaną wysłane na centralny serwer, gdzie zostaną odpowiednio skatalogowane i ocenione pod względem jakości (ocena będzie bazowała na ilości ściągnięć danego obiektu przez graczy), a następnie będą redystrybuowane wśród innych graczy. Dane wysyłane mają sięgać maksymalnie kilku kilobajtów. Wright powiedział o tym, że tu chodzi o podobieństwo do kwasu deoksyrybonukleinowego, który pomimo swojej wielkości zawiera wszystkie informacje dotyczące cech danego osobnika i właśnie „DNA” osobnika z gry będzie wysyłane.
Po wydaniu gry, okazało się, że stwory zostały „spakowane” w pliki png, które gra odczytuje.
Pliki mają około 20-30 Kb.
Dodatki.
SPORE: straszne i śmieszne (części stworów).
Dodatek ten zawiera 72 elementy stwora, 2 tła, 48 stylów malowania i 24 animacje. Są one straszne/potworne lub śmieszne/kreskówkowe.
SPORE: Kosmiczne przygody.
Dodatek ten został wydany 23 czerwca 2009 r. na świecie oraz 26 czerwca w Polsce. Dodatek umożliwia kapitanowi statku uczestnictwo w przygodach stworzonych przez siebie lub innych graczy. Można również tworzyć własne planety, a także mieć dostęp do nowych 32 przedmiotów.
Darmowe pakiety elementów.
EA udostępnia od czasu do czasu darmowe pakiety z elementami stwora. Można je automatycznie pobrać dzięki aplikacji EA Download Manager.
Kończyny egzoszkieletowe.
Ten pakiet zawiera 24 elementy stwora, 12 rodzajów rąk i 12 rodzajów nóg. Jest on wgrany do Spore: Kosmiczne Przygody.
Części mechaniczne.
Ten pakiet zawiera 14 części stwora, pozwalających ucharakteryzować go na podobieństwo robota.
Produkcja gry.
Pierwsze wzmianki o "Spore" pojawiły się 11 marca 2005 w wykładzie Wrighta na temat animacji proceduralnej podczas Game Developers Conference. Jednak oficjalnie zaprezentowana została dwa lata później podczas corocznego E3. Will Wright powiedział, że na grę miała wpływ ogromna liczba seriali telewizyjnych, filmów i zabawek, jak na przykład Lego czy "Gwiezdne wojny".
Will Wright początkowo nazwał grę "Sim Everything". Był to tytuł roboczy. W czasie produkcji zespół zaproponował zmianę nazwy na "Spore" (ang. zarodek), ponieważ dobrze to pasowało do idei gry.
Nagrody.
Na E3 2005 gra wygrała następujące nagrody Game Critics Awards: Najlepsza gra na pokazie, Najlepsza gra oryginalna, Najlepsza gra komputerowa i Najlepsza gra symulacyjna.
Kontrowersje.
Spore używa systemu DRM firmy SecuROM. Nigdzie, ani na stronie, ani na pudełku, nie jest to wyraźnie napisane, nie są też opisane wszystkie konsekwencje. Zarówno sam fakt wykorzystania DRM, jak i dodatkowe ograniczenia z tym związane (np. możliwość instalacji gry do 3 razy) stały się powodem sporej krytyki, a nawet ataku na Amazon.com, gdzie zorganizowano akcję przydzielania grze najniższej oceny (jedna gwiazdka), jako uzasadnienie podając właśnie użycie DRM.
Wiele niesmaku wywołały niektóre pornograficzne stwory nazywane z angielskiego "SPORN" od połączenia słów (Spore + porn) stworzone przez użytkowników. Wiele stworów ma falliczny kształt.

</doc>
<doc id="445550" url="https://pl.wikipedia.org/wiki?curid=445550" title="Ubi sunt?">
Ubi sunt?



</doc>
<doc id="445553" url="https://pl.wikipedia.org/wiki?curid=445553" title="Bariera odśrodkowa">
Bariera odśrodkowa

Bariera odśrodkowa – bariera potencjału obecna, gdy cząstka oddziałująca z jądrem atomowym ma orbitalny moment pędu różny od zera:
gdzie:

</doc>
<doc id="445557" url="https://pl.wikipedia.org/wiki?curid=445557" title="Łęczycanie (plemię)">
Łęczycanie (plemię)

Łęczycanie – plemię lechickie zamieszkujące obszar oddzielający Polan od Mazowszan. Od południa byli odgraniczeni od plemienia Sieradzan bagnistym Nerem.
Łęczycan wymienił w spisie plemion kronikarz Nestor, używając swej nazwy "Łutyczanie".
Nazwa "Łęczycanie" pochodzi od grodu Łęczycy, 
Tereny Łęczycan leżą obecnie w województwie łódzkim.
Współcześni historycy negują istnienie osobnego plemienia Łęczycan. Między innymi Stanisław Marian Zajączkowski stwierdził, że "na istnieniu późniejszych ziem łęczyckiej i sieradzkiej jako odrębnych jednostek terytorialno-ustrojowych nie można opierać twierdzenia o istnieniu odrębnych plemion Łęczycan i Sieradzan w czasach dawniejszych".

</doc>
<doc id="445559" url="https://pl.wikipedia.org/wiki?curid=445559" title="De Re Metallica">
De Re Metallica

De Re Metallica libri XII – dzieło Georgiusa Agricoli napisane w 1550 r., a wydane w Bazylei w 1556 r., po śmierci autora. Zawiera kompendium wiedzy o górnictwie oraz metalurgii.
Poświęcone jest geologii złóż, sposobom wymierzania pól górniczych, kruszenia skał, stosowanym w górnictwie narzędziom i urządzeniom, hutnictwu oraz zawiera opis profesji górników i hutników. Zawiera wiele rycin przedstawiających ówczesne maszyny, sposoby pracy, jak i samych górników i hutników. Przez dwa wieki "De Re Metallica" określana było jako "Biblia górnictwa". W 1912 w "Mining Magazine" ukazało się angielskie tłumaczenie dzieła w przekładzie Herberta Hoovera, późniejszego prezydenta USA. W Polsce ukazało się tłumaczenie z języka czeskiego, wydane przez Muzeum Karkonoskie w Jeleniej Górze w 2000 r. nakładem 500 egzemplarzy.
Uchodzi za najważniejsze dzieło Agricoli.

</doc>
<doc id="445562" url="https://pl.wikipedia.org/wiki?curid=445562" title="Walenty Kamocki">
Walenty Kamocki

Walenty Hieronim Julian Kamocki herbu Jelita (ur. 30 września 1858 w Suchym Kierzu, zm. 20 czerwca 1923 w Warszawie) – polski lekarz, okulista.
Życiorys.
Urodził się w osadzie leśnej Suchy Kierz w gminie Lubochnia k. Rawy Mazowieckiej. Był najstarszym synem Felika Mariana Kamockiego urzędnika Komisji Rządowej Przychodów i Skarbu i Marianny Agnieszki z Łapińskich h. Lubicz.
Studia medyczne odbył w Cesarskim Uniwersytecie Warszawskim (1876-1881), studia uzupełniające w uniwersytecie w Wiedniu. Po studiach odbył praktykę okulistyczną w prywatnych poliklinikach oftalmologicznych w Berlinie, Paryżu i Heidelbergu.
W 1882 został zatrudniony na Cesarskim Uniwersytecie Warszawskim jako asystent w Katedrze Fizjologii, gdzie pracował do 1886. W latach 1881-1923 pracował w Instytucie Oftalmicznym w Warszawie - początkowo jako asystent, później jako ordynator Oddziału Męskiego (1884-1921), ordynator Oddziału Kobiecego (1921-1923), a w latach 1913-1923 jako lekarz naczelny.
Był pionierem badań nad zmianami cukrzycowymi w tęczówce, zajmował się także leczeniem chorób jagodówki, spojówki oraz leczeniem jaskry. W 1886 przeprowadził pierwsze w Polsce badania nad zwyrodnieniem szklistym w spojówkach. Do okulistyki polskiej wprowadził operację przetokową twardówki według Elliota (1907) i metodę domięśniowego podawania preparatu mlekowego Vistostanu w ciężkich zapaleniach tęczówki.
Dwukrotnie bezskutecznie kandydował na stanowisko kierownika Katedry i Kliniki Okulistyki; w 1895 w Uniwersytecie Jagiellońskim, w 1897 w Uniwersytecie Lwowskim.
Od 1908 członek rzeczywisty Towarzystwa Naukowego Warszawskiego. Aktywny działacz instytucji opieki nad ociemniałymi "Latarnia".
W odpowiedzi na deklarację wodza naczelnego wojsk rosyjskich wielkiego księcia Mikołaja Mikołajewicza Romanowa z 14 sierpnia 1914 roku, podpisał telegram dziękczynny, głoszący m.in., że "krew synów Polski, przelana łącznie z krwią synów Rosyi w walce ze wspólnym wrogiem, stanie się największą rękojmią nowego życia w pokoju i przyjaźni dwóch narodów słowiańskich".
Był członkiem Komitetu Narodowego Polskiego (1914-1917).
Ożenił się z Seweryną Józefą Marią z Wołowskich i miał trzy córki. Pochowany został w Warszawie na Powązkach w grobie rodzinnym Kamockich (kwatera 181-3-19/20).

</doc>
<doc id="445564" url="https://pl.wikipedia.org/wiki?curid=445564" title="Air Canada">
Air Canada

Air Canada – kanadyjska narodowa linia lotnicza z siedzibą w Montrealu. Oferuje loty na trasach do 240 miast.flotą 325 samolotów.
Powstała w 1937 roku jako część innej firmy, a w 1964 roku została narodową linią Kanady. Air Canada jest dziewiątą co do wielkości pasażerską linią lotniczą na świecie pod względem rozmiarów floty. W 2006 roku skorzystało z niej 34 mln pasażerów. Członek i jeden z założycieli sojuszu Star Alliance.
Historia.
Trans-Canada Air Lines.
Rodowód państwowych linii lotniczych w Kanadzie wywodzi się z państwowych kolei CNR, które były tam pierwszym środkiem masowego transportu. Poprzednik Air Canada, linie Trans-Canada Air Lines, został założony przez rząd federalny 10 kwietnia 1937 jako kompania subsydiarna CNR. Ponieważ była to największa korporacja publiczna, jej właśnie powierzono „kanadyjskie niebo” w obawie, że zostanie wcześniej podbite przez Amerykanów. Jak się później okazało, dla kolei był to pomysł na zjadanie własnego ogona. Samoloty szybko zaczęły konkurować z pociągami i w rezultacie z biegiem czasu przyczyniły się do upadku kolejowej komunikacji pasażerskiej.
Nowe Ministerstwo Transportu pod dowództwem ministra C.D. Howe’a potrzebowało linię lotniczą pod kontrolą rządu, która łączyłaby krańce Kanady od Pacyfiku do Atlantyku. Linie lotnicze Trans-Canada zakupiły dwa samoloty typu Lockheed L-10 Electra i jednego Boeinga Stearman PT-17 Kaydet, używając 5 milionów dolarów od rządu kanadyjskiego.
Przewóz pasażerów rozpoczął się 1 września 1937 roku, gdy samolot Lockheed L-10 Electra przewiózł dwóch pasażerów i pocztę z Vancouver do amerykańskiego miasta Seattle. Loty transkontynentalne rozpoczęły się 1 kwietnia 1939 roku z Montrealu do Vancouver, a używane zostały nowo zakupione Lockheed L-14 Super Electras (12 samolotów) i Lockheed L-18 Lodestars (6 samolotów). Pierwsze stewardesy i stewardów zatrudniono 1 lipca 1938 roku, liczba pracowników wzrosła do 500 osób.
W 5 lat po założeniu TCA, konkurencyjne dla CNR koleje Canadian Pacific Railway (zasłużone w kolonizacji zachodniej Kanady) również postanowiły powołać linie lotnicze. Canadian Pacific Air Lines powstały w wyniku połączenia maleńkich przewoźników specjalizujących się w obsłudze odludnych miejsc na północy. Chociaż bardzo ambitne, linie te nie miały szans ze wspieranymi przez rząd federalny liniami, ponieważ to właśnie rząd regulował, kto ma np. latać do Paryża lub na Daleki Wschód i ustalał limity rejsów na głównych połączeniach krajowych. W rezultacie różnych zmagań finansowych, transakcji i ewolucji, spadkobierca linii zachodnich, czyli Canadian Airlines, został przyłączony do Air Canada w 2000 roku.
Siedzibę firmy i główną bazę techniczną usadowiono pośrodku kraju – w Winnipegu, ale w 1949 roku wymogi federalne spowodowały przeprowadzkę do Montrealu.
W 1964 roku Trans-Canada została narodową linią lotniczą Kanady. W tym samym roku pewien młody prawnik i poseł z Quebeku Jean Chrétien (w przyszłości premier Kanady) zasugerował zmianę nazwy na „Air Canada”, co rząd uczynił 1 stycznia następnego roku.
Lata 80. i 90. XX wieku.
W późnych latach 70. Air Canada odłączyła się od macierzystej korporacji CNR, stając się oddzielną korporacją publiczną. W latach 80. Air Canada popadła w długi, ponieważ modernizowała flotę i zakupiła linie regionalne, jak na przykład Air Nova i Air BC. Recesja gospodarcza w Kanadzie również przyczyniła się do strat.
Deregulacja kanadyjskiego rynku lotniczego w 1987 otworzyła innym liniom lotniczym dostęp do sprawiedliwej konkurencji. W 1989 Air Canada została sprywatyzowana i 43% akcji sprzedano na rynku publicznym.
W maju 1997 Air Canada wraz z 4 innymi liniami (Lufthansa, Scandinavian Airlines System, Thai Airways International i United Airlines) utworzyła sojusz Star Alliance.
W okresie 2001–2004 istniały linie Air Canda Tango, które oferowały – przy minimum świadczeń – wyjątkowo tanie połączenia pomiędzy ważniejszymi miastami i czasem trasy wakacyjne, np. na Florydę. Samoloty zdobione były tradycyjnymi insygniami Air Canada ale w kolorze purpurowym. W zamiarze pomysłodawców Tango miało konkurować z niskobudżetowymi przewoźnikami prywatnymi w rodzaju Canada 3000 czy WestJet. Linie nie przetrwały, ale Air Canda do dziś używa określenia "Tango" do oznaczenia najtańszych usług.
Podobna historia dotyczyła w okresie 2002–2004 innej, maksymalnie taniej linii – Zip z Calgary. W zamian za pozbawienie podróżnych jakichkolwiek wygód, mogła podjąć walkę z tanim WestJetem w zachodniej Kanadzie. Flota dwunastu, jaskrawo pomalowanych Boeingów rozwoziła pasażerów w jednej tylko klasie, ale i ją pochłonęła „wielka restrukturyzacja”.
Prywatyzacja.
W styczniu 2001 Air Canada przejęła linie Canadian Airlines, które w tym czasie były drugimi co do wielkości liniami lotniczymi w Kanadzie. Skutkiem tego zakupu Air Canada stała się wówczas dwunastym co do wielkości przewoźnikiem na świecie. W rok po przejęciu swego największego konkurenta, Air Canada stanęła w obliczu bankructwa, zawiesiła wypłaty na rzecz wierzycieli i zażądała ochrony dóbr, którą zdjęto po roku. Zreorganizowano firmę, zwolniając tysiące pracowników. Do promocji nowego wizerunku firmy zatrudniono piosenkarkę Céline Dion, która zaśpiewała przebój "You and I", stając się „Nowym głosem Air Canada”. Słowa utworu napisał pracownik działu reklamy. Rozwścieczyło to związki zawodowe, które wolałyby inaczej wydawać pieniądze, ale zarząd przekonywał, że taka akcja podnosi prestiż i ducha firmy. Wprowadzano też oszczędności:
– brak ciepłego posiłku w klasie ekonomicznej przy lotach lokalnych do 5 godzin (są wyjątki),
– dodatkowe posiłki za opłatą,
– malowanie kadłubów lżejszą farbą dla mniejszego zużycia paliwa,
– wprowadzenie poduszek dmuchanych (lżejszych) w lotach krótkodystansowych.
Najważniejszą jednak zmianą było przyłączenie 6 mniejszych linii lotniczych pod sztandarem Air Canada oraz powołanie spółki zależnej Air Canada Jazz. W styczniu 2005 r., Air Canada weszła pod skrzydła specjalnie powołanego do jej prowadzenia montrealskiego holdingu ACE Aviation (33 tys. pracowników, obroty 10 mld dol. rocznie). Calin Rovinescu jest prezesem firmy, a David I. Richardson prezesem rady nadzorczej holdingu, który trzyma kontrolny pakiet akcji Air Canada.
Głównym węzłem komunikacyjnym Air Canada jest port lotniczy Pearsona, który choć prawie w całości leży w Mississaudze, mianowany jest torontońskim. Według brytyjskiego Institute of Transport Management w 2007 – najlepsze lotnisko na świecie.
Innowacje.
W 1958 linie jako pierwsze zainstalowały prototyp „czarnej skrzynki”, czyli urządzenia rejestrującego parametry lotu. W 1961 jako pierwsze na świecie (2 lata przed Amerykanami) użyły wczesnych, konstruowanych na zamówienie komputerów Gemini do rezerwacji biletów, z prędkością 10 transakcji na sekundę. Wymyślony wówczas przez firmę Ferranti system "ReserVec", sprawdził się w działaniu, ale przegrał z koncepcjami IBM. W 1963 wraz z wprowadzeniem samolotu DC-8, jako pierwsi użyli odrzutowca do przewozu frachtu.
7 grudnia 1987 Air Canada stał pierwszym na świecie przewoźnikiem, który zabronił palenia tytoniu na pokładzie samolotów. Trzy lata później jako pierwszy w Kanadzie wprowadza do floty bazowy model Airbusa A320.
W 1992, znów jako pierwsza w świecie, Air Canada zaoferowała pasażerom samolotu „telefon na wyciągnięcie ręki”, a w 1997 znaleźli sposób na wydawanie biletów elektronicznych w biurach podróży. W 2000 Air Canada była pierwszą komercyjną linią na świecie, zezwalającą pasażerom podczas lotu na korzystanie z ich laptopów, włącznie z przekazywaniem poczty elektronicznej.
Po prywatyzacji w 1989 Air Canada wprowadziła własną kartę kredytową "enRoute" (dziś w rękach AMEX-u). Dzięki zakupom przez nią, można gromadzić mile podróżne i kupować taniej bilety w programie "Aeroplan", który jest konkurentem programu "Air Miles". Służy także klientom Bell Canada, Costco i Esso. Niewykorzystane punkty przestają być ważne po 7 latach od transakcji.
Oferta przewoźnika na pokładzie samolotu.
Większość samolotów posiada duży ekran i małe monitory pod sufitem co kilka rzędów, gdzie wyświetlane są wiadomości telewizji CBC i amerykańskie filmy. Dodatkowo, na pokładzie Embraerów, każdy pasażer ma dostęp do systemu AVOD (audio i wideo na życzenie).
Wraz z nowym wystrojem wnętrz we wszystkich samolotach pojawia się sukcesywnie udoskonalony system Thales i4500. Na tylnych ścianach foteli mocowane są 9-calowe monitory sterowane dotykowo, które zapewnią indywidualną rozrywkę w postaci gier, filmów, wiadomości, itd. Korzystając z podłączonego systemu GPS pasażer może dowiedzieć się, gdzie się znajduje, jakie jest pod nim miasto, może poznać jego historię, atrakcje, itp. Może słuchać satelitarnego radia XM. Przez porty USB w fotelu podłączyć można własny sprzęt (laptopy, konsole gier i inne urządzenia).
Flota.
Air Canada.
W roku przemian (2004) Air Canada rozpoczęła odmładzanie floty. Po ponad 30-letniej ekploatacji, usunięto Jumbo Jety, czyli Boeingi 747. Inne przemalowywano, zmieniając krój loga i wystrój wnętrz. Podstawowym samolotem stał się 4-silnikowy Airbus A340, który będzie wymieniany na Boeinga 777-200LR. Air Canada zamówiła 50 egzemplarzy B-787 Dreamliner. Na krajowe połączenia planowane są brazylijskie Embraery.
W marcu 2022 flota Air Canada liczy 174 samolotów.
Air Canada Jazz.
Regionalne linie Air Canada Jazz z siedzibą w Halifaksie to flotylla mniejszych maszyn (średnio 50 foteli na pokładzie) krajowej produkcji czyli Bombardiera. Obsługuje 69 połączeń krajowych, zatrudnia 6 tysięcy ludzi, głównie tych, którzy stracili pracę w wyniku reorganizacji Air Canada.
Flota Air Canada Jazz liczy 101 samolotów (22 czerwca 2012)
Air Canada Jetz.
Małe linie Air Canada Jetz posiadają 6 samolotów, w większości Airbus A320. Służą jako czartery do transportowania drużyn sportowych i innych ekip. Nie prowadzą „ekonomicznych przedziałów”, a wyłącznie konfiguracje klasy biznesowej.
Porty docelowe – Air Canada.
Europa.
 Alberta
 Kolumbia Brytyjska
 Manitoba
 Nowa Fundlandia i Labrador
 Nowa Szkocja
 Ontario
 Quebec
 Saskatchewan
Kalifornia Dolna Południowa
Dystrykt Federalny Meksyk
Guerrero
Jalisco
Quintana Roo
Alaska
Arizona
Floryda
Georgia
Hawaje
Illinois
Kalifornia
Kolorado
Massachusetts
Nevada
New Jersey
Nowy Jork
Pensylwania
Tennessee
Teksas
Wirginia
Waszyngton

</doc>
<doc id="445565" url="https://pl.wikipedia.org/wiki?curid=445565" title="Cermetal">
Cermetal



</doc>
<doc id="445574" url="https://pl.wikipedia.org/wiki?curid=445574" title="Rezerwat przyrody Góra Choina">
Rezerwat przyrody Góra Choina

Rezerwat przyrody „Góra Choina” – rezerwat przyrody położony w południowo-zachodniej Polsce w Górach Wałbrzyskich w Sudetach Środkowych (województwo dolnośląskie).
Rezerwat położony jest w północno-wschodniej części Gór Czarnych, w paśmie Gór Wałbrzyskich na południowo-wschodnim zboczu wzniesienia Choina, około 1 km na południowy wschód od miejscowości Zagórze Śląskie w gminie Walim.
W całości znajduje się na obszarze Natura 2000 PLH020071 „Ostoja Nietoperzy Gór Sowich” SOO i Obszarze Chronionego Krajobrazu Gór Bardzkich i Sowich.
Rezerwat został utworzony w 1957 roku zarządzeniem Ministra Leśnictwa i Przemysłu Drzewnego (). Jest to rezerwat o powierzchni 19,13 ha utworzony dla ochrony rzadkich gatunków roślin chronionych oraz naturalnych zbiorowisk roślinnych. Rezerwat utworzono głównie dla ochrony naturalnego lasu mieszanego porastającego wzgórze Choina i zachowania ruin zamku piastowskiego Grodno.
Rezerwat przyrody położony jest na gnejsowym wzgórzu Choina (450 m n.p.m.) porośniętym lasem mieszanym. Na szczycie stoi średniowieczny zamek Grodno. Do rezerwatu od północno-wschodniej strony przylegają wody Jeziora Bystrzyckiego, które oddzielają rezerwat od Gór Sowich. Lasy liściaste porastające grzbiety góry zawierają ciekawe okazy starodrzewu dębu, lipy i buka. Interesujące są również widoki z gnejsowych skałek wysokiego lewego brzegu jeziora. W bogatym w różne gatunki chronionym runie leśnym występuje: dzwonek pokrzywolistny, kokoryczka wielokwiatowa, naparstnica oraz wiele gatunków storczyków i paproci.

</doc>
<doc id="445575" url="https://pl.wikipedia.org/wiki?curid=445575" title="Pleban">
Pleban



</doc>
<doc id="445576" url="https://pl.wikipedia.org/wiki?curid=445576" title="PWS-33 Wyżeł">
PWS-33 Wyżeł

PWS-33 Wyżeł – prototyp samolotu szkolno-treningowego dla pilotów maszyn dwusilnikowych. Wyprodukowany w Podlaskiej Wytwórni Samolotów.
PWS-33 Wyżeł był jedną z pierwszych konstrukcji samolotu tej klasy.
Historia.
Projekt samolotu PWS-33 opracował inż. Wacław Czerwiński przy współpracy inż. Zygmunta Jabłońskiego. 
W 1938 roku pil. Stanisław Szubka oblatał pierwszy prototyp maszyny. Już w grudniu 1938 samolot został zaprezentowany na Międzynarodowym Salonie Lotniczym w Paryżu. Drugi egzemplarz oblatano w styczniu 1939 roku. Zasadniczym przeznaczeniem samolotu było szkolenie pilotów na maszyny wielosilnikowe (Dywizjony Bombowe) oraz strzelców pokładowych. Przed wybuchem wojny przygotowywano się do podjęcia produkcji seryjnej tego samolotu. W czasie kampanii wrześniowej pierwszy egzemplarz został zbombardowany w wytwórni, a drugi, znajdujący się wówczas w Instytucie Technicznym Lotnictwa, został przejęty przez Niemców i wystawiony w Muzeum Lotnictwa w Berlinie.
Konstrukcja.
PWS-33 był dwumiejscowym, dwusilnikowym dolnopłatem wolnonośnym. Posiadał on konstrukcje głównie drewnianą z niewielkim udziałem elementów metalowych. 

</doc>
<doc id="445577" url="https://pl.wikipedia.org/wiki?curid=445577" title="NBC">
NBC

NBC (od National Broadcasting Company) – amerykańska sieć telewizyjna (pierwotnie radiowa) z siedzibą w Rockefeller Center, Nowy Jork. Jest częścią medialnego koncernu NBCUniversal. Dostarcza audycji ponad 200 amerykańskim stacjom telewizyjnym. Właściciel sieci, NBCUniversal, od 2011 roku należy w 51% do firmy Comcast, zaś 49% nadal do GE.
NBC jest czasami nazywana Peacock Network, w związku z jej logiem, symbolizującym pawia.
NBC jest dostępna w około 112 milionach odbiorników w USA, 98,6% z nich to telewizory. NBC posiada 10 własnych stacji i około 200 afiliacji w Stanach Zjednoczonych i innych terytoriach tego kraju.
Nazwa.
W roku 2003 pierwotna nazwa właściciela sieci, „National Broadcasting Company” (obecna od 1926 roku) została zmieniona na (zawierającą akronim) „NBC Universal”. Poprzedziło to fuzję z Vivendi Universal w 2004 roku. NBC okazjonalnie używa swojej pierwotnej nazwy, np. w trakcie "Macy’s Thanksgiving Day Parade".
Ramówka NBC na sezon 2009–2010.
Stacja NBC ogłosiła swoją ramówkę na sezon 2009–2010.
Ramówka NBC na sezon 2010–2011.
Stacja NBC ogłosiła swoją ramówkę na sezon 2010–2011.
Ramówka NBC na sezon 2011–2012.
Stacja NBC ogłosiła swoją ramówkę na sezon 2011–2012.
Ramówka NBC na sezon 2012–2013.
Stacja NBC ogłosiła swoją ramówkę na sezon 2012–2013.
Ramówka NBC na sezon 2013–2014.
Stacja NBC ogłosiła swoją ramówkę na sezon 2013–2014.
Ramówka NBC na sezon 2014–2015.
11 maja 2014 roku stacja NBC ogłosiła swoją ramówkę na sezon 2014–2015.
Seriale przewidziane na emisję w midseason:
Ramówka NBC na sezon 2015–2016.
11 maja 2015 roku stacja NBC ogłosiła swoją ramówkę na sezon 2015–2016.
Seriale przewidziane na emisję w midseason:
Seriale komediowe.
Świat pana trenera, Superstore, Crowded, Telenovela oraz You, Me And The End Of The World
Ramówka NBC na sezon 2016–2017.
15 maja 2016 roku stacja NBC ogłosiła swoją ramówkę na sezon 2016–2017.
Seriale przewidziane na emisję w midseason:
Chicago Justice, Uprowadzona, Midnight, Texas, Emerald City, , Trial and Error, Great News, Bezmocni, Marlon i Shades of Blue.
Ramówka NBC na sezon 2017–2018.
14 maja 2017 roku stacja NBC ogłosiła swoją ramówkę na sezon 2017–2018.
Seriale przewidziane na emisję w midseason:
Chicago Med, Poza czasem, Great News, Rise A.P. Bio, Champions, Reverie, Good Girls i Shades of Blue.
Ramówka NBC na sezon 2018–2019.
13 maja 2018 roku stacja NBC ogłosiła swoją ramówkę na sezon 2018–2019.
Seriale przewidziane na emisję w midseason:A.P. Bio, Brooklyn 9-9, Good Girls, Czarna lista, Wewnętrzny wróg, The Village, The InBetween oraz Abby’s.
Ramówka NBC na sezon 2019–2020.
12 maja 2019 roku stacja NBC ogłosiła swoją ramówkę na sezon 2019–2020.
Seriale przewidziane na emisję w midseason: Brooklyn 9-9, Good Girls, Manifest, Will &amp; Grace, , Indebted, The Kenan Show, Council of Dads, Zoey's Extraordinary Playlist i Lincoln.
Programy emitowane dawniej i skasowane po jednym sezonie.
Seriale dramatyczne.
2011–2020
2000–2010
Seriale komediowe.
2010–2020
Kanały lokalne.
NBC posiada sieć kanałów lokalnych, które najczęściej nie są własnością NBC (inaczej O&amp;O – owned-and-operated), lecz lokalnych struktur medialnych. W wielu stanach USA jest nadawanych kilka stacji nadający program sieci.
Logo.
Logo NBC to paw z sześcioma kolorowymi piórami symbolizującymi sześć części NBC w czasie wprowadzenia tego loga na rynek: News (Informacje), Sports (Sport), Entertaiment (Rozrywka), Stations (Kanały), Network (Sieć) i Productions (Produkcja).

</doc>
<doc id="445578" url="https://pl.wikipedia.org/wiki?curid=445578" title="National Broadcasting Company">
National Broadcasting Company



</doc>
<doc id="445579" url="https://pl.wikipedia.org/wiki?curid=445579" title="Antygon">
Antygon



</doc>
<doc id="445580" url="https://pl.wikipedia.org/wiki?curid=445580" title="Antygon Jednooki">
Antygon Jednooki



</doc>
<doc id="445581" url="https://pl.wikipedia.org/wiki?curid=445581" title="Antygonos">
Antygonos



</doc>
<doc id="445583" url="https://pl.wikipedia.org/wiki?curid=445583" title="Antygonos Monoftalmos">
Antygonos Monoftalmos



</doc>
<doc id="445585" url="https://pl.wikipedia.org/wiki?curid=445585" title="Eustachy Rudziński">
Eustachy Rudziński

Eustachy Rudziński (ur. 20 września 1885 w Makowie Mazowieckim, zm. 15 sierpnia 1953 w Warszawie) – działacz PSL „Wyzwolenie”, poseł na Sejm Ustawodawczy (1919–1922) oraz poseł I kadencji Sejmu, dyrektor Zjednoczenia Związków Spółdzielni Rolniczych RP.
W latach 1903-1905 uczęszczał na kursy w Wyższej Szkole Przemysłowej w Krakowie. Po ich ukończeniu zapisał się na Uniwersytet Jagielloński, gdzie studiował matematykę i fizykę. Studia kontynuował w Bernie, ale przerwał z powodu trudnych warunków materialnych i wrócił do kraju podejmując prace nauczyciela matematyki i fizyki w szkołach średnich w Warszawie w 1912 w Płocki, a w 1913 w Sosnowcu. Włączył się w działalność Związku Strzeleckiego w 1914 przebywał na kursie podoficerskim w Krakowie. Po wybuchu I wojny ze względu na stan zdrowia nie miał przydziału do walczących formacji legionowych i pracował w intendenturze w Krakowie. Po powrocie z Pragi, gdzie wyjechał w 1915 zaangażował się w działalność PSL. W 1917 został mianowany przez Tymczasową Radę Stanu inspektorem szkolnym w Radomsku. Z ramienia PSL został wybrany do Sejmu Ustawodawczego z okręgu nr 30 w Częstochowie. W sejmie działał w Komisji Oświatowej i Ochrony Pracy, był sekretarzem Komisji Spraw Zagranicznych. W wyborach w listopadzie 1922 znalazł się ponownie jako poseł Sejmu I kadencji. W 1927 pracował najpierw jako inspektor szkolny w Warszawie, a następnie w spółdzielczości. W 1934 został zatrudniony w Zarządzie Miejskim miasta Warszawy jako wicedyrektor administracyjny Gospodarstwa Rolnego i Leśnego "Agril". W czasie okupacji niemieckiej pozostał na swoim stanowisku. Po powstaniu warszawskim wywieziony do Niemiec, gdzie przebywał do czerwca 1946. Po powrocie do Warszawy zatrudniony w Centrali Rolniczej Spółdzielni "Samopomoc Chłopska". Spoczywa na Cmentarzu Powązkowskim w Warszawie.

</doc>
<doc id="445587" url="https://pl.wikipedia.org/wiki?curid=445587" title="Antygon Doson">
Antygon Doson



</doc>
<doc id="445588" url="https://pl.wikipedia.org/wiki?curid=445588" title="Ford GT90">
Ford GT90

Ford GT90 – sportowy samochód powstały w 1995 r. jako następca modelu GT40. Ford miał zamiar wyprodukować 100 egzemplarzy, jednak powstało ich zaledwie kilka. Wiele części w tym modelu zapożyczono z samochodu Jaguar XJ220 (np. skrzynia biegów czy zawieszenie). Był jednym z najszybszych samochodów przeznaczonych do produkcji seryjnej na świecie.

</doc>
<doc id="445592" url="https://pl.wikipedia.org/wiki?curid=445592" title="Karbowy">
Karbowy

Karbowy – niższy oficjalista dawnych dworów szlacheckich, nadzorujący pracę chłopów, wykonujących głównie darmową pracę w folwarku. Mający we wsi złą opinię, co odnotował nawet Oskar Kolberg w pieśniach ludowych.
Karbowy miał kij (rabosz), a wykonywane na nim nacięcia rejestrowały ilość wykonanej pracy; czynność nacinania w celu ewidencyjnym nazywano „karbowaniem”. Po nacięciu karbów kij rozłupywano wzdłuż na dwie części w taki sposób, żeby karby były widoczne na obu częściach. Jedna część pozostawała u karbowego, a druga u chłopa wykonującego pracę. Ten sposób bardzo dobrze zabezpieczał przed sfałszowaniem zapisu, ponieważ usunięcie karbu, czy nacięcie dodatkowego tylko na jednej połówce kija jednoznacznie wskazałoby winnego.

</doc>
<doc id="445593" url="https://pl.wikipedia.org/wiki?curid=445593" title="Antygon III">
Antygon III



</doc>
<doc id="445594" url="https://pl.wikipedia.org/wiki?curid=445594" title="Antygonus III">
Antygonus III



</doc>
<doc id="445595" url="https://pl.wikipedia.org/wiki?curid=445595" title="Języki mon-khmer">
Języki mon-khmer

Języki mon-khmer – grupa językowa rozpowszechniona obecnie w Azji Południowo-Wschodniej (Kambodża, Wietnam i Tajlandia), należąca do rodziny języków austroazjatyckich. 
Najważniejsze z nich, mające status języków urzędowych, to język khmerski w Kambodży, z odrębnym pismem sylabicznym, oraz język wietnamski w Wietnamie. 
Poza tym grupa ta obejmuje szereg drobnych języków, podzielonych na poszczególne podgrupy:

</doc>
<doc id="445596" url="https://pl.wikipedia.org/wiki?curid=445596" title="Antygonos III Doson">
Antygonos III Doson



</doc>
<doc id="445597" url="https://pl.wikipedia.org/wiki?curid=445597" title="Antygonos III">
Antygonos III



</doc>
<doc id="445605" url="https://pl.wikipedia.org/wiki?curid=445605" title="Henry Rollins">
Henry Rollins

Henry Rollins, właściwie Henry Lawrence Garfield (ur. 13 lutego 1961 w Waszyngtonie) – amerykański wokalista, poeta, pisarz, aktor, wydawca. 
Obecny na amerykańskiej scenie rockowej od początku lat osiemdziesiątych. Po raz pierwszy dał się poznać jako wokalista kanonicznej formacji Black Flag. W latach 90. z powodzeniem występował na czele swojej własnej grupy, Rollins Band. Od lat objeżdża świat ze swoimi „spoken words”, prezentacjami w formie wykładów, podczas których opowiada o tym, co przeżył. Autor kilkunastu książek, felietonów, dzienników z podróży, tekstów publicystycznych. Jest także zaangażowany w wiele akcji o charakterze humanitarnym czy charytatywnym.
W 2009 został sklasyfikowany na 18. miejscu listy 50 najlepszych heavymetalowych frontmanów wszech czasów według Roadrunner Records. W 2014 dubbingował postać Zaheera w amerykańskiej kreskówce "Legenda Korry".
Życiorys.
Przyszedł na świat w Waszyngtonie jako Henry Lawrence Garfield. Jego rodzice, Iris i Paul Garfield, rozeszli się, gdy miał trzy lata. Wychowaniem chłopca zajmowała się głównie matka. Dorastający Henry sprawiał dużo kłopotów wychowawczych. Po wyrzuceniu z kilku szkół, w latach 1974–1979 uczęszczał do prywatnej szkoły średniej wojskowej The Bullis School w Potomac w stanie Maryland. Przez jeden semestr do grudnia 1979 studiował na prywatnym uniwersytecie American University w Waszyngtonie. Pracował jako kurier w Narodowym Instytucie Zdrowia.
W muzykę i subkulturę punk wprowadził go przyjaciel Ian McKaye, późniejszy członek zespołów Minor Threat i Fugazi. Po krótkim graniu w zespole S.O.A. (State of Alert), który wydał zaledwie jedną EP-kę, w 1981 Henry zastąpił Deza Cadenę jako wokalistę Black Flag, zespołu którego był wielkim fanem. Podczas występu grupy w Nowym Jorku wszedł na scenę i zaśpiewał z nią jeden utwór, co muzykom spodobało się tak bardzo, że zaprosili go na próbę.
Black Flag.
Aby przenieść się do Los Angeles, Rollins rzucił pracę i sprzedał swój dobytek. Przez kolejne 6 lat przez większość czasu przebywał w trasie z Black Flag, którzy byli znani z bardzo intensywnego koncertowania oraz propagowania idei muzyki niezależnej. Muzykom stale brakowało pieniędzy, także na jedzenie, mieli problemy z agresywnymi fanami i policją. Te czasy Rollins opisał w książce "Get in the Van", której fragmenty wydał w formie dźwiękowej, za co nagrodzono go nagrodą Grammy. Pod koniec działalności, w zespole doszło do sporów, aż w końcu w 1986 grupa uległa rozwiązaniu.
Rollins Band.
W 1987 Henry Rollins wydał solową płytę, w której nagraniu pomagał mu gitarzysta Chris Haskett. Wkrótce oni dwaj, oraz Andrew Weiss i Sim Cain stworzyli zespół nazwany po prostu Rollins Band. Popularność przyniosły mu przede wszystkim albumy "End of Silence" (1992) i "Weight" (1994). Teledysk do utworu „Liar”, który nakręcił Anton Corbijn był przez pewien czas bardzo często pokazywany w MTV. Podobnie jak Black Flag, także Rollins Band koncertował bardzo intensywnie. W 1997 z zespołu odeszli wszyscy muzycy poza samym Rollinsem. Zastąpiła ich trójka innych – grupa Mother Superior z Los Angeles.
"Spoken Word".
Pierwszy album nie zawierający muzyki, a tylko opowiadania i anegdoty, Rollins wydał już w 1987. Od tamtego czasu poza trasami koncertowymi z zespołem, jeździł także pod własnym nazwiskiem, by występować przed publicznością z takim właśnie programem. Podczas tego rodzaju występów porusza przede wszystkim tematy społeczne, osobiste, opowiada anegdoty z własnego życia. W tekstach Rollinsa obecne jest potępienie wielu zjawisk nowoczesnej cywilizacji, krytyka amerykańskiego stylu życia (w czym jest podobny do Billa Hicksa), refleksje na temat życia człowieka, relacji między kobietami a mężczyznami, miłości. Rollins dysponuje sarkastycznym poczuciem humoru, jest skłonny do autoironii. Podczas występów często krzyczy, śmieje się, naśladuje różne odgłosy.
Pozostała działalność.
Poza tym Rollins jest także właścicielem wydawnictwa/wytwórni muzycznej 2.13.61, która wydaje jego książki, czasem także albumy. Poza tym wydała także książki m.in. Nicka Cave’a, Exene Cervenki, Nicka Zedda oraz Joe Cole’a, dobrego przyjaciela, który został zamordowany na oczach Rollinsa w 1991. Od 2004 muzyk prowadzi własną audycję w Radiu Indie 1031 (Los Angeles). Współpracuje także z telewizją Independent Film Channel, w której ma własny program poświęcony filmom. Wystąpił też w kilkunastu jako aktor, głównie grając krótkie epizody. Najbardziej udane filmy z jego udziałem to: "Johnny Mnemonic", "Zagubiona autostrada" i "Jack Frost". Rollins angażuje się także w różnego rodzaju inicjatywy społeczne – jak na przykład na rzecz zrównania praw par homo- i heteroseksualnych. W 2003 odbył tournée po amerykańskich bazach wojskowych na świecie, także w Iraku, choć osobiście był przeciwny wysłaniu tam amerykańskich żołnierzy i polityce George’a W. Busha w ogóle.
Filozofia życiowa.
Rollins w wywiadach podkreśla, że nie lubi tracić czasu i przyjemność sprawia mu oddanie się pracy. Stara się połączyć rozwój duchowy (czytanie, pisanie książek) z fizycznym (codzienne treningi). Dzięki temu drugiemu, dysponuje jedną z najbardziej imponujących muskulatur wśród muzyków rockowych. Nie pije alkoholu ani nie pali tytoniu. Zarówno w tekstach piosenek, jak i w książkach zachęca wszystkich do przejęcia pełni odpowiedzialności nad własnym życiem i dokładania starań, by zrealizować swoje projekty.

</doc>
<doc id="445606" url="https://pl.wikipedia.org/wiki?curid=445606" title="Bridget Moynahan">
Bridget Moynahan

Kathryn Bridget Moynahan (ur. 28 kwietnia 1971 w Binghamton) – amerykańska aktorka filmowa i telewizyjna oraz modelka.
Życiorys.
Dorastała w Longmeadow, w stanie Massachusetts. Jej ojciec Brad był administratorem przy University of Massachusetts Amherst. Ma dwóch braci – starszego Andy’ego i młodszego Seana.
Zajmowała się modelingiem. Zdobyła tytuł najsympatyczniejszej amerykańskiej nastoletniej modelki. Jej zdjęcia ukazały się w takich magazynach jak „Glamour” i „Vogue”.
Karierę aktorską rozpoczęła w 1999 od roli Natashy Naginsky w serialu "Seks w wielkim mieście". Pierwszą rolą filmową była postać tańczącej na barze Rachel w komedio-melodramacie muzycznym "Wygrane marzenia" z 2000 z Adamem Garcią. Wystąpiła także jako narzeczona głównego bohatera granego przez Johna Cusacka w komedii romantycznej "Igraszki losu" (2001) i agentka CIA w thrillerze "Rekrut" (2003), w której zakochuje się tytułowy bohater (Colin Farrell).

</doc>
<doc id="445608" url="https://pl.wikipedia.org/wiki?curid=445608" title="Cena komercyjna">
Cena komercyjna

Ceny komercyjne – pojęcie pochodzące z lat 70. XX wieku w Polsce socjalistycznej. Ceny komercyjne wprowadzono w 1976 roku, w tzw. sklepach komercyjnych. Ceny te były wyższe od obowiązujących w zwykłych sklepach, w związku z czym towar, choć droższy, był łatwiej dostępny - był to pewien surogat ceny rynkowej. Ponadto po wprowadzeniu w 1976 reglamentacji cukru wprowadzono sprzedaż niereglamentowaną po cenie komercyjnej, ponad dwukrotnie wyższej od ceny cukru reglamentowanego. 
Doprowadzało to np. do sytuacji, gdy jeden z sąsiadujących sklepów wędliniarskich - oferował towar w cenach komercyjnych, np. kiełbasę - w ciągłej sprzedaży i obsługiwał maksymalnie do 10 klientów a drugi, oferujący towar po cenie urzędowej, oblegany przez kilkadziesiąt osób kończył sprzedaż z braku towaru wkrótce po otwarciu.
Wprowadzanie cen komercyjnych związane było z niewydolnością gospodarczą systemu socjalistycznego obowiązującego w PRL. Władze w ten sposób próbowały podnieść ceny.
W związku z pojęciem "cen komercyjnych" należy wspomnieć o sklepach Wojskowej Centrali Handlowej i Konsumach niedostępnych dla ogółu obywateli. Instytucje te sprzedawały towary, często niedostępne w innych instytucjach handlowych ówczesnej Polski, wyłącznie określonym grupom zawodowym: wojsku, milicji, pracownikom SB, do tego po cenach niższych od obowiązujących w ogólnodostępnym handlu.
11 postulat z Postulatów Sierpniowych brzmiał: "Znieść ceny komercyjne oraz sprzedaż za dewizy w tzw. eksporcie wewnętrznym". Postulat ten został częściowo zrealizowany wraz z wprowadzeniem wiosną 1981 reglamentacji mięsa (co również było realizacją postulatów z Sierpnia). „Eksport wewnętrzny”, czyli sprzedaż za waluty obce i tzw. bony dewizowe utrzymano, a handel w tym systemie w sklepach Pewexu i Baltony funkcjonował do roku 1990.
Po reformie cen 1982 ceny towarów dzieliły się na ceny urzędowe, regulowane i umowne.

</doc>
<doc id="445610" url="https://pl.wikipedia.org/wiki?curid=445610" title="George Porter">
George Porter

George Porter (ur. 6 grudnia 1920 w Stainforth, Yorkshire, zm. 31 sierpnia 2002 w Canterbury) – brytyjski chemik, profesor w Royal Institution w Londynie.
Życiorys.
W latach 1955–1966 był profesorem chemii fizycznej na uniwersytecie w Sheffield, następnie profesorem i dyrektorem The Royal Institution of Great Britain. W latach 1941–1945 pracował nad rozwojem radaru. Prowadził prace badawcze w dziedzinie fotochemii, opracował metodę fotolizy błyskowej (1949, z Ronaldem Norrishem). W 1967 otrzymał Nagrodę Nobla w zakresie chemii (z Ronaldem Norrishem i Manfredem Eigenem). W latach 1985–1990 pełnił funkcję prezesa Royal Society. Laureat Medalu Copleya.

</doc>
<doc id="445611" url="https://pl.wikipedia.org/wiki?curid=445611" title="Jordanhill (stacja kolejowa)">
Jordanhill (stacja kolejowa)

Stacja kolejowa Jordanhill jest podmiejską stacją w okolicy Jordanhill na zachodniej stronie Glasgow w Szkocji. Stacja (w skrócie JOR) jest pod zarządem Transport Scotland i operowana jest przez First ScotRail. Leży na linii "Argyle Line" oraz na linii "North Clyde Line". Jest położona koło miasteczka uniwersyteckiego Jordanhill Uniwersytetu Strathclyde i koło szkoły Jordanhill; usytuowana jest ponad drogą Crow Road, ważną drogą przelotową w Glasgow i główną drogą prowadzącą do tunelu Clyde Tunnel. Stacja jest w odległości pięciu przystanków i o 11 minut od stacji Central Glasgow.
Historia.
Stacja została otworzona 1 sierpnia 1887 roku jako część trasy kolejowej Glasgow-Yoker-Clydebank. Budowa drewnianych budynków stacji, typowych dla nowych podmiejskich linii z tego okresu, zostały skończona w roku 1895. Stacja jest położona na miejscu fabryki cegieł i kafelków. Jordanhill był miejscowością górników w końcu XIX wieku. Stacja została wybudowana w momencie, w którym lokalny przemysł chylił się ku upadkowi i pozwalała na dojazd do centrum Glasgow, który uprzednio był utrudniony przez konieczność chodzenia na stacje Hillhead lub Patric.
15 stycznia 1898 J. Johnstone, członek klubu sportowego Whiteinch Harriers, zmarł w czasie próby przejścia przez tory w zachodniej części stacji. Informacja upamiętniająca to nieszczęście była umieszczona w tym miejscu przez wiele lat.
Na linii towarowej wydarzył się wypadek 28 grudnia 1932 roku kiedy to 17 wagonów wypełnionych węglem zaczęło się staczać na małej bocznicy należącej do Great Western Steam Laundry; wagony uderzyły w inne i nastąpiło wykolejenie 9 wagonów i rozsypanie węgla.
Poważny wypadek nastąpił 28 kwietnia 1980 kiedy to pociąg z trzema wagonami i 80 pasażerami z Delmuir do Motherwell wykoleił się koło skrzyżowania Hyndland zaraz po odjeździe z Jordanhill. 16 osób (dziewięć kobiet i sześciu mężczyzn) zostało przewiezionych do Western Infirmary.
Połączenia.
Linia "Argyle Line" jest używana przez pasażerów dojeżdżających do dystryktu finansowego i biznesowego centralnego Glasgow. Typowe połączenie w czasie dnia to cztery pociągi na godzinę do stacji Dalmuir przez stację Clydebank, dwa pociągi do stacji Motherwell przez stację Glasgow Central, oraz dwa pociągi do Springburn przez stację Glasgow Queen Street.
Stacja nie ma kas biletowych, ale jest wyposażona w automatyczną maszynę biletową, jedną z dziesięciu wybudowanych przez STP przy końcu 2003 roku. Maszyny te ustawiono w celu ograniczenia jazdy na gapę co szacunkowo kosztowało kolej 2 miliony funtów rocznie.

</doc>
<doc id="445613" url="https://pl.wikipedia.org/wiki?curid=445613" title="Sam Rockwell">
Sam Rockwell

Samuel Rockwell (ur. 5 listopada 1968 w Daly City) – amerykański aktor filmowy i telewizyjny. Zdobywca Oscara za najlepszą rolę drugoplanową w filmie "Trzy billboardy za Ebbing, Missouri".
Życiorys.
Wczesne lata.
Urodził się w Daly City, w stanie Kalifornia jako jedyne dziecko pary aktorskiej – Penny Hess (z domu Penelope Ann Hess) i Pete’a Rockwella. Jest pochodzenia niemieckiego, irlandzkiego, angielskiego i holenderskiego. Dwa lata po jego narodzeniu, jego rodzina przeprowadziła się do stanu Nowy Jork, mieszkali najpierw w Bronksie, a następnie na Manhattanie. Kiedy miał pięć lat, jego rodzice rozwiedli się; zamieszkał razem z ojcem w San Francisco, a z matką widywał się tylko podczas wakacji w Nowym Jorku. W 1978, mając 10 lat, zadebiutował w spektaklu, w którym jego matka zagrała rolę Ingrid Bergman.
Już jako młody nastolatek pił alkohol i palił marihuanę. Uczęszczał do szkoły średniej J. E. McAteer High School, objętej programem edukacji artystycznej.
Kariera.
W wieku 20 lat wystąpił po raz pierwszy w filmie, był to horror Victora Salvy "Dom klownów" ("Clownhouse", 1988), którego producentem był Francis Ford Coppola. Po ukończeniu dwuletniego Studium Aktorskiego Williama Espera w Nowym Jorku, trafił na srebrny ekran w telefilmach: ABC "Ponad normę" ("Over the Limit", 1990), "Śmiertelnie pijany" ("Dead Drunk", 1993) i serialu HBO "Życiowe opowieści: Rodzina w kryzysie" ("Lifestories: Families in Crisis", 1992).
Po kinowej roli Trenta w dramacie "Psi trawnik" ("Lawn Dogs", 1997), która przyniosła mu nagrodę na festiwalach filmowych w Montrealu i Sitges, w środowisku hollywoodzkim zyskał opinię cenionego aktora charakterystycznego. Za postać prezentera telewizyjnego Chucka Barrisa, ex-płatnego zabójcy pracującego na zlecenie CIA w biograficznej komedii kryminalnej George’a Clooneya "Niebezpieczny umysł" ("Confessions of a Dangerous Mind", 2002) odebrał Srebrnego Niedźwiedzia dla najlepszego aktora na 53. festiwalu filmowym w Berlinie oraz nominację do Satelity dla najlepszego aktora w filmie dramatycznym.
Za rolę w filmie "Trzy billboardy za Ebbing, Missouri" (2018) otrzymał liczne nagrody, m.in.
Za rolę prezydenta George’a W. Busha w filmie "Vice" (2019) był nominowany do Oscara, nagrody BAFTA, Złotego Globu oraz Nagrody Gildii Aktorów Ekranowych za najlepszą rolę drugoplanową.
Życie prywatne.
Spotykał się z Saritą Choudhury (2000) i Giną Bellman (2004). Od 2007 jest w związku z aktorką Leslie Bibb.

</doc>
<doc id="445614" url="https://pl.wikipedia.org/wiki?curid=445614" title="Ronald Norrish">
Ronald Norrish

Ronald George Wreyford Norrish (ur. 9 listopada 1897 w Cambridge, zm. 7 czerwca 1978 tamże) – brytyjski chemik, profesor chemii fizycznej Uniwersytetu Cambridge. Prowadził prace badawcze z dziedziny kinetyki reakcji chemicznych w fazie gazowej. M.in opracował metodę fotolizy błyskowej. W 1959 r. został członkiem zagranicznym PAN. Otrzymał Nagrodę Nobla w zakresie chemii w roku 1967 z George'em Porterem.

</doc>
<doc id="445619" url="https://pl.wikipedia.org/wiki?curid=445619" title="Glandula thyroidea">
Glandula thyroidea



</doc>
<doc id="445620" url="https://pl.wikipedia.org/wiki?curid=445620" title="Jordanhill">
Jordanhill



</doc>
<doc id="445623" url="https://pl.wikipedia.org/wiki?curid=445623" title="Mieczysław Horszowski">
Mieczysław Horszowski

Mieczysław Horszowski (ur. 23 czerwca 1892 we Lwowie, zm. 22 maja 1993 w Filadelfii) – polski pianista.
Życiorys.
Mieczysław Horszowski pochodził z wyznającej katolicyzm żydowskiej rodziny, która prowadziła we Lwowie skład fortepianów. Francuski krytyk André Tubeuf powiedział o nim: "Horszowski był zarówno bardzo żydowski, jak i bardzo katolicki, tak potrafią tylko Polacy".
Uczył się grać w Galicyjskim Towarzystwie Muzycznym we Lwowie u Karola Mikulego. W wieku siedmiu lat wyjechał do Wiednia, gdzie pobierał nauki u Teodora Leszetyckiego. Do nauczycieli jego należeli także: Henryk Melcer-Szczawiński, Mieczysław Sołtys i Stanisław Niewiadomski.
W 1901 r. zadebiutował publicznie w Warszawie, grając koncert fortepianowy Beethovena No. 1. Jako dziecko odbył tournée po Europie i Stanach Zjednoczonych.
W 1905 r. Horszowski zagrał dla G. Faurégo i spotkał się z C. Saint-Saënsem w Nicei. W 1911 roku Horszowski przestał koncertować, aby rozpocząć studia literatury, filozofii i historii sztuki w Paryżu. Pablo Casals namówił Horszowskiego, aby powrócił do gry na fortepianie. Po I wojnie światowej, Horszowski zamieszkał w Mediolanie. W 1940 r. przed wkroczeniem Niemców do Paryża przeprowadził się do Nowego Jorku.
Po II wojnie światowej często dawał koncerty z Pablo Casalsem, Aleksandrem Schneiderem i Józsefem Szigetim. W 1957 roku Horszowski wykonał serię solowych koncertów, na których grał głównie Beethovena. Od 1960 r. dodał do swojego repertuaru sonaty Mozarta.
Jego innymi ulubionymi kompozytorami byli: Arthur Honegger, Vincent d’Indy, Bohuslav Martinů, Igor Strawinski, Karol Szymanowski i Heitor Villa-Lobos.
Mieczysław Horszowski nagrywał płyty w takich wytwórniach jak m.in.: HMV, Columbia Records, RCA, Deutsche Grammophon, Nonesuch Records i inne. Jego uczniami byli między innymi: Richard Goode, Anton Kuerti, Murray Perahia oraz Peter Serkin.

</doc>
<doc id="445626" url="https://pl.wikipedia.org/wiki?curid=445626" title="Bukowa (powiat włoszczowski)">
Bukowa (powiat włoszczowski)

Bukowa – wieś w Polsce położona w województwie świętokrzyskim, w powiecie włoszczowskim, w gminie Krasocin.
W latach 1975–1998 miejscowość położona była w województwie kieleckim.
W Bukowej znajdują się zakłady wapiennicze należące do kompanii Lhoist Polska (dawniej "Zakłady Wapiennicze Bukowa"), szkoła podstawowa oraz gimnazjum, stacja kolejowa na trasie Kielce–Częstochowa, a także Kościół Matki Bożej Różańcowej w Bukowej wybudowany w latach 1980-1982.
Zasoby geologiczne.
Bukowa położona jest na skraju Niecki Włoszczowskiej, w paśmie wzgórz Przedborsko-Małogoskich. Tereny wokół miejscowości obfitują w złoża wapienia górnojurajskiego oraz kredowych piasków. Odkrywkowe wydobycie złóż rozpoczęto w latach 20. XX wieku i trwa do dziś w zakładzie kompanii Lhoist.
Sport.
We wsi działa klub piłkarski Bucovia Bukowa grający w latach 1990–1997 w III lidze.
Uwagi.
Dla Bukowej miejscowością statystyczną jest Skorków tak więc w liczbie ludności 1 788 osób (dane z 31-12-2013) są to mieszkańcy miejscowości: Skorków, Bukowa, Koło Przejazdu, Komorniki, Stara Wieś.
Miejscowość statystyczna jest to zespół miejscowości, który przyjmuje nazwę miejscowości wiodącej. Zespół ten z reguły stanowią wieś i przyległe do niej mniejsze miejscowości.

</doc>
<doc id="445628" url="https://pl.wikipedia.org/wiki?curid=445628" title="Powstanie Lat-Dior">
Powstanie Lat-Dior

Lat Dior wstąpił na tron Kajoru w 1862 roku.
Bardzo szybko stracił władzę i musiał opuścić Senegal ścigany przez władze francuskie. Władzę odzyskał w 1870 roku korzystając z osłabienia Francji spowodowanego wybuchem wojny francusko-pruskiej. W roku 1882 przeciwstawił się budowie przez swoje terytorium linii kolejowej Saint Louis – Dakar. Rozpoczynają się walki trwające do 1886 roku, zakończone śmiercią Lat Dior w bitwie pod Dekhale.

</doc>
<doc id="445630" url="https://pl.wikipedia.org/wiki?curid=445630" title="Gatunek charakterystyczny">
Gatunek charakterystyczny

Gatunek charakterystyczny – gatunek (lub niższy rangą takson), który występuje głównie w określonym syntaksonie, czyli na pewnym terytorium ma „punkt ciężkości” występowania w danym syntaksonie. Oznacza to że:
Przyczyną występowania danych gatunków w określonych zespołach roślinnych jest fakt, że gatunki te mają ściśle określone wymagania środowiskowe w zakresie tolerancji ekologicznej. Gatunek może być charakterystyczny generalnie, terytorialnie, regionalnie lub lokalnie.
W syntaksonomii gatunki charakterystyczne oznaczane są skrótem Ch. Wraz z gatunkami wyróżniającymi i gatunkami towarzyszącymi tworzą tzw. charakterystyczną kombinację gatunków danego syntaksonu.
Tak np. w zespole górskich ziołorośli i traworośli ("Calamagrostietum villosae") rosnąć będą takie rośliny, które do życia potrzebują dosyć żyznej ziemi, dobrze nasłonecznionego, wilgotnego środowiska o przepuszczalnym podłożu, z przepływającą dobrze natlenioną wodą. Warunki takie znajdują się w okolicach potoków górskich, źródeł, kotlinek zasilanych wodą wypływającą spod skał, na wilgotnych polanach śródleśnych i obrzeżach lasów.

</doc>
<doc id="445635" url="https://pl.wikipedia.org/wiki?curid=445635" title="Nizwa">
Nizwa

Nizwa (arab. نزوى) – miasto w północnym Omanie, u podnóża gór Al-Dżabal al-Achdar. Według spisu ludności w 2020 roku liczyło 64,6 tys. mieszkańców. Ośrodek administracyjny regionu Ad-Dachilijja oraz wilajetu Nizwa, który w 2020 roku liczył 131,8 tys. mieszkańców.
Jest to główne w kraju skupisko ibadytów (muzułmańskie ugrupowanie religijne). W mieście rozwinięte rzemiosło artystyczne.

</doc>
<doc id="445636" url="https://pl.wikipedia.org/wiki?curid=445636" title="Laoag">
Laoag

Laoag – miasto na Filipinach, na północno-zachodnim wybrzeżu wyspy Luzon, w pobliżu ujścia rzeki Laoag do Morza Południowochińskiego, ośrodek administracyjny prowincji Ilocos Północny. Około 94,4 tys. mieszkańców.

</doc>
<doc id="445637" url="https://pl.wikipedia.org/wiki?curid=445637" title="Shizuishan">
Shizuishan

Shizuishan (chiń. 石嘴山; pinyin: "Shízuǐshān") – miasto o statusie prefektury miejskiej w północnych Chinach, w regionie autonomicznym Ningxia, nad rzeką Huang He. W 2010 roku liczba mieszkańców miasta wynosiła 141 027. Prefektura miejska w 1999 roku liczyła 686 738 mieszkańców. Ośrodek wydobycia węgla kamiennego, hutnictwa metali, przemysłu maszynowego, chemicznego, ceramicznego i spożywczego.
Podział administracyjny.
Prefektura miejska Shizuishan podzielona jest na:

</doc>
<doc id="445639" url="https://pl.wikipedia.org/wiki?curid=445639" title="Pinar del Río">
Pinar del Río

Pinar del Río – miasto w zachodniej Kubie, stolica prowincji Pinar del Río. Według danych z 2010 r. miasto liczyło ok. 160 tys. mieszkańców.
W mieście rozwinął się przemysł tytoniowy, chemiczny, meblarski, odzieżowy oraz obuwniczy. W mieście znajduje się również port lotniczy.

</doc>
<doc id="445643" url="https://pl.wikipedia.org/wiki?curid=445643" title="Bałchasz (miasto)">
Bałchasz (miasto)

Bałchasz (, ), do 1936 Bertys – miasto w Kazachstanie, w obwodzie karagandyjskim, przystań nad jeziorem Bałchasz. 72 750 mieszkańców (2021). 
Miasto założone w roku 1928.
Gospodarka.
Znaczny ośrodek hutnictwa miedzi, . W pobliżu wydobycie rud miedzi i molibdenu. Razem z miejscowościami Toranggyłyk i Czubar-Tiubek tworzy Bałchaską strefy turystycznej. W 2019 roku samo miasto odwiedziło 42,5 tys. turystów.
Stacje kolejowe Bałchasz 1 i Bałchasz 2 na trasie Nowego Jedwabnego Szlaku, port lotniczy.

</doc>
<doc id="445644" url="https://pl.wikipedia.org/wiki?curid=445644" title="Æ">
Æ

Æ, æ – litera alfabetu łacińskiego powstała jako ligatura liter a i e. Używana często w łacińskich tekstach na oddanie częstej w łacinie grupy ae. Często używana w językach staroangielskim, islandzkim, duńskim, norweskim i farerskim. Jako litera staroangielskiego alfabetu niegdyś nazywana była æsc („ash tree”) od anglosaskiej runy . Jej aktualna angielska nazwa to ash.

</doc>
<doc id="445648" url="https://pl.wikipedia.org/wiki?curid=445648" title="Klimat górski">
Klimat górski

Klimat górski – rodzaj klimatu cechujący się zmienną pogodą, dużym natężeniem promieniowania słonecznego, obniżeniem temperatury powietrza wraz ze wzrostem wysokości (tj. o 0,6 °C co 100 metrów). Wraz ze wzrostem wysokości nad poziomem morza staje się coraz surowszy, a roślinność uboższa aż do zniknięcia roślin (pustynia lodowa).
Charakterystyka.
W górach jest więcej opadów niż na nizinach. Często wieją wiatry, a szczególnie silny i niebezpieczny jest wiatr fenowy. Wieje on z południa, jest ciepły i suchy, nie przynosi opadów. W zimie powoduje gwałtowne topnienie śniegu i niebezpieczeństwo lawin. W górach występują częste mgły i zachmurzenia.
Z powodu temperatury zmieniającej się wraz z wysokością, układ roślin jest tam piętrowy.
Piętra klimatyczno-roślinne na przykładzie Tatr:
Występowanie.
Strefy klimatu górskiego występują na wypiętrzonych terenach Himalajów, Alp, Kordylierów, Andów oraz w najwyższych górach Afryki. W innych regionach specyficzne warunki tworzą lokalny klimat górski. Wysokość, która określa początek strefy klimatu górskiego, zależy od szerokości geograficznej. W Himalajach jest to 2700 m n.p.m., w Alpach 900 m n.p.m., a w górach Sierra Nevada to 1200 m n.p.m..

</doc>
<doc id="445650" url="https://pl.wikipedia.org/wiki?curid=445650" title="İ">
İ

İ (wielkie "i" z kropką) – litera alfabetu łacińskiego stosowana w języku tureckim i azerskim. Jej odpowiednikiem minuskularnym jest litera "i".
W przeciwieństwie do większości języków posługujących się alfabetem łacińskim, w których wielkim odpowiednikiem "i" (z kropką) jest "I" (bez kropki), w językach tureckich używa się pary "i" – "İ" dla oznaczenia głoski [i] (oraz pary "ı" – "I" dla oznaczenia głoski zbliżonej do polskiego [y]).
Przykłady.
Oto przykłady wyrazów zawierających tę literę, zaczerpnięte z języka tureckiego:

</doc>
<doc id="445651" url="https://pl.wikipedia.org/wiki?curid=445651" title="Podziałka złożona">
Podziałka złożona

Podziałka złożona – podziałka składająca się z kilku podziałek liniowych znajdujących się jedna nad drugą, z których każda przedstawia odległości na konkretnej szerokości geograficznej. Identyczne wartości odległości poszczególnych podziałek liniowych połączone są ze sobą linia krzywą. 
Stosowana w przypadkach, gdy takie same odległości na mapie małoskalowej w różnych szerokościach geograficznych nie odpowiadają takim samym odległościom w rzeczywistości (np. na mapie w skali 1:100.000.000 w odwzorowaniu Merkatora na równiku 1 cm odpowiada 100 km w rzeczywistości, a ten sam 1 cm na mapie na równoleżniku 60° odpowiada 50 km w rzeczywistości). 
Podziałka ta w praktyce stosowana jest wyłącznie dla map świata w odwzorowaniach niewiernoodległościowych (np. Merkatora, Mollweidego). Dawniej używana była częściej, obecnie na mapach świata raczej nie przedstawia się podziałki tylko stosuje się skalę liczbową. 

</doc>
<doc id="445653" url="https://pl.wikipedia.org/wiki?curid=445653" title="Algorytm haszujący">
Algorytm haszujący



</doc>
<doc id="445654" url="https://pl.wikipedia.org/wiki?curid=445654" title="Dogmatyzm">
Dogmatyzm

Dogmatyzm (od gr. "dógma" – „przekonanie”, „zdanie”, „pogląd”) – stanowisko bezkrytycznego przyjmowania danych twierdzeń jako prawdy, bez weryfikacji i podawania w wątpliwość, na zasadzie bezkrytycznej wiary. Dogmatyzm jest przeciwieństwem sceptycyzmu.

</doc>
<doc id="445655" url="https://pl.wikipedia.org/wiki?curid=445655" title="RIPEMD">
RIPEMD

RIPEMD – funkcja skrótu opracowana w ramach projektu Unii Europejskiej o nazwie RIPE (ang. RACE Integrity Primitives Evaluation) realizowanego w latach 1988–1992. Funkcja generuje 128-bitowy skrót (stąd też nazywana jest RIPEMD-128). Została zaprojektowana w taki sposób, aby była odporna na znane w tamtych czasach metody kryptoanalizy.
W 1996 roku powstała wersja generująca skrót 160-bitowy nazwana RIPEMD-160.
W 2004 roku Xiaoyun Wang, Dengguo Feng, Xuejia Lai oraz Hongbo Yu opublikowali dokument, w którym przedstawili dwie pary wiadomości produkujących te same skróty
Ze względu na mniejszą (od MD5, czy SHA-1) popularność tego algorytmu, jest ona równocześnie mniej zbadana.

</doc>
<doc id="445656" url="https://pl.wikipedia.org/wiki?curid=445656" title="Honda Civic">
Honda Civic

Honda Civic – samochód osobowy klasy kompaktowej, produkowany przez japoński koncern motoryzacyjny Honda Motor Company od 1972 roku jako następca modelu N360 oraz N600. Od 2021 roku produkowana jest jedenasta generacja pojazdu.
Pierwsza generacja.
Honda Civic I została po raz pierwszy zaprezentowana w 1972 roku.
Pojazd został zaprojektowany przez Yoshio Nakamura jako następca modeli N360 i N600. W 1978 roku auto przeszło lifting.
W plebiscycie na Europejski Samochód Roku 1974 samochód zajął 3. pozycję (za Mercedesem 450S i Fiatem X1/9).
Silniki.
Benzynowe:
Druga generacja.
Honda Civic II została po raz pierwszy zaprezentowana w 1979 roku.
Silniki:
Wersje wyposażeniowe:
Trzecia generacja.
Honda Civic III została po raz pierwszy zaprezentowana w 1983 roku.
W 1984 roku auto zdobyło nagrodę Car Design Award 1984. W tym samym roku zaprezentowana została wersja sportowa pojazdu o nazwie Honda CRX oraz Civic Si.
Silniki:
Wersje wyposażeniowe:
Czwarta generacja.
Honda Civic IV została po raz pierwszy oficjalnie zaprezentowana podczas targów motoryzacyjnych we Frankfurcie w 1987 roku.
W 1987 roku zaprezentowano także sportową odmianę Si oraz CRX II. W 1990 roku auto przeszło face lifting. Zmieniono zderzaki przednie oraz wprowadzono światła przednie z elektryczną regulacją wysokości.
Pojazd otrzymał trofeum „Złota kierownica” gazety Bild am Sonntag. Wersję Civic Shuttle produkowano do 1996 roku.
Silniki.
Civic posiadał bardzo szeroką gamę silników od 1.2 SOHC do 1.6 DOHC VTEC. Bazowym modelem czwartej generacji Civica był model 1.2 SOHC, jednogaźnikowy, niedostępny jednak na rynek europejski i amerykański. Na rynek europejski podstawowym modelem był 1.3 SOHC jednogaźnikowy. Innymi silnikami dostępnymi w czwartej generacji były 1.4 dwugaźnikowy o mocy 90 KM oraz silnik 1.5 z dwupunktowym wtryskiem PGM-Fi. Silnik 1.5 nosił oznaczenie D15B2 i posiadał podobnie jak dwugaźnikowa jednostka 1.4 90 koni mechanicznych. Silnik ten był w sumie najczęściej spotykany w Civicu 4gen zarówno w Europie, jak i w USA. Jego odpowiednikiem z wielopunktowym wtryskiem PGM-Fi była jednostka o pojemności 1.6 litra SOHC. Silnik posiadał oznaczenie D16A6/D16Z2 i miał około 110 KM. Civic 1.6i był sprzedawany w Europie, a jego amerykański odpowiednik nosił nazwę Si i był topowym modelem na rynku USDM. Na rynek amerykański nie były dostępne żadne wersje DOHC Hondy Civic 4 generacji. Wersje DOHC były dostępne jedynie na rynek japoński i europejski.
Dwa topowe modele posiadały silniki o pojemności 1.6 litra o układzie DOHC. Pierwsza jednostka popularnie nazywana oznaczeniem ZC posiadała 130 KM i nazywana była na rynku EDM 1.6i GT lub 1.6i-16 (w zależności od kraju). Silniki posiadały 124 KM (D16Z5) lub 130 KM (D16A9). Topowa wersja to Honda Civic i-VT. Posiadała silnik 1.6 DOHC z systemem Vtec i moc 150 KM (B16A1) lub produkowana wyłącznie na rynek japoński wersja SiR o mocy 158 KM (B16A). VTEC był pierwszym silnikiem ze zmiennymi fazami rozrządu. Technika ta została zaczerpnięta bezpośrednio z wyścigów formuły jeden. Osiągał prędkość max. 242 km/h.
Wersje wyposażeniowe.
Inne wersje.
Si.
W 1990 roku Civic Si debiutował w Europie, gdzie po raz pierwszy dostępny był silnik 1.6 DOHC VTEC. Model i-VT dość istotnie różnił się od pozostałych wersji Civica. Z zewnątrz zmieniono przedni zderzak, maskę oraz lampy aby wizualnie odróżnić wersje i-VT od pozostałych modeli oraz zmieścić jednostkę napędową B16A pod płaską karoserią Hondy Civic. Z boku można zauważyć charakterystyczne listwy oraz naklejkę "DOHC VTEC" na przednich drzwiach. Tył pojazdu można było odróżnić po innym zderzaku oraz charakterystycznej blendzie pomiędzy lampami z napisem "Civic Vtec". We wnętrzu można było znaleźć kubełkowe fotele. Do napędu zastosowano nieco słabszy silnik o kodzie B16A1, który osiągał 150 KM, bazował on na jednostce napędowej z Hondy Integry XSi i RSi, która po raz pierwszy pojawiła się w 1989 roku w japońskich wersjach Hondy. Podobnie jak inne silniki z serii B16 jest on wysokoobrotowy. Przejście w drugą fazę systemu VTEC odbywa się przy 5700 obr./min i trwa aż do 8500 obr./min. Civic i-VT osiągał 100 km/h w niewiele ponad 7 sekund oraz prędkość maksymalną wynoszącą 208 km/h.
Piąta generacja.
Honda Civic V została po raz pierwszy zaprezentowana w 1991 roku.
W 1991 roku zaprezentowana została także sportowa odmiana Si, a rok później na bazie pojazdu zbudowana została Honda CR-X del Sol. W pojeździe zwiększone zostało bezpieczeństwo, rozpoczęto montowanie systemu ABS i poduszek powietrznych. Wraz z piątą generacją modelu zaczęto stosowanie silników z rodziny VTEC: SOHC DOHC VTEC i VTEC-E. Trzydrzwiowy Civic z silnikiem VTEC-E wygrał konkurs ADAC „EcoTour of Europe 1994” z wynikiem zużycia paliwa 4,97 l/100 km. W 1994 roku auto przeszło kilka zmian stylizacyjnych.
Dane techniczne wybranych modeli.
Wszystkie silniki (między 1991 a 1995 rokiem różniły się one nieznacznie mocą, momentem obrotowym i modernizacjami przeprowadzonymi przez lata)
Oferta silnikowa w trzydrzwiowej wersji rozpoczynała się od 75 KM, a kończyła na 160 KM, w limuzynie od 90 do 160 KM. Z tą generacją zostały zaprezentowane nowe silniki VTEC: SOHC-VTEC i VTEC-E. Zapewniają one dobre osiągi oraz niskie zużycie paliwa.
Wersje wyposażeniowe.
Pojazd mógł być wyposażony m.in. w system ABS, poduszki powietrzne, elektryczne sterowanie szyb, elektryczne sterowanie lusterek, elektrycznie sterowany szyberdach oraz klimatyzację.
Inne wersje.
Si.
W 1992 roku zaprezentowano sportową odmianę kolejnej generacji Hondy Civic o oznaczeniu EG6. VTi było również po raz pierwszy dostępne jako limuzyna, co stanowiło praktyczny sportowy samochód dla czterech osób. Z zewnątrz pojazd można było odróżnić po charakterystycznych 15-calowych felgach oraz naklejce "DOHC VTEC" w tylnym dolnym rogu karoserii. Wersja VTi różni się wyposażeniem, posiada regulowaną kolumnę kierownicy, tylną wycieraczkę o kilku trybach pracy, wyciszenie maski, lepszy system stereo, podświetlane lusterko dla pasażera, podnóżek dla kierowcy, lakierowane elektrycznie sterowane lusterka oraz elektrycznie sterowany szyberdach, oraz charakterystyczną dokładkę przedniego zderzaka. We wnętrzu zmieniono fotele, w wersji 4d miejsce tylnej kanapy zajęły dwa sportowe fotele z podłokietnikiem. Kolejna implementacja silnika DOHC VTEC o kodzie B16A2 osiągała 160 KM oraz zwiększony moment obrotowy. Zmieniono również sterowanie sprzęgłem z mechanicznego na hydrauliczne oraz przełożenia w skrzyni biegów, co w połączeniu z opływowym nadwoziem pozwoliło podnieść prędkość maksymalną do 215 km/h. W wersji SiR inne było wnętrze, gdzie w 3d zastosowano inne tylne fotele, inaczej rozplanowano bagażnik z podwójnym schowkiem oraz zastosowano inne zegary.
Wersje:
W kulturze.
Jeden z bohaterów serii mang i anime - Initial D, Shingo Shoji (downhill w drużynie Myogi Night Kids) posiadał czerwoną wersję Civica SiR-II EG6 z 1995 roku.
Szósta generacja.
Honda Civic VI została po raz pierwszy zaprezentowana w 1995 roku. W stosunku do poprzednich generacji modelu, auto zapoczątkowało produkcję dwóch wersji stylistycznych modelu: wersja przeznaczona na rynek japoński i amerykański produkowana jako hatchback, coupé oraz sedan, a także w wersji przeznaczonej na rynek angielski produkowanej jako liftback oraz kombi (Aerodeck).
Wersja japońsko-amerykańska pojazdu zaprojektowana została od podstaw, natomiast wersja europejska zbudowana została na bazie modelu Domani produkowanego z przeznaczeniem na rynek azjatycki w latach 1991–1997. W 1996 roku zaprezentowano sportową odmianę Type R. W 1999 roku samochody przeszły face lifting. Zmieniono m.in. stylistykę nadwozia w modelach japońskich i europejskich. Wraz z liftingiem w 1997 roku na rynek angielski zaprezentowano wersję kombi pojazdu. W 1998 roku zaprezentowano odmianę zasilaną gazem ziemnym. W 1999 roku zaprezentowano sportową odmianę Si, którą produkowano do 2000 roku w nadwoziu coupé.
Podwozie pojazdu wykorzystał brytyjski koncern motoryzacyjny Rover przy produkcji modelu Rover 400.
Wersje.
Standardowe wyposażenie pojazdu obejmowało m.in. system ABS, dwie poduszki powietrzne, wspomaganie kierownicy, centralny zamek oraz (prawie każdy egzemplarz) elektryczne szyby i klimatyzację.
Inne wersje.
Type-R.
Honda Civic Type-R została zaprezentowana po raz pierwszy w 1996 roku. Samochód stworzono jedynie na bazie wersji hatchback. Otrzymał silnik DOHC VTEC o pojemności 1,6 l i mocy 187 KM oznaczony jako B16B. Pojazd produkowano do 2001 roku.
Si.
Civic Si na bazie szóstej generacji modelu Civic produkowany był po kilkuletniej przerwie przez rok od 1999 do 2000 roku. W Kanadzie pojazd występuje pod nazwą SiR, a w Australii jako VTi-R.
Silnik czterocylindrowy VTEC B16A2 o pojemności 1.6 litra i mocy 160 KM osiąganej przy 7600 obr./min pozwala na rozpędzenie samochodu od 0–100 km/h w czasie 7,2 s. Maksymalny moment obrotowy 150 Nm osiągany jest przy 7000 obr./min. Jednostka napędowa jest podobna do tej montowanej w CR-X del Sol, jednakże ma wyższy stopień sprężania (10,2:1), większą przepustnicę, lepszy kolektor dolotowy, wzmocnione korbowody i tłoki oraz układ wydechowy o powiększonej średnicy. Konstruktorzy Hondy stworzyli silnik, który osiąga moc 100 KM z pojemności 1 litra.
Od zwykłego Civica LX/EX oprócz silnika odróżnia ją też sztywniejsze zawieszenie, które pozwala płynnie pokonywać zakręty, tarczowe hamulce na czterech kołach, detale nadwozia (napis „DOHC VTEC” przy tylnym nadkolu, znaczek SI na klapie bagażnika, szersze 15-calowe obręcze aluminiowe z niskoprofilowymi oponami, delikatny spoiler i zmienione progi boczne) oraz chromowana końcówka rury wydechowej.
Civic Si wyposażony był standardowo w klimatyzację, szyberdach, odtwarzacz CD, elektryczne sterowanie szyb, centralny zamek z pilotem, koło kierownicy obszyte skórą, tempomat. Amerykańska wersja nie była wyposażona w ABS, co odróżniało ją od wersji z innych krajów. Była ostatnią generacją wyposażoną z przodu w dwuwahaczowe zawieszenie. Kolejne otrzymały już kolumny MacPhersona.
GX.
Honda Civic GX na bazie szóstej generacji modelu Civic to podstawowy model Civica w wersji sedan, który został zaprojektowany do pracy na sprężonym gazie ziemnym. Wersja ta produkowana była w latach 1998–2000.
Silniki.
Benzynowe:
Wysokoprężne:
W nadwoziu 5d występowały silniki: 1.4 (75 KM lub 90 KM), 1.5 VTEC-E (90 KM lub 115 KM), 1.6 (116 KM), 1.6 VTEC (126 KM) oraz 1.8 DOHC VTEC (169KM). Montowany był również silnik wysokoprężny 2.0 TD konstrukcji Rovera w dwóch wariantach mocy: 86 KM oraz 105 KM (z intercoolerem), mocniejszy silnik montowany był głównie w wersji Aerodeck. Paleta silników na bazie zmiennych faz rozrządu pozwalała na przyrost mocy: 1.5 VTEC-E (115 KM) do 1.6 DOHC-VTEC (od 116 do 160 KM). Civic 1.6 ES miał elektronicznie sterowana skrzynię CVT. Z okazji 50-lecia Hondy zaprezentowano wersję Type R, wyposażoną w silnik 1.6 DOHC VTEC osiągający 185 KM z pojemności 1.6 litra, stając się konkurencją dla konstrukcji Nissana SR16VE N1 która z pojemności 1.6 l osiągała moc 200 koni.
Siódma generacja.
Honda Civic VII została po raz pierwszy zaprezentowana w 2000 roku. Podobnie jak szósta generacja pojazdu, auto oferowane było w dwóch wersjach stylistycznych: japońsko-amerykańskiej (coupé, sedan) oraz europejskiej (hatchback).
Charakterystycznymi cechami Civica VII jest węższa i wyższa karoseria oraz krótszy przód. W celu zwiększenia przestronności wnętrza zastosowano zawieszenie oparte na kolumnach McPersona z przodu. Jako podstawowe jednostki oferowane są aluminiowe, czterocylindrowe silniki benzynowe 1.4 SOHC z 90 KM oraz 1.6 SOHC-VTEC 110 KM. Oba silniki zmodernizowano pod kątem wysokiego momentu obrotowego przy niskich obrotach oraz emisji spalin i zużycia paliwa. Od połowy 2002 roku Civic 3d alternatywnie oferowany był z szesnastozaworowym 1.7-litrowym turbodieslem z technologią Common-Rail i mocą 100 KM.
Najmocniejsza wersja VII generacji wyposażona została w silnik K20A2 o pojemności 1998 cm³ i mocy 200 KM przy 7400 obr./min. Samochód do 100 km/h rozpędza się w 6,7 sek. Prędkość maksymalna wynosi 233 km/h.
W 2004 roku pojazd przeszedł face lifting widoczny m.in. z zewnątrz poprzez umieszczenie kierunkowskazów w lusterkach, a także zmianę przednich i tylnych reflektorów. Na jego bazie powstała I generacja Hondy Stream. Produkcję wersji hybrydowej, na gaz ziemny oraz Si zakończono w 2005 roku.
Wersje wyposażeniowe.
Inne wersje.
Type-R.
Honda Civic Type-R na bazie siódmej generacji modelu Civic została po raz pierwszy zaprezentowana w 2000 roku. Model ten produkowany był w latach 2000–2005 wyłącznie na bazie wersji europejskiej (hatchback). W przeciwieństwie do poprzedniej generacji produkcję pojazdu przeniesiono do angielskiej fabryki Hondy w Swindon. Samochód napędzał silnik benzynowy o pojemności 2.0 l ze systemem zmiennych faz rozrządu i mocy 200 KM.
W 2003 roku z okazji 30 rocznicy wdrożenia do produkcji Hondy Civic, Honda postanowiła uczcić tę rocznicę wydając specjalnie na tę okazję serię limitowaną Hondy Civic Type-R II pod nazwą 30th Anniversary Special Edition. Wyprodukowano ogółem 300 aut, 100 w kolorze srebrnym (Satin Silver), 100 w kolorze czarnym (Nighthawk Black) oraz 100 w kolorze czerwonym (Milano Red). Ta limitowana seria różniła się od wersji podstawowej czerwonymi fotelami Recaro, czarną tylną kanapą, czerwonym dywanem, czerwonym wykończeniem przednich boczków drzwiowych oraz przyciemnianymi tylnymi szybami. Pod tylną wycieraczką znajduje się emblemat z napisem „30th Anniversary”.
W 2004 roku samochód, tak jak jednocześnie inne odmiany Hondy Civic VII generacji, przeszedł face lifting. W 2005 roku Honda postanowiła wdrożyć do produkcji odmianę Premier Special Edition. Różniła się ona nieco od wersji na trzydziestolecie produkcji, m.in. czerwono-czarnymi fotelami Recaro.
Ten model Hondy Civic uznany został przez czołowe magazyny motoryzacyjne, takie jak Top Gear (Jeremy Clarkson) oraz Fifth Gear (Tiff Needel) za najlepszy „Hot hatch” w historii samochodów tego typu.
Wersje:
Hybrid.
Pierwsza hybrydowa wersja modelu Civic zaprezentowana w 2001 roku. Pojazd produkowany był w latach 2001–2005 wyłącznie w wersji sedan. Samochód przez trzy lata z rzędu znajdował się na pierwszym miejscu w International Engine of the Year. W 2003 i 2004 roku zdobył nagrodę za najlepsze zużycie paliwa. Samochód wyposażony został w silnik benzynowy o pojemności 1.3 l i mocy 85 KM, który wspomagany był przez silnik elektryczny o mocy 20 KM. Z napędem na tył.
GX.
Wersja napędzana sprężonym gazem ziemnym produkowana w latach 2001–2005 na bazie wersji sedan.
Si.
Wersja produkowana w latach 2002–2005 na bazie trzydrzwiowej wersji hatchback wyposażona w silnik benzynowy o pojemności 2 l i mocy 160 KM.
Ósma generacja.
Honda Civic VIII została po raz pierwszy zaprezentowana podczas targów motoryzacyjnych we Frankfurcie w 2005 roku. Podobnie jak dwie poprzednie generacje modelu, auto podzielone zostało na dwa modele stylistyczne: hatchback (Europa) oraz sedan i coupé (Japonia, USA). Pojazd produkowany był w latach 2006–2011. Odmiana przeznaczona na rynek Europejski w wersji hatchback była potocznie zwana „UFO” ze względu na podobieństwo karoserii do statku kosmicznego.
Hatchback.
Europejska wersja hatchback (3 i 5-drzwi) wprowadzona została na rynek w 2006 roku. Stylistycznie pojazd stanowił kompromis pomiędzy VII generacją modelu a bardziej usportowionymi modelami. W tym samym roku samochód zdobył tytuł "North American Car of the Year". Podobne wyróżnienie przyznał mu brazylijski magazyn „Auto Esporte”. W 2007 roku zaprezentowano trzydrzwiową odmianę pojazdu oraz wersję Type-R. W 2009 oraz w 2010 roku samochód przeszedł nieznaczny lifting. W 2010 roku zakończono produkcję wersji Type-R.
Wersje wyposażeniowe:
Sedan.
Wersja sedan pojazdu zbudowana została na globalnej płycie podłogowej klasy kompaktowej. W porównaniu do modelu 5-drzwiowego, nadwozie wersji sedan wydłużono o blisko 300 mm i nieznacznie obniżono, zachowując charakterystyczny, klinowaty design z mocno pochyloną przednią szybą oraz krótkimi zwisami z przodu i z tyłu. Pojazd o napędzie hybrydowym zadebiutował jako Honda Civic Hybrid w 2005 roku, natomiast odmianę napędzaną CNG nazwano Honda Civic GX. W tym samym roku zaprezentowano sportową odmianę Civic Si produkowaną jedynie jako coupé i sedan, a w 2007 roku odmianę Type-R. W 2010 roku zakończono produkcję wersji Type-R. Wersja przeznaczona na rynek amerykański różniła się jedynie stylizacją pasa przedniego oraz nazwami wersji wyposażeniowych.
Wersje wyposażeniowe:
Inne wersje.
Type-R.
Wersja Type-R oferowana była w dwóch wersjach stylistycznych: hatchback przeznaczony na rynki europejskie oraz sedan przeznaczony na rynek japoński. Pojazd produkowany był od 2007 do 2010 roku. Była to pierwsza wersja Type-R oferowana w wersji sedan.
W 2008 roku przy okazji liftingu innych wersji modelu Civic VIII, pojazd przeszedł modernizację.
Si.
Wersja powstała na bazie amerykańskiej wersji coupé oraz sedan, produkowana w latach 2005–2011. Wyposażona była w trzy silniki benzynowe 2.0 197 KM oraz 2.4 200 KM.2.0 189km
Hybrid.
Wersja powstała na bazie wersji sedan (amerykańskiej i japońskiej), produkowana od 2005 do 2011 roku. Została wyposażona w silnik benzynowy 1.3 MX 95 KM, wspomagany przez silnik elektryczny o mocy 20 KM. Moc przenoszona jest na przednią oś pojazdu za pomocą bezstopniowej skrzyni biegów. W 2006 roku samochód otrzymał nagrodę Motor Trend.
GX.
Wersja zasilana sprężonym gazem ziemnym powstała na bazie amerykańskiej wersji sedan, produkowana od 2006 do 2011 roku.
Dziewiąta generacja.
Honda Civic IX została po raz pierwszy zaprezentowana podczas targów motoryzacyjnych w Detroit 10 stycznia 2011 roku w wersji przeznaczonej na rynek amerykański oraz podczas targów motoryzacyjnych we Frankfurcie w 2012 roku w wersji przeznaczonej na rynek europejski.
IX generacja modelu występuje w pięciu wersjach nadwoziowych. Dla Europy, Azji, Australii oraz Ameryki Południowej hatchbacka, sedan oraz kombi oraz dla Ameryki Północnej zmodernizowanego technicznie na potrzeby północnoamerykańskiego rynku sedana oraz coupé. Między europejską i ‘światową’ wersją modelu sedan różnice są kosmetyczne i dużo mniejsze, niż w poprzednich wcieleniach, ponieważ tym razem Honda zastosowała ten sam wygląd dla wersji sedan na całym świecie.
W 2016 roku sprzedano w Polsce 3061 egzemplarzy Hondy Civic, dzięki czemu zajęła 36 lokatę wśród najchętniej wybieranych samochodach w kraju.
Sedan.
Wersja sedan została po raz pierwszy zaprezentowana podczas targów motoryzacyjnych w Detroit 10 stycznia 2011 roku. W tym samym roku rozpoczęto produkcję wersji Hybrid, a rok później zaprezentowano sportową odmianę modelu – Si, produkowaną jako coupé i sedan oraz odmianę napędzaną gazem ziemnym – Civic GX produkowaną jedynie w wersji sedan.
W maju 2013 roku wersja sedan przeszła delikatną modernizację polegającą na przestylizowaniu atrapy chłodnicy z aluminiowym wykończeniem oraz nowym przednim zderzaku, a także nowych większych reflektorów z tyłu oraz nowych kontrolek układu klimatyzacji.
Wersje wyposażeniowe:
Hatchback.
Wersja hatchback została zaprezentowana podczas targów motoryzacyjnych we Frankfurcie w 2011 roku. Stylistycznie model jest ewolucją wersji hatchback ósmej generacji. W przeciwieństwie do poprzednika otrzymał mniej obłych kształtów, poprawiono też przestronność wnętrza. Tył wersji hatchback budzi spore kontrowersje, co pokazuje, że wprowadzenie poprawek w uważanej za udaną stylizacji poprzednika było bardzo dużym wyzwaniem dla stylistów Hondy.
W listopadzie 2013 roku delikatny lifting przeszła wersja hatchback. Zmieniono m.in. przedni zderzak, wspomaganie kierownicy oraz zawieszenie. We wrześniu 2014 roku zaprezentowano model hatchback po face liftingu. Samochód otrzymał m.in. nowy pas przedni wyposażony w nowe reflektory z wbudowanymi światłami do jazdy dziennej wykonanymi w technologii LED oraz grill, zderzaki, nakładki w dolnej partii drzwi i tylny spojler oraz tylne lampy wykonane w technologii LED. We wnętrzu zmieniono m.in. fotele z zagłówkami, boczki drzwi oraz wzory tapicerek, a na liście wyposażenia standardowego pojawił się system zapobiegania potrąceń i kolizji przy prędkości do 30 km/h (Honda City Brake Active) oraz 7-calowy ekran dotykowy, który podpięty został do komputera z systemem Android. Przy okazji zaprezentowano odświeżoną wersję Sport. Charakteryzuje się ona m.in. kolorowym tylnym spojlerem oraz 17-calowymi alufelgami i agresywniejszym pakietem stylistycznym.
Wersje wyposażeniowe:
Kombi.
W marcu 2013 roku podczas targów motoryzacyjnych w Genewie zaprezentowano prototyp Hondy Civic Tourer (kombi). Priorytetem stylistów było połączenie praktyczności wersji kombi ze sportowym charakterem Civica w wersji hatchback. Wyraźnie poszerzono tylne nadkola, zamontowano duży tylny spojler i umieszczono centralnie wydech z dwoma końcówkami. Wykorzystano także wykonane w technologii LED tylne reflektory. Wersja produkcyjna zadebiutowała przedpremierowo w sierpniu 2013 roku. Oficjalna premiera pojazdu odbyła się podczas targów motoryzacyjnych Frankfurt Motor Show 2013. Wersja kombi w wersjach Lifestyle i Executive wyposażona jest w aktywne tylne zawieszenie Adaptive Damper System z możliwością wyboru trzech trybów jazdy (Comfort, Normal, Dynamic).
Produkcyjną wersję kombi – Civic Tourer – zaprezentowano oficjalnie w listopadzie 2013 roku. Zbudowano ją w oparciu o płytę podłogową hatchbacka – bez zmian pozostał np. rozstaw osi. Pojemność bagażnika wynosi 624 litry, a po złożeniu tylnej kanapy wzrasta do 1668 litrów. W momencie debiutu rynkowego do wyboru były dwie jednostki napędowe – benzynowa i wysokoprężna. Silnik o zapłonie iskrowym ma pojemność 1.8 l i rozwija moc maksymalną 142 KM (maksymalny moment obrotowy 170 Nm). Wysokoprężny motor 1.6 l i-DTEC osiąga przy 4000 obr./min. moc 120 KM. Maksymalny moment obrotowy (dostępny od 2 tys. obr./min) to 300 Nm. Pojazd produkowany jest w angielskiej fabryce w Swindon od 12 grudnia 2013 roku.
Podczas targów motoryzacyjnych w Paryżu w październiku 2014 roku przy okazji face liftingu wersji hatchback zaprezentowano wersję po delikatnej modernizacji przodu pojazdu. Zmieniono m.in. przedni zderzak oraz reflektory przednie w które wbudowano światła do jazdy dziennej wykonane w technologii LED i atrapę chłodnicy.
Wersje wyposażeniowe:
Inne wersje.
Type R.
Honda Civic Type R IX po raz pierwszy została zaprezentowana podczas targów motoryzacyjnych w Genewie w 2014 roku. Premiera wersji produkcyjnej miała miejsce na rok później podczas tych samych targów motoryzacyjnych. Powstała na bazie europejskiej wersji hatchback. Charakterystycznym elementem prototypu wersji Type-R jest ogromny tylny spojler (zwiększa docisk tylnych kół i polepsza prowadzenie podczas szybkiej jazdy) ze zintegrowanymi światłami LED. W wersji produkcyjnej producent zrezygnował z wyprowadzania świateł LED na spojler. Z przodu pojazdu zastosowano ogromny grill z przednim dyfuzorem oraz reflektory z wbudowanymi światłami do jazdy dziennej w technologii LED i przedni zderzak wyposażony w spojler dociskowy. W tylnym zderzaku umieszczono cztery końcówki układu wydechowego. Pojazd w stosunku do cywilnej wersji różni się m.in. zderzakami oraz aktywnym zawieszeniem.
Pojazd wyposażono w turbodoładowany silnik benzynowy serii Earth Dreams Technology wyposażony w system VTEC o pojemności 2.0 l i mocy 310 KM, spełniający normy Euro 6, który za pośrednictwem 6-biegowej manualnej skrzyni biegów napędza przednią oś pojazdu.
W 2016 roku Honda postawiła sobie za cel pobicie rekordów okrążeń na 5 europejskich torach wśród seryjne produkowanych samochodów przednionapędowych. Ambitne plany zostały zrealizowane przy współpracy m.in. z Mattem Nealem, Robem Huffem i Norbertem Micheliszem, którzy zasiedli za kierownicą produkcyjnego Civica Type R. Zdaniem Japończyków, auto nie zostało poddane jakimkolwiek modyfikacjom mechanicznym. W rezultacie ustanowiono poniższe rekordy:
Hungaroring – 2:10.85
Autódromo do Estoril – 2:04.08
Autodromo Nazionale di Monza – 2:15.16
Circuit de Spa-Francorchamps – 2:56.91
Silverstrone – 2:31.85
Hybrid.
Odmiana hybrydowa modelu Civic IX generacji zaprezentowana podczas targów motoryzacyjnych w Detroit w styczniu 2011 roku. Powstała wyłącznie na bazie wersji sedan. Samochód został wyposażony w czterocylindrowy silnik benzynowy w układzie VTEC o pojemności 1.5 l i mocy 90 KM wspomagany przez silnik elektryczny o mocy 20 KM. Łączna moc obu układów wynosi 110 KM.
Si.
Sportowa odmiana modelu Civic występująca w wersji coupé oraz sedan powstała na bazie wersji amerykańskiej. Produkowana była od 2012 do 2015 roku w Kanadzie. Pojazd został wyposażony w silnik benzynowy o pojemności 2.4 l i mocy 201 KM oraz 6-biegową ręczną skrzynię biegów.
GX.
Wersja modelu Civic IX generacji zasilana sprężonym gazem ziemnym powstała na bazie wersji sedan. Produkowana jest od 2012 roku. Samochód został wyposażony w silnik benzynowy o pojemności 1.8 l i mocy 140 KM. Pojazd zdobył tytuł Green Card of the Year 2014.
Silniki.
EUROPA
STANY ZJEDNOCZONE
Benzynowe:
CNG:
Dziesiąta generacja.
Honda Civic X została po raz pierwszy oficjalnie zaprezentowana we wrześniu 2015 roku. Na rynek europejski trafiło do sprzedaży w 2017 roku.
Auto zostało po raz pierwszy zaprezentowane jako sedan we wrześniu 2015 roku w Los Angeles na rok przed europejską premierą. Samochód zyskał smukłą i diametralnie inną w stosunku do poprzedników sylwetkę, która przez łagodnie opadającą linię dachu mimo bycia sedanem nie posiada wyodrębnionej trzeciej bryły nadwozia. Pojazd trafił na północnoamerykański rynek pod koniec 2015 roku. Chwilę po premierze wybrany został nowy civic został europejską hondą Accord North American Car of the Year 2016. Wiosną tego samego roku przedstawiono tradycyjnie przeznaczoną wyłącznie dla Ameryki Północnej odmianę coupe.
Civic dziesiątej generacji po raz pierwszy w historii przyjął identyczną formę na wszystkich światowych rynkach nie rozróżniając się jak dotychczas na wersję "europejską" i "amerykańską".
Na Starym Kontynencie dziesiąte wcielenie japońskiego kompakta zadebiutowało rok po premierze światowej i było okazją do premiery trzeciej oraz ostatniej odmiany nadwoziowej – hatchbacka. Seryjna odmiana, która zadebiutowała we wrześniu 2016 roku we Frankfurcie została poprzedzona przedstawionym pół roku wcześniej w Genewie prototypem.
W stosunku IX generacji pojazd całkowicie zmienił proporcję i odszedł od futurystycznego trendu stylistycznego znanego z poprzednich dwóch wcieleń. Dziesiąta odsłona jest szersza, niższa oraz dłuższa. W gamie jednostek napędowych pojazdu zadebiutowały nowe, turbodoładowanie silniki benzynowe o pojemności 1.0 (R3) i 1.5 l (R4). Ofertę wzbogacił także zmodernizowany silnik wysokoprężny 1.6 i-DTEC.
Ostatnia europejska Honda.
Honda Civic X to ostatni w historii model tej marki, który produkowany był w Europie i zarazem w Wielkiej Brytanii. Brytyjska fabryka Hondy, która znajdowała się w Swindon została zamknięta 30 lipca 2021 roku i sprzedana przez koncern. Kolejna, jedenasta generacja Hondy Civic, jest importowana do Europy z japońskich zakładów marki.
Facelifting.
W 2019 roku auto przeszło facelifting.
Jedenasta generacja.
Honda Civic XI została zaprezentowana po raz pierwszy w połowie 2021 roku. W październiku tego roku zadebiutowała wersja sedan.
Civic e:Hev.
W marcu 2022 roku zadebiutowała wersja hybrydowa samochodu, czyli e:Hev. Jest dostępna zarówno w wersji hatchback, jak i sedan. W Europie oferowana jest tylko wersja hatchbach. Jedenasta generacja modelu po raz pierwszy jest dostępna w wersji hybrydowej.

</doc>
<doc id="445657" url="https://pl.wikipedia.org/wiki?curid=445657" title="Autostrada A31 (Niemcy)">
Autostrada A31 (Niemcy)

Autostrada A31 (niem. "Bundesautobahn 31 (BAB 31)" także "Autobahn 31 (A31)") – autostrada w Niemczech przebiegająca wzdłuż granicy z Holandią w północno-zachodniej części Niemiec, łącząc Emden na wybrzeżu Morza Północnego z Zagłębiem Ruhry. Autostrada nazywana jest również "Emslandautobahn" lub "Ostfriesenspieß".

</doc>
<doc id="445658" url="https://pl.wikipedia.org/wiki?curid=445658" title="Immanentyzm">
Immanentyzm

Immanentyzm (z łac. "immanens" dpn. "immanentis" imiesłów od "immanēre" 'pozostawać na miejscu; zamieszkiwać') – "filoz." przeświadczenie, że wszelkie doświadczenia to tylko przeżycia wewnętrzne, a nie zmysłowe (realne). Pogląd ten odrzuca i neguje doznania rzeczywiste.

</doc>
<doc id="445660" url="https://pl.wikipedia.org/wiki?curid=445660" title="Internacjonalizm">
Internacjonalizm

Internacjonalizm ( „między” + "natio" „naród”) – ideologia wyrażająca dążenie do równouprawnienia i współpracy wszystkich narodów. 
Definicja internacjonalizmu w różnych ustrojach politycznych.
Definicja internacjonalizmu w III Rzeszy.
Hitlerowcy głosili pogląd, że za propagowaniem internacjonalizmu stoją Żydzi, którym zależy na utworzeniu jednej wspólnoty ogólnoludzkiej, co byłoby im na rękę w realizowaniu handlu na nieograniczoną granicami skalę. Internacjonalizm miał też ułatwić Żydom głoszenie doktryn kulturowych i postaw życiowych, które prędzej czy później miały doprowadzać do umierania organizmów narodowych np. propagowanie sztuki niezwiązanej z życiem narodu, np. dadaizm, kubizm, uważanej za zdegenerowaną, w porównaniu do sztuki realistycznej, naturalnej, przez to zdrowej. Twierdzono również, że Żydzi skłaniając państwa do uznania doktryny internacjonalizmu, będą mogli łatwiej osiedlać się na terenach wszelkich krajów, a także narzucić narodom i całemu światu kult pieniądza i ekonomii, które były uznawane za typowo żydowskie.
Definicja internacjonalizmu w komunizmie.
Internacjonalizm jako doktryna ma w założeniu wzmacniać warstwę proletariatu, która występuje w każdym państwie. Ma też pomagać w integracji ruchów robotniczych. Komuniści zakładają, że narody w znaczeniu burżuazyjnym będą obumierały stopniowo i zostaną wymieszane, wtedy zanikną też wojny i antagonizmy narodowe, a klasa proletariatu uzyska międzynarodową supremację.
Definicja internacjonalizmu w demokracjach kapitalistycznych.
Internacjonalizm w demokracji kapitalistycznej ma wzmacniać poczucie tolerancji pomiędzy narodami, prowadzić do wymieszania się substratów narodowych, pomagać ma on w stworzeniu jednego organizmu ludzkiego niepodzielonego na narody czy rasy. Ma wzmacniać funkcjonowanie rynków bardzo rozszerzając zakres ich działania.

</doc>
<doc id="445662" url="https://pl.wikipedia.org/wiki?curid=445662" title="Antygon Gonatas">
Antygon Gonatas



</doc>
<doc id="445665" url="https://pl.wikipedia.org/wiki?curid=445665" title="U-2">
U-2



</doc>
<doc id="445669" url="https://pl.wikipedia.org/wiki?curid=445669" title="Berberys Thunberga">
Berberys Thunberga

Berberys Thunberga ("Berberis thunbergii" DC.) – gatunek krzewu z rodziny berberysowatych ("Berberidaceae" Juss.). Pochodzi z Japonii. W Polsce jest uprawiany jako roślina ozdobna w wielu odmianach. Lokalnie rośnie zdziczały z upraw i już zadomowiony (np. w rejonie Poznania i Wrocławia).
Uprawa.
Berberys Thunberga jest bardzo odporny na mróz i nie ma specjalnych wymagań co do gleby – rośnie prawie w każdych warunkach. Jest mało wrażliwy na zasolenie gleby, dobrze znosi zanieczyszczenia powietrza. Bardzo dobrze znosi cięcie. W celu zagęszczenia krzewu konieczne jest coroczne przycinanie, co kilka lat krzew należy odmłodzić, całkowicie usuwając stare pędy. W celu uzyskania obfitego owocowania konieczne jest sadzenie koło siebie co najmniej kilku krzewów. Gatunek jest mało podatny na choroby i szkodniki.
Zmienność.
Wybrane kultywary: 

</doc>
<doc id="445670" url="https://pl.wikipedia.org/wiki?curid=445670" title="RR Lyrae">
RR Lyrae

RR Lyrae – gwiazda zmienna w gwiazdozbiorze Lutni, znajdująca się w odległości ok. 854 lat świetlnych od Słońca. Od niej wzięła nazwę cała grupa gwiazd zmiennych typu RR Lyrae.
Właściwości fizyczne.
Jasność widoma gwiazdy waha się w granicach 7–8, a absolutna to +0,61m. Świeci ona ok. 49 razy jaśniej od Słońca. 
Okres zmienności to ok. 13,5 godziny.

</doc>
<doc id="445672" url="https://pl.wikipedia.org/wiki?curid=445672" title="Pinar del Rio">
Pinar del Rio



</doc>
<doc id="445674" url="https://pl.wikipedia.org/wiki?curid=445674" title="Donald Fagen">
Donald Fagen

Donald Jay Fagen (ur. 10 stycznia 1948 w Passaic) – amerykański muzyk, kompozytor oraz wokalista jazzrockowy, członek grupy Steely Dan.
Jego najbardziej znaną płytą jest "The Nightfly".

</doc>
<doc id="445676" url="https://pl.wikipedia.org/wiki?curid=445676" title="Archipelag (miesięcznik)">
Archipelag (miesięcznik)

Archipelag — miesięcznik kulturalno-polityczny wydawany przez Andrzeja Więckowskiego w latach 1983–1987 w Berlinie Zachodnim, poświęcony problemom politycznym, społecznym i kulturalnym państw Europy środkowej i wschodniej oraz stosunkom polsko-niemieckim. Utwory literackie, eseistyka, publicystyka.
Pierwszy numer ukazał się w czerwcu 1983, ostatni 47 w sierpniu 1987. Przy miesięczniku powstało wydawnictwo "Biblioteka *Archipelagu*", w którym ukazały się pierwsze wydania "Prawdy nieartystycznej" Henryka Grynberga, "Zapomniane, nieuśmierzone" Włodzimierza Odojewskiego, "Liturgia" Witolda Wirpszy (poemat), "Eurydyki" Włodzimierza Sznarbachowskiego.
Trzy grupy tematyczne dominowały w „Archipelagu”:
„Archipelag” organizował też imprezy literackie, najgłośniejsza na jesieni 1983 roku "Szanse kultury polskiej" wraz z niemieckim Związkiem Pisarzy przy udziale m.in. Güntera Grassa i Gustawa Herlinga-Grudzińskiego była szeroko komentowana (przychylnie) w prasie niemieckiej i PRL-owskiej (napastliwie). Pismo wydawane było bez żadnych dotacji. Upadło z braku funduszy.
Współpracownicy i autorzy.
Do stałych współpracowników pisma należeli: Włodzimierz Odojewski (pisał także pod pseudonimem Wacław Kondratowicz), Tymoteusz Karpowicz, Witold Wirpsza (także pod ps. Virus), Maria Kurecka, Bohdan Osadczuk, Henryk Grynberg, prof. Andrzej J. Kamiński, Adam Czerniawski, Janusz Rudnicki, Grzegorz Dłubak, Włodzimierz Nechamkis, Maciej Zarębski (pseudonim Małgorzaty Hueckel).
Spośród bardziej znanych autorów polskich w „Archipelagu” oprócz powyższych drukowali m.in.: Gustaw Herling-Grudziński, Jacek Bocheński, Lidia Ciołkoszowa, Igor Newerly, Tadeusz Nowakowski, Tadeusz Podgórski, Jerzy R. Krzyżanowski, Wojciech Krzyżanowski, Jerzy Holzer, Marek Zieliński, Edmund J. Osmańczyk, Józef Mackiewicz, Adam Zagajewski, Antoni Pawlak, Stanisław Bieniasz, Leszek Szaruga, Leszek Nowak, Wacław Iwaniuk, Michał Wyszomirski, Anna Frajlich, Ewa Slaska, Ewa Berberyusz, Halina Zarychta, Andrzej Szulczyński, Bronisław Wildstein, Tomasz Jastrun, Michał Fostowicz, Janusz Gałek.
Z autorów niemieckich w „Archipelagu” drukowali: Günter Grass, Friedrich Dürrenmatt, Karl Dedecius, Gerhard Zwerenz, Gerald Bisinger, Anna Jonas, Martin Kriele, Ingeborg Drewitz, Hedwig Rohde, Horst Bienek, Peter Lachmann, Rüdiger Kremer, Jürgen Fuchs, Rolf Haufs, H.-Ch. Buch, Peter Schneider, Gerhard Bauer, Karl Norbert Scheuer, Rudolf Gier, Utz Rachowski.
Pismo było ilustrowane, z reguły prace jednego autora rozsiane w numerze, odpowiedzialna za to była Helena Bohle-Szacka.

</doc>
<doc id="445679" url="https://pl.wikipedia.org/wiki?curid=445679" title="ME w lekkoatletyce 1946">
ME w lekkoatletyce 1946



</doc>
<doc id="445680" url="https://pl.wikipedia.org/wiki?curid=445680" title="ME w lekkoatletyce 1950">
ME w lekkoatletyce 1950



</doc>
<doc id="445682" url="https://pl.wikipedia.org/wiki?curid=445682" title="Suche Bator">
Suche Bator



</doc>
<doc id="445684" url="https://pl.wikipedia.org/wiki?curid=445684" title="Potamophylax">
Potamophylax

Potamophylax – rodzaj owada z rzędu chruścików z rodziny Limnephilidae. W Polsce występuje 6 gatunków. Larwy mają skrzelotchawki zbudowane z jednej gałęzi (nitki), larwy budują przenośne, rurkowate domki z kamyczków i ziaren piasku, lekko zakrzywione. Są stosunkowo duże, długość larwy dochodzi do 2,5 cm. Wyglądem zewnętrznym przypominają larwy Halesus, Allogamus, Micropterna i Stenophylax. Larwy zasiedlają źródła (Potamophylax nigricornis, krenal), strumienie (rhitral) i rzeki (potamal). Sporadycznie spotykane są w jeziorach oligotroficznych, zwłaszcza górskich. 
W Polsce zanotowano występowanie następujących gatunków:
Źródło: Trichopteron nr 3 (2002)

</doc>
<doc id="445685" url="https://pl.wikipedia.org/wiki?curid=445685" title="Rochdale">
Rochdale

Rochdale – miasto w północno-zachodniej Anglii (Wielka Brytania), w hrabstwie Wielki Manchester, w dystrykcie metropolitalnym Rochdale, położone nad rzeką Roch. Miasto jest oddalone o ok. 16 km (10 mil) od Manchesteru i ok. 8 km (5 mil) od Oldham. W 2001 roku miasto liczyło 95 796 mieszkańców.
W mieście rozwinął się przemysł włókienniczy, chemiczny, maszynowy oraz elektrotechniczny.

</doc>
<doc id="445686" url="https://pl.wikipedia.org/wiki?curid=445686" title="Me’ir Niccan">
Me’ir Niccan

Me’ir Niccan (ang. "Meir Nitzan", ur. 1932 w Bukareszcie) – izraelski polityk, burmistrz izraelskiego miasta Riszon le-Cijjon w latach 1983–2008.
Sprawował swoją funkcję od 1983 i od tego czasu pięciokrotnie wygrywał wybory na najwyższe stanowisko w mieście. Jest jednym z najbardziej znanych i lubianych polityków w historii miasta. Za jego kadencji powstała nowa zachodnia dzielnica miasta.

</doc>
<doc id="445689" url="https://pl.wikipedia.org/wiki?curid=445689" title="Naharijja">
Naharijja

Naharijja (hebr. נהריה; arab. نهاريا) – nadmorskie miasto położone w Dystrykcie Północnym, w Izraelu. Znany kurort wypoczynkowy nad Morzem Śródziemnym. Jest to najdalej na północ wysunięte nadmorskie miasto Izraela.
Położenie.
Naharijja (przy współrzędnych ) leży na równinie przybrzeżnej Izraela nad Morzem Śródziemnym. W odległości 20 km na południe znajduje się miasto portowe Hajfa, a 4 km na północy przebiega granica z Libanem. W otoczeniu Naharijji znajduje się miejscowość Mazra'a, kibuce Kefar Rosz ha-Nikra, Geszer ha-Ziw, Sa’ar, Kabri i Ewron, moszawy Liman, Ben Ammi, Netiw ha-Szajjara, Regba i Szawe Cijjon.
Podział administracyjny.
Naharijja jest położona w Poddystrykcie Akki, w Dystrykcie Północnym.
Środowisko naturalne.
Miasto jest położone na wąskiej równinie nadmorskiej, która jest od wschodu ograniczona wzgórzami Zachodniej Galilei, a od północy wysokim klifem gór granicznych Libanu. Granicę północną wyznacza strumień Keziw, a południową strumień Bet ha-Emek. Miasto jest położone na dwóch pasmach niewielkich wzgórz, które przebiegają równolegle do nadmorskich plaż. Zachodnie wzgórza wznoszą się blisko brzegu morza i osiągają maksymalną wysokość 15 m n.p.m. Wschodni pas wzgórz przebiega w odległości około 1,5 km od brzegu morza i obejmuje trzy główne wzgórza, które osiągają wysokość do 35 m n.p.m. Obszar położony między dwoma pasmami wzgórz jest wykorzystywany przez główne systemy komunikacyjne miasta. Miasto dzieli na pół rzeka Nachal Gaton, na północ od którego płynie jeszcze strumień Sza’al. Wszystkie te strumienie spływają z położonych na wschodzie wzgórz i mają ujście do Morza Śródziemnego. W odległości 1 km na zachód od północnej części miasta znajdują się niewielkie wysepki Achziw.
Powierzchnia miasta wynosi 10,233 km². Rozciągłość zabudowań miejskich w kierunku południkowym wynosi ok. 6 km, a w kierunku równoleżnikowym ok. 2 km. Tereny wokół miasta są wykorzystywane pod intensywną działalność rolniczą. Dla potrzeb rolnictwa wybudowano dwa zbiorniki wody, które znajdują się na północny wschód i południowy wschód od Naharijji.
Klimat.
Naharijja ma klimat śródziemnomorski, który charakteryzuje się gorącymi i suchymi latami oraz chłodnymi i deszczowymi zimami. Wiosna rozpoczyna się w marcu, a w drugiej połowie maja rozpoczyna się lato. Średnia temperatura latem wynosi 35 °C, a zimą 16 °C. Największe opady deszczu występują pomiędzy październikiem a kwietniem. Suma rocznych opadów atmosferycznych wynosi 524 mm.
Demografia.
Zgodnie z danymi Izraelskiego Centrum Danych Statystycznych w 2011 roku w mieście żyło 52,6 tys. mieszkańców, z czego 90,5% Żydzi i 9,5% inne narodowości. Wskaźnik wzrostu populacji w 2010 roku wyniósł 1,7%. Średnie miesięczne wynagrodzenie w 2009 roku wynosiło 7177 ILS (średnia krajowa 7070 ILS).
Historia.
Na północ od współczesnego miasta Naharijja znajdował się fenicki port morski Achziw. Badania archeologiczne odkryły w tym rejonie pozostałości osad ludzkich z epoki brązu (XX wiek p.n.e.), okresu perskiego (X wiek p.n.e.) i hellenistycznego (III wiek p.n.e.). Główne miejsce prowadzonych wykopalisk posiada osiem odkrytych warstw. Między innymi odkryto tutaj ruiny kananejskiej świątyni z XVI wieku p.n.e. poświęconej bogini Astarte. Według Biblii miasto Akzib po podboju Kanaanu przez Izraelitów zostało przyznane pokoleniu Asera. Podczas podboju asyryjskiego w 732 roku p.n.e. miasto zostało zdobyte i spalone przez Asyryjczyków. Odkryty kamienny mur obronny o wysokości 2 metrów z V wieku p.n.e. jest dowodem, że miasto odbudowano. Wokół znaleziono pozostałości budynków oraz liczne przedmioty użytkowe i ceramikę. W okresie panowania helleńskiego, Achziw było miastem granicznym Ptolemeuszy. W wyniku kolejnych wojen przeszło pod kontrolę Seleucydów. O tym nadmorskim mieście wspomina żydowski historyk Józef Flawiusz, jest także wymieniane w żydowskich pismach rabinicznych, na przykład Midrasz Rabba Vajikra 37:4. Talmud babiloński wspomina o nim przedstawiając lokalizację Achziw w odniesieniu do historycznych granic Izraela. Prawdopodobnie podczas wojen żydowskich miasto zostało doszczętnie zniszczone. W 1970 roku odkryto kościół poświęcony św. Łazarzowi. Pochodzi on z okresu bizantyjskiego i prawdopodobnie został zniszczony przez pożar podczas najazdu perskiego w 614 roku. W okresie panowania krzyżowców powstał tutaj zamek obronny "Casal Lambertie or Imbert". Pod panowaniem mameluków w miejscu tym pojawiła się arabska wieś Az-Zib.
Historia współczesnej osady Naharijja jest związana z dojściem w 1933 roku nazistów do władzy w Niemczech. Głoszona ideologia rasizmu, a zwłaszcza antysemityzmu, doprowadziła do fali prześladowań i pogromy ludności żydowskiej w Niemczech. Naturalną tego konsekwencją była emigracja niemieckich Żydów. Problem niemieckich Żydów dostrzegł Arthur Ruppin, pełniący w latach 1933–1935 funkcję dyrektora Agencji Żydowskiej. Z jego inicjatywy powstało w 1933 roku "Centralne Biuro dla Niemieckich Żydów" (hebr.המשרד המרכזי לטיפול ביהדות גרמניה), zwane w skrócie "Niemiecką Firmą" (hebr. המשרד הגרמני). Ruppin próbował zmotywować żydowską klasę średnią, finansistów i przedsiębiorców do opuszczenia Niemiec i wyjechania do Brytyjskiego Mandatu Palestyny. Część z nich dała się namówić i dołączyła do piątej aliji. Ta fala żydowskich imigrantów charakteryzowała się dużą liczbą przedsiębiorców pracujących na własny rachunek, obok których znajdowali się urzędnicy i sędziowie poszukujący zatrudnienia. Osobną grupę stanowili lekarze i specjaliści wybranych branż zawodowych, którzy w miarę szybko odnajdywali się w nowej rzeczywistości. Dla potrzeb nowo przybyłych utworzono w 1933 roku moszaw Ramot ha-Szawim, a rok później moszaw Kefar Bialik. Dla potrzeb rozwijającego się osadnictwa żydowskiego w 1934 roku nabyto 2400 hektarów ziemi położonej na północ od miasta Akka, w pobliżu ujścia rzeki Mfsoh (później przemianowanej na Gaton). Ziemię kupiono za 34 tys. funtów palestyńskich od arabskiego mieszkańca Bejrutu, Toaini. Pieniądze wyłożyli inżynier Josef Levi, bankier Henry Cohen, agronom dr Selig Eugen Soskin oraz Pauline Ngrobr-Salkind. Celem było założenie nowoczesnej osady rolniczej, której mieszkańcy wybudowaliby nad brzegami rzeki Gaton dzielnice przypominające europejskie miasta. Jej projekt został oparty na utopijnym modelu przygotowanym przez dr Seliga Soskina. Podczas jednej ze swoich wielu podróży po świecie, odkrył on w południowej Hiszpanii małą kolonię rolniczą Monte Algaida. Jej mieszkańcy intensywnie uprawiali niewielkie pola uprawne położone przy wydmach. Uprawiali ziemniaki, melony i inne warzywa, używając podziemnej wody do podlewania i naturalnego nawozu z odchodów swoich zwierząt i kompostu. Każda rodzina produkowała wystarczającą ilość żywności, aby zaspokoić własne potrzeby – bez żadnej nadwyżki do handlu. Wszyscy mieszkańcy byli członkami spółdzielni dostarczającej wszystkich usług społecznych, niezbędną infrastrukturę itp. Kolonia Monte Algaida istniała na zachodnim wybrzeżu Morza Śródziemnego, a dr Soskin zapragnął utworzenia podobnej osady na wschodnim wybrzeżu Morza Śródziemnego – w Ziemi Izraela. Inżynier miejski z Hajfy, dr Schiffrin, zasugerował, aby osada nazywała się Naharijja (pol. "Rzeka"), od potoku Gaton który przepływał przez jej środek. Naharijja miała być lustrzanym odbiciem Monte Algaida.
W dniu 10 lutego 1935 roku w Naharijji osiedliły się dwie pierwsze żydowskie rodziny: Hanny i Waltera Deutsch oraz Ruty i Jakuba Pauker. Bardzo szybko dołączyli do nich: Willi Adler, Willi David, Hermann Friede, Herbert Haliczer, Dr. Egon Hönigsberg, Dr. Walter Isaac, Dr. Rolf Jacobi, Alfred Rosenblatt, Max Sommerfeld, Dr. Walter Stiel, Dr. Hermann Tuchler i Dr. Edmund Weidenfeld. Osadnicy w momencie zakupu własnej ziemi otrzymywali akcje spółki "Naharijja Ltd.", przy czym w rzeczywistości płatność była odroczona na czas nieokreślony. Spółka "Naharijja Ltd." starała się o utworzenie odpowiedniej infrastruktury: budowę sieci dróg, parcelację terenu na działki, budowę domów mieszkalnych, zabudowań gospodarczych i magazynów, dostawy wody i energii elektrycznej. Następnie wszystkie usługi społeczne zostały przejęte przez utworzoną w tym celu spółdzielnię. Skupiała ona wszystkich mieszkańców i regulowała zakupy, obroty, konsumpcję, a także działania kulturalne, społeczne i komunalne. Pierwszym przewodniczącym był Oskar Peter Mayer z Heidelbergu. W 1937 roku jego następcą został prawnik z Heilbronn, dr Oskar Mayer-Wolf (został później pierwszym burmistrzem Naharijji). Spółdzielnia od samego początku swojego istnienia borykała się z dużymi problemami – zaniżono koszty utrzymania osady, przy jednoczesnym przeszacowaniu zysków, jakie można było osiągnąć z działalności rolniczej. W konsekwencji spółdzielnia notorycznie cierpiała na brak środków i popadała w coraz większe zadłużenie. Pomysł rozwijania upraw rolniczych okazał się nie trafiony, ponieważ produkcja arabska była dużo tańsza. Spowodowało to załamanie finansowe Naharijji, której mieszkańcy zaczęli szukać dodatkowych źródeł dochodu poza rolnictwem. W owym czasie, na wybrzeżu Palestyny bardzo często odpoczywali brytyjscy inżynierowie, oficerowie policji mandatowej oraz wojskowi. Fakt ten spowodował, że w 1936 roku rodzina Levi otworzyła w Naharijji pierwszy pensjonat z pokojami do wynajęcia. Stało się to zapowiedzią nadchodzących zmian i wytyczyło drogę rozwoju miejscowości. Tymczasem jednak problemy finansowe usiłowano rozwiązać sprzedażą gruntów nowym nabywcom.
Gdy na wiosnę 1936 roku wybuchło arabskie powstanie w Palestynie, kwestia zapewnienia bezpieczeństwa Naharijji stała się palącym problemem. Dzięki wsparciu Agencji Żydowskiej, Zvi Nissanow uzyskał odpowiednie zezwolenia brytyjskich władz mandatowych i utworzył w osadzie jednostkę "Policji Żydowskich Osiedli" (hebr. משטרת היישובים העבריים, "Mishteret HaYishuvim HaIvriyim"; ang. "Jewish Settlement Police"). Składała się ona z sześciu mężczyzn uzbrojonych w strzelby i stare brytyjskie karabiny. Po 1937 roku prawie wszyscy ludzie nadający się do służby wojskowej, zostali przeszkoleni przez członków żydowskiej Hagany w ramach szkoleń "Specjalnych Jednostek Nocnych" (hebr. פלוגות הלילה המיוחדות, "Plugot Ha’Layla Ha’Meyukhadot"; ang. "Special Night Squads"). W 1938 roku agronom Agencji Żydowskiej, Dawid Sztern, przeprowadził ocenę sytuacji gospodarczej Naharijji. Stwierdził on, że koloniści posiadają zbyt małe działki ziemi uprawnej. Ponadto, imigrantom z Europy Środkowej brakowało doświadczenia rolniczego i byli nieprzygotowani do ciężkiej pracy fizycznej na roli. Stern wskazał na wyczerpanie środków finansowych i ostrzegł, że „katastrofa” jest nieunikniona. W takiej sytuacji cały ciężar utrzymania i pomocy kolonistom spadłby na Agencję Żydowską. W tym czasie Agencja Żydowska spodziewała się szybkiego wdrożenia Planu Komisji Peela, który przewidywał podział Palestyny na część arabską i żydowską. Dawid Ben Gurion usiłował utrzymać przy społeczności żydowskiej jak największą część terytorium Palestyny, jednak w Zachodniej Galilei w tamtym czasie Naharijja była jedyną żydowską osadą położoną na północ od Akki. Podjęto więc wysiłek wzmocnienia żydowskiej obecności w Zachodniej Galilei. W kwietniu 1938 roku mieszkańcy Naharijji pomogli w utworzeniu położonego na południu moszawu Szawei Syjon. Następnie utworzono bardziej na północy kibuce Chanita, Maccuwa i Chirbeh Zemach. W 1939 roku Fritz David utworzył pierwszy oddział Hagany w Naharijji, który objął ochroną okoliczne osady rolnicze. Naharijja zaczęła w ten sposób odgrywać coraz ważniejszą rolę. Równolegle przebiegały procesy przekształcające kolonię Naharijja w nadmorski kurort wypoczynkowy. W 1940 roku powstał drugi pensjonat, a zaraz potem pierwsza restauracja. W następnych latach powstały kolejne pensjonaty, hotele i restauracje, a liczba gości wzrosła ze stu w 1938 roku, do dwudziestu tysięcy w 1947 roku. Równocześnie z rozwojem branży turystycznej, w osadzie rozwijał się przemysł spożywczy oraz handel. W maju 1939 roku władze brytyjskie opublikowały drugą białą księgę, drastycznie ograniczającą wielkość żydowskiej imigracji do Palestyny. W praktyce oznaczało to zamknięcie drogi ucieczki europejskim Żydom uciekającym przez nazizmem. Gdy we wrześniu 1939 roku wybuchła II wojna światowa, Hagana rozpoczęła organizowanie nielegalnej imigracji. W planach tych Naharijja odgrywała ważną rolę. Kiedy do wybrzeży Palestyny dopływał statek z nielegalnymi imigrantami, nawiązywał on kontakt radiowy z Haganą. Jeden z nadajników radiowych znajdował się na wieży ciśnień w Naharijji. Przy użyciu kodu Morse’a utrzymywano łączność z Hajfą, przekazując informację o przybyciu statku. W trakcie brytyjskiej blokady w rejonie Naharijji wyładowano dziesięć do dwunastu statków (raporty są sprzeczne). Przed przybyciem brytyjskich żołnierzy zdołano skutecznie ukryć 537 imigrantów, a tylko 131 aresztowano i umieszczono w obozie dla internowanych. W następstwie tych wydarzeń na Naharijję została nałożona godzina policyjna. Okres wojny miał jednak także pozytywne aspekty dla miejscowości. Kilkanaście kilometrów dalej na północ przebiegała granica Francuskiego Mandatu Syrii, który od 1940 roku należał do faszystowskiego rządu Vichy (sojusznik III Rzeszy). Gdy na wiosnę 1941 roku niemiecki korpus ekspedycyjny Afrika Korps generała Erwina Rommela, prowadząc natarcie w Afryce Północnej zagroził Egiptowi i Kanałowi Sueskiemu, Brytyjczycy przystąpili do fortyfikowania granicy z Libanem. Firmy budowlane i rzemieślnicze z Naharijji realizowały zamówienia budowy pułapek czołgowych i bunkrów. Następnie żydowskie kampanie Palmach uczestniczyły w operacji Exporter. Po wojnie, w 1945 roku Brytyjczycy uruchomili linię kolejową łączącą Hajfę z Bejrutem. Wszystkie te działania w korzystny sposób wpływały na rozwój lokalnej gospodarki. W 1941 roku Naharijja otrzymała status samorządu lokalnego.
Najgorsze miesiące dla mieszkańców Naharijji rozpoczęły się po przyjęciu w dniu 29 listopada 1947 roku rezolucji Zgromadzenia Ogólnego ONZ nr 181. Przyjęty plan podziału Palestyny przewidywał, że cała Zachodnia Galilea (z Naharijją i okolicznymi osadami żydowskimi) zostanie włączona do państwa arabskiego. Natychmiast została przerwana wszelka działalność budowlana, większość zakładów przestała płacić pensje, a ich pracownicy z rodzinami zaczęli opuszczać teren. Kryzys ekonomiczny pogłębił się wraz z wybuchem wojny domowej w Mandacie Palestyny. Siły Arabskiej Armii Wyzwoleńczej wspierane przez lokalne arabskie milicje sparaliżowały żydowską komunikację w całej Zachodniej Galilei. Naharijja przeżyła swój pierwszy „czarny dzień” 23 marca 1948 roku, kiedy to został rozbity żydowski konwój usiłujący przedrzeć się z zaopatrzeniem do kibucu Jechi’am. W zasadzce zginęło wówczas 47 młodych ludzi, z których czterech było mieszkańcami Naharijji. Blokada Nahariji została przerwana w dniu 14 maja 1948 roku, kiedy to do miejscowości dotarł konwój około 25 wojskowych ciężarówek Hagany, eskortowanych przez pojazdy opancerzone. Popołudniem mieszkańcy świętowali z żołnierzami proklamację niepodległości Izraela. Gdy następnego dnia rozpoczęła się I wojna izraelsko-arabska, mieszkańcy rozpoczęli budowę fortyfikacji obronnych. Drugim „czarnym dniem” Naharijji był 26 maja 1948 roku. Wybuch bomby zrzuconej przez iracki samolot spowodował śmierć pięciu osób. Dwa dni później irackie samoloty zrzuciły nad miejscowością ulotki w języku niemieckim, hebrajskim i arabskim. Wzywały one mieszkańców do przyłączenia się do Arabów w walce o jednolitą władzę administracyjną Palestyny. Władze izraelskie miały jednak zupełnie inny cel i planowały, że cała Galilea stanie się częścią państwa Izrael. Cel ten osiągnięto w październiku 1948 roku w wyniku sukcesu operacji Hiram. Po zakończeniu wojny Naharijja znalazła się na terytorium izraelskim. Wojna przyniosła jednak poważne zmiany demograficzne i gospodarcze całej okolicy. Między innymi zniszczona została linia kolejowa biegnąca na północ do Libanu.
Na początku lat 50. XX wieku Naharijja stała się miejscem zamieszkania wielu żydowskich uchodźców z Afryki Północnej i Bliskiego Wschodu. Na ich potrzeby utworzono prowizoryczny obóz przejściowy ma’abarot, a następnie przystąpiono do budowy nowych osiedli mieszkaniowych. W dniu 1 kwietnia 1961 roku Naharijja otrzymała prawa miejskie. Bliskie położenie od granicy Libanu było powodem, że miasto często padało ofiarą ataków terrorystycznych. W 1970 roku było kilkakrotnie ostrzeliwane ogniem rakietowym z południowego Libanu. W nocy z 24 na 25 czerwca 1974 roku trzech palestyńskich terrorystów z al-Fatah wylądowało na plaży Naharijji. W tym ataku na Naharijję zginęło 3 izraelskich cywilów oraz 1 żołnierz. 22 kwietnia 1979 roku podobny atak przeprowadził Front Wyzwolenia Palestyny. W tej masakrze w Naharijji zginęło 4 izraelskich cywilów. W latach 90. XX wieku miasto przyjęło znaczną liczbę imigrantów z krajów byłego ZSRR i Etiopii. W 2000 roku do miasta przybyli żołnierze Armii Południowego Libanu, którzy wraz z rodzinami uciekli z Libanu po wycofaniu się stamtąd Sił Obronnych Izraela. W związku ze wzrostem populacji Naharijja doświadczyła boomu budowlanego i znacznie poszerzyła swoje granice, stając się stolicą Zachodniej Galilei. Podczas intifady Al-Aksa mieszkaniec Abu Snan wysadził się 9 września 2001 roku na stacji kolejowej Naharijja, zabijając 3 Izraelczyków i raniąc kolejnych 30 osób. Był to pierwszy samobójczy zamach terrorystyczny przeprowadzony przez izraelskiego Araba. Podczas II wojny libańskiej w 2006 roku miasto mocno ucierpiało od ostrzału rakietowego prowadzonego przez organizację Hezbollah z południowego Libanu. Zginęło wówczas 5 osób, a 24 zostały ranne. Rakiety spowodowały duże zniszczenia i były przyczyną powstania licznych pożarów. Lokalna gospodarka poniosła bardzo duże straty, dwie trzecie ludności ewakuowano na południe kraju, a pozostali mieszkańcy przebywali przez prawie cały czas w schronach.
Nazwa.
Nazwa miasta pochodzi od hebrajskiego słowa "nahar" i jest dosłownie tłumaczona na język polski jako "rzeka".
Symbole.
Godło Naharijji zostało oficjalnie opublikowane w 1972 roku. Nawiązuje ono do historii izraelskiego pokolenia Asera, które miało swoje korzenie w Zachodniej Galilei. Z tego powodu na samej górze godła umieszczono napis w języku hebrajskim „Aser – błogosławieni wszyscy synowie”, który jest błogosławieństwem dla żyjących tutaj współczesnych Żydów. Po prawej stronie widnieje starożytne drzewo oliwne zasadzone pośrodku urodzajnych gleb. Po lewej stronie widnieje wieża, będąca współczesnym symbolem miasta. Słońce reprezentuje wschód nowego poranka, który słonecznymi promieniami rozdziela przeszłość od teraźniejszości. Oficjalna flaga miasta jest w kolorze niebieskim, z białym godłem pośrodku. Czasami stosowane są także flagi w kolorach żółtym, pomarańczowym, zielonym i jasnoniebieskim, z granatowym godłem pośrodku.
Polityka.
Urząd miejski znajduje się w samym centrum miasta, przy ulicy HaGaton 19. Burmistrzem miasta jest Jacky Sabag. Sąd miejski znajduje się przy ulicy Nahuma Sokołowa.
Współpraca międzynarodowa.
Naharijja ma zawarte umowy partnerskie z następującymi miastami:
Architektura.
W mieście jest kilka osiedli mieszkaniowych: Ein Sara Havatika, Neve Menachem Begin, Kirjat Hof, Giwat Usiszkin, Kirjat Ben Gurion, Kirjat Joseftal, Neve Icchak Rabin, Giwat Katsanelson, Kirjat Asor, Giwat Szaret, Szikun Vatikim, Rasko Haklait oraz Giwat Trumpeldor.
Kultura.
Najważniejszym ośrodkiem kultury w Naharijji jest "Miejskie Centrum Kultury". Posiada ono sieć mniejszych ośrodków kultury położonych w osiedlach mieszkaniowych. Przy centrum znajduje się biblioteka miejska, która także dysponuje siecią małych bibliotek rozrzuconych po całym mieście. "Miejskie Centrum Kultury" jest nowoczesnym ośrodkiem służącym lokalnej społeczności i oferującym różnorodne zajęcia kulturalne. Przed tym nowoczesnym budynkiem urządzono ogród rzeźb. Przy centrum kultury od 1973 roku działa orkiestra młodzieżowa, która koncertowała w swojej historii w Niemczech, Austrii, Włoszech, Hiszpanii, Kanadzie i Stanach Zjednoczonych. Przy ulicy Irit od 2000 roku znajduje się Muzeum Naharijji – Dom Liebermana. Poza miejskim muzeum znajduje się tu także archiwum miasta. Miejska galeria sztuki mieści się w będącej symbolem miasta wieży ciśnień. Odbywają się tutaj czasowe wystawy, wykłady, warsztaty oraz przedstawienia teatralne i muzyczne. Dodatkowo w mieści znajduje się centrum sztuki "Russell House". Od 1997 roku działa tutaj zespół tańca nowoczesnego, który z powodzeniem reprezentował Naharijję na występach w Polsce, Węgrzech, Francji, Niemczech i Stanach Zjednoczonych. Trzykrotnie występował także na Festiwalu w Akce.
Oświata i nauka.
W mieście znajduje się 14 szkół podstawowych i 6 szkół średnich. Wśród szkół są: "Menachem Begin", "Nufar Makif", "Golda Meir", "Usiszkin", "Even Szoham", "Ilanot", "Katzenelson", "Rambam", "Galil", "Makif Amal Rabin", "Makif", "Remez", "Na’amat Trade", "Trumpeldor" i "Erez". W 2010 roku uczyło się w nich ogółem 7,3 tys. uczniów, w tym 4,4 tys. w szkołach podstawowych. Średnia uczniów w klasie wynosiła 26. W mieście znajduje się centrum pedagogiczne.
Turystyka.
Naharijja jest popularnym kurortem nadmorskim Galilei. Jej największym atrybutem są ładne, piaszczyste plaże wraz z dobrze rozbudowaną infrastrukturą turystyczno rekreacyjną. Miejska plaża "Galei Galil" jest wyposażona w prysznice i toalety. Można tu także skorzystać z olimpijskiego basenu pływackiego z podgrzewaną wodą. Bezpłatne i mniej zatłoczone plaże leżą bardziej na południe. Można tu zawsze liczyć na dobrą pogodę umożliwiającą uprawianie sportów wodnych. Wzdłuż plaż przebiega deptak z licznymi restauracjami, pubami, kawiarniami i klubami nocnymi. Rzeczą wyjątkową jak na izraelskie miasta, są przejażdżki powozami konnymi oferowane wzdłuż głównej ulicy miasta – Ha-Gaton. Tuż przy mieście znajduje się Park Narodowy Achziw, a kilka kilometrów dalej na północ są słynne białe klify Rosz ha-Nikra.
Informacja turystyczna.
Biuro informacji turystycznej mieści się w budynku władz miejskich przy ulicy HaGaton 19. Biuro dysponuje szczegółową listą miejsc noclegowych.
Baza noclegowa.
W mieście znajduje się kilka nowoczesnych hoteli. W samym centrum znajduje się najwytworniejszy hotel miasta "Carlton Hotel Nahariyya", przy którym jest basen kąpielowy przykrywany na zimę oraz korty tenisowe. Wyjątkowe warunki oferuje położony bardziej na północ luksusowy hotel "Sol Marine Hotel", należący do sieci hotelarskiej "Dortel". Posiada on prywatną plażę, ogrzewany w zimie basen kąpielowy oraz korty tenisowe. Podobny standard oferuje nowoczesny "Park Plaza Nahariyya Hotel", która także ma prywatną plażę i basen kąpielowy. Hotel "Panorama" oferuje piękne widoki na morze, zwłaszcza z tarasu na dachu. W pobliżu znajdują się także hotele "Frank" i "Rosenblatt". Tańsze noclegi oferują hotele "Sirtash House", "Kalman" oraz motel "Arieli".
Religia.
Naharijja jest miastem żydowskim, dlatego za życie religijne odpowiada Religijna Rada Naharijji. Zapewnia ona mieszkańcom dostęp do usług rabinów, rejestracji małżeństw, obrządków rytualnych judaizmu i edukacji religijnej. W mieście działa 6 mykw i 50 synagog. Są tutaj dwie jesziwy: "Abir Jakov" i "Nahar Deiah".
Sport i rekreacja.
Władze miejskie Naharijji przywiązują dużą wagę do rozwoju sportu w mieście. Znajduje to odzwierciedlenie w szerokiej działalności sportowej prowadzonej do wszystkich grup wiekowych mieszkańców. W osiedlach mieszkaniowych wybudowano kompleksy sportowe z boiskami do piłki nożnej, koszykówki i kortami tenisowymi. Przy wszystkich szkołach znajdują się sale sportowe z boiskami. Przy osiedlowych ośrodkach kultury tworzone są siłownie i centra fitness. W południowej części miasta znajduje się kompleks obiektów sportowych "Sportek", w zachodniej części są korty tenisowe "Bojmel", a w północnej części jest stadion miejski. Hala sportowa mieści 2 tys. kibiców. Organizowane są w niej liczne imprezy sportowe, a także konferencje, wystawy i wydarzenia kulturalne. W mieście jest niewielka marina, do której zawijają jachty.
Wszystkie stowarzyszenia sportowe działają we współpracy i przy wsparciu finansowym ze strony władz miejskich. Dominującą dyscypliną sportową jest koszykówka. Tutejsza drużyna koszykarska "Hapoel Ironi Naharijja" prowadzi rozgrywki na sali sportowej "Ein Sara Sport Hall", która może pomieścić 3 tys. widzów. Klub posiada ogółem 21 sekcji koszykówki: dzieci, chłopców, dziewcząt itp. Z innych stowarzyszeń sportowych działających w mieście są sekcje piłki nożnej, żeglarstwa, pływackie, boksu, tenisa, gimnastyki, tańca towarzyskiego i szachów.
Na północnym krańcu nadmorskiej promenady urządzono wielki park rozrywki dla dzieci, w którym umieszczono urządzenia do wspinaczki, zjeżdżalnie, huśtawki itp. Otoczenie stanowi park oraz trawniki. W sąsiedztwie ulicy HaGaton tworzony jest drugi park rozrywki, który ciągnie się na zachód w kierunku morza. Na powierzchni 18 hektarów utworzono zielone tereny rekreacyjne ze ścieżkami spacerowymi, torami do jazdy na rolkach, kortami tenisowymi i innymi boiskami. W 2003 roku w Naharijji otworzono ogród botaniczny i zoologiczny, który jest dużą atrakcją turystyczną umożliwiającą spędzanie czasu całym rodzinom. Ogród umożliwia poznanie roślinności Zachodniej Galilei. Można tu także obserwować życie surykatek specjalnie sprowadzonych z pustyni Kalahari. W zoo znajdują się także szynszyle, lemury, pelikany, szopy i inne ciekawe zwierzęta.
Gospodarka.
Około 1935 roku w Naharijji założono rodzinne przedsiębiorstwo "Strauss", które z czasem rozrosło się w jeden z największych prywatnych koncernów spożywczych Izraela. W mieście znajduje się także zakład "OR Tobacco products Ltd" produkujący owocowe napoje gazowane (smaki: jabłko, brzoskwinia, śliwka liczi, pomarańcza, ananas, wiśnia, mango, winogrono). W latach 1952–1997 działała cementownia, w której między innymi wytwarzano materiały budowlane zawierające azbest. W owym czasie produkty te były masowo wykorzystywane w Izraelu, a pozostałości i odpadki wykorzystywali okoliczni mieszkańcy cementowni. Po odkryciu szkodliwych właściwości włókien azbestowych, inspektorzy zdrowia zamknęli tutejszy zakład i prowadzi się stopniowe wycofywanie azbestowych materiałów z eksploatacji. Poza tym w mieście działają zakłady metaloplastyki wysokoprecyzyjnej "Iscar", które w 2007 roku zostały kupione przez Berkshire Hathaway za sumę 4 mld $.
Infrastruktura.
Remiza straży pożarnej znajduje się przy ulicy Derech Jehiam. Posterunek policji mieści się przy ulicy Ben Zvi, odchodzącej na północ od głównej ulicy HaGaton. Urząd pocztowy znajduje się przy ulicy HaGaton 40, trzy przecznice od dworca autobusowego. W centrum miasta znajduje się "Centrum Medyczne Lev Ha-Galil". We wschodniej części miasta, przy moszawie Ben Ammi znajduje się duży kompleks Szpitala Zachodniej Galilei.
W 2005 roku przy sąsiednim kibucu Geszer ha-Ziw uruchomiono oczyszczalnię ścieków, która oczyszcza około 3,5 mln metrów sześciennych ścieków rocznie. Oczyszczalnia rozwiązała problem zanieczyszczenia morza, do którego przez lata odprowadzana ścieki miejskie. Uruchomienie oczyszczalni ścieków wiązało się z dużymi inwestycjami w infrastrukturę kanalizacyjną. W całym mieście prowadzona jest segregacja i recykling śmieci.
Transport.
Przez centrum miasta przebiega z południa na północ droga ekspresowa nr 4, która krzyżuje się z drogą ekspresową nr 89. Jadąc drogą nr 4 na północ dojeżdża się do kibuców Sa’ar i Geszer ha-Ziw, a na południe do kibucu Ewron i miejscowości Mazra’a. Natomiast jadąc drogą nr 89 na wschód dojeżdża się do moszawu Ben Ammi i kibucu Kabri.
We wschodniej części miasta jest stacja kolejowa Naharijja, z której pociągi Rakewet Jisra’el utrzymują połączenia z Hajfą i Tel Awiwem. Przy dworcu znajdują się przystanki autobusowe linii "Egged" i "Nateev Express", które łączą miasto z całym krajem. Usługi swoje oferuje także korporacja taksówek "Kavei Hagalil".

</doc>
<doc id="445692" url="https://pl.wikipedia.org/wiki?curid=445692" title="1933 w literaturze">
1933 w literaturze



</doc>
<doc id="445695" url="https://pl.wikipedia.org/wiki?curid=445695" title="Vaasa">
Vaasa

Vaasa (szwed. Vasa) − miasto w zachodniej Finlandii, ośrodek administracyjny regionu Ostrobotnia, port handlowy i pasażerski nad Zatoką Botnicką. 59 232 mieszkańców (31.03.2010).
Współpraca międzynarodowa.
Miastem partnerskim Vaasa jest miasto Schwerin w Niemczech.

</doc>
<doc id="445696" url="https://pl.wikipedia.org/wiki?curid=445696" title="Hermogenes">
Hermogenes

Hermogenes - imię męskie pochodzenia greckiego, zapisywane "‘Ερμογενης". Oznacza „urodzony z Hermesa” (od imienia Hermes oraz słowa γενης "genes" „urodzony”). Imię to nosił XVII-wieczny święty pochodzący z Rosji Hermogen, patriarcha Moskwy i inni święci.
Hermogenes imieniny obchodzi 17 lutego i 25 kwietnia.

</doc>
<doc id="445697" url="https://pl.wikipedia.org/wiki?curid=445697" title="Halesus (owad)">
Halesus (owad)

Halesus (polska nazwa: krążlaczek) – rodzaj owada z rzędu chruścików (Trichoptera) z rodziny bagiennikowatych (Limnephilidae).
Larwy mają skrzelotchawki zbudowane z jednej gałęzi (nitki), larwy budują przenośne, rurkowate domki z fragmentów detrytusu, butwiejących liści, czasem dodają ziarenka piasku oraz fragmenty muszli mięczaków, często do domku przytwierdzony jest jeden lub dwa wystające patyczki (najczęściej pojedyncza szpilka drzewa iglastego). Są stosunkowo duże, długość larwy dochodzi do 2,5 cm. Wyglądem zewnętrznym przypominają larwy Potamophylax, Allogamus, Micropterna i Stenophylax. Domki podobne są do domków larw z rodzaju Anabolia. Larwy zasiedlają duże strumienie (rhitral) i przede wszystkim rzeki (potamal). Sporadycznie spotykane są w jeziorach mezotroficznych i oligotroficznych, zwłaszcza górskich. 
Imagines ubarwione są w odcieniach jasnego brązu i miodowego, spotykane w pobliżu rzek, siadają na pniach drzew. 
W Polsce występują 4 gatunki:

</doc>
<doc id="445700" url="https://pl.wikipedia.org/wiki?curid=445700" title="Imprezy cykliczne w Nowym Sączu">
Imprezy cykliczne w Nowym Sączu

Imprezy cykliczne odbywające się Nowym Sączu:

</doc>
<doc id="445701" url="https://pl.wikipedia.org/wiki?curid=445701" title="Bergschrund">
Bergschrund

Bergschrund, szczelina brzeżna – największa szczelina na lodowcu, powstaje wzdłuż górnej granicy pola firnowego, oddzielając znajdujące się tam masy lodowo-śnieżne od otaczających je zboczy skalnych. Krawędź lodowca jest przymarznięta do podłoża, podczas gdy reszta przemieszcza się w dół. W ten sposób wzdłuż brzegu lodowca powstaje pojedyncze, głębokie nawet na 100 m rozdarcie.
Nazwa "Bergschrund" pochodzi z języka niemieckiego.

</doc>
<doc id="445703" url="https://pl.wikipedia.org/wiki?curid=445703" title="Andrzej Więckowski (pisarz)">
Andrzej Więckowski (pisarz)

Andrzej Włodzimierz Więckowski (ur. 17 października 1949 we Wrocławiu) – polski pisarz, dziennikarz, wydawca.
Absolwent I Liceum Ogólnokształcącego we Wrocławiu i polonistyki Uniwersytetu Wrocławskiego. Debiutował wierszami w „Odrze” w 1970 pod patronatem Tymoteusza Karpowicza. Działacz kulturalny i animator życia literackiego. Organizator kultowego w latach 70. cyklu „Sądów nad literaturą” w Piwnicy Świdnickiej, Legnickich Dni Poezji i Oleśnickiego Maja. Kierownik literacki Wrocławskiego Teatru Lalek, prezes Koła Młodych przy Związku Literatów Polskich we Wrocławiu. Publikował eseje, recenzje książkowe i teatralne w „Odrze”. Współpracował z tygodnikiem „Wiadomości”, gdzie ukazywały się jego reportaże, recenzje literackie, teatralne i filmowe oraz felietony. Współpracował także z radiem i z 2. programem TV. W 1974 dostał nagrodę ministra kultury i sztuki za reportaż filmowy (razem z Antonim Dzieduszyckim).
Od marca 1981 na emigracji w Berlinie Zachodnim. Redaktor „Przekazów” – organu „Solidarności” w Berlinie Zachodnim, działacz polonijny, członek Związku Polaków w Niemczech, członek Rady Naczelnej emigracyjnej Polskiej Partii Socjalistycznej (Lidii Ciołkoszowej), wspierał także PPS w kraju (działaczy skupionych wokół Józefa Piniora, współtworzącego PPS-Rewolucję Demokratyczną).
Założyciel i redaktor (naczelny) miesięcznika „Archipelag” wydawanego od 1983 w Berlinie Zachodnim, z którym współpracowali wybitni pisarze polscy (m.in. Gustaw Herling-Grudziński, Tymoteusz Karpowicz, Włodzimierz Odojewski, Witold Wirpsza) i niemieckojęzyczni (Günter Grass, Friedrich Dürrenmatt). W 1983 Andrzej Więckowski zorganizował sympozjum „Szanse Kultury Polskiej” w berlińskim Literarisches Colloquium, na którym obecni byli prominentni pisarze, publicyści i politycy niemieccy, a także przedstawiciele polskiej emigracji z wielu krajów. Sympozjum patronowali Günter Grass i Gustaw Herling-Grudziński. Odbyło się ono w dniu przyznania Lechowi Wałęsie Pokojowej Nagrody Nobla.
„Archipelag” to jedno z nielicznych pism emigracyjnych nie korzystających z zewnętrznej pomocy finansowej.
Był członkiem redakcji i autorem niemieckiego czasopisma literackiego „Neue Literatur”. Współpracował od 1980 z Radiem Wolna Europa. Korespondent niemiecki tej rozgłośni, po przeniesieniu RWE do Warszawy kierownik działu kultury i komentator polityczny. W RWE obok udziału w "Panoramie" i "Faktach, Wydarzeniach, Opiniach" szczególnie często brał udział w audycjach "U naszych sąsiadów", w których mówił o problemach Niemiec i niemieckiego zjednoczenia oraz w audycjach działu kultury kierowanego przez Włodzimierza Odojewskiego, w których wygłaszał felietony, recenzje i eseje o polityce kulturalnej w Polsce i w Niemczech o teatrze i o literaturze. Sprawozdawał na żywo upadek Muru Berlińskiego.
Redaktor miesięcznika „Odra” od 1998 do 2015, wykładowca Kolegium Karkonoskiego w Jeleniej Górze od 1999 do 2009. Inicjator i moderator „Obserwatorium Karkonoskiego”, cyklu debat o Kotlinie Jeleniogórskiej odbywających się od maja 2007 w jeleniogórskim Biurze Wystaw Artystycznych. Jego eseje o stosunkach polsko-niemieckich były przedmiotem wykładów w Trinity College w Dublinie. Od 2010 doradca dyrektora naczelnego Filharmonii Dolnośląskiej. W 2013 dyrektor artystyczny i prowadzący Festiwal Silesia Sonans. Współzałożyciel i Hetman (prezes) Kurkowego Bractwa Strzeleckiego Ziemi Jeleniogórskiej.
W 2010 z listy Platformy Obywatelskiej bez powodzenia kandydował do rady powiatu karkonoskiego. 1 grudnia 2010 został natomiast członkiem zarządu powiatu. W 2014 kandydował z 7. miejsca na liście PO do sejmiku województwa dolnośląskiego, także bezskutecznie. Przestał również zasiadać w zarządzie powiatu. W 2015 był doradcą wojewody dolnośląskiego.
Od 2016 jest redaktorem naczelnym serii wydawniczej „Arch2pelag” (kontynuacji „Archipelagu” zachodnioberlińskiego) wydawanej w ramach OKiSu we Wrocławiu oraz redaktorem naczelnym „Formatu Literackiego” (dodatek „Formatu”, pisma artystycznego).

</doc>
<doc id="445704" url="https://pl.wikipedia.org/wiki?curid=445704" title="Fintan">
Fintan



</doc>
<doc id="445705" url="https://pl.wikipedia.org/wiki?curid=445705" title="Yokosuka">
Yokosuka

 – miasto w Japonii, w prefekturze Kanagawa, na wyspie Honsiu. Yokosuka jest jednym z .
Położenie.
Miasto leży na półwyspie Miura nad brzegami zatoki Sagami i Zatoki Tokijskiej. Port handlowy i rybacki nad Zatoką Tokijską. Graniczy z:
Ośrodek okręgu przemysłowego Keihin, miasto posiada rozwinięty przemysł stoczniowy i samochodowy (m.in. Datsun). W mieście jest elektrownia cieplna o mocy 2630 MW, wyższa szkoła morska, Akademia Obrony Narodowej Japonii i naukowo-badawczy instytut lotnictwa. W Yokosuce znajduje się także główna baza Japońskich Morskich Sił Samoobrony oraz największa poza terytorium USA, strategiczna baza Marynarki Wojennej Stanów Zjednoczonych – US Fleet Activities Yokosuka.
Z Yokosuki pochodził słynny, japoński muzyk rockowy Hideto Matsumoto zwany hide.
Gospodarka.
W mieście rozwinął się przemysł stoczniowy, samochodowy oraz włókienniczy.
Historia.
18 listopada 1878 roku wioska Yokosuka zdobyła status miasteczka (町), a 15 lutego 1907 roku – status miasta.
Populacja.
Zmiany w populacji Yokosuki w latach 1970–2015:

</doc>
<doc id="445707" url="https://pl.wikipedia.org/wiki?curid=445707" title="Psy 2. Ostatnia krew">
Psy 2. Ostatnia krew

Psy 2. Ostatnia krew – polski film sensacyjny z 1994 roku w reżyserii Władysława Pasikowskiego. Kontynuacja "Psów" (1992).
O filmie.
Zdjęcia do filmu kręcono w następujących lokacjach: Warszawa, Tomaszów Mazowiecki, Łódź, Radom, Częstochowa, Widawa, Spała i Hawaje.
Był to największy, jak dotychczas, sukces frekwencyjny w karierze Władysława Pasikowskiego. Zebrał on ponad 1 mln widzów w polskich kinach. W 2012 obraz przeszedł rekonstrukcję cyfrową.
Obsada.
"Źródło: FilmPolski.pl"
Fabuła.
Franz Maurer (Bogusław Linda) wychodzi na wolność po czterech latach spędzonych w więzieniu. Zostaje zaangażowany przez Radosława Wolfa (Artur Żmijewski), handlarza bronią, który wrócił z Serbii. Franz wciąga do gangu dawnego kolegę z policji, Waldemara „Nowego” Morawca (Cezary Pazura). Nie wie o tym, że przez cały czas utrzymuje on kontakt z majorem Bieniem (Aleksander Bednarz). Kiedy Franz, Wolf i „Nowy” mają zorganizować transport broni do Sarajewa, Franz zawiadamia o planowanej akcji policję. W ostatniej chwili szefowie gangu zmieniają plany. Franz musi powstrzymać odjazd pociągu wyładowanego bronią.

</doc>
<doc id="445708" url="https://pl.wikipedia.org/wiki?curid=445708" title="Północnoamerykańska Strefa Wolnego Handlu">
Północnoamerykańska Strefa Wolnego Handlu



</doc>
<doc id="445710" url="https://pl.wikipedia.org/wiki?curid=445710" title="Fintan (imię)">
Fintan (imię)

Fintan – imię męskie pochodzenia celtyckiego, polski odpowiednik celtyckiego imienia "Fionntán", które prawdopodobnie oznaczało "biały ogień" lub "biały byk". Jest to imię wielu irlandzkich świętych.
Fintan imieniny obchodzi 17 lutego, jako wspomnienie św. Fintana z Clonenagh.

</doc>
<doc id="445711" url="https://pl.wikipedia.org/wiki?curid=445711" title="Potencjał Hulthena">
Potencjał Hulthena

Potencjał Hulthena – krótkozasięgowy potencjał oddziaływania pomiędzy cząstkami, jądrami, atomami i cząsteczkami. Zależność potencjału od odległości między nukleonami wyrażona jest funkcją:
gdzie:
Dla małych wartości formula_4 jest podobny do potencjału kulombowskiego, dla dużych zanika eksponencjalnie.

</doc>
<doc id="445714" url="https://pl.wikipedia.org/wiki?curid=445714" title="Romulus (imię)">
Romulus (imię)

Romulus – łacińskie imię męskie obcego, nieindoeuropejskiego pochodzenia według niektórych źródeł; według innych stanowi ono spieszczenie imienia (dawniej przydomka) Roman, oznaczającego "rzymski". Było to imię legendarnego założyciela Rzymu. Patronem tego imienia jest św. Romulus, męczennik z IV wieku.
Żeńskim odpowiednikiem jest Romula.
Romulus imieniny obchodzi 17 lutego i 24 marca.
Znane osoby noszące to imię:

</doc>
<doc id="445715" url="https://pl.wikipedia.org/wiki?curid=445715" title="Meir NItzan">
Meir NItzan



</doc>
<doc id="445716" url="https://pl.wikipedia.org/wiki?curid=445716" title="Rishon-LeZion">
Rishon-LeZion



</doc>
<doc id="445717" url="https://pl.wikipedia.org/wiki?curid=445717" title="Opinia (pismo)">
Opinia (pismo)

Opinia – czasopismo, organ Ruchu Obrony Praw Człowieka i Obywatela.
Pierwszy niezależny periodyk publikowany w PRL z ujawnionym zespołem redakcyjnym. Wydawany był od kwietnia 1977 do listopada 1981 techniką offsetową lub powielaczową w nakładzie od 500 do 10 tysięcy egzemplarzy. Początkowo pismo było wydawane przez Wydawnictwo Polskie, a od jesieni 1978 przez Wydawnictwo im. Konstytucji 3 Maja.
Pierwotnie skład redakcji tworzyli: Kazimierz Janusz (jego domowy adres i telefon były podawane jako adres i telefon redakcji), Leszek Moczulski i Wojciech Ziembiński. Potem dołączył Jan Dworak. W grudniu 1977 do redakcji wszedł Adam Wojciechowski, w kwietniu 1978 – Andrzej Czuma, a w czerwcu 1978 – Emil Morgiewicz. Czuma po wejściu do redakcji pisma doprowadził w czerwcu 1978 do usunięcia z niej najaktywniejszego dotąd jej członka – Leszka Moczulskiego. Jesienią 1978 roku z redakcji odszedł Adam Wojciechowski.
Stałym mottem pisma była sentencja: „Z własnego prawa bierz nadanie”. Na łamach „Opinii” poruszane były tematy polityczne, społeczne i religijne objęte w PRL zakazami cenzorskimi. O pozycji pisma świadczy fakt, że w grudniu 1977 w czasie wizyty w PRL prezydent Stanów Zjednoczonych Jimmy Carter udzielił pisemnej odpowiedzi na trzy pytania „Opinii”. Wywiad ten ukazał się w dziewiątym numerze pisma.
Od lata 1978 pismo miało trudności finansowe, które przetrwało dzięki pożyczce (150.000 zł) uzyskanej przez Andrzeja Czumę od KSS KOR. Mimo tej pożyczki kłopoty z wydawaniem pisma narastały. Po Sierpniu 1980 pismo – z uwagi na kłopoty poligraficzne – ukazywało się rzadko, zwykle w postaci podwójnych numerów. Ostatni numer „Opinii” (z datą wrzesień–październik 1981) kolportowano po 13 grudnia 1981.

</doc>
<doc id="445718" url="https://pl.wikipedia.org/wiki?curid=445718" title="Zbigniew Żedzicki">
Zbigniew Żedzicki

Zbigniew Żedzicki (ur. 28 czerwca 1945 w Alfeld, Niemcy), zapaśnik stylu wolnego, wielokrotny mistrz Polski, trzykrotny olimpijczyk; trener, górnik.
Uczestniczył w trzech igrzyskach olimpijskich, zawsze w wadze koguciej.
Był trzykrotnym brązowym medalistą mistrzostw Europy (również w wadze koguciej) w 1968, 1972 i 1975.
Osiem razy zdobywał mistrzostwo Polski: w 1963 w wadze muszej, w 1967 w wadze koguciej oraz w 1969, 1072, 1973, 1974, 1975 i 1976 w wadze piórkowej.
Reprezentant klubów.
Po zakończeniu kariery został trenerem.

</doc>
<doc id="445719" url="https://pl.wikipedia.org/wiki?curid=445719" title="Santos">
Santos

Santos (wym. ) – miasto w południowo-wschodniej Brazylii, w stanie São Paulo, nad Oceanem Atlantyckim, na przybrzeżnej wyspie São Vicente oraz częściowo na kontynencie. Około 413 tys. mieszkańców (2009).
W mieście rozwinął się przemysł spożywczy oraz samochodowy.

</doc>
<doc id="445720" url="https://pl.wikipedia.org/wiki?curid=445720" title="Sarah Michelle Gellar">
Sarah Michelle Gellar

Sarah Michelle Gellar Prinze (ur. 14 kwietnia 1977 w Nowym Jorku) – amerykańska aktorka, producentka i przedsiębiorczyni. 
Życiorys.
Wczesne lata.
Urodziła się w Nowym Jorku w rodzinie Żydów aszkenazyjskich jako jedyne dziecko Roselleny (z domu Greenfield), nauczycielki w przedszkolu, i Arthura Gellara, pracownika odzieżowego. Jej ojciec był rosyjskim Żydem, a jej dziadkowie ze strony matki byli węgierskimi imigrantami żydowskimi. W 1984, kiedy miała siedem lat, jej rodzice rozwiedli się i była wychowywana przez matkę na Manhattanie w Upper East Side. Gellar była zawodową łyżwiarką figurową, kiedyś zajęła trzecie miejsce na regionalnych zawodach w stanie Nowy Jork, a także miała czarny pas w taekwondo. Otrzymała częściowe stypendium na naukę w Columbia Grammar &amp; Preparatory School, ponieważ jej matka nie była w stanie zapłacić pełnego czesnego. Uczęszczała do Fiorello H. LaGuardia High School of Music &amp; Art and Performing Arts. W 1995 ukończyła nowojorską Professional Children’s School.
Kariera.
W wieku czterech lat została odkryta przez agenta w restauracji na Manhattanie. Wkrótce wzięła udział w reklamach, w tym Burger King (1982), i podpisała kontrakt na swoją pierwszą rolę Jennifer Bianchi w dramacie telewizyjnym CBS "An Invasion of Privacy" (1983) boku Valerie Harper, Carol Kane i Jeffa Danielsa. Przełomem w jej karierze była rola Kendall Hart w telenoweli "Wszystkie moje dzieci", za którą dostała nagrodę Emmy. W 1997 zaczęła grać Buffy Summers w serialu telewizyjnym "", za którą została nominowana do Złotego Globu
. W tym samym roku zagrała w jej pierwszych kinowych horrorach - "Koszmar minionego lata" i "Krzyk 2". W 1999 zagrała w filmach "Nieodparty urok" i "Szkoła uwodzenia" jako Kathryn Merteuil.
Życie prywatne.
Od 1 września 2002 jej mężem jest aktor Freddie Prinze Jr. W piątą rocznicę ślubu Gellar oficjalnie przyjęła jego nazwisko.
19 września 2009 przyszła na świat ich córka Charlotte Grace. Mają także syna Rocky’ego Jamesa urodzonego 23 września 2012.

</doc>
<doc id="445721" url="https://pl.wikipedia.org/wiki?curid=445721" title="Radionekroza">
Radionekroza

Radionekroza (martwica popromienna) – obumarcie tkanki na skutek jej uszkodzenia promieniowaniem jonizującym lub uszkodzenia popromiennego naczyń krwionośnych. Należy do późnych uszkodzeń popromiennych. Po silnym naświetlaniu albo na skutek częstych działań małych dawek może powstać martwica skóry, martwica kości, martwica tkanki nerwowej.

</doc>
<doc id="445722" url="https://pl.wikipedia.org/wiki?curid=445722" title="Polichroniusz">
Polichroniusz

Polichroniusz – imię męskie pochodzenia greckiego. Jego patronem jest m.in. biskup Babilonu, męczennik.
Polichroniusz imieniny obchodzi 17 lutego i 6 grudnia.

</doc>
<doc id="445727" url="https://pl.wikipedia.org/wiki?curid=445727" title="Uczeń Polski">
Uczeń Polski

Uczeń Polski – niezależne pismo młodzieży szkolnej, wydawane poza cenzurą w latach 1979–1989.
Historia.
Pismo założone zostało przez uczniów warszawskich szkół średnich z Mokotowa (Wojciech Dutkiewicz, Piotr Kapuściński, Zbigniew Karaczun) i z Żoliborza (Wojciech Ciszewski, Tomasz Mickiewicz, Piotr Rogóyski). Prace redakcyjne rozpoczęły się jesienią 1978 roku, a pierwszy numer ukazał się drukiem w połowie 1979 roku. Od roku szkolnego 1980/81 w pracach redakcji uczestniczyli Tomasz Sokolewicz i Maciej Igielski. Od lipca 1981 pismo było afiliowane przy Krajowej Komisji Koordynacyjnej Niezależnego Zrzeszenia Studentów, a od października 1981 „Uczeń Polski” stał się pismem Federacji Młodzieży Szkolnej. Do grudnia 1981 spotkania redakcji odbywały się głównie w domu rodzinnym Tomasza Mickiewicza w Warszawie przy ul. Mierosławskiego 1. Adresem redakcji podawanym w stopce pisma było mieszkanie Andrzeja Czumy, rzecznika Ruchu Obrony Praw Człowieka i Obywatela.
Pierwsze numery pisma wydrukowało techniką offsetową Wydawnictwo Młoda Polska, a następne drukarnie ROPCiO w Lublinie i w Warszawie. Od maja 1980 do kwietnia 1981 pismo drukowane było metodą sitodrukową w ówczesnym mieszkaniu Piotra Rogóyskiego na Żoliborzu przy ul. generała Zajączka 27. Od kwietnia do listopada 1981 druk odbywał się w drukarni offsetowej kaliskiej „Solidarności”. Po wprowadzeniu stanu wojennego redagowanie „Ucznia Polskiego” przejął Krzysztof Czuma przy współpracy Macieja Kuleszy i Ireny Szymczak-Cieślińskiej. W tym składzie redakcji pismo wydawano do 1984 roku. Druk odbywał się na powielaczu białkowym w piwnicy domu przy ul. Mianowskiego 10, w którym znajdowało się mieszkanie Macieja Kuleszy.
W latach 1988–1989 ukazały się kolejne trzy numery pisma. Ostatnią redakcję tworzyli Jarosław Włodarczyk i Piotr Suffczyński, a w ostatnim roku ukazywania się „Ucznia” do redakcji dołączyli Piotr Kraśko i Wawrzyniec Rymkiewicz.
Od chwili swojego powstania „Uczeń Polski” był związany ideowo i organizacyjnie z Ruchem Obrony Praw Człowieka i Obywatela. Mottem pisma była dewiza: „Milsza mi niebezpieczna wolność niż bezpieczna niewola” (Rafał Leszczyński, XVI w.). W winiecie pisma znajdowała się otwarta książka przedstawiająca orła w koronie i kotwicę – symbol Polski Walczącej. Pismo poruszało tematykę życia szkolnego (np. „Kodeks Ucznia”, niezależne harcerstwo, wybory do samorządu szkolnego), publikowało artykuły odkłamujące historię Polski oraz korygujące podręczniki szkolne, komentowało bieżące wydarzenia polityczne i społeczne.
W latach 1979-1981 „Uczeń Polski” był pismem o nakładzie i zasięgu dorównującym czołowym pismom niezależnym wydawanym wówczas poza zasięgiem cenzury.
Pseudonimy.
Redaktorzy „Ucznia Polskiego” publikowali pod następującymi pseudonimami:

</doc>
<doc id="445729" url="https://pl.wikipedia.org/wiki?curid=445729" title="Prorektor">
Prorektor

Prorektor – pracownik uczelni pełniący funkcje administracyjno-reprezentacyjne jako zastępca rektora uczelni. 
Duże uczelnie mają kilku prorektorów, np.:
Kadencja.
Rektor lub kandydat na rektora wysuwa kandydatury na prorektorów, którzy są wybierani przez społeczność uczelni lub (częściej) przez kolegium elektorów. Wybierani są równocześnie z rektorem lub trochę później. Rozpoczynają i kończą kadencję w tych samych dniach.
Ubiór odświętny.
Na oficjalnych uroczystościach noszą czerwone lub purpurowe togi, zbliżone wyglądem do rektorskich. Różnica najczęściej polega na mniejszej ilości ozdób i braku futra z gronostajów. Ozdobą jest często naszyjnik z symbolami akademii. Wyjątkiem od tej reguły jest Politechnika Gdańska: odświętne stroje prorektorów niczym lub prawie niczym nie różnią się od ubrania rektora. 
Tóg nie noszą np. prorektorzy uczelni wojskowych. Jedynie mundur odpowiedni do stopnia oficerskiego oraz naszyjnik z symbolami akademii.

</doc>
<doc id="445730" url="https://pl.wikipedia.org/wiki?curid=445730" title="Ksi (cząstka)">
Ksi (cząstka)

Ksi (Ξ) – hiperon odkryty w 1959 roku. Dziwność = –2. Czas życia ok. formula_1 s. Występuje w dwóch odmianach:
Obu tym hiperonom odpowiadają ich antycząstki zbudowane z odpowiednich antykwarków.
Znane jest kilka stanów wzbudzonych tego hiperonu, o wyższych masach.

</doc>
<doc id="445734" url="https://pl.wikipedia.org/wiki?curid=445734" title="Faszyna">
Faszyna

Faszyna – element budowlany składający się z pędów wikliny (w tym z wierzby rokity, wierzby purpurowej), gałęzi drzew liściastych (np.: dębu, grabu, leszczyny, olszy, brzozy, buku), gałęzi drzew iglastych (np.: sosny, świerku), ewentualnie z pęków chrustu.
Faszyna wykorzystywana jest w formie kiszek faszynowych (czasem utożsamianych z faszyną), ale też płotków i ścieli faszynowej (wypełnienia umieszczanego między płotkami), pakunków (pojedynczej warstwy faszyny z obciążeniem), walców faszynowo-kamiennych.
Faszynę i materiały mieszane z jej udziałem stosuje się w hydrotechnice i melioracjach, do budowy różnych budowli regulacyjnych (płotki i tamy faszynowe), umocnień brzegów oraz skarp.
W wojskowości.
W fortyfikacjach polowych jest stosowana do odziewania ścian transzei i okopów. W drogownictwie wojskowym jest używana do budowy dróg na mokradłach i bagnach.

</doc>
<doc id="445737" url="https://pl.wikipedia.org/wiki?curid=445737" title="Enver Pasha">
Enver Pasha



</doc>
<doc id="445739" url="https://pl.wikipedia.org/wiki?curid=445739" title="Młynek (gra)">
Młynek (gra)

Młynek – gra planszowa przeznaczona dla dwóch osób.
Reguły.
W najbardziej popularnym wariancie, każdy gracz ma po 9 pionów. Gra rozpoczyna się przez wylosowanie rozpoczynającego. Następnie gracze rozmieszczają na przemian swoje piony na polach planszy (punkty, w których schodzą się linie). Jeśli któremuś uda się ustawić swoje trzy piony w linii (młynek), może zdjąć z planszy dowolny pion przeciwnika, o ile nie są one ustawione w młynku. Gdy już wszystkie piony stoją na planszy, gracze mogą przesuwać je o jedno pole w jakimkolwiek kierunku.
W przypadku, kiedy graczowi pozostają na planszy tylko trzy piony, może on przestawiać wybrane ze swoich pionów na jakiekolwiek wolne pola, niekoniecznie sąsiednie. Koniec gry następuje w sytuacji, kiedy jeden z graczy pozostaje z dwoma pionami na planszy lub nie może wykonać dozwolonego ruchu (jest zablokowany, tzn. wszystkie pola sąsiednie z polami, na których stoją jego piony, są zajęte). Remis następuje wtedy kiedy trzykrotnie powtórzy się sytuacja na planszy lub jeśli żaden z graczy nie zrobi młynka w określonej liczbie ruchów (standardowo 40 lub 50).
Wersje gry.
Istnieją także warianty gry w młynek, w których gracze mają po trzy, sześć, lub dwanaście pionów, z innym układem planszy.
Historia.
Młynek jest jedną z najstarszych gier znanych do dziś. Jej pochodzenie nie jest jeszcze zbadane. Pierwsze ślady miniatur plansz do młynka znajdowano już w grobach z epoki brązu (ok. 3400–700 p.n.e.), pełniły wówczas prawdopodobnie rolę magiczną i występowały w roli amuletów. Sama gra znana jest na większości obszarów globu od niepamiętnych czasów, obecnie ma niezliczenie wiele odmian różniących się od siebie planszą oraz zasadami gry. Nie sposób więc dociec jej źródeł i dróg ekspansji. W Chinach nazywa się sam-ki lub luk-tsut-ki, Gra była tam opisywana już przez Konfucjusza (551–479 p.n.e.).

</doc>
<doc id="445741" url="https://pl.wikipedia.org/wiki?curid=445741" title="Sigma (cząstka)">
Sigma (cząstka)

Cząstka Sigma (Σ) – hiperon. Dziwność = -1. Występuje w trzech odmianach:
Każdej cząstce sigma odpowiada antycząstka.
Rozpady.
Głównie

</doc>
<doc id="445742" url="https://pl.wikipedia.org/wiki?curid=445742" title="Kasia i Tomek">
Kasia i Tomek

Kasia i Tomek – polski serial telewizyjny, emitowany przez TVN od 3 września 2002 do 27 czerwca 2004. Jest adaptacją francuskiego serialu "Un gars, une fille" według scenariusza Guya A. Lepage’a. 
Serial opowiada historię Kasi i Tomka, żyjącej w konkubinacie pary.
Fabuła.
Kasia i Tomek są w związku od siedmiu lat, jednak wciąż nie zdecydowali się na małżeństwo. Różnią się temperamentem i podejściem do życia, lecz są mocno w sobie zakochani. Para wspólnie uczęszcza na terapię u psychologa Alberta, z którym rozmawiają o swej relacji. Przyjaźnią się z Jackiem i Anią.
W 100. odcinku sami biorą ślub, ale nie jest jasne, czy panna młoda wypowiedziała „tak”, bo odcinek kończy się w momencie, w którym powinna to powiedzieć, jednak zaczyna się śmiać i kręci przecząco głową.
Produkcja.
Serial nagrywany był w mieszkaniu przy ul. Generała Zajączka w Warszawie.
Serial charakteryzował się specyficznie ograniczonym polem widzenia kamery, skoncentrowanej wyłącznie na głównych bohaterach i w nienaturalny dla techniki filmowej sposób ukazywany drugoplanowe i epizodyczne postacie, pozostawiając je poza ramą obrazu. Każdy z odcinków był podzielony na trzy niezależne od siebie sekwencje wydarzeń, które składały się z krótkich, dynamicznych scenek z udziałem bohaterów oraz były urozmaicone efektami graficznymi i dźwiękowymi. Po zakończeniu drugiej sekwencji serialu prezentowano blok reklamowy, a ostatnia scena produkcji była przerywana napisami końcowymi.
Odbiór.
Serial cieszył się największą popularnością w grupie średnio i dobrze zarabiających mieszkańców dużych miast, głównie wśród kobiet w wieku 25–29 lat. Pierwszy sezon serialu oglądało ok. 2,4 mln widzów, co zapewniło stacji TVN udział w paśmie na poziomie 14,7% oraz 27 mln złotych zysków z emisji reklam. Druga seria osiągnęła oglądalność w wysokości ok. 2 mln widzów, co dało stacji 13,7% udziału w rynku oraz zapewniła stacji zysk z reklam w wysokości 17,8 mln zł. Ostatni sezon oglądało średnio 2,3 mln widzów, co dało stacji 14,2% udziału.
Serial został wydany na trzech płytach DVD z wybranymi odcinkami. W okresie emisji były także w sprzedaży produkty pochodne – kubki i książki.
W 2003 produkcja została dwukrotnie okrzyknięta najlepszym serialem komediowym w plebiscycie Telekamery: w 2003 i 2004. W 2003 została uznana także za najdowcipniejszy serial telewizyjny na Festiwalu Dobrego Humoru w Gdańsku, na którym twórcy odebrali statuetkę Melonika za „udane przeniesienie zagranicznego formatu w polskie realia”. Została również zgłoszony do International Emmy Awards. W 2004 uzyskała Świra dla najbardziej zwariowanego serialu oraz była nominowana do TeleEkranów 2004 dla polskiego serialu komediowego.

</doc>
<doc id="445744" url="https://pl.wikipedia.org/wiki?curid=445744" title="Palimpsest (film)">
Palimpsest (film)

Palimpsest – polski thriller z 2006 roku w reżyserii Konrada Niewolskiego. Zdjęcia rozpoczęły się 10 czerwca 2005.
Fabuła.
Bohaterem tej mrocznej historii jest Marek – inspektor policji, który popada w chorobę psychiczną. Zmagając się ze swoimi demonami, pracuje nad rozwikłaniem skomplikowanej sprawy kryminalnej.

</doc>
<doc id="445745" url="https://pl.wikipedia.org/wiki?curid=445745" title="Cztery bajki o identyczności">
Cztery bajki o identyczności

Cztery bajki o identyczności — zbiór czterech utworów polskiego filozofa Leszka Kołakowskiego. 
Po raz pierwszy ukazał się w czasopiśmie literackim „Zapis” (nr 8. Warszawa 1978); potem przez wydawnictwo Aneks w 1987 w Londynie i wydawnictwo Czytelnik w 1995 w Warszawie. W 1998 "Cztery bajki" ukazały się wraz z "13-stoma bajkami z królestwa Lailonii", "" i "Ogólną teorią nie-uprawiania ogrodu" nakładem wydawnictwa Prószyński i S-ka w Warszawie.
Zbiór zawiera następujące utwory:

</doc>
<doc id="445746" url="https://pl.wikipedia.org/wiki?curid=445746" title="Józef Barbag">
Józef Barbag

Józef Barbag (ur. 9 kwietnia 1903 w Brodach, zm. 19 czerwca 1982) – polski geograf; zajmował się zagadnieniami z zakresu geografii politycznej, regionalnej i metodyki geografii.
Studiował na Wydziale Matematyczno-Przyrodniczym Uniwersytetu Jana Kazimierza we Lwowie (1922–1927), uzyskał ponadto dyplom nauczyciela szkół średnich i pracował przed wojną w gimnazjach w Międzyrzecu, Radomsku i Równem; w Równem był dyrektorem szkoły średniej w okresie okupacji radzieckiej Polski. Autor rozprawy doktorskiej "Kształtowanie się granic politycznych oraz integracja i dezintegracja państw w latach 1900-1962" (Uniwersytet Łódzki, 1964), wydanej później w wersji rozszerzonej pt. "Zarys geografii politycznej" (PWN, 1971). Podręcznik ten stał się sygnałem powrotu problematyki geografii politycznej, eliminowanej po II wojnie światowej przez władze PRL.
Od 1968 profesor Uniwersytetu Warszawskiego, w latach 1964–1972 (do przejścia na emeryturę) kierownik Katedry Geografii Regionalnej, później Zakładu Geografii Regionalnej i Politycznej. Redaktor naczelny czasopisma przedmiotowego „Geografia w Szkole” (zał. 1948). 
Wybrane publikacje: "Geografia polityczna ogólna" (1971), "Geografia ekonomiczna Stanów Zjednoczonych i Kanady" (1974), "Wielka Brytania" (1976), "Geografia gospodarki świata" (1984).
Był odznaczony m.in. Krzyżem Komandorskim i Oficerskim Orderu Odrodzenia Polski, Złotym Krzyżem Zasługi, Medalem 10-lecia Polski Ludowej oraz Medalem Zwycięstwa i Wolności 1945. Jest pochowany na Cmentarzu Wojskowym na Powązkach w Warszawie w kwaterze 37C-7-2. 

</doc>
<doc id="445747" url="https://pl.wikipedia.org/wiki?curid=445747" title="Bozonizacja">
Bozonizacja

Bozonizacja - technika matematyczna stosowana w kwantowej fizyce ciała skondensowanego polegająca na transformacji pól fermionowych polami bozonowymi. Zastosowanie tej metody pozwala zamienić zagadnienie oddziałujących fermionów równoważnym mu zagadnieniem wyrażonym przez wzbudzenia o bozonowym charakterze.
Podstawowe cechy bozonizacji to:
Jednym z podstawowych przykładów zastosowania bozonizacji jest ciecz Luttingera (tzw. model Tomonagi-Luttingera - oddziałujące fermiony w jednym wymiarze). Technika ta sprawdza się głównie w układach jednowymiarowych, istnieją jej rozszerzenia na dwa i trzy wymiary, jednak znaczne komplikacje rachunkowe powodują trudności w bezpośrednim zastosowaniu.
Ściśle związaną z bozonizacją techniką jest refermionizacja, polegająca na ponownej transformacji funkcji i operatorów z reprezentacji bozonowej do fermionowej.

</doc>
<doc id="445748" url="https://pl.wikipedia.org/wiki?curid=445748" title="13 bajek z królestwa Lailonii">
13 bajek z królestwa Lailonii



</doc>
<doc id="445757" url="https://pl.wikipedia.org/wiki?curid=445757" title="Katyń (film)">
Katyń (film)

Katyń – polski film wojenny z 2007 w reżyserii Andrzeja Wajdy na podstawie noweli filmowej Andrzeja Mularczyka "Post mortem" o zbrodni katyńskiej. Akcja filmu rozciąga się od roku 1939 do pierwszych lat powojennych i skupia się na losach kobiet, które czekają na powrót swych pełniących służbę oficerską krewnych oraz mężów. Film przedstawia zarówno losy oficerów zamordowanych przez NKWD, jak i ukazuje, w jaki sposób okupacyjne władze hitlerowskie podczas II wojny światowej próbowały rozgrywać sowiecką zbrodnię na swoją korzyść.
W Polsce "Katyń" spotkał się z mieszanym odbiorem. Film był chwalony zarówno za wnikliwe ukazanie wzajemnych nazistowsko-radzieckich machinacji politycznych w trakcie II wojny światowej, jak i za drastyczną sekwencję finałową; jako słabości filmu wskazywano natomiast scenariusz, anachroniczną inscenizację oraz – w zależności od opcji politycznej – gloryfikację męczeństwa (lewica) lub pobłażliwe portretowanie Sowietów (prawica). Mimo to "Katyń" zdobył siedem Polskich Nagród Filmowych (w tym dla najlepszego filmu). W Stanach Zjednoczonych film Wajdy został przyjęty nad wyraz dobrze, znajdując się w ścisłej czołówce filmów nominowanych do Oscara dla najlepszego filmu nieanglojęzycznego; za kostiumy wykonane na potrzeby filmu Magdalena Biedrzycka otrzymała Europejską Nagrodę Filmową.
Fabuła.
Streszczenie.
Akcja filmu rozpoczyna się 17 września 1939. Na moście na Bugu spotykają się ludzie uciekający w dwóch różnych kierunkach: jedni w obawie przed Sowietami, inni przed armią niemiecką. Wśród uciekinierów znajduje się Anna, żona rotmistrza Andrzeja z krakowskiego 8 Pułku Ułanów. Anna poszukuje informacji o tym, co stało się z jej mężem. W tłumie ludzi spotyka Różę, swoją znajomą, która jest żoną generała dywizji. Kobiety rozchodzą się w różnych kierunkach. Tymczasem Sowieci biorą do niewoli polskich żołnierzy oraz oficerów, w tym Andrzeja. Dowiedziawszy się, że polscy żołnierze są internowani w prowizorycznym obozie jenieckim, wraz z córką Niką odnajduje Andrzeja. Chociaż Anna prosi go, by założył cywilne ubranie i uciekł z obozu, rotmistrz odmawia ze względu na żołnierską przysięgę. Oficerowie zostają wywiezieni do obozu w Kozielsku, gdzie dyskutują między sobą i mają nadzieję na powrót do służby wojskowej.
Anna, która przebywa w sowieckiej strefie okupacyjnej, unika aresztowania dzięki pomocy ze strony rosyjskiego oficera, który ukrywa ją przed NKWD. Później ucieka do Krakowa pod okupacją niemiecką, gdzie przebywają rodzice rotmistrza, którzy goszczą Annę u siebie. Ojciec, profesor na Uniwersytecie Jagiellońskim, zostaje podstępnie aresztowany przez gestapo podczas Sonderaktion Krakau. Wraz z innymi wykładowcami zostaje osadzony w KL Sachsenhausen, gdzie umiera.
Wiosną 1943 Niemcy nagłaśniają zbrodnię katyńską, odkrywszy masowe groby zamordowanych oficerów. W celach propagandowych decydują się poprosić Różę o odczytanie oświadczenia w tej sprawie. Róża, obawiając się możliwości wykorzystania oświadczenia do celów nazistów, odmawia. Tymczasem Anna próbuje odnaleźć na opublikowanej w prasie liście katyńskiej nazwisko swojego męża. Na niej figuruje porucznik Jerzy, podwładny Andrzeja, ale nie sam rotmistrz. Daje to Annie nadzieję, że jej mąż przeżył.
W styczniu 1945 Armia Czerwona i Ludowe Wojsko Polskie wkraczają do Krakowa. Annę odwiedza Jerzy, który w międzyczasie dołączył do dywizji kościuszkowskiej. Informuje, że jej mąż zginął w Katyniu, zaś nazwisko Jerzego znalazło się na liście przez pomyłkę, gdyż w momencie śmierci Andrzej miał na sobie jego sweter, ofiarowany na krótko przed wywózką z Kozielska. Tymczasem Sowieci i polscy komuniści rozgłaszają, jakoby to naziści dokonali zbrodni katyńskiej. Jerzy, znając prawdę o losach polskich oficerów, popełnia samobójstwo. Ostatecznie od jednej z osób Anna otrzymuje rzeczy męża oraz notes z jego zapiskami.
Młoda dziewczyna Agnieszka, która niegdyś walczyła w powstaniu warszawskim, próbuje upamiętnić swego zamordowanego w Katyniu brata, pilota porucznika Piotra Baszkowskiego. Stawia na własne ryzyko tablicę o sprawcach zbrodni katyńskiej, po czym zostaje aresztowana i uwięziona. Z kolei były partyzant Tadeusz „Tur”, który domyśla się prawdy o swoim zamordowanym ojcu, ze względu na swego rodzica spotyka się z odmową przyjęcia do Akademii Sztuk Pięknych w Krakowie. Później wskutek nieporozumienia ucieka przed żołnierzami Ludowego Wojska Polskiego i ginie, zanim sięgnie po swój pistolet ukryty w chlebaku.
Film kończy retrospekcja z wiosny 1940, kiedy Sowieci w Katyniu brutalnie rozstrzeliwują związanych polskich żołnierzy strzałami w potylicę, po czym ich ciała wrzucają do dołów i zasypują ziemią.
Odniesienia do realiów historycznych.
Fabuła losów jeńców polskich zawiera analogie do faktów opisanych w autentycznych pamiętnikach polskich oficerów przetrzymywanych od 1939 do 1940 w Kozielsku. Za takie analogie można uznać prowadzenie pamiętnika przez głównego bohatera Andrzeja, aż do momentu wywózki do lasu katyńskiego (w rzeczywistości taki dziennik prowadziło wielu z przetrzymywanych, w tym np. Adam Solski, którego ostatnie zapiski opisują wywózkę, przybycie do lasu katyńskiego i rewizje). Ponadto filmowy motyw swetra przekazanego Andrzejowi przez Jerzego, stanowi nawiązanie do historii opisanej w dzienniku obozowym przez Wacława Kruka, który przed swoją wywózką z Kozielska 9 kwietnia 1940 podarował własny sweter zmarzniętemu Janowi Szafrańskiemu (oddał go za darmo, mimo że obdarowany oferował mu w zamian 50 rubli i zegarek).
Obsada.
Źródło: Filmpolski.pl
Produkcja.
Przygotowania.
Reżyser "Katynia", Andrzej Wajda, podjął się realizacji filmu o zbrodni katyńskiej z przyczyn osobistych. Jego ojciec, Jakub Wajda – oficer biorący udział w wojnie obronnej Polski – został zamordowany w 1940 w Charkowie, a prawdę o jego losach Andrzej Wajda poznał dopiero pod koniec lat 80. XX wieku. Długo jednak Wajdzie brakowało literackiego punktu wyjścia. Po 1989 jedynymi dziełami artystycznymi o zbrodni katyńskiej pozostawały "Guziki" Zbigniewa Herberta oraz fragmenty "Requiem Polskiego" Krzysztofa Pendereckiego; w planach było wykorzystanie prozy Włodzimierza Odojewskiego, jednak ostatecznie za utwór adaptowany posłużyła nowela filmowa Andrzeja Mularczyka "Post mortem". Inspiracji Wajdzie dostarczył również pamiętnik majora Adama Solskiego, udostępniony rodzinie zamordowanego dopiero w 1989 dzięki Zbigniewowi Brzezińskiemu. Fragmenty pamiętnika zostały wprost zacytowane w scenariuszu do filmu. W pracach nad scenariuszem oprócz Wajdy wzięli udział Władysław Pasikowski i Przemysław Nowakowski.
Problem stanowił również dobór głównych bohaterów filmu o zbrodni katyńskiej. Wajda ustalił, że sam akt rozstrzelania polskich żołnierzy będzie stanowić margines całej opowieści. Reżyser przyznawał, iż najłatwiej mu było odwołać się do punktu widzenia własnej matki, która nadaremno oczekiwała na powrót jego ojca. Stąd też większość akcji filmu została poświęcona kobietom. Danuta Stenka zagrała generałową Smorawińską, która odmawia uczestnictwa w nazistowskiej propagandzie antysowieckiej. W roli matki rotmistrza Andrzeja wystąpiła Maja Komorowska, natomiast Agnieszka w wykonaniu Magdaleny Cieleckiej została wystylizowana na Antygonę okresu wojny, dążącą do zapewnienia swojemu zamordowanemu bratu przynajmniej namiastki mogiły.
Zdjęcia.
Zdjęcia do "Katynia" zrealizował ceniony operator Paweł Edelman, dla którego film Wajdy był okazją do powrotu do branży filmowej po trzech latach nieobecności. Kostiumy do filmu wykonała Magdalena Biedrzycka wespół z Andrzejem Szenajchem, natomiast scenografię opracowała Magdalena Dipont. Zdjęcia do filmu rozpoczęto 3 października 2006, a ukończono 9 stycznia 2007. Łączny budżet "Katynia" wyniósł prawie 15 milionów złotych.
Zdjęcia plenerowe kręcone były w następujących lokacjach: 
Odbiór filmu.
Frekwencja kinowa i problemy z dystrybucją.
Uroczysta premiera filmu odbyła się 17 września 2007 w Warszawie, w rocznicę agresji sowieckiej na Polskę w 1939. Według szacunków Stowarzyszenia Filmowców Polskich na projekcje filmu Wajdy w kinach przyszło około 2,8 miliona widzów. Jednak film z trudem był dystrybuowany za granicą (poza obiegiem festiwalowym). Wajda twierdził, że dystrybucję "Katynia" za granicą – choćby na płytach DVD i Blu-ray – celowo wstrzymywało kierownictwo Telewizji Polskiej, zdominowane przez nieprzychylnych reżyserowi decydentów z Prawa i Sprawiedliwości, Ligi Polskich Rodzin oraz Samoobrony RP. W krajach Europy Zachodniej "Katyń" ukazał się dopiero w 2009 roku, a liczba widzów za granicą była ograniczona. Według portalu JPBox-Office we Francji film obejrzało 25 tysięcy widzów, w Hiszpanii – przeszło 49 tysięcy. Szacowany przychód z dystrybucji filmów w kinach wyniósł – wedle różnych portali – od 11,9 miliona do 14,7 miliona dolarów, z czego znaczną większość stanowił przychód z kin w Polsce.
Mała frekwencja "Katynia" w kinach zachodnioeuropejskich wynikała także ze względów ideologicznych; włoska spółka Movimento Film nie zdołała się porozumieć z przedstawicielem TVP, a filmu nie udało się pokazać na festiwalu filmowym w Wenecji, co część konserwatywnych włoskich krytyków filmowych uzasadniała niechęcią lewicowych organizatorów festiwalu do zaakceptowania przesłania niesionego przez "Katyń". Również we Francji "Katyń" wzbudził kontrowersje stanowiące przeszkodę w dystrybucji: film zaatakował z kolei Jean-Luc Douin z „Le Monde”, robiąc Wajdzie wyrzuty za to, iż reżyser za zniszczenie Polski jednakowo obciąża nazistów, jak i Sowietów oraz za brak jakiejkolwiek wzmianki o Holocauście. Adam Michnik w odpowiedzi na zarzut Douina pisał, iż jest on „równie absurdalny, jak byłby zarzut wobec Spielberga, że w "Liście Schindlera" nie ma zbrodni katyńskiej i łagrów na Kołymie”. Ryszard Czarnecki komentował, iż „ta recenzja pokazuje myślenie lewicowych elit zachodnich, nie tylko francuskich, które uważały, że Stalin robił błędy, ale miał dobry kierunek”. W Chińskiej Republice Ludowej oficjalnie zabroniono wyświetlania i sprzedaży kopii filmu ze względu na jego „niezgodność z punktem widzenia władz ChRL”, niemniej jednak "Katyń" krążył w pirackim obiegu.
Recepcja krytyczna.
W Polsce "Katyń" zebrał mieszane recenzje krytyków. Paweł T. Felis z „Gazety Wyborczej” stwierdził, że film Wajdy „nie jest filmem wielkim, jak chcą niektórzy, ale też nie jest całkiem nieudany, jak twierdzą inni”. Felis z rozczarowaniem przyjął brak charakterystycznej dla Wajdy dyskusji z romantycznymi mitami polskiego heroizmu, jednak docenił sugestię filmu, że „katyńska zbrodnia uderzyła w najbardziej czułe miejsce, w nasz rycerski etos”. Tadeusz Sobolewski natomiast wyraził opinię, iż „Wajda dotknął nierozwiązanego węzła powojennej polskiej egzystencji”. Zdzisław Pietrasik pisał dla „Polityki”, że o ile „scenariusz, rezultat długotrwałych prac i uzgodnień, nie jest najmocniejszą stroną filmu”, epizodyczność narracji służyła koncepcji „epopei przedstawiającej losy zbiorowe”. Elżbieta Ciapara w recenzji dla „Dziennika” stwierdziła, że „część wątków się rozmywa”, a w drugiej połowie film nabiera sztuczności (zwłaszcza w scenie śmierci Tadeusza, wzorowanej na "Popiele i diamencie" Wajdy), jednak "Katyń" nadrabia swoje niedostatki ukazaniem, „jak katyńska zbrodnia wykorzystywana była dla celów propagandowych”.
Szczególnym przedmiotem zainteresowania krytyków w Polsce było ukazanie w "Katyniu" Sowietów. Prawicowy publicysta Krzysztof Kłopotowski pisał na łamach „Rzeczpospolitej”, że "Katyń" przenika „lęk przed obrazą poprawności postkomunistycznej, europejskiej i obyczajowej”, czego wyrazem miało być ukazanie Sowietów jako współofiar stalinowskiego totalitaryzmu, nie zaś jako pełnokrwistych zbrodniarzy. Jerzy Szaniawski na łamach „Naszego Dziennika” stawiał Wajdzie podobny zarzut: „złych Rosjan właściwie w filmie brak. Są jedynie statyści – oprawcy z NKWD, zupełnie anonimowi”. Zarzut Kłopotowskiego i innych prawicowych krytyków był motywowany częściowo oskarżeniem wobec Wajdy, iż ten nie dopuścił do realizacji innego filmu o zbrodni katyńskiej, który miał kręcić Robert Gliński. Zarzutu z portretu Sowietów nie czyniła jednak Elżbieta Ciapara: „"Katyń" jest oskarżeniem pod adresem zbrodniczego, totalitarnego ustroju. Kaci w tym filmie są bezimienni. Kamera rzadko pokazuje ich twarze. Dopiero w finale, kiedy kolejni Polacy trafiają w ręce oprawców, na ekranie pojawia się portret Stalina. To właśnie z jego rozkazu zamordowano kilkanaście tysięcy Polaków”. Z drugiej strony, Wiesław Kot z pisma „Wprost” poczytywał "Katyń" wręcz jako „podniosłą inscenizację telewizyjną z elementami politycznego szantażu”. Elżbieta Ostrowska stwierdzała, że "Katyń" posługuje się niekonsekwentnie stosowaną poetyką „melodramatycznego afektu”. Monika Nahlik wytykała filmowi „anachroniczność, posługiwanie się romantycznymi mitami, uproszczony rysunek postaci, schematyczność”, a także twierdziła, że „całość filmu […] została podporządkowana wartościom pozafilmowym: upamiętnianiu narodowego cierpienia, krzewieniu patriotyzmu, poszerzaniu znajomości historii”, mimo że w chwili powstania dzieła Wajdy owe wartości były najzupełniej obce widzom.
Zupełnie inaczej odbierano "Katyń" w Stanach Zjednoczonych. W serwisie Rotten Tomatoes 91% amerykańskich krytyków oceniło film pozytywnie, a średnia ocen na podstawie sześćdziesięciu ośmiu recenzji wyniosła 7.30/10. Według agregatora recenzji Metacritic "Katyń" spotkał się z „powszechnym uznaniem” ze średnią ocen wynoszącą 81/100 na podstawie opinii siedemnastu krytyków. David Denby w entuzjastycznej recenzji dla „The New Yorkera” pisał, że w scenie rozstrzelania polskich oficerów „Wajda dokonał jednej z najmocniejszych ewokacji dwudziestowiecznego makabrycznego rytuału; wiemy też, że tylko w wolnej Polsce mógł stworzyć ten właśnie spektakl”. Roger Ebert relacjonował z przejęciem, że „film kończy się sceną nieustającego koszmaru, ukazując egzekucje o taśmowej niemal skali”. A.O. Scott w recenzji dla „The New York Timesa” z uznaniem pisał, że „Pan Wajda jest zbyt uczciwym i wrażliwym filmowcem, by zapowiadać ewentualne odkupieńcze zakończenie. Zamiast tego skupia się na żałobie i dezorientacji swoich bohaterów, a także na zaciekłości, z jaką trzymają się godności, której pozbawia ich historia. W rezultacie powstaje film dostojny, przemyślany, pozbawiony sentymentalizmu i tym bardziej druzgocący”.
W Rosji, gdzie wyświetlono "Katyń" przed 70. rocznicą zbrodni katyńskiej na kanale Rossija K (oglądalność 1,5% widzów), film zebrał ogólnie pozytywne recenzje. Wśród historyków oraz publicystów na nowo rozgorzała debata na temat długo skrywanego epizodu w historii Związku Radzieckiego; zaogniła się ona dodatkowo po katastrofie polskiego Tu-154 w Smoleńsku 10 kwietnia 2010, w której zginęła delegacja pragnąca upamiętnić rocznicę z prezydentem Lechem Kaczyńskim na czele. Dzień po katastrofie "Katyń" pokazano na kanale Rossija 1 (oglądalność 4,4% widzów), tuż po głównym wydaniu magazynu informacyjnego "Wiesti". Rossija 1 w momencie emisji "Katynia" zgromadziła przed telewizorami 2,8 mln telewidzów. Jednak w wyniku narastających napięć dyplomatycznych między Polską a Rosją "Katyń" znalazł się w 2015 na liście filmów niedopuszczonych do oficjalnej dystrybucji; gdy Stowarzyszenie Memoriał zamierzało wyświetlić film Wajdy w Sankt Petersburgu, z inicjatywy rosyjskiego Ministerstwa Kultury do akcji wkroczyła tamtejsza prokuratura.

</doc>
<doc id="445759" url="https://pl.wikipedia.org/wiki?curid=445759" title="Strajk (film 2006)">
Strajk (film 2006)

Strajk – film fabularny wyprodukowany w koprodukcji niemiecko-polskiej z 2006 roku w reżyserii Volkera Schlöndorffa.
Fabuła.
Fabuła osadzona jest w realiach walki o upadek komunizmu w Polsce w latach 80. XX wieku.
Kontrowersje.
Pierwotnie fabuła filmu miała ukazywać historię konkretnie Anny Walentynowicz, która nie zgodziła się na wykorzystanie swojego nazwiska w scenariuszu. W związku z tym osoba Anny Walentynowicz stała się pierwowzorem głównej postaci, nazwanej Agnieszka Kowalska-Walczak. Po premierze Anna Walentynowicz uważała film za kłamstwo historyczne i ostro krytykowała przedstawienie walczących robotników jako alkoholików i postacie o dwuznacznej moralności. Producent filmu przeprosił za fikcyjne fragmenty, które godzą w dobre imię bohaterki Solidarności i obiecał wpłacić kwotę na rzecz Kliniki Chorób Oczu Akademii Medycznej w Gdańsku. Jednak proces środowisk Solidarnościowych przeciwko autorom zmanipulowanego obrazu historycznej rzeczywistości lat 80. nadal nie jest wykluczony.
Postać Agnieszki Kowalskiej-Walczak, wzorowanej na Annie Walentynowicz, została przedstawiona w filmie jako analfabetka, a jej syn jako nieślubny i członek ZOMO, co stanowi elementy fikcyjne dzieła. W odpowiedzi na to adwokat Walentynowicz, Stefan Jaworski, zapowiedział w 2006 roku wejście na drogę prawną w obronie naruszonych dóbr osobistych Anny Walentynowicz, z czego ostatecznie zrezygnowano.

</doc>
<doc id="445760" url="https://pl.wikipedia.org/wiki?curid=445760" title="Węglarz (góra)">
Węglarz (góra)

Węglarz (niem. "Kohllehne") – zbocze górskie w południowo-zachodniej Polsce w Sudetach Środkowych w Górach Sowich.
Zbocze położone na terenie Parku Krajobrazowego Gór Sowich, w północno-środkowej części pasma Gór Sowich, około 1,8 km na północny wschód od Wielkiej Sowy.
Północno-wschodnie rozległe strome zbocze góry Młyńsko (777 m n.p.m.), w pobliżu ich najwyższego szczytu – Wielkiej Sowy (1015 m n.p.m.). Zbocza porośnięte w całości lasem regla dolnego.
Turystyka.
Przez zbocze prowadzą piesze szlaki turystyczne: 

</doc>
<doc id="445761" url="https://pl.wikipedia.org/wiki?curid=445761" title="Atut">
Atut

Atut (także atu, regionalnie trumf, tromf, kozer) – kolor w kartach, który jest w stanie przebić inne karty o kolorach nieatutowych. Atut może być stały, np. w grze piki kolorem atutowym jest pik. Kolor atutowy może być też zmienny, np. w grze tysiąc (podczas jednego rozdania kolor atutowy może się czterokrotnie zmieniać) lub w grze brydż, ale w brydża atut obowiązuje podczas całego rozdania.
Atut jest ustalany przed rozdaniem lub w czasie rozgrywki w zależności od gry.

</doc>
<doc id="445763" url="https://pl.wikipedia.org/wiki?curid=445763" title="FAHD">
FAHD

FAHD – współczesny egipski transporter opancerzony
Historia.
W 1985 roku konsorcjum "Arab Organization for Industrialization (AOI)" założone przez Egipt, Katar, Arabię Saudyjską i Zjednoczone Emiraty Arabskie zakupiło licencję na budowę opracowanego w niemieckiej firmie Henschel Wehrtechnik projekt transportera opancerzonego oznaczonego jako "TH390".
Był to pojazd kołowy opracowany na podwoziu samochodu ciężarowego "Mercedes-Benz" w układzie z napędem 4 x 4. Na podwoziu tym zbudowano pojazd opancerzony o pancerzu grubości 15 mm chroniący załogę przed pociskami karabinowymi do kal. 7,62 mm oraz odłamkami. Pierwszą wersją tego pojazdu produkowana seryjnie od 1986 roku był transporter do przewozu 10 żołnierzy i nie posiadał on uzbrojenia, nie licząc uzbrojenia osobistego załogi oraz przewożonych żołnierzy.
W związku z tym, że pojazd ten sprawdził się w warunkach polowych przystąpiono do opracowywania innych wersji tego pojazdu. W ten sposób powstały wersje:
Opis konstrukcji.
Transporter opancerzony FAHD jest zbudowany na podwoziu kołowym o napędzie 4 x 4.
Kadłub prostokątny, z przodu nachylony. Z przodu kadłuba znajdują się miejsca dla dowódcy pojazdu i kierowcy, pod nimi umieszczony jest silnik. Za nimi znajduje się przedział desantowy dla 10 (w przypadku zamontowania wieżyczki) lub 12. Z przodu kadłuba z prawej i lewej strony pojazdu znajdują się drzwi załogi a z tyłu dla desantu. Z boku pojazdu znajdują się otwory, w których można zamocować broń strzelecką żołnierzy po cztery z każdej strony. Kadłub opancerzony jest blachą pancerną o grubości 15 mm. W wersji "FAHD AFV" pojazd posiada wieżyczkę pochodzącą z bojowego wozu piechoty BMP-2.
Napęd pojazdu stanowi silnik wysokoprężny umieszczony z przodu pojazdu pod miejscami załogi.
Układ jezdny kołowy 4 x 4 o napędzie na wszystkie koła z możliwością regulacji ciśnienia we wszystkich kołach w ruchu.
Użycie.
Transportery te użytkowane są w armii egipskiej, gdzie w 2004 roku było 100 transporterów tego typu wszystkich wersji. W mniejszej liczbie użytkowany jest on także w Sudanie i Omanie. Posiadała je również armia kuwejcka, lecz zostały one zniszczone w 1990 roku w czasie inwazji Iraku na Kuwejt.
Transportery "FAHD" zostały użyte przez wojska egipskie w misjach pokojowych m.in. w byłej Jugosławii.

</doc>
<doc id="445765" url="https://pl.wikipedia.org/wiki?curid=445765" title="ASUS">
ASUS

ASUS, oficjalnie ASUSTeK Computer Inc. – tajwańskie przedsiębiorstwo zajmujące się produkcją elektroniki, głównie: płyt głównych, kart graficznych, laptopów, smartfonów, tabletów, komputerów stacjonarnych oraz napędów optycznych.
Historia.
Geneza nazwy.
Przedsiębiorstwo zostało założone w 1989 roku w Republice Chińskiej przez T.H. Tung, Ted Hsu, Wayne Hsieh i M.T. Liao – wszyscy czterej byli informatykami w firmie Acer. Przedsiębiorstwo tak tłumaczy pochodzenie nazwy: „Nazwa ASUS pochodzi od czterech ostatnich liter słowa Pegasus (Pegaz) – skrzydlatego konia z greckiej mitologii reprezentującego inspirację sztuki i nauki. ASUS uosabia siłę, kreatywność i czystość, których symbolem jest owo dostojne, mitologiczne stworzenie. Poprzez każdy produkt wypuszczony na rynek, firma wzbija się na nowe szczyty jakości i innowacyjności”.
Produkcja.
W 2004 roku ASUS sprzedał więcej płyt głównych niż trzej pozostali rywale razem wzięci, osiągając liczbę 30 milionów sztuk. Liczba ta zawiera także produkty wytworzone dla innych firm. W 2005 roku produkcja firm ASUS, ECS, Gigabyte Technology i MSI osiągnęła poziom 106,6 miliona sztuk, z czego ASUS wyprodukował 52 miliony sztuk, ECS 20 milionów, MSI 18 milionów, a Gigabyte 16,6 miliona. W 2006 roku ASUS wyprodukował 55 milionów płyt głównych. Obrót w tym okresie wyniósł 16,5 mld USD.
ASUS produkuje także komponenty dla innych korporacji, takich jak: Sony (PlayStation 2), Apple Inc. (iPod, iPod Shuffle, MacBook), Alienware, Falcon Northwest, Hewlett-Packard i Compaq.
Podział firmy ASUS.
W styczniu 2008 roku z ASUSTeK Computer Inc. wyodrębniły się dwie nowe spółki odpowiedzialne za realizowanie zamówień zewnętrznych zleceniodawców: Pegatron (produkcja komputerów) i Unihan (produkcja obudów, podzespołów i artykułów niezwiązanych z komputerami). Podział ten został wymuszony przez firmę Dell, która uzależniała od tego dalsze zamówienia na dostawy 14-calowych laptopów.
Green ASUS.
W roku 2000 przedsiębiorstwo wyszło z inicjatywą o nazwie Green ASUS, mającą na celu złagodzenie wpływu komputerów na środowisko. Green ASUS, nadzorowany przez prezesa ASUSTeK Computer Inc., Jonney Shih, działa w czterech sferach:
Osiągnięcia programu.
Zwiększanie ograniczeń.
Dyrektywa RoHS zabrania stosowania 6 substancji niebezpiecznych. Firma ASUS we własnym zakresie dodaje do tej listy kolejnych 31 substancji, aby zapewnić bezpieczeństwo swoim klientom i pracownikom, oraz aby chronić Ziemię.
Certyfikat IECQ HSPM przyznany siedzibie głównej i zakładom produkcyjnym.
Siedziba główna i zakłady produkcyjne firmy ASUS otrzymały certyfikat IECQ (IEC Quality Assessment System for Electronic Components) HSPM (Hazardous Substance Process Management). IECQ niezależnie weryfikuje i zaświadcza, że elementy elektroniczne, materiały i procedury są zgodne z odpowiednimi normami, specyfikacjami i innymi dokumentami.
Firma przyjazna środowisku.
Firma ASUS została uznana za przyjazną środowisku firmę z branży komputerów i urządzeń peryferyjnych; status ten przyznała agencja Oekom Research AG – niezależna instytucja badawcza zajmująca się ocenianiem odpowiedzialności korporacji.
Kalendarium.
2011
2010
2009
2008
2007
2005
2004
2000

</doc>
<doc id="445769" url="https://pl.wikipedia.org/wiki?curid=445769" title="Białka (dopływ Kurówki)">
Białka (dopływ Kurówki)

Białka ("Bielkowa") – rzeka będąca prawym dopływem Kurówki, przepływająca przez powiat lubartowski oraz powiat puławski oraz licząca 18 kilometrów. Białka wraz z jej dopływem – Syroczanką ma łączną powierzchnię zlewni 148,5 km².

</doc>
<doc id="445771" url="https://pl.wikipedia.org/wiki?curid=445771" title="Walentin Lebiediew">
Walentin Lebiediew

Walentin Witalijewicz Lebiediew, ros. Валентин Витальевич Лебедев (ur. 14 kwietnia 1942 w Moskwie) – inżynier, kosmonauta radziecki, Lotnik Kosmonauta ZSRR.
Wykształcenie.
W 1959 ukończył szkołę średnią w Narofomińsku w okręgu moskiewskim, a w 1960 kurs w Orenburskiej Wyższej Wojskowej Szkole Pilotów Myśliwskich (ВВАУШ). W 1966 został absolwentem Moskiewskiego Instytutu Lotnictwa (МАИ) im. S. Ordżonikidze i rozpoczął pracę w Centralnym Biurze Konstrukcyjnym Eksperymentalnej Budowy Maszyn (ЦКБЭМ) (poprzednio biuro konstrukcyjne S. Korolowa OKB-1, a obecnie RKK Energia). Jako przedstawiciel techniczny ze strony głównego zakładu w przemyśle kosmicznym w 1967 wziął udział w grupie poszukiwawczej, która na Oceanie Indyjskim miała odnaleźć statek kosmiczny „Zond”. W październiku 1968 został na krótko oddelegowany do Indii w celu odzyskania statku „Zond 5”, a następnie został instruktorem w oddziale kosmonautów. Brał udział w pracach nad rakietami ratunkowymi dla statków Sojuz i Ł-1. Ponadto opracowywał również metodykę ręcznego cumowania statku Sojuz ze stacją kosmiczną.
W grudniu 1969 pomyślnie przeszedł kwalifikacyjne badania medyczne. Opanował pilotaż śmigłowca Mi-1 oraz samolotu odrzutowego Ł-29. Od 1971 do momentu zaliczenia do oddziału kosmonautów (1972) przeszedł przeszkolenie w Szkole Pilotów Doświadczalnych, gdzie latał na samolotach MiG-15 i MiG-21. W kwietniu 1975, po obronie pracy w Moskiewskim Instytucie Lotnictwa, otrzymał tytuł kandydata nauk technicznych. Dwa lata później na tej samej uczelni, po obronie pracy, otrzymał tytuł doktora nauk technicznych. W 2000, jako pierwszy kosmonauta, został wybrany członkiem korespondentem Rosyjskiej Akademii Nauk.
Kariera kosmonauty.
Będąc jeszcze studentem po raz pierwszy próbował dostać się do oddziału kosmonautów. W grudniu 1969 przeszedł niezbędne badania w Instytucie Zagadnień Medyczno-Biologicznych (ИМБП) i został dopuszczony do treningu specjalistycznego. 22 marca 1972 dostał się do trzeciej grupy kosmonautów jaką posiadało Biuro Konstrukcyjne „Energia”. W latach 1972–1973 przygotowywał się do lotu na statku kosmicznym Sojuz w ramach programu „Orion”. Był wyznaczony do roli rezerwowego (trzeciego) inżyniera pokładowego misji Sojuz 13. We wrześniu 1973, w załodze z Piotrem Klimukiem, został dublerem inżyniera pokładowego (zamienił w niej Jurija Ponomariowa). Na 11 dni przed wyznaczonym na 18 grudnia 1973 startem statku kosmicznego Sojuz 13 załoga dublerów została załogą podstawową. Od 18 grudnia do 26 grudnia 1973 uczestniczył w locie kosmicznym Sojuza 13. Od grudnia 1977 do lutego 1979, razem z Leonidem Popowem, był w trzeciej (rezerwowej) załodze stałych ekspedycji na stację kosmiczną Salut 6 (były to loty Sojuza 26 i 29). 25 lutego 1979, w tym samym składzie załogi, był dublerem inżyniera pokładowego misji Sojuz 32.
W latach 1979–1980 przygotowywał się do lotu na stację kosmiczną Salut 6 w czwartej podstawowej załodze (ЭО-4). Dowódcą statku był wyznaczony Leonid Popow. Niestety poważny uraz kolana sprawił, że Lebiediew musiał zostać wycofany z przygotowań. Jego miejsce w załodze zajął Walerij Riumin. Od 1981 do maja 1982 przygotowywał się i został wyznaczony do nowej załogi razem z Anatolijem Bieriezowojem. Obaj byli dublerami członków załogo Sojuza T-4 (lot na stację Salut 6) oraz tworzyli załogę podstawową misji Sojuz T-5 (pierwsza stała załoga Saluta 7). Od 13 maja do 10 grudnia 1982 uczestniczył w locie statku kosmicznego Sojuz T-5. W 1983 dostał się do grupy kosmonautów szkolących się w ramach programu Buran.
Od 1985 Lebiediew trenował w załodze z Aleksandrem Szczukinem (pełnił w niej funkcję inżyniera pokładowego). W 1986 został odsunięty od przygotowań, a w załodze zastąpił go Siergiej Krikalow. W latach 1989–1993 był kosmonautą Rosyjskiej Akademii Nauk (do 1992 Akademia Nauk ZSRR). 25 lutego 1993, z uwagi na przejście na emeryturę, opuścił oddział kosmonautów.
Loty załogowe.
„Sojuz 13” – 18 grudnia 1973 Lebiediew wystartował w kosmos na pokładzie dwuosobowego statku kosmicznego Sojuz 13. W załodze dowodzonej przez Piotra Klimuka Walentin Lebiediew pełnił funkcję inżyniera pokładowego. Podczas lotu załoga testowała nowy statek kosmiczny. Sprawdzano systemy ręcznego i automatycznego sterowania pojazdem oraz metody automatycznej nawigacji w różnych warunkach lotu. Sojuz 13 posiadał na swoim pokładzie kamerę do prowadzenia obserwacji astrofizycznych. Przy jej użyciu wykonali spektroskopowe zdjęcia różnych rejonów Ziemi oraz prowadzili obserwację gwiazd w ultrafioletowym zakresie promieniowania. 26 grudnia 1973 kosmonauci pomyślnie wylądowali w odległości ok. 200 km od Karagandy.
„Sojuz T-5” – 13 maja 1982 po raz drugi wystartował w kosmos na pokładzie statku kosmicznego Sojuz T-5. Dowódcą załogi był Anatolij Bieriezowoj a Lebiediew, tak jak podczas poprzedniego lotu, pełnił funkcję inżyniera pokładowego. Obaj kosmonauci 14 maja 1982, po pomyślnym dokowaniu i przejściu na pokład stacji kosmicznej Salut 7, zostali jej pierwszą stałą załogą. W czasie rekordowego, jak na tamte czasy, lotu załoga przeprowadziła liczne eksperymenty naukowo-techniczne i badania medyczno-biologiczne. Dwukrotnie do stacji Salut 7 dokowały statki załogowe, na pokładzie których znajdowały się tzw. załogi odwiedzające. 25 czerwca 1982 na Sojuzie T-6 przybyła radziecko-francuska załoga w składzie: Władimir Dżanibekow, Aleksandr Iwanczenkow i Jean-Loup Chrétien, która pracowała na pokładzie stacji do 2 lipca 1982. Drugą taką załogę przyjęto 20 sierpnia 1982 gdy na pokładzie Sojuza T-7 przybyli: Leonid Popow, Aleksandr Sieriebrow i Swietłana Sawicka. Po zakończeniu wspólnych prac kosmonauci zamienili w obu statkach załogowych swoje indywidualne fotele i 27 sierpnia 1982 załoga odwiedzająca powróciła na Ziemie w kapsule Sojuza T-5. Nowy statek Sojuz T-7 pozostał do dyspozycji Lebiediewa i Bieriezowoja. 30 lipca 1982 obaj kosmonauci przebywali na zewnątrz stacji Salut 7 przez ponad 2,5 godziny. Podczas trwania misji załoga Saluta 7 wyrzuciła przez śluzę powietrzną amatorskiego satelitę o masie 26 kilogramów. Tak długa misja była możliwa również dzięki statkom towarowym serii Progress, które dostarczały kosmonautom na orbitę żywność, tlen, paliwo i inne wyposażenie. Podczas tej misji do Saluta 7 przybyły cztery statki tej serii: Progress 13 (25 maja 1982), Progress 14 (12 lipca 1982), Progress 15 (30 września 1982) i Progress 16 (2 listopada 1982). Kosmonauci w statku Sojuz T-7 powrócili na Ziemię 10 grudnia 1982.
Inna działalność zawodowa.
W latach 1989–1991 był zastępcą dyrektora ds. naukowych Instytutu Geografii Akademii Nauk ZSRR, a w lipcu 1993 został dyrektorem naukowego centrum wiedzy o Ziemi. Jest autorem około 120 publikacji naukowych i 26 wynalazków zastosowanych w systemach pokładowych stacji kosmicznych Salut i statków Sojuz. Ponadto napisał sześć książek, w tym:

</doc>
<doc id="445774" url="https://pl.wikipedia.org/wiki?curid=445774" title="Rampa (sport)">
Rampa (sport)

Rampa () – konstrukcja używana w sportach ekstremalnych, która przypomina ćwiartkę rury. Od ziemi do jej końca postępuje zwiększenie kąta nachylenia rampy, kończące się metalowej rurze nazywanej copingiem. Sportowcy (skaterzy/riderzy) mogą używać rampy do wyskoku w powietrze lub wykonaniu ślizgu albo grinda na copingu.

</doc>
<doc id="445775" url="https://pl.wikipedia.org/wiki?curid=445775" title="Kapitał symboliczny">
Kapitał symboliczny

Kapitał symboliczny jest to jedna z kluczowych kategorii teorii francuskiego socjologa Pierre'a Bourdieu. Kapitał symboliczny jest najważniejszym ze wszystkich kapitałów, stanowi ostateczną instancję wszystkich innych kapitałów. Inne kapitały (ekonomiczny, społeczny, kulturowy, prawny, kapitały specyficzne właściwe poszczególnym polom, etc.) służą w swym najbardziej ostatecznym i niejawnym celu konwersji na kapitał symboliczny. Ten daje możliwość sprawowania władzy symbolicznej z użyciem przemocy symbolicznej oraz rekonwersji na inne kapitały.

</doc>
<doc id="445776" url="https://pl.wikipedia.org/wiki?curid=445776" title="Vert (styl jazdy)">
Vert (styl jazdy)



</doc>
<doc id="445778" url="https://pl.wikipedia.org/wiki?curid=445778" title="Perukowiec podolski">
Perukowiec podolski

Perukowiec podolski ("Cotinus coggygria" ) – gatunek krzewu z rodziny nanerczowatych ("Anacardiaceae"). Pochodzi z południowo-zachodniej Azji i z południowo-wschodniej Europy. W wielu krajach, również w Polsce, jest uprawiany jako roślina ozdobna. Nazwa rodzajowa rośliny pochodzi od bardzo ładnych, delikatnych kwiatostanów, przypominających perukę.

</doc>
<doc id="445779" url="https://pl.wikipedia.org/wiki?curid=445779" title="Morion (minerał)">
Morion (minerał)

Morion – nazwa nieprzezroczystego kwarcu dymnego (zadymionego) o zabarwieniu ciemnoszarym do czarnego. Jego nazwa pochodzi od łacińskiego słowa" mormorion" = ciemny (ponury) i nawiązuje do zabarwienia tego minerału.
Właściwości.
Zazwyczaj tworzy kryształy o pokroju heksagonalnych słupków z pseudopiramidalnymi (romboedrycznymi) piramidami. Analogicznie do kryształu górskiego. Bardzo często w kryształach występują wrostki igiełkowatego rutylu, dające charakterystyczne efekty optyczne.
Występowanie.
Stanowi składnik pegmatytów i utworów hydrotermalnych wysokich temperatur. Występuje też w żyłach kruszcowych oraz w aluwiach. Niemal współwystępuje z kwarcem dymnym. Podobne jak w przypadku kryształu górskiego.
Miejsca występowania:
W Polsce – znajdowany na Dolnym Śląsku, w rejonie Strzegomia i Jawora, w Karkonoszach, i Górach Izerskich.

</doc>
<doc id="445780" url="https://pl.wikipedia.org/wiki?curid=445780" title="Chaetopteryx">
Chaetopteryx



</doc>
<doc id="445782" url="https://pl.wikipedia.org/wiki?curid=445782" title="Yay">
Yay

Yay (birm. //; mon. ဍုၚ်ရေဝ်; ang. "Ye") – miasto w południowej Mjanmie, w stanie Mon, dystrykcie Mulmejn, okręgu miejskim Yay. 
Miasto położone jest kilka kilometrów od wybrzeża Morza Andamańskiego. Leży przy drodze i linii kolejowej łączącej miasta Mulmejn i Tawè. W mieście znajduje się również port lotniczy Yay.

</doc>
<doc id="445788" url="https://pl.wikipedia.org/wiki?curid=445788" title="2007 w filmie">
2007 w filmie

Box Office.
Amerykański.
"Opracowano na podstawie materiału źródłowego".
Światowy.
"Opracowano na podstawie materiału źródłowego".
Nagrody filmowe.
Złote Globy.
64. ceremonia wręczenia Złotych Globów odbyła się 15 stycznia 2007 roku.
Goya.
21. ceremonia wręczenia Hiszpańskich Nagród Filmowych odbyła się 28 stycznia 2007 roku.
Nagroda Gildii Aktorów Ekranowych.
13. ceremonia wręczenia nagród Gildii Aktorów Filmowych odbyła się 28 stycznia 2007 roku.
Złoty Niedźwiedź.
57. Międzynarodowy Festiwal Filmowy w Berlinie odbył się w dniach 8–18 lutego 2007 roku.
BAFTA.
60. ceremonia wręczenia nagród Brytyjskiej Akademii Sztuk Filmowych i Telewizyjnych odbyła się 11 lutego 2007 roku.
Cezary.
32. ceremonia wręczenia Francuskich Nagród Filmowych odbyła się 24 lutego 2007 roku.
Złote Maliny.
27. rozdanie Złotych Malin odbyło się 24 lutego 2007 roku.
Oscary.
79. ceremonia wręczenia Oscarów odbyła się 25 lutego 2007 roku.
Złota Palma.
60. Międzynarodowy Festiwal Filmowy w Cannes odbył się w dniach 16–27 maja 2007 roku.
Złoty Lew.
64. Międzynarodowy Festiwal Filmowy w Wenecji odbył się w dniach 29 sierpnia-8 września 2007 roku.
Festiwal Polskich Filmów Fabularnych.
XXXII. Festiwal Polskich Filmów Fabularnych odbył się 17–22 września 2007 roku.
Camerimage.
15. edycja Międzynarodowego Festiwalu Sztuki Autorów Zdjęć Filmowych Camerimage odbyła się w dniach 24 listopada-1 grudnia 2007 roku.

</doc>
<doc id="445789" url="https://pl.wikipedia.org/wiki?curid=445789" title="Tavoy">
Tavoy



</doc>
<doc id="445791" url="https://pl.wikipedia.org/wiki?curid=445791" title="Metro w Madrycie">
Metro w Madrycie

Metro w Madrycie (hiszp. "Metro de Madrid") jest jednym z najstarszych systemów metra w Europie (otwarte w 1919 roku) oraz jednym z największych systemów transportu tego typu na świecie. Posiada 279 stacji i 15 linii (oraz podziemną kolejkę R, będącą integralną częścią madryckiego metra, łączącą stacje Opera i Principe Pio). W 2007 r. metro w Madrycie miało już łącznie prawie 310 km długości.
Historia.
Metro zostało zaprojektowane przez Carlosa Mendoze, Miguela Otamendi i Antonio Gonzáleza Echarte. 17 października 1919 roku król Alfons XIII oficjalnie zainaugurował uruchomienie pierwszej linii pomiędzy Puerta del Sol i Cuatro Caminos. Linia połączyła 8 stacji, a jej długość wynosiła 3,5 km. 31 października linia została udostępniona do publicznego użytku.
Nowo powstające linie poza funkcją komunikacyjną, miały niedługo spełnić także inną ważną rolę, w latach 1936-1939, podczas wojny domowej, stały się dla mieszkańców schronieniem podczas nalotów bombowych.
Na początku lat siedemdziesiątych rozpoczęła się gwałtowna rozbudowa metra, związana z rozwojem ekonomicznym i terytorialnym Madrytu. W związku z wydłużeniem pociągów w latach 1960. stacja Chamberí została zamknięta i dopiero w 2008 r. udostępniono ją jako muzeum.
Linie Metra.
"(stan na 2017 r.)"
Łącznie: 16 linii; 324 km (w tym 27,8 km Metro Ligero); 326 stacji (w tym 38 Metro Ligero).
Stan obecny.
279 stacji połączonych tunelami o długości ponad 300 km pozwalają zaliczyć madryckie metro do dziesięciu największych tego typu sieci na świecie. Obecnie co roku oddawane są do użytku nowe stacje, ocenia się, że tylko metro w Seulu może konkurować z madryckim pod względem szybkości ekspansji.
Sieć dzieli się na linie wąskotorowe (1-5, R oraz tymczasowo 11) i linie szerokotorowe. Linie wąskotorowe miały stacje o peronach długości 60 m (dłuższe powstały na linii 5), niektóre zostały wtórnie wydłużone. Stacje położone są stosunkowo płytko, zazwyczaj nie głębiej niż 20 m pod poziomem ulic. Średnia odległość między stacjami – 630 m. Szerokość pudła wagonu – 2,30 m. 
Linie szerokotorowe były budowane w śródmieściu bardzo głęboko (nawet 48 m pod poziomem terenu). Długość peronów – ok. 115 m, średnia odległość między stacjami – 850 m (więcej na liniach wylotowych). Szerokość pudła wagonu – 2,80 m. 
Zasilanie górne, zwykle ze sztywnych przewodów. Ruch lewostronny.
Tabor.
W Madryckim metrze używane jest 8 rodzajów pociągów dostarczanych przez dwie firmy: hiszpańską Construcciones y Auxiliar de Ferrocarriles (CAF) oraz włoską AnsaldoBreda. 

</doc>
<doc id="445793" url="https://pl.wikipedia.org/wiki?curid=445793" title="Szczeciowłos">
Szczeciowłos

Chaetopteryx (polska nazwa: "szczeciowłos" nawiązuje do licznych włosków na skrzydłach imago) – rodzaj owada z rzędu chruścików (Insecta: Trichoptera) z rodziny Limnephilidae. Larwy mają jednogałęziste skrzelotchawki, budują przenośne domki z piasku, kamyczków, fragmentów detrytusu i fragmentów roślin wodnych (także szpilek drzew iglastych), podobne są do larw z rodzaju "Halesus", "Allogamus" i "Potamophylax". Larwy występują głównie w strumieniach (rhitral), czasem także w źródłach (krenal) oraz rowach melioracyjnych (zmeliorowanych strumieniach). Imagines pojawiają się stosunkowo późną jesienią, można je spotkać kopulujące na śniegu. Samice czasami są krótkoskrzydłe (brachypteria).
W Polsce zanotowano występowanie następujących gatunków:
Źródło: Trichopteron nr 3 (2002)

</doc>
<doc id="445794" url="https://pl.wikipedia.org/wiki?curid=445794" title="Gauchos">
Gauchos



</doc>
<doc id="445795" url="https://pl.wikipedia.org/wiki?curid=445795" title="Tawè">
Tawè

Tawè (birm. ထားဝယ်မြို့, IPA dəwɛ̀ mjo̰; mon. ဓဝဲါ, IPA həwài; taj. ทวาย, RTGS: "Thawai", IPA tʰā.wāː; ang. "Dawei"; hist. "Tavoy") – miasto w południowej Mjanmie, położone przy ujściu rzeki Tawè do Morza Andamańskiego. Znajduje się w odległości 614 km na południe od dawnej stolicy kraju Rangunu. Jest ośrodkiem administracyjnym prowincji Taninthayi.
Miasto zostało założone w 1751 roku. Jest portem morskim.

</doc>
<doc id="445796" url="https://pl.wikipedia.org/wiki?curid=445796" title="Lisa Hartman">
Lisa Hartman

Lisa Hartman Black (ur. 1 czerwca 1956 w Houston) – amerykańska aktorka i producentka telewizyjna, kompozytorka i piosenkarka.
Życiorys.
Urodziła się w Houston w stanie Teksas jako córka piosenkarza country Howarda Hartmana i hollywoodzkiej agentki od reklamy – Jonni Hartman. Ma siostrę Terri Hartman. Już w młodym wieku pojawiła się w reklamie u boku aktora Johna Wayne'a. Ukończyła High School of the Performing Arts w rodzinnym Houston. Pracowała w lokalnym teatrze. 
W wieku 16 lat była piosenkarką miejscowego zespołu rockowego Lisa Hartman &amp; Four Grand i występowała w Holiday Inns. Grała główne role na scenie w przedstawieniach "Kopciuszek" i "Południowy Pacyfik". 
Zadebiutowała na szklanym ekranie główną rolą Tabithy Stephens w "Tabitha" (1977-78), spin-off sitcomu ABC "Ożeniłem się z czarownicą". Przełom w jej karierze nastąpił się w 1982 roku, kiedy zaczęła występować w operze mydlanej CBS "Knots Landing" (1983-86), grając piosenkę rockową Ciji Dunne. Jej postać romansowała z postaciami jak Gary Ewing (Ted Shackelford) i Chip Roberts (Michael Sabatino), a gdy w 1983 roku jej postać została zamordowany, jako rozwiązanie została przywrócona jako Cathy Geary-Rush, również śpiewaczka, która później wychodzi za mąż za niezrównoważonego teleewangelistę (Alec Baldwin). Za rolę odebrała w roku 1984 nagrodę Soap Opera Digest. Hartman pozostała w serialu do 1986 roku, kiedy to została zwolniona z powodu cięć budżetowych. 
Pojawiła się też w horrorze Wesa Cravena "Śmiertelne błogosławieństwo" ("Deadly Blessing", 1981) z Sharon Stone jako Faith Stohler, komedii "Gdzie są ci chłopcy" ("Where the Boys Are '84", 1984) jako Jennie Cooper, serialu "Matlock" (1988) jako Shelby Russell i operze mydlanej CBC "Malibu Road 2000" (1992) jako Jade O'Keefe.
20 października 1991 roku wyszła za mąż za kompozytora i aktora Clinta Blacka. Mają córkę Lily Pearl Black (ur. 8 maja 2001).
Linki zewnętrzne.
 

</doc>
<doc id="445800" url="https://pl.wikipedia.org/wiki?curid=445800" title="İsmail Enver">
İsmail Enver

İsmail Enver Pasza (tur. İsmail Enver Paşa, ur. 22 listopada 1881 w Stambule, zm. 4 sierpnia 1922 w Czaganie) – turecki polityk i wojskowy. Przywódca rewolucji młodotureckiej. Minister wojny Imperium Osmańskiego w latach 1914–1918. Naczelny dowódca armii tureckiej w czasie I wojny światowej. Pod koniec życia był jednym z dowódców antybolszewickich basmaczy. Zginął w walce z Armią Czerwoną.
Enver Pasza jest jedną z najważniejszych i najbardziej kontrowersyjnych postaci końcowego okresu istnienia Imperium Osmańskiego. Wraz z Mehmetem Talaatem i Ahmedem Cemalem był jednym z głównych inicjatorów ludobójstwa Ormian, Asyryjczyków i Greków.
Wiadomości ogólne.
Enver urodził się w bogatej rodzinie w Stambule. W młodości studiował w Niemczech, gdzie zainteresował się niemieckimi teoriami strategii wojskowej i organizacji armii. Po powrocie do kraju szybko awansował i w wieku zaledwie 32 lat osiągnął urząd paszy (1913). Enver Pasza popierał ideę tzw. „Wielkiej Turcji”, co oznaczało usunięcie z państwa wszystkich narodów „nietureckich”.
W kwietniu 1912 Młodoturcy (oficjalna nazwa: Komitet Postępu i Jedności – CUP) zdobyli większość w wyborach. Ale ze względu na porażkę w wojnie z Włochami i utratę Libii zostali zmuszeni do szukania porozumienia z innymi partiami i zawarli koalicję, w skład której weszły inne siły polityczne (tzw. Unia Liberalna).
Trzech paszów.
Podczas toczącej się I wojny bałkańskiej Ligi Bałkańskiej przeciw Turcji, 23 stycznia 1913 CUP dokonała zamachu stanu i obaliła koalicję Unii Liberalnej. Następnie ustanowiono dyktaturę wojskową, na czele której stanęło kolejno „trzech paszów” – Enver Pasza, Talaat Pasza i Dżemal Pasza. Mimo że Enver miał formalnie tylko tekę ministra w rządzie to w praktyce był osobą, która w swoim ręku skupiała całość władzy. Enver Pasza doprowadził do wypowiedzenia przez Turcję rozejmu i wznowienia działań wojennych 3 lutego 1913 roku. Po dwóch miesiącach, wojna zakończyła się klęską Turcji i utratą przez nią większości terytoriów w Europie.
Na tydzień przed wypowiedzeniem wojny Rosji i ostrzałem Odessy podczas I wojny światowej, Enver został mianowany wicegeneralissimusem, co faktycznie oznaczało jednoosobową dyktaturę. Wydane przez niego zalecenia powszechnego poboru mężczyzn do armii wywołały dramatyczną sytuację w rolnictwie, gdzie brakło rąk do pracy i wystąpiły braki w zaopatrzeniu w żywność.
Porażka pod Sarikamis.
Enver Pasza uważał się za wielkiego przywódcę i znakomitego stratega wojskowego, natomiast jego niemiecki doradca Otto Liman von Sanders uważał go za kompletnego dyletanta w tych sprawach. Na początku wojny Enver polecił wykonanie szeregu ataków na pozycje rosyjskie na Kaukazie, które były prowadzone pod jego osobistym dowództwem. Po początkowych sukcesach Turcy zostali sromotnie pobici w (grudzień-styczeń 1914–1915). Dużo liczniejsza armia turecka została pokonana przez słabsze siły rosyjskie. Bezładnie wykonany odwrót zamienił się w katastrofę, a dziesiątki tysięcy żołnierzy zginęło. Była to największa porażka Turków w czasie I wojny światowej.
Przegrana spowodowała, że Enver Pasza zaczął obarczać za nią społeczność ormiańską, która miała rzekomo dokonywać sabotażu. Dlatego rozkazał rozbroić wszystkich żołnierzy ormiańskich służących w armii tureckiej, a następnie skierować ich do obozów pracy, które zamieniły się w miejsca kaźni. Kwestia odpowiedzialności Envera za tę zbrodnię w dalszym ciągu pozostaje dyskusyjna.
Po bitwie pod Sarıkamış powrócił do stolicy i objął dowództwo stacjonujących tam wojsk. W tym czasie wojska alianckie przygotowywały atak w serce imperium osmańskiego w celu jego jak najszybszego wyeliminowania z wojny. Duża flota aliancka zebrała się w okolicach Dardaneli i przygotowywała uderzenie. Taki obrót sprawy całkowicie zaskoczył Envera, który stracił panowanie nad sytuacją. Armia turecka była zdemoralizowana, w takiej sytuacji dowodzenie nad nią postanowiono oddać Niemcowi Limanowi von Sandersowi, który z dużym powodzeniem kierował obroną turecką i doprowadził do odparcia aliantów spod Gallipoli.
Enver okazał się beznadziejnym ministrem wojny i przez następne cztery lata Niemcy musieli wspierać swojego sojusznika takimi generałami jak: Erich von Falkenhayn, Colmar von der Goltz czy . Ponadto Turcja otrzymała wsparcie w postaci sprzętu wojskowego i innych materiałów wojskowych. Ogromne wydatki rządu Envera Paszy wywołały recesję gospodarczą, a inflacja osiągnęła poziom 1600%.
Enver Pasza był również pomysłodawcą wysłania posiłkowych oddziałów tureckich na front w Galicji w 1916. Ten mało znany epizod I wojny światowej nie przyniósł przełomu na froncie wschodnim, gdyż wojska sułtana (kilkadziesiąt tysięcy ludzi) były bardzo słabo wyszkolone i wyposażone, choć w walkach z armią rosyjską niejednokrotnie dawały przykłady bohaterstwa. Minister wojny osobiście wizytował swoich rodaków w Galicji we wrześniu 1916 roku – przebywał m.in. w Krakowie, Przemyślu i Lwowie, spotkał się z dowodzącym na tym odcinku arcyksięciem Karolem, następcą tronu austriackiego, który zaprosił go na obiad. Posiłkowe oddziały tureckie powróciły do ojczyzny w 1917.
Ostatnie lata.
W 1918 roku, kiedy wojska tureckie zostały pokonane w Palestynie i na froncie mezopotamskim, Enver upatrywał szansy na zwycięstwo w Rosji, która została osłabiona przez rewolucję i wojnę domową, a jej armia na Kaukazie praktycznie przestała istnieć. Kiedy Enver zakomunikował swoje plany, Niemcy zareagowały na to żądaniami wycofania się Turcji z planów zajęcia południowej Rosji. Niezrażony tym Enver pozbył się doradców niemieckich i utworzył nowe siły zbrojne, które nazwał Armią Islamu. Na początku 1918 roku Turcy zaatakowali nowo utworzoną Republikę Armenii i szybko ją opanowali. Następnie zdobyto Baku (wrzesień 1918).
Mimo tych sukcesów, Turcja stojąca po stronie państw centralnych, musiała się wyrzec nowych zdobyczy, jako że alianci byli stroną zwycięską. Ponadto utracono takie prowincje, jak Palestyna i Mezopotamia. Ta klęska militarna spowodowała szerokie zmiany polityczne: najpierw ustąpił ze swojego stanowiska Talaat Pasza (na kilka dni przed podpisaniem przez Turcję 30 października 1918 zawieszenia broni w Mudros). Enver wraz z innymi członkami CUP zrezygnował ze sprawowania władzy dwa dni później i udał się na wygnanie. Najpierw przyjechał do Niemiec, gdzie miał bliskie kontakty z tamtejszymi komunistami (takimi jak m.in. Karol Radek). Powojenny trybunał sądził go zaocznie za przestępstwa dotyczące masakr ludności w Armenii i skazał go na śmierć (skazano również ministra sprawiedliwości Ibrahima Beya).
Później (1921–1922) oficjalnie poszukiwał sojuszników w walce z aktualnym przywódcą Turcji Mustafą Kemalem w radzieckiej Moskwie, lecz faktycznie był opanowany ideą panturkizmu. W październiku 1921 został wysłany przez Lenina do Buchary, gdzie miał współdziałać z bolszewikami, a w rzeczywistości stanął na czele konserwatywnych antykomunistycznych grup zbrojnych basmaczy, doprowadzając do ich zjednoczenia i zajęcia przez nie znacznej części Bucharskiej Ludowej Republiki Radzieckiej. Poległ w walce z siłami Armii Czerwonej w sierpniu 1922 roku w dzień święta Kurban Bayramı, kiedy to niespodziewanie czerwona baszkirska kawaleria zaatakowała świętujące oddziały. Jego ciało pochowano we wsi Abi-Derya pod Duszanbe (Tadżykistan), a miejsce pochówku w czasach radzieckich otoczono tajemnicą. W 1996 roku jego szczątki przeniesiono do Abide-i Hürriyet (Monument Wolności) na stambulskim cmentarzu w Şişli. W Turcji jego postać po dzień dzisiejszy budzi duże kontrowersje.

</doc>
<doc id="445801" url="https://pl.wikipedia.org/wiki?curid=445801" title="Heroes del Silencio">
Heroes del Silencio



</doc>
<doc id="445803" url="https://pl.wikipedia.org/wiki?curid=445803" title="Héroes del Silencio">
Héroes del Silencio

Héroes del Silencio – hiszpańska grupa rockowa założona w 1984 w Saragossie.
Historia.
Jako nastolatek Juan Valdivia założył z kolegami grupę Zumo de Vidrio, w której grał na gitarze. Po kilku rotacjach w składzie pojawił się Enrique Bunbury, który zastąpił usuniętego z grupy basistę. Szybko jednak okazało się, że śpiew wychodzi mu dużo lepiej, niż gra na basie, od tej pory robił jedno i drugie.
W 1986 z grupy odszedł Pedro Valdivia, perkusista. Zastąpił go Pedro Andreu, a rolę basisty w miejsce Bunbury’ego, który skupił się wyłącznie na śpiewie, zajął Joaquin Cardiel. Grupa koncertowała często w okolicach Saragossy oraz startowała w lokalnych konkursach, do czasu, aż nie została dostrzeżona przez Guillermo Montesano, który dostrzegłszy potencjał grupy skontaktował ich z EMI, która zaproponowała im nagranie czteroutworowego albumu. Prace nad albumem Héroe de leyenda (Bohater legendy) zakończyły się w 1987. Na początku 1989 na półki sklepów trafiła kolejna produkcja, "El mar no cesa" (Morze się nie kończy).
Dzięki dobrej promocji ze strony wydawcy grupa stała się znana w Hiszpanii i kiedy w 1990 wydała kolejny album, "Senderos de traición" (Ścieżki zdrady), sprzedał się on w nakładzie 400 tys. egzemplarzy. Później Héroes del Silencio pojechali do Berlina na festiwal "Rock Against Racism". Pokazanie się na międzynarodowej arenie muzycznej dało im 800 tys. płyt sprzedanych poza Hiszpanią. Dzięki tournée po Ameryce Południowej sprzedali dodatkowo jeszcze 175 tys. egzemplarzy oraz zaprzyjaźnili się z meksykańskim gitarzystą Alanem Boguslavskym.
Rok 1993 przyniósł kolejną płytę, "El espirítu del vino" (Duch wina). Boguslavsky przyłączył się wówczas do grupy i w piątkę odbyli trasę po Europie i Ameryce Południowej. Coraz częściej pojawiali się na listach przebojów i w MTV.
W 1995 grupa udała się do Los Angeles, gdzie pracowała nad kolejnym albumem, "Avalancha" (Lawina). Dzięki niemu podbiła także Amerykę Północną. Pod koniec trasy wydali też podwójną płytę "Parasiempre" (Na zawsze), będącą zapisem dwóch koncertów w Madrycie i Saragossie.
W 1996 z nie do końca jasnych przyczyn grupa rozpadła się.
W 1998 do sprzedaży weszła płyta "Rarezas" (Rzadkości) z niepublikowanymi dotąd materiałami i nagraniami na żywo. EMI kilkakrotnie jeszcze wydawała składanki i wznowienia dyskografii grupy.
W 2007 grupa reaktywowała się w składzie: Bunbury, Valdivia, Cardiel i Andreu. Nie wiadomo z jakich przyczyn nie dołączył do nich „piąty bohater” – Alan Boguslavsky. Jak do tej pory nie ma żadnych informacji o współpracy przy nowym albumie studyjnym. Grupa planuje jedynie krótkie tournée po Hiszpanii, Ameryce Łacińskiej i Stanach Zjednoczonych.

</doc>
<doc id="445804" url="https://pl.wikipedia.org/wiki?curid=445804" title="Pan (gra karciana)">
Pan (gra karciana)

Pan – gra karciana dla dwóch i więcej osób (najczęściej maksimum to cztery osoby), w której wykorzystuje się małą talię kart (24 karty). Inna spotykana nazwa tej gry to „trzy litery”, „inteligent”, bądź „Historyczny Upadek Japonii” (rozwinięcie błędnego ortograficznie zapisu wulgarnego określenia męskiego członka, będącego drugą, alternatywną nazwą dla tej gry). Starszeństwo kart od najstarszej: A – K – D – W – 10 – 9.
Rozdawane są wszystkie karty, dzieli się je po równo między wszystkich graczy. Grę rozpoczyna gracz, który ma 9 kier, kładąc ją wierzchem do góry. Następnie, zgodnie z ruchem wskazówek zegara, gracze dokładają karty.
Sposób dokładania kart:
Nigdy nie wolno wyłożyć dwóch kart naraz. Według jednego z wariantów gry jeśli gracz mający 9 kier ma łącznie 3 lub 4 dziewiątki, to może zagrać tylko 9 kier (czasem tej reguły się nie stosuje i można zagrywać wszystkimi). Czasami zdarza się, że jeden z graczy, nie mogąc się wyłożyć z jakiejś karty, usiłuje ją w jak najmniej widoczny sposób wyłożyć podkładając ją pod inną wykładaną przez siebie kartę (o takiej samej wartości, jeżeli posiada dwie, a wie, że z jednej z nich nie zdoła się wyłożyć bądź podkłada niższą pod wyższą). Czasem gracze podkładają nawet po kilka kart. Jeżeli zostanie to zauważone przez kolejną osobę, to gracz, który próbował w ten sposób oszukać resztę, musi wziąć ze stosu wszystkie karty, poza 9 kier. W przypadku gdy któryś z graczy zdecyduje się na sprawdzenie czy osoba rzucająca kartę w swojej turze nie „podkładała” niższej karty i okaże się, że nie doszło do złamania zasad, wówczas ten gracz zabiera wszystkie karty ze stosu poza 9 kier. Jeżeli jednak kolejny gracz się nie zorientuje i położy na podkład swoją kartę, zostaje to wtedy uznane i gracz, który oszukiwał, nie zostaje ukarany. Czasami gracze pomagają sobie, przebijając nawzajem, celowo swoje podkłady – nie jest to uczciwe.
Nigdy nie wolno wymieniać się kartami „po stole” bądź oddawać innemu graczowi swoich kart. Pomijając przy tym wypadek, gdzie jeden z graczy nie może kontynuować gry i inna osoba (niebędąca dotąd graczem) dołącza się do gry na jego miejsce.
Gracz, który nie chce bądź nie może nic rzucić (bo na wierzchu leży karta wyższa od wszystkich, które on posiada), bierze trzy karty (w niektórych odmianach może wziąć ile chce, lub inny wariant: „3 albo wszystkie”) i teraz kartę rzuca kolejny gracz. Wyjątek: gdy na stosie leży mniej kart niż trzy (nie licząc 9 kier której się nie bierze) gracz bierze tyle ile jest, np. gdy na stosie leżą 9 kier i as pik, gracz bierze tylko asa pik (nazywa się to wzięciem na czysto)
Gracz wygrywa, jeżeli pozbędzie się wszystkich kart (choć wygranymi zostają w zasadzie wszyscy, poza tym, który z kart nie zdążył się wyłożyć), a przegrywa ten, kto jak ostatni został z kartami. Jeżeli gramy kilkakrotnie, to za pierwszym razem przegrany gracz dostaje literkę "P". W kolejnych rozdaniach mogą ją też zdobyć inni gracze. Jeżeli gracz przegra po raz drugi (zarówno jeżeli przegrał dwa razy z rzędu, jak i przegrywając drugi raz, mimo że jego porażka poprzedzona była porażką innego gracza), to dostaje drugą literkę: "A". Jeżeli przegra trzeci raz, to otrzymuję literkę „N” i jest to dla niego ostateczna porażka w całym turnieju.
W Pana można grać też na czas. Wygląda to podobnie jak w rozgrywkach szachowych na czas. Każdy z graczy otrzymuje taką samą ilość czasu na wykonywanie ruchów. Jeżeli czas danego zawodnika upłynie przed zakończeniem partii, to przegrywa on automatycznie.
Jednym ze stylów gry jest gra w tzw. „piki cofane”. Polega on na tym, że jeżeli na stosie leży jakakolwiek karta pikowa, która została położona przez gracza albo gracz odkrył ją biorąc ostatnie trzy karty, ruch nie przechodzi na kolejnego gracza (zgodnie z ruchem wskazówek zegara), tylko na poprzedniego, ew. przy grze we dwóch graczy cofa na siebie samego, co umożliwia stosowanie rozmaitych trików. Nie jest to efekt stały, ale powtarza się przy każdorazowym pojawieniu się karty pikowej na wierzchu stosu.
Istnieją także rzadsze mutacje gry pozwalające na rozgrywanie pełną, 52-kartową talią (od dwójki do asa) albo te, w których używa się do gry (poza małą, 24-kartową talią) także jokerów.
Jednym ze sposobów gry jest urozmaicenie rozgrywki poprzez grę z tak zwanym „betonem”. Gracze początkowo dostają po 2 lub 3 karty, które leżą zakryte na stole („beton”). Następnie rozdawana jest reszta talii. Dopiero gdy dany gracz pozbędzie się wszystkich kart które ma w ręce, może odkryć „beton” – stanowi to znaczne urozmaicenie rozgrywki, ponieważ nie wiadomo jakie karty pozostają zakryte.

</doc>
<doc id="445805" url="https://pl.wikipedia.org/wiki?curid=445805" title="Neil Innes">
Neil Innes

Neil James Innes (ur. 9 grudnia 1944 w Danbury, zm. 29 grudnia 2019 w okolicach Tuluzy) – angielski aktor, kompozytor i autor tekstów piosenek. 
Stworzył wiele przebojów m.in. „I'm the Urban Spaceman”. W latach siedemdziesiątych współpracował z angielską grupą komików – Monty Python. Pisał dla nich piosenki, w wielu przypadkach również je wykonywał. Wraz z Erikiem Idle wystąpił w filmie "The Rutles" stanowiącym parodię filmów, piosenek i historii zespołu The Beatles.
Scenarzysta, kompozytor oraz narrator w serialu animowanym "Szmacianki".

</doc>
<doc id="445808" url="https://pl.wikipedia.org/wiki?curid=445808" title="Pasza (rolnictwo)">
Pasza (rolnictwo)

Pasza, karma – produkty pochodzenia roślinnego (rośliny paszowe), zwierzęcego oraz mineralnego, a także substancje otrzymywane w wyniku przemian chemicznych (mocznik) lub biologicznych (drożdże paszowe) bogate w składniki pokarmowe, będące pożywieniem dla zwierząt hodowlanych.
Kryteria podziału pasz.
Wyróżnia się:

</doc>
<doc id="445813" url="https://pl.wikipedia.org/wiki?curid=445813" title="Pomidor (gra)">
Pomidor (gra)

Pomidor – popularna gra dziecięca, znana jako "gra w pomidora". Biorą w niej udział co najmniej 2 osoby. Spośród wszystkich grających wybierana jest jedna – zwana "pomidorem" – której pozostali zadają pytania, próbując ją rozśmieszyć. "Pomidor" musi na wszystkie pytania odpowiadać "pomidor". Gra kończy się, gdy pomidor pomyli się, zaśmieje się lub pozostali uczestnicy poddadzą się.
W innej odmianie gry "pomidor" zadaje pytania pozostałym uczestnikom, którzy muszą zawsze odpowiadać "pomidor". Jeśli ktoś się pomyli lub zaśmieje, daje pomidorowi jakiś fant. Na końcu gry wszyscy uczestnicy wykupują swoje fanty w zamian za wykonanie jakiegoś zadania, np. zaśpiewanie piosenki lub wykonanie prostych ćwiczeń gimnastycznych.
Gra w pomidora występuje w różnych odmianach. Jedną z bardziej rozpowszechnionych są tzw. "dziadka kalesony", które różnią się od gry w pomidora jedynie tym, że pytany ma zawsze odpowiadać "dziadka kalesony".
Na tej grze opierał się teleturniej o nazwie gry emitowany w latach 90. XX wieku w TVP1.

</doc>
<doc id="445817" url="https://pl.wikipedia.org/wiki?curid=445817" title="Pasza (urząd)">
Pasza (urząd)

Pasza (basza; tur. paşa) – słowo pochodzące od perskiego padyszacha, oznaczające wysokiego rangą urzędnika w Turcji osmańskiej; tytuł ten zazwyczaj był przyznawany gubernatorom i generałom. Jako zwrot grzecznościowy „pasza” odpowiada polskiemu tytułowi „pan”.

</doc>
<doc id="445820" url="https://pl.wikipedia.org/wiki?curid=445820" title="Kanał Dziesiątego Stopnia">
Kanał Dziesiątego Stopnia

Kanał Dziesiątego Stopnia (ang. "Ten Degree Channel") – kanał morski, oddzielający archipelagi Andamanów i Nikobarów.
Łączy Morze Andamańskie z Oceanem Indyjskim. Jego szerokość wynosi około 140–150 km. Maksymalna głębokość 1280 m. Wiedzie przez niego szlak handlowy.

</doc>
<doc id="445823" url="https://pl.wikipedia.org/wiki?curid=445823" title="Głowa do wycierania">
Głowa do wycierania

Głowa do wycierania (ang. "Eraserhead") – amerykański film z 1977 roku w reżyserii Davida Lyncha. Premiera filmu w Polsce miała miejsce w grudniu roku 1978.
Obsada.
W pozostałych rolach:
Opis filmu.
Głównym bohaterem filmu jest Henry Spencer, drukarz pracujący w fabryce ołówków, podczas filmu przebywający "na wakacjach". Zamieszkuje on skromny, jednopokojowy apartament, znajdujący się wewnątrz bloku w ponurym, obskurnym mieście przemysłowym.
W pierwszej scenie pokazany jest tajemniczy obiekt, wyglądający jak planeta. Wewnątrz niej widać Człowieka w Planecie, operującego usytuowanymi przed nim, dużymi dźwigniami. Kiedy pociąga za dwie z nich, z ust głównego bohatera wypływa dziwna, eteryczna istota, przypominająca plemnik, która następnie odlatuje. Henry Spencer powraca do mieszkania, na miejscu zaś jego sąsiadka przekazuje mu zaproszenie na kolację od jego dziewczyny, Mary X, której bohater nie widział od dawna. Henry przyjmuje zaproszenie i zjawia się w domu państwa X. Tam jest świadkiem szeregu dziwnych wydarzeń - niepokojącego zachowania rodziców Mary oraz pieczonego kurczaka, otrzymanego do pokrojenia, z którego, po dotknięciu widelcem, zaczyna wypływać dziwny śluz (kurczak zaczyna ponadto poruszać nogami). Spencer dowiaduje się, że Mary zaszła z nim w ciążę i jest zobowiązany ją poślubić.
Dziecko urodzone przez Mary X nie przypomina jednak człowieka - ma wydłużoną głowę, bez małżowin usznych i z bocznie osadzonymi oczami, nienaturalnie cienką szyję oraz pozbawione kończyn ciało, owinięte bandażem. Dziecko nie chce jeść i uporczywie jęczy w nocy. Zrozpaczona i cierpiąca z niewyspania Mary opuszcza męża, przez co ten zmuszony jest sam zająć się dzieckiem (które, jak się okazuje, jest chore).
Henry jest następnie świadkiem szeregu dziwnych wydarzeń. Za swoim kaloryferem widzi małą scenę teatralną, na której pojawia się Kobieta za Kaloryferem - uśmiechnięta blondynka z nienaturalnie rozdętymi policzkami. Ta tańczy w rytm muzyki, rozdeptując spadające na scenę rzeczy, przypominające plemniki. Takie same rzeczy Henry zaczyna znajdować w swoim mieszkaniu. Następnie, po tym, jak jego żona ponownie go opuszcza, wiąże się seksualnie ze swoją sąsiadką z apartamentu naprzeciwko (oboje zdają się przy tym tonąć).
Henry Spencer śni. We śnie ponownie widzi Kobietę za Kaloryferem, śpiewającą "W Niebie wszystko jest w porządku" ("In Heaven, everything is fine"). Bohater pojawia się obok niej na scenie. Kobieta wyciąga doń ręce, po czym znika. W kilka chwil później głowa Henry'ego odskakuje, a na jej miejsce wyrasta nowa - należąca do jego zdeformowanego dziecka. Leżąca na podłodze głowa Spencera tonie w rosnącej kałuży krwi, po czym spada z nieba, lądując na ulicy, pękając. Podnosi ją chłopiec, po czym zanosi do fabryki ołówków. Stojący tam za ladą księgowy, Paul, przyzywa swojego szefa, wielokrotnie naciskając na dzwonek. Szef w końcu się pojawia i ma zamiar nakrzyczeć na pracownika, ale momentalnie się rozpromienia, widząc, co przyniósł chłopiec. Głowa Henry'ego zostaje następnie wykorzystana do wyrobu gumek do ołówków. Sprawdzający jedną z nich pracownik stwierdza, iż są dobre, po czym strzepuje wióry powstałe przy ścieraniu. Te wirują jeszcze przez chwilę na czarnym tle, po czym bohater budzi się ze snu.
W tej scenie, nie wiedzieć czemu, dziecko zaczyna chichotać, wyraźnie kpiąco. Henry wypatruje powrotu swojej sąsiadki do mieszkania, lecz kiedy ta się pojawia, okazuje się, że przyprowadziła ze sobą innego mężczyznę. Kobieta patrzy na Henry'ego i ma wizję, w której zamiast głowy Spencera z tułowia wystaje na cienkiej szyi głowa dziecka. Spencer tymczasem wraca do swojego mieszkania. Następnie bierze nożyczki i podchodzi z nimi do dziecka, przecinając obwiązany wokół niego bandaż. Okazuje się, że ów bandaż jest częścią ciała dziecka (albo po prostu tym, co trzyma jego organy w całości) - przecinając go, Henry odsłania wszystkie jego narządy. Podczas gdy dziecko wije się i szamocze głową z bólu, Spencer wbija nożyczki w jeden z jego organów. To sprawia, że w całym pokoju zaczynają zapalać się i gasnąć światła. Przestraszony bohater widzi, jak wewnątrz mieszkania pojawia się (w chwilach, kiedy zapalają się światła) obraz dużej głowy dziecka. W pewnym momencie, w miejscu gdzie znajdowała się ta ostatnia, pojawia się ponownie obraz planety, widocznej na samym początku filmu. Jej powierzchnia pęka, ukazując Człowieka w Planecie, mocującego się z jedną z dźwigni, z której podstawy sypią się snopy iskier, wyraźnie parzących mu twarz.
Obok Henry'ego ponownie pojawia się Kobieta za Kaloryferem. Obejmuje bohatera przy akompaniamencie zalewającego ich, białego światła. W pewnym momencie ekran wyciemnia się i pojawiają się napisy końcowe.
David Lynch o filmie.
"Ona (Lady in the Radiator) stanowi dla mnie rodzaj pewnej dobroci w życiu Henry'ego".
"Tak, oświetlenie jest takie ważne, by stworzyć atmosferę. Właśnie z tego względu musieliśmy zobaczyć pokój Henry'ego na 10 różnych sposobów – te same sprzęty, ale oświetlenie może sprawić, że poczujesz się tak jakby to było południe, lub... niezwykła dzikość nocnej pory".
"(...) ale dlaczego musimy się trzymać terminów, klasyfikacji? Jeżeli surrealizm pojawia się w sposób naturalny, z wnętrza nas samych, jeżeli pozostajemy "niewinni", to wszystko w porządku. Surrealizm sfabrykowany, zamierzony, byłby okropny, ale jeżeli taka kategoria istnieje to uważam, że ERASERHEAD dałoby się w nią włączyć".

</doc>
<doc id="445824" url="https://pl.wikipedia.org/wiki?curid=445824" title="Lucien Buysse">
Lucien Buysse

Lucien Buysse (ur. 22 lutego 1893 w Wontergem, zm. 3 stycznia 1980 w Deinze) – belgijski kolarz szosowy.
Przed swoim zwycięskim występem w Tour de France był pomocnikiem Ottavia Bottecchii w drużynie Automoto, jednak gdy ten wskutek złej pogody wycofał się z wyścigu w 1926, Buysse przy pomocy swojego brata Jules'a sięgnął po żółtą koszulkę lidera. Rodzina Buysse była swoistym klanem kolarskim, już w 1913 roku w Tour de France ścigał się Marcel Buysse, starszy brat Luciena i Jules'a.
Po zakończeniu kariery zajmował się hodowlą gołębi pocztowych.

</doc>
<doc id="445826" url="https://pl.wikipedia.org/wiki?curid=445826" title="Puławy (ujednoznacznienie)">
Puławy (ujednoznacznienie)



</doc>
<doc id="445827" url="https://pl.wikipedia.org/wiki?curid=445827" title="Padyszach">
Padyszach

Padyszach (pers. پادشاه, "pâd(e)šâh"; tur. پادشاه, "padişah") – tytuł władcy odpowiadający tytułowi króla lub cesarza, którego nazwa pochodzi od perskiego słowa "pâd(e)šâh" (dosł. „opiekun-król”), opartego na tytule "szach" (czyli król). Był on używany przez kilku monarchów państw islamskich, m.in.:

</doc>
<doc id="445829" url="https://pl.wikipedia.org/wiki?curid=445829" title="Basza">
Basza



</doc>
<doc id="445830" url="https://pl.wikipedia.org/wiki?curid=445830" title="Michał Twerski">
Michał Twerski

Michał III Jarosławicz, ros. Михаил I Ярославич (ur. 1271, zm. 22 listopada 1318) – książę twerski w latach 1285-1318 i wielki książę włodzimierski w latach 1304-1318. Święty Cerkwi prawosławnej.
Michał Twerski był drugim synem Jarosława III Twerskiego.
W 1294 r. ożenił się z księżniczką Anną Rostowską, córką księcia Dymitra Rostowskiego, późniejszą świętą kościoła prawosławnego. Mieli pięcioro dzieci:
Relikwie świętego Michała zostały przewiezione do Moskwy na Kreml, a po roku do Tweru. Tam złożono je w zbudowanej przez niego cerkwi Spasa. W 1634 r. stwierdzono, iż ciało księcia nie uległo rozkładowi i umieszczono w otwartym grobowcu. Kanonizowany równolegle z Anną Kaszyńską przez rosyjską cerkiew prawosławną w 1677 oraz został świętym patronem Tweru.
Postaci Michała Twerskiego poświęcony jest fragment dramatyczny Juliusza Słowackiego "Książę Michał Twerski. Z dziejów Wielkiego Nowogrodu".

</doc>
<doc id="445831" url="https://pl.wikipedia.org/wiki?curid=445831" title="Kiton">
Kiton



</doc>
<doc id="445832" url="https://pl.wikipedia.org/wiki?curid=445832" title="Placencja z Antiochii">
Placencja z Antiochii

Placencja z Antiochii (ur. 1235, zm. 1261) – księżniczka antiocheńska, trzecia żona króla Cypru Henryka I, w latach 1253-1261 regentka Królestwa Jerozolimskiego i Cypru.
Była córką Boemunda V i jego drugiej żony Luciany; tym samym siostrą Boemunda VI. W 1250 roku poślubiła Henryka I Cypryjskiego i urodziła mu syna, Hugona II, który w 1253 roku, po śmierci ojca, jako dziecko, odziedziczył tron Cypru oraz pretensje do tronu Jerozolimy, rządzonej wówczas przez inne dziecko, Konradyna Hohenstaufa.
W 1254 roku, jako wdowa, poślubiła Baliana z Ibelinu, syna Jana z Arsuf, ale para rozwiodła się w roku 1258. W tym samym roku Boemund VI sprowadził Placencję i Hugona II do Akki i zażądał ogłoszenia ich królową i królem Jerozolimy. Hugona poparł Jan z Ibelinu, hrabia Jafy, templariusze i Krzyżacy, a Konradyna – Szpitalnicy i różni prawnicy. Hugonowi nie udało się zdobyć korony jerozolimskiej, ale i tak z racji urodzenia, był on następcą tronu i odziedziczyłby tron w razie bezdzietnej śmierci Konradyna. Placencja została mianowana regentką rządzącą Jerozolimą w imieniu Konradyna i 1 maja 1260 roku powierzyła urząd bajlifa jerozolimskiego, Gotfrydowi z Sargines.
Około 1260 została kochanką Jana z Jafy, a rok później, we wrześniu zmarła – wtedy regencja przeszła w ręce Izabeli z Lusignan, żony brata Plesencji i siostry jej pierwszego męża.

</doc>
<doc id="445835" url="https://pl.wikipedia.org/wiki?curid=445835" title="Szach (władca)">
Szach (władca)

Szach (šāh) – perski termin oznaczający króla. Termin ten został przyjęty do wielu innych języków. Oprócz Persji (Iranu) określenia tego używano także dla określenia władców muzułmańskich innych państw środkowej i południowej Azji, m.in. Afganistanu.

</doc>
<doc id="445844" url="https://pl.wikipedia.org/wiki?curid=445844" title="Piotr z Falkowa">
Piotr z Falkowa

Piotr z Falkowa, zw. Szyrzyk albo Falkowski, herbu Doliwa (ur. ? zm. 6 czerwca 1348 w Awinionie) – biskup krakowski. 
Współpracownik biskupa Jana Grota, wybrany po jego śmierci w sierpniu 1347 przez kapitułę krakowską nowym biskupem. Wyjechał wraz z Bodzentą, ówczesnym dziekanem kapituły krakowskiej prosić papieża Klemensa VI o zatwierdzenie nominacji. Uzyskał je 12 grudnia 1347 r. Na dworze papieskim występował również jako wysłannik króla Kazimierza Wielkiego. Nowo mianowany biskup krakowski zmarł w wyniku zarazy (epidemia dżumy), która ogarnęła wówczas Europę.

</doc>
<doc id="445845" url="https://pl.wikipedia.org/wiki?curid=445845" title="Puławy (województwo zachodniopomorskie)">
Puławy (województwo zachodniopomorskie)

Puławy (poprzednio "Ameryka" oraz "Sarnia Góra") – osada w Polsce, w województwie zachodniopomorskim, powiecie koszalińskim, gminie Polanów. W miejscowości znajdują się tylko dwa domy. Miejscowość wchodzi w skład sołectwa Bukowo. W obrębie osady znajduje się leśniczówka "Sarnia Góra".
W latach 1975–1998 miejscowość administracyjnie należała do województwa koszalińskiego.

</doc>
<doc id="445849" url="https://pl.wikipedia.org/wiki?curid=445849" title="Stan rzeczy">
Stan rzeczy

Stan rzeczy – realny lub tylko możliwy stosunek jakichś obiektów, korelat semantyczny zdania sensownego (prawdziwego lub fałszywego). Stan rzeczy, który ma miejsce to fakt.
Stan rzeczy może polegać na tym, że:
Wypowiedź, w której stwierdza się (prawdziwie lub fałszywie) określony stan rzeczy, jest zdaniem w sensie logiki.

</doc>
<doc id="445851" url="https://pl.wikipedia.org/wiki?curid=445851" title="Gonzo (dziennikarstwo)">
Gonzo (dziennikarstwo)

Gonzo – subiektywny styl reportażu lub filmu dokumentalnego, w którym dziennikarz, reporter lub twórca, zamiast pozostawać biernym obserwatorem, angażuje się osobiście w swój materiał. Występują liczne dygresje, często niezwiązane bezpośrednio z głównym wątkiem, jednak stawiające temat w szerszej perspektywie interpretacyjnej. Subiektywne opinie są tu traktowane jako środek artystycznego wyrazu, co sprawia, że styl ten jest tak samo bliski dziennikarstwu, jak i beletrystyce.
Szczyt popularności stylu przypada na lata 60. i 70. XX w. Filarem gonzo jest przeświadczenie, że dziennikarstwo może być bardziej prawdziwe i dosłowne bez przestrzegania tradycyjnych zasad reportażu, czy podstawowych prawideł sztuki dziennikarskiej, w tym zasad etycznych. Sam styl wywodzi się bezpośrednio z XX-wiecznego literackiego prądu intelektualnego zwanego Nowym Dziennikarstwem.
Podanie dokładnej daty narodzin stylu nie jest możliwe, gdyż nawet w bardzo wczesnych dziełach czołowych autorów można odnaleźć pewne, choć jeszcze nie rozwinięte, elementy charakterystyczne, które dopiero w późniejszym okresie ich twórczości stały się rozpoznawalne i z nimi kojarzone.
Po raz pierwszy terminu gonzo użył Bill Cardoso wydawca gazety "Boston Globe" po przeczytaniu artykułu Thompsona pt. "Gonitwa Kentucky jest dekadencka i zdegenerowan"a, miał wówczas krzyknąć "This is pure gonzo!". Symbolem gonzo stał się plakat autorstwa malarza Toma Bentona, prywatnie przyjaciela Thompsona, na którym widnieje dłoń o dwu kciukach, dzierżąca "mescal button", czyli szczyt sukulenta Lophophora williamsi, zawierającego meskalinę.
Ojcem gonzo był Hunter S. Thompson (1937-2005), amerykański pisarz reporter, publikujący m.in. dla The New York Timesa, Rolling Stone, Playboya. Innymi postaciami związanymi z nurtem byli latynoamerykański prawnik Oscar Zeta Acosta, dziennikarz Bill Cardoso, rysownik Ralph Steadman oraz pisarz Tom Wolfe.

</doc>
<doc id="445856" url="https://pl.wikipedia.org/wiki?curid=445856" title="Allogamus">
Allogamus

Allogamus – rodzaj owada z rzędu chruścików (Trichoptera) z rodziny bagiennikowatych (Limnephilidae). W Polsce występują trzy gatunki, tylko w górach.
Larwy.
Larwy tego owada mają skrzelotchawki zbudowane z jednej gałęzi (nitki), są stosunkowo duże, ich długość dochodzi do 2 cm. Wyglądem zewnętrznym przypominają larwy "Halesus", "Potamophylax", "Micropterna" i "Stenophylax".
Zasiedlają strumienie (rhitral) i rzeki (potamal) górskie. Sporadycznie spotykane są w jeziorach oligotroficznych (górskich). Budują przenośne, rurkowate domki z kamyczków i ziaren piasku, lekko zakrzywione.
Allogamus w Polsce.
W Polsce zanotowano występowanie następujących gatunków:

</doc>
<doc id="445858" url="https://pl.wikipedia.org/wiki?curid=445858" title="Annie Proulx">
Annie Proulx

Annie Proulx, właśc. Edna Annie Proulx (wym.: /pru:/) (ur. 22 sierpnia 1935 w Norwich) – amerykańska pisarka i dziennikarka. Jej druga książka, "Kroniki portowe", zdobyła Nagrodę Pulitzera w kategorii fikcja literacka i National Book Award w 1994 roku. Ta książka, jak i opowiadanie "Tajemnica Brokeback Mountain" zostały zekranizowane. Jest laureatką PEN/Faulkner Award for Fiction za pierwszą powieść, "Pocztówki".
Proulx napisała debiutancką powieść dopiero po 50. roku życia. Jej twórczość osadzona jest mocno w życiu amerykańskiej prowincji, zwłaszcza północno-wschodnich stanów USA. Duże znaczenie odgrywa w jej powieściach motyw przywiązania do rodzinnej ziemi, której porzucenie prowadzi do rozpadu związków międzyludzkich i zagubienia bohaterów.
Mieszka w Port Townsend, w amerykańskim stanie Waszyngton.

</doc>
<doc id="445859" url="https://pl.wikipedia.org/wiki?curid=445859" title="Frederick Elmes">
Frederick Elmes

Frederick Elmes (ur. 1946) – amerykański operator filmowy.
Studiował w Rochester Institute of Technology oraz na New York University. Kilkakrotnie pracował z Jimem Jarmuschem, a także z Timem Hunterem. Przez wiele lat był współpracownikiem Davida Lyncha.
Za zdjęcia do filmu "Blue Velvet" otrzymał kilka wyróżnień, zaś za "Dzikość serca" pierwszą nagrodę Independent Spirit.

</doc>
<doc id="445864" url="https://pl.wikipedia.org/wiki?curid=445864" title="Borówka czernica">
Borówka czernica



</doc>
<doc id="445867" url="https://pl.wikipedia.org/wiki?curid=445867" title="Irena Tuwim">
Irena Tuwim

Irena Tuwim (ur. 22 sierpnia 1898 w Łodzi, zm. 7 grudnia 1987 w Warszawie) – polska poetka, prozaiczka, tłumaczka literatury dla dzieci i młodzieży; siostra Juliana Tuwima.
Życiorys.
Młodość.
Była córką zasymilowanych Żydów, Adeli, z d. Krukowskiej (ur. 9 stycznia 1872, zm. 19 sierpnia 1942) i Izydora (ur. 22 lipca 1858, zm. 3 maja 1935) Tuwimów, młodszą siostrą Juliana Tuwima. Jej ojciec pracował jako księgowy w filii Azowsko-Dońskiego Banku Handlowego. Jej dziadkiem od strony matki był Leon Krukowski. Jej kuzynami od strony matki byli m.in. Leon Boruński, Włodzimierz Boruński i Kazimierz Krukowski. Była uczennicą Gimnazjum im. Elizy Orzeszkowej w Łodzi. Jako poetka debiutowała w 1914 r. na łamach jednodniówki "Życie łódzkie" wierszami "Przy kominku" i "Szczęście" podpisanymi pseudonimem Ira Blanka 
II Rzeczpospolita.
W 1921 opublikowała tom "24 wiersze". W czerwcu 1922 wyszła pierwszy raz za mąż za Stefana Napierskiego, krytyka literackiego (brata Marii Eiger i wnuka Markusa Silbersteina), przyjęła wówczas chrzest i zmieniła wyznanie na katolickie. Z mężem zamieszkała następnie w Warszawie, w tym samym czasie związała się także grupą Skamander, której jednym z głównym członków był jej brat. W 1926 opublikowała tom wierszy "Listy", który spotkał się ze zróżnicowanym przyjęciem krytyków (na jej talent zwracał uwagę Karol Wiktor Zawodziński, krytykował Witold Zechenter). Pod koniec lat 20. poznała swojego późniejszego drugiego męża, Juliana Stawińskiego, dla którego ostatecznie zostawiła Stefana Napierskiego. W 1930 wydała kolejny tom wierszy "Miłość szczęśliwa", który krytycy porównywali do dokonań Anny Achmatowej, Marii Pawlikowskiej-Jasnorzewskiej i Kazimiery Iłłakowiczówny. W tym czasie pracowała także nad przekładem 3 i 4 tomu "Anny Kareniny" Lwa Tołstoja. Na początku lat 30. zamieszkała razem z Julianem Stawińskim w Ostrowi Mazowieckiej, ślub wzięli formalnie 12 czerwca 1935 w obrządku ewangelicko-reformowanym. Od 1937 mieszkała ponownie w Warszawie, gdzie jej mąż pracował jako prawnik. W tym czasie zajęła się pracą przekładową, tłumaczyła literaturę dziecięcą, m.in. baśnie braci Grimm, książki o Myszce Miki i Królewnie Śnieżce Disneya, "Fernando" Munro Leafa, "Mary Poppins" Pameli Travers oraz w 1938 roku "Kubuś Puchatek" i "Chatka Puchatka" A. A. Milne'a.
II wojna światowa.
Po wybuchu II wojny światowej razem z mężem opuściła Polskę, przez Rumunię przedostała się do Paryża, w wydanym 17 marca 1940 pierwszym numerze paryskich "Wiadomości Polskich, Politycznych i Literackich" Mieczysław Grydzewski opublikował jej wiersz "Do wiosny paryskiej". Po ataku wojsk niemieckich na Francję została razem z mężem ewakuowana do Wielkiej Brytanii (Julian Stawiński pracował w Ministerstwie Informacji i Dokumentacji Rządu Rzeczypospolitej Polskiej na uchodźstwie), Tam m.in. współpracowała z wydawnictwem M.I. Kolin, dla którego przygotowywała przedruki prac Adama Mickiewicza i Stefana Żeromskiego. W antologii "Kraj lat dziecinnych" opublikowała opowiadanie o czasach łódzkich "Strachy dzieciństwa". W lutym 1945 wyjechała z mężem do Kanady i zamieszkała w Toronto.
Okres powojenny.
Po zakończeniu II wojny światowej zamieszkała początkowo w USA, gdzie jej mąż pracował jako attaché ambasady RP polskiego rządu komunistycznego. W 1946 opublikowała przeznaczoną dla polskiego czytelnika broszurę "Wielka Brytania i Imperium Brytyjskie". W lutym 1947 powróciła z mężem do Polski. Ponownie poświęciła się pracy przekładowej, m.in. starała się ulepszyć swoje przekłady przedwojenne, tłumaczyła także z rosyjskiego, zarówno wiersze dla dzieci (m.in. Samuiła Marszaka i Siergieja Michałkowa, "Baśnie, bajki, bajeczki: ludowe bajki rosyjskie" Aleksego Tołstoja, jak i współczesną prozę dla dorosłych, przy przekładach pracowała także z mężem (przetłumaczyli razem m.in. "Chatę wuja Toma" Harriet Beecher Stowe. W 1956 opublikowała pozytywnie odebrany przez krytykę tom opowiadań "Łódzkie pory roku", w 1958 tom "Wiersze wybrane". W kolejnych latach poświęciła się twórczości dla dzieci oraz pracy przekładowej, przede wszystkim z języka angielskiego, tłumaczyła m.in. Oscara Wilde'a, Katherine Mansfield, Mary Norton, Edith Nesbit. 
Opublikowała także własne utwory dla dzieci: "Marek Wagarek" (1955), "Co okręt wiezie" (1962), "O pingwinie Kleofasku" (1960), "Pampilio" (1967). Wszystkie książki uzyskały kilka wydań, a także powstało niemieckie tłumaczenie "Marka Wagarka".
Spoczywa na cmentarzu Powązkowskim w Warszawie (kw. 161-4-36).
Strategie przekładowe.
Irena Tuwim twierdziła, że tłumacz powinien mieć swobodę w kwestii doboru strategii tłumaczeniowej, a stosowanie techniki „wiernego” tłumaczenia bądź „wolnej” adaptacji jest zależne od cech indywidualnych danej pozycji. Przykładem swobodnej interpretacji tekstu źródłowego przez Tuwim jest spolszczanie imion własnych, które tłumaczka w późniejszych latach swojej twórczości ograniczyła ze względu na zmieniające się tendencje w przekładzie. W jednym z pierwszych tłumaczeń, "Mary Poppins" z 1938 roku, Tuwim zastąpiła bądź spolszczyła wszystkie imiona głównych bohaterów. Jednak już w 1957 roku, w powieści "Pięcioro dzieci i "coś"", tłumaczka zachowała niemal wszystkie imiona w oryginalnej wersji. Spolszczyła jedynie Jane, którą nazwała Janeczką, oraz zmieniła zapis imion takich jak Martha, tak by były zgodne z polską pisownią. W publikacji z 1971 roku pod tytułem "Zaczarowany zamek" wszystkie imiona zachowały swoje oryginalne brzmienie, jedynie imiona Catty i Cathy zyskały polskie zdrobnienia Kocica i Kizia. Tuwim nie przekładała wszystkich nazw na język polski, w "Mary Poppins" zatrzymała nazwisko rodziny Banks, a powieść nadal ma angielski kontekst dzięki zachowaniu postaci królowej Elżbiety i katedry świętego Pawła. Jednak faktem jest, że spolszczone zostały zarówno imiona, jak i tytuł "Mary Poppins," który w początkowych wersjach brzmiał "Agnieszka". Tuwim stosowała zabiegi tłumaczeniowe tego rodzaju w celu przybliżenia polskim czytelnikom postaci. Tłumaczka dobierała polskie imiona, które uważała za najbardziej pasujące i odpowiednie dla charakteru danego bohatera. Realia i odwołania kulturowe, które dla młodego odbiorcy mogą być niezrozumiałe, zostały zatrzymane przez Tuwim częściowo. Elementami pozostawionymi w oryginalnej wersji, które odnoszą się do kontekstu kulturowego danego dzieła, są przykładowo angielskie miary długości i wagi (mile, funty, cale i stopy), jednostki monetarne (szylingi, funty, pensy), nazwy geograficzne i opisy tradycji oraz historycznych zdarzeń. Tuwim decydowała się na zmianę bądź usunięcie elementów kiedy mogłyby one nie zostać zrozumiane przez polskiego czytelnika, a jednocześnie zdaniem tłumaczki ich zmiana nie wpływała znacząco na kontekst całego tekstu. Przykładowo z "Kubusia Puchatka" został wycięty fragment wyjaśniający historię powstania jego oryginalnego imienia Winnie-the-Pooh, a z powieści Edith Nesbit zostały usunięte wierszowane dedykacje. Strategia przekładu Ireny Tuwim jest intuicyjna i opiera się na analizie oryginalnego tekstu. Tłumaczka zmieniała strukturę i składnię zdań oraz modyfikowała teksty w przypadkach, kiedy uważała taki zabieg za potrzebny do uzyskania wartościowego przekładu.
Według Tuwim język utworów przeznaczonych dla dzieci powinien być jasny, prosty i konkretny, ze względu na ograniczony zasób słownictwa młodych czytelników. Wprowadzanie nowego słownictwa jest według Tuwim wskazane, jednak należy się na nie decydować z umiarem, tak by książka pozostawała czytelna dla dzieci. Z tego względu tłumaczka nie popiera techniki dosłownego tłumaczenia tekstów, w której wszystkie nazwy i elementy kulturowe zostają zachowane. W "Kubusiu Puchatku", będącym najbardziej rozpoznawalnym tłumaczeniem Tuwim, imiona postaci zostały spolszczone, a tłumaczka wprowadziła wiele zwrotów, które są w dzisiejszych czasach stałymi elementami polskiej frazeologii („małe Conieco”). Polskie tłumaczenie odbiega od oryginału A. A. Milne'a w tym względzie, że zostało skierowane głównie do młodego czytelnika, co jest widoczne między innymi w sposobie tłumaczenia elementów poetyckich oraz w usunięciu niektórych elementów kulturowych. W odpowiedzi na tłumaczenie Ireny Tuwim, która zastosowała metodę udomowienia, Monika Adamczyk-Garbowska zaproponowała swoją wersję "Winnie-the-Pooh", "Fredzię Phi-Phi" będącą przykładem egzotyzacji tekstu. Adamczyk-Garbowska zachowała elementy tekstu, które pozwalają na skierowanie go także do dorosłego czytelnika, jednak to wersja Tuwim nadal pozostaje tłumaczeniem szeroko przyjętym i akceptowanym przez polskich odbiorców. Stanisław Lem wypowiedział się przychylnie na temat tłumaczenia Tuwim, które uznał za lepsze od tekstu oryginalnego.
Upamiętnienie.
7 marca 2018 r. radni łódzkiej rady miejskiej podjęli uchwałę upamiętniającą Irenę Tuwim poprzez nazwanie jej imieniem skweru u zbiegu ulic A. Struga i Lipowej.

</doc>
<doc id="445868" url="https://pl.wikipedia.org/wiki?curid=445868" title="Centralizm">
Centralizm

Centralizm (łac. "centralis" "środkowy") – jest zasadą organizacji i funkcjonowania państwa polegającą na podporządkowaniu organowi centralnemu wszystkich innych organów państwowych oraz skupieniu w jego rękach kompetencji do podejmowania, nadzorowania i kontroli wykonania najważniejszych decyzji. Elementy centralizmu występują we wszystkich typach państw. Realizacja zasady centralizmu umożliwiła w średniowieczu i czasach późniejszych przezwyciężenie rozdrobnienia oraz separatyzmów regionalnych i powstanie państw narodowych. Doktryna centralizmu stała się podstawą absolutyzmu. W warunkach gospodarki wolnokonkurencyjnej ujawniły się silne tendencje decentralizacyjne.
W państwach federalnych centralizm jest tendencją zmierzającą do wzmocnienia federacji i rozszerzenia kompetencji jej organów kosztem krajów członkowskich.
Czasami centralizacja kojarzy się z brakiem demokracji. Nie zawsze taki pogląd jest uzasadniony; niekiedy organ centralny w swej polityce i działaniu jest właściwie demokratyczny, a organy i czynniki terenowe są wsteczne. Centralizm w rozwiązywaniu pewnych wąskich zadań wymagających dużej mobilizacji sił i środków jest znacznie bardziej efektywny niż jego brak; tak jest np. w dziedzinie obrony kraju, nadzoru nad przestrzeganiem prawa, w zakresie komunikacji kolejowej, lotniczej, polityki zagranicznej itp. Jest to więc każdorazowa sprawa oceny politycznej, w jakiej dziedzinie życia państwowego należy utrzymać taki lub inny stopień centralizacji, a w jakiej lepsze efekty przynosi pełna lub częściowa decentralizacja. Czynnikami, które wyznaczają treść decyzji są m.in. charakter spraw, którymi się zarządza; dojrzałość kadr w centrali i w terenie, rozmiary i stopień różnorodności spraw będących przedmiotem zarządzania, sytuacja międzynarodowa danego państwa, doskonałość środków łączności itp.

</doc>
<doc id="445870" url="https://pl.wikipedia.org/wiki?curid=445870" title="Karabinek samopowtarzalny">
Karabinek samopowtarzalny



</doc>
<doc id="445872" url="https://pl.wikipedia.org/wiki?curid=445872" title="Rezerwat przyrody Zajęcze Wzgórze">
Rezerwat przyrody Zajęcze Wzgórze

Rezerwat przyrody Zajęcze Wzgórze (kaszb. "Zajcowô Rzma") – rezerwat przyrody położony na terenie Trójmiejskiego Parku Krajobrazowego, w lasach w zachodniej części Sopotu. Utworzony został w 1983, a jego powierzchnia wynosi 11,66 ha. Występuje tu 89 gatunków roślin naczyniowych. Jest to jedyny rezerwat przyrody w Sopocie. Prowadzi tędy Szlak Skarszewski – zielony znakowany szlak turystyczny.
Rezerwat zamyka ul. Kochanowskiego, a położony jest na krawędzi wysoczyzny morenowej, tworzącej tu strome zbocza. Wznosi się nad Doliną Owczą (przez którą biegnie ulica Wybickiego, zakończona stadionem lekkoatletycznym), a na wzgórzu znajduje się (oznaczany na mapach, ale w rzeczywistości nieogrodzony i nieoznaczony) punkt widokowy, z którego rozpościera się widok na Sopot i Zatokę Gdańską.
Na południe i zachód od rezerwatu znajduje się Dolina Świemirowska, z biegnącym nią Potokiem Świemirowskim.
Przyroda w rezerwacie.
Utworzony został w celu ochrony kwaśnej buczyny niżowej ("Luzulo Pilosae Fagetum"), która rośnie tu na glebach ubogich, wypierając stopniowo sadzoną sztucznie przez człowieka sosnę. Drzewostan dębowo-sosnowo-bukowy liczy przeważnie około 150-200 lat. Znaleźć tu można pomnikowe okazy sosny (nr 532, 3,1 m obwodu, 25 m wysokości), sosny wejmutki (nr 484, 2,1 m obwodu, 33 m wysokości), dębu szypułkowego i buka zwyczajnego, rosną tu też brzozy, graby. Runo leśne jest ubogie, co jest rzeczą typową dla lasów bukowych. Przeważają w nim: konwalijka dwulistna, kosmatka owłosiona, borówka czernica, siódmaczek leśny, śmiałek pogięty, szczawik zajęczy.
Ochronie ścisłej podlegają: bluszcz pospolity, cis i jarząb szwedzki ("Sorbus intermedia"). W rezerwacie występują też rośliny podlegające ochronie częściowej: konwalia majowa, marzanka wonna oraz kruszyna pospolita. Rezerwat jest unikalnym, wśród otaczających drzewostanów gospodarczych, skupiskiem martwego drewna w postaci stojących i leżących pni, często porośniętych mchem i saproksylicznymi grzybami. Nadaje to krajobrazowi rezerwatu prawdziwie puszczański wygląd, ale też dostarcza miejsca do życia unikalnym gatunkom owadów. Należy do nich w szczególności żądłówka "Crossocerus heydeni" – owad z rodziny grzebaczowatych, mający tu swoje jedyne stanowisko w Polsce, a także rzadki w kraju, pokrewny gatunek "Crossocerus cetratus". Wśród drzew gnieżdżą się takie ptaki jak: zięby, sikory bogatki, sikory modre, kowaliki, kosy, rudziki, dzięcioł duży, dzięcioł czarny, sójki, grzywacze i mysikróliki.

</doc>
<doc id="445874" url="https://pl.wikipedia.org/wiki?curid=445874" title="Start Łódź">
Start Łódź

Start Łódź – wielosekcyjny klub sportowy z Łodzi, założony 2 marca 1953 roku.
Siatkówka kobiet.
Najbardziej utytułowana sekcja w historii klubu. Jej największym sukcesem było 5 tytułów mistrza kraju oraz trzykrotny udział w ścisłym finale Ligi Mistrzyń (najwięcej spośród wszystkich polskich drużyn). Do najlepszych zawodniczek zalicza się dwie medalistki Igrzysk olimpijskich (Meksyk '68) – Lidię Chmielnicką-Żmudę oraz Barbarę Hermel-Niemczyk.
Sukcesy
Piłka nożna mężczyzn.
Sekcja piłki nożnej w Starcie jest trzecią najbardziej utytułowaną sekcją w Łodzi za ŁKS-em i Widzewem. Przez 12 sezonów występowała w II lidze (dziś I), raz będąc o krok od awansu do ekstraklasy (1964).
Koszykówka mężczyzn.
Organizatorem koszykówki w łódzkim Starcie był Jerzy Dowgird, wielokrotny reprezentant kraju, trener klubowy. Sekcja przez 6 sezonów występowała w II lidze (dziś I). Jej najbardziej znanym zawodnikiem był Jarosław Darnikowski, uczestnik mistrzostw Europy w Hiszpanii '97.
W roku 2006 młodzi koszykarze Startu zdobyli mistrzostwo Polski kadetów. W finałach okazali się lepsi m.in. od Trefla Sopot i Śląska Wrocław.
Pływanie.
Klub posiada własną pływalnię; jego najwybitniejszym reprezentantem był Igor Łuczak, olimpijczyk z Barcelony '92.
Lekkoatletyka.
Sekcja lekkoatletyczna jest jedną z 7 obecnie działających w klubie. W jej szeregach występowało w przeszłości trzech olimpijczyków: Jolanta Bartczak (Seul '88), Andrzej Grabarczyk (Seul '88 i Barcelona '92) oraz Renata Katewicz (Seul '88 i Atlanta '96).

</doc>
<doc id="445876" url="https://pl.wikipedia.org/wiki?curid=445876" title="Izabela z Lusignan">
Izabela z Lusignan

Izabela z Lusignan, Izabela z Antiochii (ur. ok. 1216, zm. 1264) – w latach 1261-1264 regentka Królestwa Jerozolimskiego.
Była córką Hugona I Cypryjskiego i Alicji z Szampanii. W 1233 poślubiła Henryka z Antiochii ("Henryka de Poitiers"), syna Boemunda IV Jednookiego i jego pierwszej żony Placencji Embriaco de Gibelet. Jej mąż utonął w morzu, dnia 18, 27 lub 28 czerwca 1276. Ich wszyscy potomkowie nosili nazwisko "de Lusignan", a para miała dwoje dzieci:
Placencja, bratowa Izabeli, jako regentka rządziła Jerozolimą w imieniu swojego syna Hugona II, ale zmarła w 1261. Izabela zajęła jej miejsce i rządziła jako regentka w latach 1263-1264, kiedy jej syna miał 29 lat zajął jej miejsce na mocy dekretu Wysokiej Rady Jerozolimy (pokonał kandydaturę swojego brata ciotecznego - Hugona de Brienne, który był synem starszej siostry Izabeli).

</doc>
<doc id="445878" url="https://pl.wikipedia.org/wiki?curid=445878" title="Satyra na leniwych chłopów">
Satyra na leniwych chłopów

Satyra na leniwych chłopów (inc. "Chytrze bydlą z pany kmiecie") – anonimowy polski utwór wierszowany, powstały około 1483 roku, należący do kręgu tzw. satyry stanowej.
Tytuł.
Anonimowy autor nie zatytułował swojego wiersza; "Satyra na leniwych chłopów" to błędny tytuł nadany przez jego pierwszych wydawców – Józefa Szujskiego i Władysława Nehringa. Według współczesnych historyków literatury powinien brzmieć: "Satyra na chytrych kmieciów", ponieważ słowo "chłop" w XV wieku miało znaczenie obraźliwe i mogło zostać użyte wobec przedstawiciela każdej warstwy społecznej (zob. "Pieśń o zabiciu Andrzeja Tęczyńskiego"). Ponadto rzeczywistym tematem utworu nie jest lenistwo kmieci, ale ich przebiegłość: sabotują bowiem obowiązkową pracę wykonywaną na rzecz pana w ramach pańszczyzny.
Budowa.
Utwór składa się z 26 wersów, przeważnie 8-zgłoskowych (z nielicznymi odstępstwami), rymowanych parzyście i ściśle. Zawiera niewiele środków poetyckich: dominują epitety i język potoczny. Stosowany przez kmieci sabotaż polega na późnym wychodzeniu w pole, używaniu gorszych i psujących się narzędzi, zaprzęganiu chorego bydła i ogólnym wykonywaniu pracy w sposób lekceważący i niespieszny.
Kontekst historyczny i społeczny.
Kmiecie stanowili w XV wieku około 80% polskiej wsi (pozostali to zagrodnicy i bezrolni). Dzierżawili od feudała przeważnie 1 łan ziemi (ok. 16-17 hektarów), płacąc w zamian roczny czynsz i wykonując określone prace na roli przez kilka dni w roku. Z czasem liczba obciążeń pańszczyźnianych była zwiększana. Konflikty pomiędzy kmieciami i feudałami były rozstrzygane przez sąd, jednak w praktyce przeważnie orzekano na niekorzyść niższego stanu. Kmiecie woleli sabotować pracę pańszczyźnianą, niż ją rzetelnie wykonywać. Właściciele ziemscy zdawali sobie z tego sprawę, nazywając kmieci "chytrymi" czy "przebiegłymi".
Zachowały się średniowieczne utwory pisane w języku łacińskim, które przekazują taki obraz kmieci, np. Frowinusa "Antigameratus" czy poemat Mikołaja Olocha "De hiis quae sunt in mundo" ("O występkach, które się panoszą na świecie"). Z kolei w XV-wiecznym zbiorze kazań "Sermones de tempore", przypisywanym Piotrowi z Miłosławia, znalazł się następujący fragment:
Dzięki zachowanym dokumentom sądowym z 1421 roku znana jest historia konfliktu pomiędzy klasztorem w Oleśnicy a kmieciami, którzy zalegali z pracami na rzecz zakonu.
Aleksander Brückner odnalazł w Petersburgu rękopis z około 1600 roku zawierający m.in. utwór "Opisanie przechernej i sztucznej natury chłopskiej przeciwko panom swoim". Zawierał listę przewinień chłopskiej warstwy społecznej, jego anonimowy autor prawdopodobnie wzorował się na "Satyrze na chytrych kmieciów".
Publikacje.
Wiersz został dopisany do kodeksu zawierającego słownik łaciński. Po raz pierwszy opublikował go Józef Szujski w artykule "Trzy zabytki języka polskiego XIV i XV wieku" (Rozprawy AU, Wydział Filologiczny, tom I, 1874). Obecnie manuskrypt przechowywany jest w Bibliotece Kapitulnej w Krakowie (sygn. 233).

</doc>
<doc id="445879" url="https://pl.wikipedia.org/wiki?curid=445879" title="2B1Q">
2B1Q

Kodowanie liniowe 2B1Q – jedna z metod kodowania transmisji w warstwie fizycznej łączy ISDN i innych technologii cyfrowych. Standard ten jest zdefiniowany w ANSI T1.601 i ETR 080, Annex A.
Sposób ten opiera się na wykorzystaniu czterech poziomów napięcia, czyli czwórkowym kodowaniu danych w warstwie fizycznej. Formalnie: każde dwa kolejne bity (cyfry binarnego przedstawienia) danych zamieniane są na jeden symbol czwórkowy. Tę cechę kodu skrótowo przedstawia jego nazwa 2B1Q (ang. "2 Binary, 1 Quaternary" – dwa dwójkowe, jeden czwórkowy).
Najczęściej stosowane jest następujące przypisanie:
Zastosowanie kodowania 2B1Q podwaja efektywność transmisji.

</doc>
<doc id="445880" url="https://pl.wikipedia.org/wiki?curid=445880" title="Herb powiatu nowosądeckiego">
Herb powiatu nowosądeckiego

Herb powiatu nowosądeckiego - nawiązuje do historycznego herbu ziemi sądeckiej. Na tarczy dwudzielnej w słup w polu prawym trzy pasy czerwone i trzy złote na przemian. W polu lewym czerwonym dziewięć gwiazd złotych w trzech rzędach po trzy.
Herb przyjęty został przez Radę Powiatu 31 maja 1999 r.
Pierwsza wzmianka o herbie ziemi sądeckiej pochodzi z XVI w. Znajduje się w "Kronice wszystkiego świata" Marcina Bielskiego wydanej w 1551 r. Tak przedstawił ten herb widziany na chorągwi niesionej w 1548 r. na pogrzebie króla Zygmunta Starego:
"...szczyt rozdzielny, po prawej stronie dziewięć gwiazd w czer­wonym polu, na drugiej stronie trzy strefy czerwone a trzy żółte...".
Herb powiatu jest odmianą herbu ziemi sandomierskiej.

</doc>
<doc id="445882" url="https://pl.wikipedia.org/wiki?curid=445882" title="Helena Pilejczyk">
Helena Pilejczyk

Helena Pilejczyk, z domu Majcher (ur. 1 kwietnia 1931 w Zieluniu) – polska łyżwiarka szybka, olimpijka, wielokrotna mistrzyni Polski, zdobywczyni brązowego medalu na igrzyskach w Squaw Valley 1960 i zdobywczyni tzw. małego wicemistrzostwa świata z Östersund 1960. Zawodniczka klubów elbląskich: Stali, Turbiny i Olimpii, później nauczycielka i trenerka.
Jej rekordy życiowe to 48,20 s na 500 metrów, 1:35,80 na 1000 m, 2:37,10 na 1500 m, 5:15,20 na 3000 m, 10:06,20 na 5000 m, 199,766 w wieloboju małym. Zasłużona Mistrzyni Sportu, odznaczona m.in. Srebrnym i Brązowym Medalem za Wybitne Osiągnięcia Sportowe oraz Krzyżem Kawalerskim i w 2008 Krzyżem Oficerskim Orderu Odrodzenia Polski (M.P. z 2009 nr 24, poz. 311). Honorowa Obywatelka Elbląga.
Przebieg kariery.
Helena Majcher wychowywała się w Zieluniu, potem mieszkała kolejno w Pułtusku, Radzyminie, Warszawie (podczas powstania), Pruszkowie, Kwidzynie i w Elblągu. Dostała tam pracę nauczycielki w szkole podstawowej. Początkowo uprawiała grę w siatkówkę i lekkoatletykę, wkrótce jednak zmieniła dyscyplinę na łyżwiarstwo szybkie. Opiekował się nią trener Stali Elbląg Kazimierz Kalbarczyk. W lutym 1952 dostała telegram z Zakopanego, z prośbą o przyjazd i zastąpienie chorej zawodniczki Stali-Olimpii w sztafecie 4x1000 m. Zdobyła wtedy swój pierwszy tytuł mistrzyni Polski. Indywidualnie była szósta i tym samym awansowała do kadry narodowej. Rok później ustanowiła swój pierwszy rekord kraju na dystansie 500 m. W 1955 była już rekordzistką na wszystkich dystansach.
Mistrzostwa świata w 1957 w fińskiej Imatrze były dla Pilejczykowej debiutanckimi; zajęła w nich dziewiątą pozycją w wieloboju. Rok później w szwedzkim Kristinehamn była już piąta, a w 1960 na światowym czempionacie w Östersund zajęła drugie miejsce na 1000 m i zdobyła srebrny medal (w łącznej klasyfikacji ponownie była piąta).
Igrzyska olimpijskie w Squaw Valley.
W lutym tego samego roku Pilejczyk pojechała na zimowe igrzyska do USA (była to pierwsza olimpiada, w której programie znalazło się łyżwiarstwo szybkie kobiet). Początkowo krajowi działacze nie chcieli dopuścić do wyjazdu reprezentantek Polski, uważając to za stratę pieniędzy przy jednoczesnej niemożności nawiązania walki z czołówką światową. Przekonało ich dopiero drugie miejsce Pilejczykowej na MŚ. Polka odczuwała przed swym pierwszym olimpijskim startem dużą presję kibiców, którzy po zdobyciu przez zawodniczkę medalu MŚ liczyli na jej kolejny sukces. W pierwszym konkursie (na dystansie 500 m) Pilejczyk była dwunasta, w kolejnym (na 1000 m) piąta, a 21 lutego zdobyła brązowy medal na 1500 m. W zawodach długo prowadziła jej rodaczka Elwira Seroczyńska. W ostatniej parze rywalizowały ze sobą Pilejczyk i będąca w znakomitej formie radziecka panczenistka Lidija Skoblikowa.
Podczas dekoracji grupa miejscowej Polonii urządziła swym rodaczkom owację, a następnie przedarła się przez kordon ochroniarzy i podrzucała je do góry. Po zawodach pojawiły się opinie, że na początku wyścigu Pilejczyk pojechała za szybko i podciągnęła Skoblikową, a gdyby tego nie zrobiła, Seroczyńska mogłaby mieć złoto. W ostatniej części olimpijskiej rywalizacji (na 3000 m) Pilejczyk była szósta.
Późniejsze sezony.
Na mistrzostwach globu jeszcze tylko w 1961 wywalczyła miejsce w czołowej dziesiątce – w norweskim Tønsbergu była siódma. W następnej edycji uplasowała się na czternastym miejscu; w kolejnych klasyfikowano ją w połowie trzeciej dziesiątki. Na igrzyskach w Innsbrucku najlepszym wynikiem Pilejczykowej była piętnasta pozycja w wyścigu na 1000 m. W pozostałych startach plasowała się w trzeciej dziesiątce. W 1971 wystartowała w swoich jedynych mistrzostwach Europy; w Leningradzie uplasowała się na dwudziestej trzeciej lokacie w wieloboju.
Po zakończeniu kariery.
W 1972 wycofała się z czynnego życia sportowego. Wróciła do pracy pedagogicznej i trenerskiej w Olimpii, a później CWEKS Orzeł. Jej wychowankami byli m.in.: Mariusz Maślanka, Małgorzata Tomporowska, Celina Tłustochowicz i olimpijka Ewa Borkowska-Wasilewska. W 1997 Pilejczyk zdobyła na torze w Berlinie złoty medal w wieloboju, w kategorii powyżej 65 lat. Uprawiała łyżwiarstwo szybkie do 75. roku życia, zdobywając wielokrotnie tytuły mistrzyni świata weteranów. Piastuje funkcję wiceprezesa Elbląskiego Sportowego Klubu Nestora. W 2008 odsłoniła swoją gwiazdę w Alei Gwiazd Sportu we Władysławowie, a w 2013 replikę swego olimpijskiego medalu w Alei Gwiazd Sportu w Dziwnowie. Mieszka w Elblągu, w 2002 otrzymała honorowe obywatelstwo tego miasta.
Życie prywatne.
Córka Stanisława i Heleny, absolwentka Liceum Pedagogicznego w Kwidzynie (1950). W 1955 wyszła za mąż za Lucjana Pilejczyka, działacza i sędziego łyżwiarskiego, miała z nim syna Jarosława (1958–1999).

</doc>
<doc id="445883" url="https://pl.wikipedia.org/wiki?curid=445883" title="William Bures">
William Bures

Wilhelm de Bures, fr. "Guillaume I de Bures" – w latach 1123–1141 – konetabl, w latach 1123–1124 – regent Królestwa Jerozolimskiego.
Pochodził z Bures-sur-Yvette, w Ile-de-France. Do Królestwa Jerozolimskiego przybył przed 1115 razem z bratem Godfrydem (Godefroy). Obaj byli wasalami Joscelina I, hrabiego Edessy.
W 1119 obaj brali udział w wyprawie na terytorium tureckie i przeprawie przez rzekę Jordan – Gotfryd zginął. W 1120 William został mianowany księciem Galilei. Kiedy w 1122 zmarł Eustachy Grenier, a król Baldwin II z Le Bourg nadal znajdował się w niewoli, Wilhelm został konetablem i regentem Jerozolimy. W latach 1127–1128 został razem z Hugonem de Payns wysłany do Francji – ich zdaniem było znaleźć męża dla następczyni tronu, córki Baldwina II – Melisandy.
William zmarł bezdzietnie. Jego następcą w Galillei został jego bratanek – Elinard de Bures, syn Godfryda.

</doc>
<doc id="445884" url="https://pl.wikipedia.org/wiki?curid=445884" title="Walenty Kubica">
Walenty Kubica

Walenty Kubica, ps. „Kuba” (ur. 6 lutego 1906 w Kosztowach, zm. 26 stycznia 1970 w Katowicach) – polski górnik i polityk komunistyczny, wiceminister górnictwa (1952–1954), poseł na Sejm PRL III i IV kadencji.
Życiorys.
Syn Jakuba, pochodził z Kosztowów (obecnie należących do Mysłowic). Skończył 7-klasową szkołę powszechną, następnie pracował w kopalniach. Od początku lat 20. kolportował druki komunistyczne i był agitatorem przedwyborczym. W latach 1926–1927 przebywał w Niemczech, gdzie wstąpił do Komunistycznej Partii Niemiec. W okresie 1927–1929 odbywał służbę wojskową w 43 pp Strzelców Kresowych w Dubnie. W latach 1930–1931 działał w Polskiej Partii Socjalistycznej–Lewicy, a potem do 1938 w Komunistycznej Partii Polski. Od 1933 był też działaczem Międzynarodowej Organizacji Pomocy Rewolucjonistom w Katowicach. W listopadzie 1936 aresztowany i skazany na półtora roku więzienia. Od 1943 działał w Polskiej Partii Robotniczej, gdzie był delegatem na I zjazd partii, II sekretarzem Komitetu Dzielnicowego w Lędzinach, a od 1 lutego 1945 instruktorem Komitetu Wojewódzkiego w Katowicach. W 1948 wraz z PPR przystąpił do Polskiej Zjednoczonej Partii Robotniczej (był delegatem na zjazd zjednoczeniowy), w której działał do końca życia. Od 1948 do 1949 przewodniczył oddziałowi Związku Zawodowego Górników w Wesołej. W latach 1949–1950 był I sekretarzem Komitetu Powiatowego PZPR w Pszczynie, potem na początku lat 50. II sekretarzem Komitetu Wojewódzkiego PZPR w Katowicach, został też I sekretarzem Komitetu Miejskiego partii, był również delegatem na II, III i IV zjazd PZPR. Od 1952 do 1954 był podsekretarzem stanu w Ministerstwie Górnictwa, a w latach 1954–1959 przewodniczącym Wojewódzkiej Rady Związków Zawodowych w Katowicach. Od marca 1954 do listopada 1968 zasiadał w Centralnej Komisji Kontroli Partyjnej PZPR. Od 1957 posiadał rentę dla zasłużonych. Od 1961 do 1969 zasiadał w Sejmie PRL III i IV kadencji, reprezentując okręg Katowice. Pełnił ponadto funkcję prezesa Towarzystwa Rozwoju Ziem Zachodnich w województwie katowickim.
W 1956 odznaczony został Orderem Sztandaru Pracy I klasy. Był odznaczony również Orderem Sztandaru Pracy II klasy, Krzyżem Komandorskim z Gwiazdą Orderu Odrodzenia Polski, Śląskim Krzyżem Powstańczym i Medalem 10-lecia Polski Ludowej. Jego imieniem były nazwane ulice w Mysłowicach-Kosztowach i Pszczynie oraz osiedle w Tychach.
Został pochowany na cmentarzu parafialnym w Mysłowicach.

</doc>
<doc id="445885" url="https://pl.wikipedia.org/wiki?curid=445885" title="Kodeks Teodozjański">
Kodeks Teodozjański

Kodeks Teodozjański () – zbiór praw z czasów Cesarstwa rzymskiego, obejmujący konstytucje cesarskie wydane za panowania cesarzy chrześcijańskich, tj. z okresu od Konstantyna Wielkiego do Teodozjusza II.
Kodeks został opublikowany konstytucją z 15 lutego 438 roku. Składa się z 16 ksiąg i około 3000 konstytucji cesarskich. Zawiera przede wszystkim normy prawa publicznego, tylko księgi 2–5 poświęcono prawu prywatnemu, a księgę 16 – prawu kościelnemu. Inicjatorem powstania Kodeksu Teodozjańskiego był cesarz Teodozjusz II. Był to ostatni akt prawny podpisany przez cesarzy obu części Cesarstwa rzymskiego.
Kodeks nadawał moc dwu kompilacjom prywatnym z przełomu III i IV wieku, obejmującym prawo wcześniejsze, zwanych Codex Gregorianus i Codex Hermogenianus.
Ustawy wydane w latach 438–468 zwane "Novellae Posttheodosianae" są dodawane do Kodeksu w edycjach drukowanych.
Mimo redakcyjnych niedociągnięć Kodeks stanowił ważne ogniwo w rozwoju prawa rzymskiego i odegrał znaczną rolę w zachodniej Europie doby średniowiecza. Do XII wieku był bowiem podstawowym źródłem znajomości prawa rzymskiego, ponieważ nie znano jeszcze Kodeksu Justyniana. Dlatego też spisy prawa rzymskiego ("leges romanae barbarorum"), np. Brewiarz Alaryka, odwoływały się do jego postanowień.

</doc>
<doc id="445891" url="https://pl.wikipedia.org/wiki?curid=445891" title="Skoki narciarskie na Zimowych Igrzyskach Olimpijskich 2002">
Skoki narciarskie na Zimowych Igrzyskach Olimpijskich 2002

Skoki narciarskie na Zimowych Igrzyskach Olimpijskich 2002 – zawody olimpijskie w skokach narciarskich przeprowadzone pomiędzy 10 a 18 lutego 2002 roku w ramach igrzysk w Salt Lake City.
W trakcie igrzysk rozegrane zostały trzy konkurencje w skokach narciarskich – 10 lutego były to zawody indywidualne na obiekcie K-90, 13 lutego – konkurs indywidualny na obiekcie K-120, a 18 lutego – konkurs drużynowy na obiekcie K-120. Podwójnym mistrzem olimpijskim został Simon Ammann, który jako drugi skoczek w historii, po Matti Nykänenie, zdobył dwa złote medale indywidualne podczas jednych igrzysk olimpijskich. Srebrne medale w konkurencjach indywidualnych zdobyli: Sven Hannawald i Adam Małysz, a brązowe – Adam Małysz i Matti Hautamäki. W zawodach drużynowych najlepszym zespołem została reprezentacja Niemiec, która wystąpiła w składzie: Sven Hannawald, Stephan Hocke, Michael Uhrmann i Martin Schmitt. Srebrny medal zdobyli skoczkowie fińscy, a brąz wywalczyli skoczkowie słoweńscy.
Łącznie w konkursach wystartowało 73 skoczków narciarskich z 22 narodowych reprezentacji. Najmłodszym zawodnikiem, który wziął udział w konkursach olimpijskich w skokach narciarskich, był Jan Mazoch (16 lat i 159 dni), natomiast najstarszym – Masahiko Harada (33 lata i 285 dni).
Po raz dziewiętnasty skoczkowie narciarscy rywalizowali o medale igrzysk olimpijskich.
Przed igrzyskami.
Na blisko miesiąc przed pierwszym konkursem olimpijskim, wypadkowi uległ Simon Ammann. W trakcie treningu przed konkursami Pucharu Świata w Willingen, źle wyszedł z progu, w wyniku czego upadł na bulę. Skoczek trafił do szpitala, gdzie stwierdzono u niego uszkodzenie kręgów szyjnych, liczne potłuczenia i zadrapania. Mimo groźnego upadku zawodnik tydzień po wyjściu ze szpitala wznowił treningi i zapowiedział, że wystartuje w konkursach olimpijskich w Salt Lake City.
Przed igrzyskami Sven Hannawald był faworytem bukmacherów do zwycięstwa w obu konkursach indywidualnych. Tuż za nim znajdował się Adam Małysz. Simona Ammanna nie wymieniano wśród faworytów żadnej z konkurencji. W rywalizacji drużynowej, faworytami bukmacherów były ekipy Austrii i Niemiec. Wszystkie te typy wynikały z ówczesnej klasyfikacji generalnej Pucharu Świata. W rywalizacji indywidualnej prowadził Adam Małysz przed Svenem Hannawaldem i Andreasem Widhölzlem. W klasyfikacji drużynowej na pierwszym miejscu znajdowała się Austria, przed Niemcami i Finlandią.
Skocznie.
Dwa spośród trzech konkursów (jeden indywidualny i jeden drużynowy) Zimowych Igrzysk Olimpijskich 2002 odbyły się na skoczni dużej (K-120) w Park City. Trzeci z konkursów został przeprowadzony na obiekcie normalnym (K-90), umieszczonym w tym samym kompleksie skoczni, co skocznia duża.
Jury.
Dyrektorem konkursów w skokach narciarskich na ZIO w Salt Lake City był William Erickson oraz z ramienia Międzynarodowej Federacji Narciarskiej, dyrektor zawodów Pucharu Świata, Walter Hofer. Asystentem Waltera Hofera był, podobnie jak w innych oficjalnych zawodach organizowanych przez FIS, Miran Tepeš. Sędzią technicznym był Pekka Hyvärinen, a jego asystentem – Toni Guggemoos.
Skład sędziowski poszczególnych konkursów przedstawia poniższa tabela:
Przebieg zawodów.
Zgodnie z ustalonymi wcześniej terminami, 8 lutego miały odbyć się kwalifikacje do pierwszego z konkursów indywidualnych (na skoczni K-90). Z powodu burzy śnieżnej zostały one przełożone na dzień konkursu. Rozpoczęły się o godzinie 8:15 czasu lokalnego. W kwalifikacjach wystąpiło 60 zawodników z 22 krajów. Kwalifikacje wygrał Sven Hannawald, który uzyskał 97,5 metra. Tyle samo skoczył Simon Ammann i zajął drugą pozycję. Na trzecim miejscu znalazł się Adam Małysz, który uzyskał najlepszy rezultat kwalifikacji – 98,5 metra, jednak przegrał z powodu niższych not sędziowskich.
W pierwszej serii konkursu olimpijskiego na normalnej skoczni najlepszy okazał się Simon Ammann, który skacząc 98 metrów wyprzedził Svena Hannawalda i Adama Małysza. Małysz skoczył od niego pół metra dalej, jednak zachwiał się przy lądowaniu i w wyniku tego otrzymał niższe noty za styl. W drugiej serii Simon Ammann skoczył 98,5 metra, dzięki czemu zdobył złoty medal olimpijski. Najdalszy skok drugiej serii i całego konkursu uzyskał Sven Hannawald, który skoczył 99 metrów i zajął drugie miejsce, przegrywając z Ammannem o 1,5 punktu. Brązowym medalistą olimpijskim został Adam Małysz, który w drugiej turze uzyskał 98 metrów. Brązowy medal Małysza był pierwszym od 30 lat medalem zimowych igrzysk olimpijskich, zdobytym przez polskiego sportowca.
12 lutego odbyła się seria kwalifikacyjna, w której zostali wyłonieni zawodnicy do drugiego konkursu olimpijskiego. Wystartowało 66 zawodników. Najdalej, 125 metrów skoczyli Roberto Cecon i Peter Žonta. Obaj zawodnicy otrzymali niskie noty za styl. Kwalifikacje wygrał Adam Małysz, który skoczył 1,5 metra bliżej od Cecona i Zonty. Tuż za Małyszem sklasyfikowani zostali ex aequo Sven Hannawald i Robert Kranjec, którzy uzyskali po 122 metry.
Po pierwszej serii konkursu olimpijskiego na dużej skoczni na pierwszym miejscu ex aequo sklasyfikowani zostali Simon Ammann i Sven Hannawald, którzy oddali skoki na odległość 132,5 metra. Trzeci na tym etapie rywalizacji Adam Małysz z wynikiem 131 metrów tracił do liderów 3,2 punktu. W drugiej serii Polak wylądował na 128 metrze i objął prowadzenie, zapewniając sobie drugi medal na tych Igrzyskach. Następnym, który zasiadł na belce był współlider konkursu, Simon Ammann. Szwajcar startował jako pierwszy z racji niższego numeru startowego. W drugiej próbie osiągnął 133 metry. Wynik ten dawał Ammannowi prowadzenie w zawodach. Ostatni zawodnik w konkursie, Niemiec Sven Hannawald oddał skok na odległość na 131 metr, ale nie zdołał ustać tej próby. W wyniku niskich not sędziowskich za styl, konkurs zakończył na 4. miejscu. Ostatecznie mistrzem olimpijskim został ponownie Simon Ammann, srebrny medal przypadł Adamowi Małyszowi, a brązowy reprezentantowi Finlandii, Matti Hautamäkiemu.
18 lutego rozegrano konkurs drużynowy. Do rywalizacji przystąpiło 13 reprezentacji, w tym polska ekipa w składzie: Tomisław Tajner, Tomasz Pochwała, Robert Mateja i Adam Małysz. Po raz pierwszy w historii drużynowych konkursów olimpijskich różnica pomiędzy dwiema pierwszymi reprezentacjami wyniosła 0,1 punktu. Reprezentacja Niemiec, która zdobyła tytuł olimpijski, wyprzedziła w ostatecznym rozrachunku ekipę Finlandii, a brązowy medal wywalczył zespół Słowenii. Polska reprezentacja zajęła 6. pozycję.
Simon Ammann stał się drugim po Matti Nykänenie skoczkiem narciarskim, który w trakcie jednych igrzysk zdobył dwa złote medale olimpijskie w konkurencjach indywidualnych.
Wyniki.
Kwalifikacje do konkursu indywidualnego na skoczni K-90 (10.02.2002).
Legenda:
Kwalifikacje do konkursu indywidualnego na skoczni K-120 (12.02.2002).
Legenda:
Składy reprezentacji.
Mimo wcześniejszego powołania do kadry, w żadnym z konkursów nie wystartowali: Andreas Goldberger, Tami Kiuru, Georg Späth i Łukasz Kruczek. Poniżej znajdują się składy wszystkich, 22 reprezentacji, które uczestniczyły w igrzyskach w Salt Lake City wraz z miejscami zajętymi przez poszczególnych zawodników.
Upadki.
W trakcie rozgrywanych na Zimowych Igrzyskach Olimpijskich 2002 kwalifikacji i konkursów skoków narciarskich, doszło do czterech upadków po lądowaniu. W kwalifikacjach do pierwszego konkursu indywidualnego (na skoczni K-90) skoku nie wylądował reprezentant Rosji, Aleksiej Siłajew, który po nieustanym skoku na odległość 74 metrów i przy otrzymanych notach sędziowskich (od 9 do 10 punktów), zajął ostatecznie 60. miejsce.
W konkursie głównym upadek na 85 metrze zaliczył Noriaki Kasai. W wyniku tego upadku, tuż za punktem konstrukcyjnym powstała dziura, która utrudniła poprawne lądowanie kolejnym zawodnikom.
W kwalifikacjach do drugiego konkursu indywidualnego swojego skoku nie ustał Peter Žonta. Uzyskał odległość 125 metrów, jednak ze względu na niskie noty sędziowskie (od 10,5 do 13,5 punktu) został sklasyfikowany na niskiej pozycji. Mimo to, wystąpił w konkursie dzięki przywilejowi, który posiadał ze względu na zajmowaną pozycję w klasyfikacji Pucharu Świata.
W konkursie indywidualnym na dużym obiekcie w Park City, skok na 131 metr podparł Sven Hannawald. Otrzymał obniżone noty za styl (od 11,5 do 13,5 punktu). W wyniku tego stracił możliwość walki o złoty medal olimpijski i ostatecznie został sklasyfikowany na czwartym miejscu.
Jury konkursu drużynowego na skoczni K-120 nie odnotowało upadku żadnego z zawodników startujących w tymże konkursie.

</doc>
<doc id="445893" url="https://pl.wikipedia.org/wiki?curid=445893" title="Epoka literacka">
Epoka literacka

Epoka literacka – epoka w historii literatury powszechnej lub narodowej, w której dominują zbliżone do siebie kierunki literackie; epoka literacka może się składać z okresów literackich.
Granice epoki literackiej zwykle są nieostre, gdyż przejście od epoki do epoki wiąże się z głębokimi przemianami w kulturze i następuje zwykle stopniowo, w różnym tempie w różnych obszarach tejże. Zwykle jednak przejście między epokami związane jest z jakimś znaczącym wydarzeniem lub zespołem wydarzeń symbolizujących przemianę charakterystyczną dla danej epoki i stanowiącym zwyczajową cezurę między nią a epoką ją poprzedzającą. Istotnym elementem decydującym o charakterze epoki jest jej filozofia, określająca rodzaj formacji umysłowej i klimat intelektualny dla tworzonych utworów.

</doc>
<doc id="445895" url="https://pl.wikipedia.org/wiki?curid=445895" title="Ciałko nerkowe">
Ciałko nerkowe

Ciałko nerkowe (), ciałko Malpighiego – część nefronu zbudowana z kłębuszka nerkowego (sieć dziwna) oraz otaczającej go torebki Bowmana o średnicy ok. 170–200 μm (najczęściej ciałka nerkowe nefronów przyrdzennych są większe niż korowych). W ciałku nerkowym wyróżnić można:
W ciałku nerkowym na zasadzie filtracji fizycznej (tzw. filtracji kłębuszkowej) powstaje mocz pierwotny (jest to przesączona krew pozbawiona białek i elementów morfotycznych). W ciągu doby obie nerki wytwarzają 110–220 litrów moczu pierwotnego (dla porównania mocz ostateczny to tylko ok. 1,5 litra).
Liczba komórek (kk. śródbłonka naczyń, kk. mezangialne, kk. podocytarne) tworzących jeden kłębuszek w pierwszych latach życia wynosi ok. 2800. Ich liczba zmienia się z wiekiem – wzrasta półtorakrotnie liczba kk. śródbłonka i mezangium, natomiast liczba kk. podocytarnych jest zazwyczaj stała lub wykazuje tendencję do zmniejszania.
Kłębuszek nerkowy.
Sieć dziwna (cudowna) składa się z dwóch tętnic – t. doprowadzającej i t.odprowadzającej. Tętniczka doprowadzająca ma większą średnicę (przynajmniej tak jest w ciałkach przyrdzennych) i po wejściu do ciałka nerkowego tworzy 2–5 mniejszych rozgałęzień, które potem rozpadają się na naczynia włosowate, tworzące ok. 30 pętli – sieć tętniczo-tętniczą. Naczynia te łączą się z powrotem w jedną tętniczkę odprowadzającą. Niektórzy autorzy uznają, że naczynia włosowate nie tworzą sieci.
Przestrzeń pomiędzy pętlami kłębuszka nerkowego wypełnia mezangium wewnętrzne.
Torebka kłębuszka nerkowego.
Torebka kłębuszka nerkowego (Bowmana) ("capsula glomeruli – Bowmani") składa się z 2 blaszek.
Między dwiema blaszkami torebki znajduje się światło torebki kłębuszka – czyli przestrzeń moczowa (Bowmana).
Mezangium.
Elementami strukturalnymi ciałka nerkowego są także mezangium (komórki krezki naczyniowej). Wnikają wraz z naczyniami i leżą pomiędzy pętlami naczyń włosowatych. Są tkanką łączną występującą w ciałku nerkowym. Ze względu na położenie możemy wyróżnić:
Pełnią one kilka ważnych funkcji: fagocytozują, współtworzą błonę podstawną u ok. 20% kapilar kłębuszka, regulują ciśnienie w n. włosowatych kłębuszka – mogą się kurczyć (są rodzajem miofibroblastów).
Eponim morfologiczny.
Nazwa "ciałko Malpighiego" (od nazwiska biologa Marcello Malpighiego) jest dziś używana bardzo rzadko, najczęściej w kontekście anatomii innych zwierząt niż człowieka.

</doc>
<doc id="445899" url="https://pl.wikipedia.org/wiki?curid=445899" title="Feliks Paweł Turski">
Feliks Paweł Turski

Feliks Paweł Turski herbu Rogala (ur. 14 stycznia 1729 w Czarnocinie, zm. 31 marca 1800 w Krakowie) – biskup chełmski od 22 kwietnia 1765 roku do 4 marca 1771 roku, biskup łucki w 1771, biskup krakowski od 20 listopada 1788, od 1773 proboszcz międzyrzecki, konsyliarz Rady Nieustającej, członek konfederacji targowickiej.
Życiorys.
Kształcił się w kolegium prowadzonym przez OO Misjonarzy w Łowiczu. Dalsze studia po 1747 odbył w Rzymie, gdzie w 1754 uzyskał stopień doktora obojga praw i przyjął święcenia kapłańskie.
W 1754 mianowany kanonikiem gnieźnieńskim i warszawskim. Przewodniczył Trybunałowi Głównemu Koronnemu od 1763 roku. Członek konfederacji 1773 roku. Jako członek delegacji na Sejmie Rozbiorowym 1773-1775 był przedstawicielem opozycji. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Członek konfederacji Andrzeja Mokronowskiego w 1776 roku Konsyliarz Departamentu Sprawiedliwości Rady Nieustającej w 1788 roku. Był członkiem konfederacji Sejmu Czteroletniego. W 1791 odbierał od króla Stanisława Augusta Poniatowskiego przysięgę na wierność Konstytucji 3 Maja. W 1794 przekazał pieniądze i srebra ze skarbca katedry wawelskiej Tadeuszowi Kościuszce na potrzeby powstania. Po upadku powstania kościuszkowskiego i po wkroczeniu wojsk austriackich i pruskich do Krakowa wezwał księży diecezji krakowskiej do kontynuowania pracy duszpasterskiej w swoich parafiach. Był ostatnim księciem siewierskim na biskupstwie krakowskim mimo utraty przez biskupów krakowskich Siewierza. Musiał pogodzić się z konfiskatą dóbr kościelno-zakonnych prowadzoną przez władze austriackie. Przed plebanią w Międzyrzecu Podlaskim posadził dąb upamiętniający uchwalenie Konstytucji 3 maja. Pochowany w katedrze wawelskiej.

</doc>
<doc id="445901" url="https://pl.wikipedia.org/wiki?curid=445901" title="Skoki narciarskie na Zimowych Igrzyskach Olimpijskich 1998">
Skoki narciarskie na Zimowych Igrzyskach Olimpijskich 1998

Skoki narciarskie na Zimowych Igrzyskach Olimpijskich 1998 – zawody olimpijskie w skokach narciarskich, które odbyły się pomiędzy 11 a 17 lutego 1998 w ramach igrzysk w Nagano.
Podczas igrzysk rozegrano trzy konkurencje w skokach narciarskich: 11 lutego – na obiekcie normalnym (K90), 15 lutego – na obiekcie dużym (K120), a 17 lutego zawody drużynowe na skoczni dużej. W konkurencjach indywidualnych najlepsi okazali się Jani Soininen i Kazuyoshi Funaki. Każdy z nich zdobył po dwa medale – jeden złoty i jeden srebrny. Soininen został mistrzem olimpijskim na skoczni normalnej, a Funaki na skoczni dużej. Brązowymi medalistami zostali natomiast: Andreas Widhölzl na obiekcie K90 oraz Masahiko Harada na skoczni K120. W konkursie drużynowym triumfowali Japończycy, wyprzedzając Niemców i Austriaków.
Łącznie w zawodach wystartowało 68 skoczków narciarskich z dziewiętnastu narodowych reprezentacji. Najmłodszym zawodnikiem, który wziął udział w konkursach olimpijskich w skokach narciarskich, był Kim Hyun-ki (15 lat i 3 dni), natomiast najstarszym – Aleksandr Kołmakow (31 lat i 68 dni).
Przed igrzyskami.
Organizacja.
W 1987 rozpoczęto planowanie igrzysk olimpijskich w Nagano. Jednak w mieście-organizatorze zawodów nie było skoczni, na których można byłoby przeprowadzić konkursy w skokach narciarskich. W związku z tym Komitet Organizacyjny, odpowiedzialny za przygotowanie odpowiednich obiektów, zdecydował się na wybudowanie do tego celu kompleksu skoczni w Hakubie. Zostały one ukończone w listopadzie 1992. Koszt ich budowy wyniósł ok. 100 milionów marek niemieckich (50 milionów euro).
Zawody indywidualne w skokach narciarskich rozegrano według nowej formuły. Zgodnie z nią do serii finałowej kwalifikowało się wyłącznie trzydziestu zawodników z najlepszymi wynikami. Poprzednio w obu seriach mogli wziąć udział wszyscy zawodnicy startujący w zawodach.
Tło zawodów.
Na poprzednich Zimowych Igrzyskach Olimpijskich 1994 w Lillehammer przeprowadzone zostały trzy konkursy skoków narciarskich. W zawodach na skoczni dużej K120, rozegranych 20 lutego 1994, triumfował Jens Weißflog. Srebrny medal wywalczył Espen Bredesen, a brązowy – Andreas Goldberger. Dwa dni później odbył się drużynowy konkurs na skoczni dużej, w którym zwyciężyły Niemcy przed Japonią i Austrią. Ostatnimi zawodami były zmagania na skoczni normalnej K90, które rozegrano 25 lutego 1994. Mistrzem olimpijskim został Espen Bredesen, srebrnym medalistą – Lasse Ottesen, a brązowym – Dieter Thoma.
Przed igrzyskami przeprowadzono 17 konkursów Pucharu Świata 1997/1998. Najwięcej zwycięstw na koncie mieli Japończycy Masahiko Harada i Kazuyoshi Funaki, którzy wygrywali czterokrotnie. Dwukrotnie na najwyższym stopniu podium stawali: Jani Soininen, Andreas Widhölzl i Sven Hannawald. Ponadto po jedną wygraną w zawodach Pucharu Świata osiągnęli: Dieter Thoma, Kristian Brenden i Primož Peterka.
Na przełomie 1997 i 1998 w ramach Pucharu Świata odbył się 46. Turniej Czterech Skoczni, w którym zwyciężył Kazuyoshi Funaki. Drugie miejsce zajął Sven Hannawald, a na trzecim sklasyfikowany został Janne Ahonen.
Przed igrzyskami w Nagano w dniach 24 – 25 stycznia 1998 na Heini-Klopfer-Skiflugschanze w Oberstdorfie rozegrano 15. Mistrzostwa Świata w Lotach Narciarskich. Tytuł wywalczył Kazuyoshi Funaki, wicemistrzem został Sven Hannawald, a brązowy medal zdobył Dieter Thoma.
Obiekty.
Podczas igrzysk olimpijskich w 1998 roku zawody w skokach narciarskich rozgrywane były na dwóch skoczniach normalnej (K90) i dużej (K120). Obydwa obiekty, zbudowane specjalnie na igrzyska olimpijskie, zlokalizowane są w kompleksie skoczni w Hakubie.
Jury.
Dyrektorem konkursów w skokach narciarskich na Zimowych Igrzyskach Olimpijskich 1998 był Akio Kasaya oraz z ramienia Międzynarodowej Federacji Narciarskiej – Walter Hofer. Funkcję delegata technicznego sprawował Torbjørn Yggeseth, a jego asystentem był Wolfgang Happle. Ponadto, skoki we wszystkich trzech konkursach oceniało po pięciu sędziów, którzy przyznawali zawodnikom noty punktowe za styl. Składy sędziowskie, wraz z miejscami zajmowanymi na wieży, przedstawia poniższa tabela.
Przebieg zawodów.
Konkurs na skoczni normalnej.
Pierwszymi zawodami rozegranymi podczas igrzysk olimpijskich w Nagano był konkurs na skoczni normalnej K90, który odbył się 11 lutego 1998 roku. W zawodach wzięło udział 62 skoczków. Pierwszym zawodnikiem, który osiągnął 86 metrów, był reprezentant Austrii Reinhard Schwarzenberger. Po nim skakał Ari-Pekka Nikkola, który uzyskał 83 metry i zajmował trzecie miejsce. Z numerem 47 swoją próbę oddał Czech Jaroslav Sakala, ale 77,5 metra jakie uzyskał, klasyfikowało go poza pierwszą dziesiątką. Kolejnym skoczkiem był Andreas Goldberger, który lądował na 81 metrze i również on wypadł poza pierwszą dziesiątkę. Taką samą odległość uzyskał Norweg Henning Stensrud, ale otrzymał gorsze noty i sklasyfikowano go za Goldbergerem. Na prowadzeniu Schwarzenbergera, zmienił po skoku na 87,5 metra Noriaki Kasai. Taką samą odległość osiągnął Kristian Brenden, ale otrzymał gorsze noty i przegrywał z Japończykiem o 1,5 punktu. Z numerem 52 wystartował Hansjörg Jäkle, który skoczył 82 metry i zajmował dziewiąte miejsce. Kolejnym zawodnikiem był Stefan Horngacher, który uzyskał 85 metrów i plasował się na czwartym miejscu. Dobry skok na odległość 86,5 metra oddał Hiroya Saitō, co pozwoliło mu na objęcie trzeciego miejsca, ze stratą 3 punktów do Kasai. Skaczący tuż po Japończyku Janne Ahonen uzyskał taką samą odległość, ale otrzymał gorsze noty i przegrał z Saitō o 0,5 punktu. Następny na belce usiadł Sven Hannawald, który lądował na 83,5 metrze i zajmował ósme miejsce. Z numerem 57 swoją próbę na odległość 87 metrów oddał Słoweniec Primož Peterka i zajmował piąte miejsce. Na prowadzeniu Japończyka Kasai 0,5 punktu wyprzedził Andreas Widhölzl, który oddał skok na 88 metrów i uzyskał łączną notę 114,5. Bezpośrednio po Widhölzlu wystąpił Jani Soininen, który skoczył o dwa metry dalej i wyprzedził go o cztery punkty. Do końca pierwszej serii pozostało trzech zawodników. Jako pierwszy wystartował Masahiko Harada, który oddał najdalszy skok pierwszej serii 91,5 metra i o 2,5 punktu wyprzedził Soininena. Jako przedostatni zawodnik serii wystąpił Dieter Thoma, który oddał słaby skok na odległość 84,5 metra i zajmował 11 pozycję. Pierwszą serię zakończył skoczek japoński, Kazuyoshi Funaki, który osiągnął 87,5 metra i zajął czwarte miejsce. Po pierwszej serii skoków prowadził zatem Harada przed Soininenem i Widhölzlem.
W serii finałowej najdłuższy skok oddał Janne Ahonen, skacząc 91,5 metra. Ten rezultat pozwolił Finowi na awans w klasyfikacji konkursu z ósmej na czwartą pozycję. Drugą odległość serii finałowej 90,5 metra osiągnął Kazuyoshi Funaki. Dobre noty za styl pozwoliły Japończykowi sięgnąć po srebrny medal olimpijski. Taką samą odległość uzyskał trzeci po pierwszej serii Andreas Widhölzl. Austriak otrzymał jednak gorsze noty sędziowskie i ostatecznie zdobył brązowy medal olimpijski. Wicelider po pierwszej serii Jani Soininen, skacząc 89 metrów zdobył tytuł mistrza olimpijskiego. Uzyskał łączną notę 234,5 punktu. Japończyka Funaki wyprzedził o 1,0 punkt, a skoczka austriackiego o 2,0 punkty. Taką samą odległość uzyskał zajmujący po pierwszej serii dziewiąte miejsce Primož Peterka, co pozwoliło mu przesunąć się na szóste miejsce. Jako ostatni swój skok oddał Japończyk Masahiko Harada. Lider po pierwszej serii uzyskał odległość 84,5 metra i zajął piąte miejsce.
Konkurs na skoczni dużej.
Drugim rozegranym konkursem w ramach zimowych igrzysk olimpijskich były zawody na skoczni dużej. Podobnie, jak na skoczni normalnej w zawodach wzięło udział 62 zawodników. Pierwszym skoczkiem, który osiągnął odległość 117 metrów był reprezentant Rosji Artur Chamidulin. Rosjanin prowadził w konkursie, aż do skoku Polaka Wojciecha Skupnia. Polak uzyskał 117 metrów, ale dzięki lepszym notom za styl wyprzedził Chamidulina o 1,5 punktu. O pół metra dalej od Skupnia skoczył Jakub Sucháček i został nowym liderem. Z numerem 38 wystąpił Nicolas Dessum, który skacząc 118,5 metra objął prowadzenie. Bezpośrednio po nim swoją próbę wykonał Takanobu Okabe. Japończyk lądując na 130 metrze z dużą przewagą objął prowadzenie w konkursie. Skaczący po Japończyku Roar Ljøkelsøy uzyskał 119,5 metra i plasował się tuż za Okabe. Do zmiany wicelidera doszło po skoku Lasse Ottesena, który uzyskał 121 metrów. Skaczący po Norwegu Mika Laitinen i Primož Peterka zajęli odpowiednio czwarte i piąte miejsce. Najdłuższy skok pierwszej serii oddał Austriak Andreas Widhölzl, skacząc na odległość 131 metrów. Wysokie noty otrzymane od sędziów i punkty za odległość spowodowały, że Widhölzl wyprzedził Okabe o 4,8 punktu. Po skoku Austriaka do końca pierwszej serii pozostało czterech skoczków. Jako pierwszy wystartował Jani Soininen. Skoczył 129,5 metra i był trzeci. Kolejnym skoczkiem był reprezentant gospodarzy Masahiko Harada, który oddał skok na odległość 120 metrów i został sklasyfikowany na szóstym miejscu. Przedostatnim zawodnikiem był wicelider Pucharu Świata Dieter Thoma. Niemiec skoczył krótko, bo 114 metrów i zajmował 21 miejsce. Jako ostatni na belce startowej pojawił się Kazuyoshi Funaki. Lider Pucharu Świata lądował na 126 metrze i zajmował po pierwszej serii czwarte miejsce. Po pierwszej serii skoków prowadził zatem Widhölzl przed Okabe i Soininenem
W serii finałowej najlepiej skoczył Harada, osiągając 136 metrów. Taka odległość pozwoliła Japończykowi stanąć na najniższym stopniu podium. Drugą odległość uzyskał inny reprezentant gospodarzy, Funaki. Lądował on na 132,5 metrze i zdobył tytuł mistrza olimpijskiego. Bardzo dobry rezultat osiągnął Reinhard Schwarzenberger, skacząc 131 metrów. Dzięki temu awansował z szesnastej na siódmą pozycję. Dwóch zawodników skoczyło po 130,5 metra. Byli to Primož Peterka oraz Michal Doležal. Obydwaj zanotowali spory awans w klasyfikacji generalnej. Słoweniec przesunął się z ósmej na piątą lokatę, a Czech awansował o dziesięć pozycji z osiemnastej na ósmą. Podobny awans, bo z dwudziestego drugiego na dwunaste zanotował Niemiec Thoma, skacząc 128 metrów. O metr krócej od Niemca skoczył Kristian Brenden, który przesunął się z dwudziestego czwartego miejsca na trzynaste. Zajmujący trzecie miejsce na półmetku rywalizacji Jani Soininen, po dobrym skoku na odległość 126,5 metra zapewnił sobie tytuł wicemistrza olimpijskiego. Dobry skok w drugiej serii oddał Wojciech Skupień i ostatecznie został sklasyfikowany na 11 miejscu.
Konkurs drużynowy na skoczni dużej.
Ostatnią konkurencją skoków narciarskich na Zimowych Igrzyskach Olimpijskich 1998 był konkurs drużynowy na obiekcie dużym. Do startu w zawodach zostało zgłoszonych trzynaście drużyn i skoczkowie ze wszystkich drużyn wzięli udział w zawodach. W pierwszej kolejce skoków najdłuższe skoki oddali Sven Hannawald (125,5 m) i Takanobu Okabe (121,5 m), dzięki czemu na pierwszym miejscu plasowała się reprezentacja Niemiec, a na drugim Japonii. Trzecie miejsce po pierwszej turze skoków zajmowała Szwajcaria po skoku Sylvaina Freiholza na odległość 113,0 metrów. W drugiej grupie zawodników najlepszy okazał się reprezentant Japonii, Hiroya Saitō, który uzyskał 130 metrów. Drugą odległość osiągnął Austriak, Martin Höllwarth, skacząc 122,5 metra. Trzeci wynik w drugiej grupie należał do Františka Ježa, który skoczył 115 metrów. Prowadzenie w konkursie objęła Japonia, przed Austrią i Norwegią. W trzeciej rundzie najdalej skoczył Stefan Horngacher (104,5 m), dzięki czemu reprezentacja Austrii objęła prowadzenie. Drugi co do odległości skok tej tury oddał Michal Doležal (102,5 m), a półtora metra bliżej lądował Janne Ahonen. Po trzeciej rundzie na prowadzenie wyszła reprezentacja Austrii, wyprzedzając Japonię i Niemcy. W ostatniej, czwartej grupie, kończącej pierwszą serię konkursową najdłuższy skok oddał Kristian Brenden, skacząc 133 metry. Drugi pod względem długości skok należał do Dietera Thomy (130,0 m), a trzeci do Primoža Peterki (125,0 m). Sytuacja na półmetku pierwszej serii zmieniła się względem trzeciej kolejki – na prowadzeniu umocnili się Austriacy. Na drugie miejsce awansowali Niemcy, a na trzecie Norwegowie. Reprezentacja Japonii spadła na czwartą lokatę.
W pierwszej grupie serii finałowej najdalsze skoki oddali: Takanobu Okabe (137,0 m) co było najdłuższym rezultatem w całym konkursie, Henning Stensrud (130,0 m), Sven Hannawald (128,0 m) oraz Ari-Pekka Nikkola (122,0 m). Po raz kolejny doszło do zmiany lidera, którym zostali Japończycy. Drugie miejsce utrzymali Niemcy, a trzecie Norwegowie. Z pierwszego na czwarte miejsce spadła reprezentacja Austrii. W drugiej turze skoków najlepszy okazał się Martin Schmitt, który uzyskał 126,5 metra. Drugą odległość osiągnął Hiroya Saitō (124,0 m), a trzecią Martin Höllwarth (123,0 m). W klasyfikacji doszło do zmiany na trzecim miejscu, Norwegię wyprzedziła Austria. W przedostatniej kolejce najdłuższy skok oddał Masahiko Harada, który lądował na 137 metrze. Dziewięć metrów krócej skoczył reprezentant Finlandii, Janne Ahonen, dzięki czemu drużyna fińska zmniejszyła stratę do bezpośrednio ją wyprzedzających – Norwegii i Austrii. W ósmej, ostatniej kolejce skoków najdalej skoczył Andreas Widhölzl (136,5 m). Dobry skok oddał Jani Soininen (131,0 m) oraz Kazuyoshi Funaki (125,0 m). W końcowej klasyfikacji drużynowego konkursu olimpijskiego na pierwszym miejscu znaleźli się reprezentanci Japonii z przewagą 35,6 punktu nad drugimi Niemcami. Brązowy medal przypadł ekipie Austriaków.

</doc>
<doc id="445902" url="https://pl.wikipedia.org/wiki?curid=445902" title="Adopcja Miłości">
Adopcja Miłości



</doc>
<doc id="445905" url="https://pl.wikipedia.org/wiki?curid=445905" title="Tyrfobiont">
Tyrfobiont

Tyrfobiont – gatunek żyjący w wodach torfowiskowych: jeziorach (strefa limnalu) torfowiskowych, sucharach, oczkach w ple torfowiskowym (raczej nie występuje w innych typach wód), przystosowany do życia w wodach o niskim pH (kwaśne) i licznymi związkami humusowymi. Wśród tyrfobiontów jest wiele gatunków owadów wodnych, głównie chrząszczy wodnych, ważek (np. "Somatochlora arctica") i pluskwiaków wodnych, ale spotkane są także wśród tyrfobionów chruściki (np. "Cyrnus insolutus", "Hagenella clathrata", "Holocentropus dubius)".
Zobacz też: Tyrfofil, Tyrfoksen, klasy wierności

</doc>
<doc id="445906" url="https://pl.wikipedia.org/wiki?curid=445906" title="Peter Ivers">
Peter Ivers

Peter Scott Ivers, właśc. Peter Scott Rose (ur. 20 września 1946 w Bostonie, zm. 3 marca 1983 w Los Angeles) – amerykański muzyk, piosenkarz, autor tekstów i osobowość telewizyjna. 
Życiorys.
W latach 1965–1969 studiował na Harvardzie. Pod koniec lat 60. rozpoczął swoją karierę grając na harmonijce w lokalnym zespole Beacon Street Union w Cambridge w Massachusetts. Jego piosenka „In Heaven, Everything Is Fine” stanowiła ścieżkę dźwiękową do decydującej sceny debiutu Davida Lyncha "Głowa do wycierania" ("Eraserhead", 1977). 
Współtworzył muzykę do filmów: "Grand Theft Auto" (1977), "" ("National Lampoon's Vacation", 1983) i "Siedem minut w niebie" ("Seven Minutes in Heaven", 1986), a także seriali – "NET Playhouse" (1970), "Starsky i Hutch" (1978), "BJ i Bear" ("BJ and the Bear", 1979) i "Insight" (1982).
3 marca 1983 w wieku 36 lat został znaleziony zatłuczony na śmierć młotkiem w swoim mieszkaniu na poddaszu w Los Angeles; morderstwo pozostało oficjalnie nierozwiązane.

</doc>
<doc id="445908" url="https://pl.wikipedia.org/wiki?curid=445908" title="Tatrzański Park Narodowy (Słowacja)">
Tatrzański Park Narodowy (Słowacja)

Tatrzański Park Narodowy (słow. "Tatranský národný park", "TANAP") – słowacki odpowiednik polskiego Tatrzańskiego Parku Narodowego, powstały 1 stycznia 1949 r. Tatrzański Park Narodowy jest najstarszym parkiem narodowym na Słowacji.
TANAP obejmuje część Tatr Wysokich ("Vysoké Tatry") z najwyższym szczytem Tatr, Gerlachem (2655 m n.p.m.), Tatr Zachodnich ("Západné Tatry") i całość Tatr Bielskich ("Belianske Tatry"). Powierzchnia parku w latach 1949–1987 wynosiła 50 965 ha – obejmował on wówczas jedynie Tatry Bielskie i Wysokie oraz otoczenie Doliny Cichej. 1 kwietnia 1987 r. powiększono park o niemal całe słowackie Tatry Zachodnie, a powierzchnia wyniosła 76 883 ha. Dziś park obejmuje 74 284 ha, a powierzchnia jego pasma ochronnego 307 km².
Do głównych zadań TANAP-u należą:
W 1992 r. TANAP i TPN zostały uznane przez UNESCO za rezerwat biosfery, międzynarodowy obszar o światowym znaczeniu. Siedzibą TANAP-u jest Tatrzańska Łomnica ("Tatranská Lomnica"). Znajdują się tu władze administracyjne parku, biura Lasów Państwowych TANAP-u, instytut badawczy i Muzeum TANAP-u.
W roku 2013 Międzynarodowa Unia Ochrony Przyrody zagroziła TANAP obniżeniem statusu parku narodowego w prowadzonej przez tę organizację klasyfikacji z powodu dużych inwestycji (głównie w infrastrukturę narciarską) na terenie parku, które bardzo poważnie ingerują w krajobraz i przyrodę.

</doc>
<doc id="445909" url="https://pl.wikipedia.org/wiki?curid=445909" title="Kodowanie liniowe">
Kodowanie liniowe

Kodowanie liniowe – proces przekształcenia sygnału binarnego na cyfrowy sygnał liniowy. Kod liniowy dobiera się odpowiednio do dysponowanego toru telekomunikacyjnego, tak aby było odpowiednie ukształtowanie widma energetycznego.
Kod liniowy powinien charakteryzować się następującymi cechami:
Najpowszechniej w telekomunikacji stosowane są trójwartościowe kody transmisyjne, np. AMI, HDB3, natomiast w transmisjach szerokopasmowych – wielowartościowe.

</doc>
<doc id="445910" url="https://pl.wikipedia.org/wiki?curid=445910" title="Flaga powiatu nowosądeckiego">
Flaga powiatu nowosądeckiego



</doc>
<doc id="445911" url="https://pl.wikipedia.org/wiki?curid=445911" title="Skoki narciarskie na Zimowych Igrzyskach Olimpijskich 1994">
Skoki narciarskie na Zimowych Igrzyskach Olimpijskich 1994

Skoki narciarskie na Zimowych Igrzyskach Olimpijskich 1994 – zawody olimpijskie w skokach narciarskich przeprowadzone pomiędzy 20 a 25 lutego 1994 roku w ramach igrzysk w Lillehammer.
Podczas igrzysk rozegrane zostały trzy konkurencje w skokach narciarskich – 20 lutego były to zawody indywidualne na obiekcie dużym (K-120), 23 lutego – skoki drużynowe na obiekcie dużym, a 25 lutego odbył się konkurs indywidualny na skoczni normalnej (K-90). W konkursie indywidualnym na skoczni dużej triumfował Jens Weißflog, srebro zdobył Espen Bredesen, a brąz – Andreas Goldberger. W konkursie na skoczni normalnej mistrzem olimpijskim został Espen Bredesen, który bezpośrednio wyprzedził Lasse Ottesena i Dietera Thomę. W zawodach drużynowych mistrzami olimpijskimi zostali skoczkowie niemieccy, którzy wystąpili w składzie: Hansjörg Jäkle, Christof Duffner, Dieter Thoma i Jens Weißflog. Srebro zdobyła drużyna Japonii, a brąz – Austrii.
Łącznie w zawodach wystartowało 68 skoczków narciarskich z dziewiętnastu narodowych reprezentacji. Najmłodszym zawodnikiem, który wziął udział w konkursach olimpijskich w skokach narciarskich, był Zbyněk Krompolc (15 lat i 268 dni), natomiast najstarszym – Jiří Parma (31 lat i 48 dni).
Po raz siedemnasty skoczkowie narciarscy rywalizowali o medale igrzysk olimpijskich.
Przed igrzyskami.
Zawody w skokach narciarskich zostały rozegrane według stosowanej ówcześnie formuły, zgodnie z którą zawodnicy oddawali po jednym skoku w dwóch rundach. Zmianie uległy natomiast zasady rozgrywania konkursu drużynowego. Na poprzednich igrzyskach olimpijskich czterej zawodnicy oddawali po dwa skoki w dwóch rundach, jednak do wyniku drużyny sumowano trzy najlepsze próby. Na igrzyskach w Lillehammer do wyniku drużyny wliczano wszystkie skoki poszczególnych zawodników.
Tło zawodów.
Na Zimowych Igrzyskach Olimpijskich 1992 w Albertville rozegrano trzy konkursy, w tym dwa indywidualne i jeden drużynowy. Konkurs na normalnej skoczni K-90 rozegrany 9 lutego 1992 roku wygrał Austriak Ernst Vettori, drugi był jego rodak Martin Höllwarth, a trzecie miejsce zajął Fin Toni Nieminen. W drugim konkursie podczas igrzysk rywalizowały drużyny. Zawody przeprowadzono na skoczni dużej K-120. Złoty medal wywalczyła reprezentacja Finlandii, srebro zdobyli reprezentacji Austrii, a brąz Czechosłowacy. Ostatni konkurs indywidualny na dużej skoczni K-120 odbył się 16 lutego 1992 roku. Mistrzem olimpijskim został Toni Nieminen, srebrnym medalistą – Martin Höllwarth, a brązowym – Heinz Kuttin.
Obiekty.
Zawody w skokach narciarskich podczas zimowych igrzysk olimpijskich w 1994 roku zostały rozegrane na skoczniach w Lillehammer. Kompleks tych obiektów został specjalnie wybudowany dla przeprowadzenia olimpijskich konkursów. Budowę ukończono w 1992 roku. Dwa spośród trzech konkursów odbyły się na skoczni dużej o punkcie konstrukcyjnym K-123, natomiast jeden konkurs odbył się na skoczni normalnej K-90.
Jury.
Dyrektorem konkursów w skokach narciarskich na Zimowych Igrzyskach Olimpijskich 1994 był Torbjørn Yggeseth oraz z ramienia Międzynarodowej Federacji Narciarskiej – S. Haagensen. Funkcję delegata technicznego sprawował Rob Mccormack, a jego asystentem był A. Gorjanc. Ponadto, skoki we wszystkich trzech konkursach oceniało po pięciu sędziów, którzy przyznawali zawodnikom noty punktowe za styl. Składy sędziowskie, wraz z miejscami zajmowanymi na wieży, przedstawia poniższa tabela.

</doc>
<doc id="445919" url="https://pl.wikipedia.org/wiki?curid=445919" title="Dobricz">
Dobricz

Dobricz (bułg. Добрич), do 1882 Chadżiogłu-Pazardżik (Хаджиоглу-Пазарджик), w latach 1913–1940 Bazardżik, 1949–1993 "Tołbuchin" (Толбухин) – miasto w północno-wschodniej Bułgarii (bułgarska część Dobrudży), stolica obwodu Dobricz. Około 88 tys. mieszkańców; handlowy ośrodek regionu rolniczego; przemysł spożywczy (młynarstwo, olejarstwo, przetwórstwo mięsa, owoców i warzyw), maszynowy, włókienniczy (głównie bawełniany), meblarski, ceramiczny; węzeł drogowy; naukowo-badawczy instytut rolnictwa; klub sportowy.
Historia.
Pierwsza osada powstała XVI wieku na skrzyżowaniu szlaków handlowych prowadzących znad Dunaju do Morza Czarnego. Nadana miastu nazwa Chadżiogłu-Pazardżik na cześć jego założyciela, tureckiego kupca zachowała się do 1882. Od XVII do XIX wieku powstał tu ośrodek rzemiosła artystycznego, handlu i rolnictwa. Na początku XIX wieku liczba mieszkańców wynosiła około dwunastu tysięcy, głównie pochodzenia tureckiego. Pierwsi bułgarscy osadnicy przybyli tu po wojnach rosyjsko-tureckich (1810, 1828 i 1845). Duża grupa bułgarskich osadników zamieszkała w Dobriczu po wojnie krymskiej. Od 1851 odbywały się targi w Dobriczu, na które przyjeżdżali kupcy z Warny, Ruse, Szumenu i kilku innych miast.
Rządy osmańskie nad Chadżiogłu-Pazardżik zakończyły się 27 stycznia 1878, a 19 lutego 1882 nazwę miasta zmieniono na Dobricz, od Dobroticy – średniowiecznego władcy tych ziem. Trzy kolejne wojny, które Bułgaria stoczyła na początku XX wieku, miały wpływ na historię miasta. Pierwsza rumuńska okupacja trwała do 1916. W 1919 po traktacie pokojowym Neuilly, południowa Dobrudża (w tym Dobricz) została przyłączona do Rumunii. Stan ten utrzymał się do 1940, gdy 25 września wojska bułgarskie zajęły miasto. W tym dniu jest obecnie obchodzony dzień Dobricza. Od 1949 miasto nazywało się Tołbuchin, na cześć sowieckiego marszałka Fiodora Tołbuchina, dowodzącego armią, która w 1944 wyzwoliła miasto. Jednak 19 września 1990 dekret ówczesnego prezydenta Bułgarii przywrócił miastu dawną nazwę Dobricz.

</doc>
<doc id="445920" url="https://pl.wikipedia.org/wiki?curid=445920" title="Gwara myśliwska">
Gwara myśliwska

__BEZSPISU__
Gwara łowiecka, język łowiecki – odmiana języka środowiskowego, którym posługują się myśliwi.
Opis.
Historycznie język (gwara) myśliwych w Polsce sięga czasów najstarszych dziejów piśmiennictwa polskiego, zapewne tradycją sięgającą czasów wcześniejszych.
Słownictwo myśliwych należy do najdawniejszych przejawów kultury łowieckiej. Geneza słownictwa łowieckiego sięga czasów prasłowiańskich, a jego rodowód wywodzi się ze staropolszczyzny i początków polskiego języka literackiego. Jego największy rozkwit przypada na XV–XVII wiek, kiedy za sprawą władców i czerpiącej od nich wzorce szlachty, stosowanie słownictwa myśliwskiego weszło do trwałych kanonów zachowań myśliwskich. Używanie słownictwa obowiązywało wszystkich przystających do grona myśliwych i należało do podstawowych wymagań stawianych młodym adeptom sztuki łowieckiej. Przekazywany przez pokolenia ulegał wzbogaceniu o wiele terminów i określeń regionalnych i gwarowych, a także zaczerpniętych z mowy potocznej oraz języków obcych.
Język łowiecki zawiera szeroki zasób terminologii dotyczących podstawowych pojęć z zakresu łowiectwa. Zawiera liczne hasła znaczeniowe obejmujące wszystkie dziedziny łowiectwa, a zwłaszcza wygląd, zachowanie zwierząt łownych, elementy tradycji, zwyczajów, sokolnictwo, kynologię, elementy gospodarki łowieckiej, wykonywania polowań, ubiór myśliwego, broń myśliwską oraz akcesoria myśliwskie.
W przypadku wąskich, izolowanych społeczności, czy grup społecznych o określonej profesji z upływem czasu w ich kręgu kształtowany jest odrębny język środowiskowy – mowa, gwara obejmująca specyficzne słownictwo, która usprawnia wzajemne porozumiewanie się i ułatwia przekaz informacji.
Wśród współczesnych myśliwych zachodzi proces zachowywania i kultywowania tradycji, przy czym wiele określeń używanych przez współczesnych łowców dla osób postronnych bywa niezrozumiałych.
Język łowiecki nie jest zamkniętym zasobem słów, a z rozwojem łowiectwa pojawiają się nowe przykłady słownictwa i określenia, zaś niektóre starsze nieużywane terminy odchodzą w zapomnienie. Współcześnie słownictwo łowieckie w życiu myśliwych nadal odgrywa istotną rolę.
Słownik polskiej gwary łowieckiej.
Indeks.
A – B – C – Ć – D – E – F – G – H – I – J – K – L – Ł – M – N – O – Ó – P – R – S – Ś – T – U – W – Z – Ż 

</doc>
<doc id="445923" url="https://pl.wikipedia.org/wiki?curid=445923" title="Wierzchosława Ludmiła">
Wierzchosława Ludmiła

Wierzchosława Ludmiła (ur. przed 1152, zm. zap. 1223) – księżniczka wielkopolska i księżna lotaryńska z dynastii Piastów. Córka księcia wielkopolskiego i zwierzchniego księcia Polski Mieszka III Starego i prawdopodobnie jego pierwszej żony Elżbiety, królewny węgierskiej.
Życiorys.
Około 1166 została wydana za hrabiego Bitsch, Fryderyka I Lotaryńskiego, syna księcia Lotaryngii Mateusza I Lotaryńskiego. Jej ojciec, Mieszko III Stary, poprzez to małżeństwo chciał pozyskać książąt z zachodniej części Świętego Cesarstwa Rzymskiego.
Wierzchosława Ludmiła Wielkopolska stała za nawiązaniem kontaktów artystycznych francuskich przedstawicieli sztuki z Polską. Dzięki jej staraniom ok. 1180 na dwór jej ojca przybyli nadmozańscy artyści, którzy wykonali Drzwi Gnieźnieńskie. W 1205 została księżną Lotaryngii po tym, jak Fryderyk I Lotaryński przejął władzę po śmierci brata, Szymona II Lotaryńskiego. Jednak nie dane mu było długo panować, gdyż zmarł rok później.
Potomstwo.
Z małżeństwa Wierzchosławy Ludmiły i Fryderyka I Lotaryńskiego pochodziło dziewięcioro dzieci:

</doc>
<doc id="445928" url="https://pl.wikipedia.org/wiki?curid=445928" title="Kryształ górski">
Kryształ górski

Kryształ górski ( "krystallos" ‘lód’) – bezbarwna, przezroczysta odmiana kwarcu. Znane są kryształy górskie o masie wielu ton, lecz kamienie warte oszlifowania zdarzają się rzadko.
Właściwości.
Nieskazitelna czystość, silny połysk sprawiły, że był utożsamiany z diamentem; stąd wiele nazw nieprawidłowych jak: diament alaskański, bohemiński, islandzki, herkimer, meksykański lub marmora. Jest minerałem nadzwyczaj odpornym na działanie kwasów i zasad. Roztwarza się jedynie w kwasie fluorowodorowym.
Niekiedy występują w kryształach inkluzje goethytu (kwarc gwiaździsty), złota, pirytu, rutylu, turmalinu.
Sławne są małe, przezroczyste jak woda kryształy z marmurów Carrary (Włochy) i tzw. diamenty z Herkimer (okręg Herkimer w stanie Nowy Jork). Ich średnica nie przekracza 1 cm.
Występowanie.
Jedna z najpospolitszych odmian kwarcu powstająca m.in. w warunkach hydrotermalnych. Ważny minerał skałotwórczy magmowych, metamorficznych, i osadowych, w pegmatytach.
Miejsca występowania: Dolny Śląsk, okolice Strzelina (zwłaszcza w Jegłowej), w Karkonoszach, w Górach Izerskich mniej w Tatrach i w Górach Świętokrzyskich.
Przełęcz Furka w Alpach, Brazylia, Francja, Birma, USA.
Zdarzają się podróbki wykonane ze specjalnego szkła hybrydowego. 
Zastosowanie.
Bywa stosowany do wyrobu ozdób i artystycznej biżuterii. Dzięki specjalnej obróbce uzyskiwano w kamieniach doskonałe efekty optyczne i świetlne. Wykonywano rzeźby, wazy, ozdoby, przedmioty kultu religijnego.
Jest poszukiwanym kamieniem kolekcjonerskim.

</doc>
<doc id="445929" url="https://pl.wikipedia.org/wiki?curid=445929" title="Scarborough Fair">
Scarborough Fair

Scarborough Fair – tradycyjna angielska piosenka. Powstanie ballady datowane jest na czasy późnego średniowiecza, kiedy w Scarborough organizowano 45-dniowy jarmark. Pieśń ukształtowała się między XVI a XVII wiekiem i przypuszczalnie powstała na bazie innej ballady, „The Elfin Knight” (nr 2 w zbiorze ballad zebranych i wydanych przez amerykańskiego folklorystę Francisa Childa).
Utwór ten wykonywało wielu artystów, m.in. Ewan MacColl i Peggy Seeger, Martin Carthy, od którego piosenkę przejęli Simon &amp; Garfunkel, A.L. Lloyd, Mark Easley, Herbie Hancock, Al Di Meola, Sarah Brightman, Amy Nuttall, Leaves’ Eyes, My Dying Bride, Hayley Westenra z zespołem Celtic Woman, Gregorian, Marianne Faithfull, Queensrÿche, Omnia czy Scooter w piosenkach takich jak „Scarborough Affair” czy „Scarborough Re-reloaded”.
W Polsce utwór śpiewali Danuta Stenka z Maciejem Zakościelnym, Michał Zator (przy akompaniamencie harfy, koncert "Wieczór ballad celtyckich", Poznań 2011), a wersję instrumentalną wykonywał zespół Skaldowie.

</doc>
<doc id="445930" url="https://pl.wikipedia.org/wiki?curid=445930" title="PTPS Piła">
PTPS Piła

PTPS Piła − polski kobiecy klub siatkarski z siedzibą w Pile, założony w 1993 roku. Klub zakończył działalność w kwietniu 2021 roku ze względu na problemy organizacyjno-finansowe, przez co musiał zrezygnować z występów w I lidze. W zamian został utworzony nowy klub - KS Piła startujący w sezonie 2021/2022 w III lidze.
Od 5 lipca 2012 roku do kwietnia 2021 klub działał jako spółka akcyjna.
Klub prowadził także zespoły juniorek, kadetek i młodziczek.
Ostatnia w historii klubu kadra zespołu (sezon 2020/2021).
Brak zawodniczek - klub nie przystąpił do rozgrywek I ligi w sezonie 2021/2022.

</doc>
<doc id="445933" url="https://pl.wikipedia.org/wiki?curid=445933" title="Limassol">
Limassol

Limassol (gr. "Λεμεσός" trl. "Lemesós"; tur. "Limasol" lub "Leymosun") – drugie co do wielkości miasto Cypru, położone na południowym wybrzeżu wyspy nad Morzem Śródziemnym, u podnóża Gór Trodos. Stanowi ośrodek administracyjny dystryktu Limassol. W 2011 roku liczyło 101 000 mieszkańców, natomiast w całej aglomeracji 237 000 mieszkańców. Sąsiaduje z brytyjskim terytorium zamorskim i bazą Akrotiri.
Po roku 1974, kiedy północny Cypr zajęty został przez wojska tureckie, miasto uległo olbrzymim przeobrażeniom, stając się największym portem tranzytowym na Cyprze. Stało się ono znaczącym ośrodkiem turystycznym. O jego walorach zadecydowała długa tradycja kulturowa. Na jego terenie znajduje się kilka muzeów i stanowisk archeologicznych o europejskim znaczeniu.
W rankingu opublikowanym przez "Globalization and World Cities Research Network 2020", Limassol został sklasyfikowany w III kategorii ("gamma-") miast o znaczeniu globalnym. Miasto uplasowało się na 86 miejscu wśród miast świata w zakresie jakości życia w rankingu "Mercer Quality of Living Survey 2019", plasując się 4 miejsca za Warszawą, tuż przed Tallinem. Limassol został sklasyfikowany przez TripAdvisor na trzecim miejscu na świecie w kategorii planowanego celu na podróż.
Limassol założony został pomiędzy dwoma starożytnymi miastami Amathus i Kurion. Z tego powodu w okresie bizantyńskim znany był jako "Neapolis" („Nowe Miasto”). Sieć kurortów ciągnie się u wschodnich wybrzeży, aż do pobliskiego Amathous. Miasto nieustannie jest rozbudowywane wzdłuż wybrzeża, około 500 m rocznie, oraz w kierunku podnóży masywu Trodos.
Historia.
Przed naszą erą miasto praktycznie nie istniało. Na terenie, na którym dzisiaj wznosi się Limassol, zostały jednakże odnalezione starożytne groby, sięgające 2000 p.n.e. Kilka grobów pochodzi z VIII i IV w. p.n.e. Świadczy to o próbach kolonizacji, które jednak nie rozwinęły się w żadne większe skupiska ludności. Pisarze starożytni nie wspominają o założeniu miasta.
Czasy Bizancjum.
Według akt Soboru Chalcedońskiego z 451 w założeniu Limassolu obok biskupów miast Amathus oraz Arsinoe zaangażowany był biskup z Theodossiani o imieniu Sotir. Theodossiani uznawane jest za kolebkę Limassolu, które z czasem stało się znane jako Neapolis. Biskup Leontios z Neapolis był znanym pisarzem chrześcijańskim z VII wieku. Akta Drugiego Soboru Nicejskiego z 787 wymieniają go jako biskupa mającego swoją siedzibę biskupią w starożytnym Neapolis, a więc Limassolu. Miasto było znane jako Nemesos w X wieku. Konstantyn Porfirogeneta w jednym ze swoich dzieł wymienia miasto o tej nazwie.
W dobie wypraw krzyżowych.
Znanymi z historii są wydarzenia, które miały miejsce na Cyprze w 1191. Położyły one definitywny kres bizantyjskiej dominacji na wyspie. Król angielski, Ryszard Lwie Serce, podróżował z calą flotyllą w kierunku Ziemi Świętej. Na jednym ze statków płynęła jego narzeczona Berengaria oraz rodzona siostra Joanna, królowa Sycylii. Z powodu złej pogody statek z Berengarią miał zawinąć do portu w Limassolu. Władca wyspy Izaak Komnen, niechętny łacinnikom z zachodu, zaprosił szlachcianki do zejścia na brzeg, by później wyłudzić na Ryszardzie okup. Joanna i Berengaria nie zdecydowały się na zejście. W następstwie tego Komnen odmówił przysłania słodkiej wody. Gdy pojawił się statek Ryszarda, Izaak zaprosił go do odwiedzenia Limassolu. Król spotkał się z nieprzychylnym Cypryjczykiem i poprosił go o pomoc w uwalnianiu Ziemi Świętej z rąk muzułmanów. Chociaż Izaak początkowo obiecał przysłać pomoc, później jednak tego nie uczynił.
Ryszard ścigał Komnena i zwyciężył. Cypr dostał się w ręce Anglików. Król poślubił Berengarię na zamku w Limassolu, która tam również została koronowana. Wojska angielskie zburzyły Amathous, a jego mieszkańców przesiedlono do Limassolu.
Rok później wyspa została sprzedana rycerskiemu Zakonowi Ubogich Rycerzy Chrystusa i Świątyni Salomona, czyli Templariuszom. Zakonnicy ci trudnili się ochroną Bazyliki Bożego Grobu w Jerozolimie. Nowi panowie nałożyli olbrzymie podatki na mieszkańców wyspy, chcąc w ten sposób szybko odzyskać wyłożone za zakup pieniądze. Polityka ta doprowadziła do rewolty. Cypryjczycy zażądali od Ryszarda anulowania traktatów. Król przystał na ich petycję. Nowym właścicielem został Gwidon de Lusignan, Francuz i były król Jerozolimy. Od tej pory na Cyprze panowali przez blisko trzysta lat francuscy królowie z dynastii Lusignanów.
W latach 1192–1489 istniało zatem na wyspie, założone przez krzyżowców, Królestwo Cypru. To średniowieczne państwo feudalne ciszyło się dobrobytem. Założonych zostało wiele biskupstw łacińskich. Sytuacja trwała aż do podboju wyspy przez Turków Osmańskich w 1570. W Limassolu stacjonowały wówczas wojska łacińskie.
W XIII wieku na Cyprze, a szczególnie w Limassolu, osiedlali się kupcy, co przyczyniło się do wzrostu zamożności mieszkańców miasta. Istnienie portu wpłynęło na szybki rozwój gospodarczy.
Próby dominacji niemieckiej.
W roku 1228 król niemiecki Fryderyk II Hohenstauf, przynaglany przez templariuszy z Cypru, przybył do Limassolu. Wezwał do siebie Jana Ibelina, by omówić sprawy związane z wojną z muzułmanami. Jan stawił się na rozkaz. W radzie uczestniczyli również templariusze cypryjscy. Jan odmówił udziału w wojnie. Fryderyk przejął kontrolę nad Limassolem i innymi grodami. Wyznaczył również gubernatorów, ale ostatecznie opuścił wyspę. Wojska niemieckie zostały następnie pokonane w bitwie pod Agirtą w pobliżu Kyrenii na północy Cypru w 1229. Wojskami cypryjskimi dowodził Jan Ibelin.
Próby dominacji egipskiej.
Miasto Limassol było również świadkiem ataków Mameluków z Egiptu. W XV wieku tutejszy port stał się schronieniem dla piratów, którzy dominowali we wschodnim basenie Morza Śródziemnego. Panowie cypryjscy bogacili się, udzielając im gościny. W związku z tą sytuacją w 1424 władcy egipscy wysłali wojska, które zdobyły i podpaliły Limassol. Rok później Egipcjanie ponownie nadciągnęli i uderzyli z jeszcze większą siłą. Złupili Famagustę i Larnakę. W Limassolu zdobyli zamek, podpalili liczne budowle, po czym odpłynęli w kierunku Aleksandrii. Wojska mameluków najechały Limassol jeszcze raz w 1426. Wówczas dostał się do niewoli muzułmańskiej i został wywieziony do Kairu król Janus Cypryjski. W walkach przeciw mamelukom brali udział miejscowi Ormianie. Przegrana bitwa miała miejsce pod Chirokitią.
Wenecjanie.
W roku 1489 królowa cypryjska Katarzyna Cornaro sprzedała Cypr Republice Weneckiej. Nowych właścicieli interesowały tylko podatki i eksport dóbr naturalnych. Sami zburzyli zamek w Limassolu. Odwiedzający Cypr w okresie dominacji weneckiej opisywali opłakany stan miast na wyspie i biedę jej mieszkańców. Cypryjczycy traktowani byli jak niewolnicy. Płacili wysokie podatki od wszystkiego, co udało im się wyhodować lub wyprodukować (mąka, wino, oliwa, rogacizna).
Dominacja turecka.
Imperium osmańskie zdobywało Cypr w latach 1570–1571. Miasto Limassol zostało podbite w lipcu 1570 bez jakiegokolwiek oporu ze strony jego mieszkańców. Odwiedzający w tym czasie miasto opisywali je jako przeludnioną osadę. Limassolczycy żyli w tak niskich domach, że trzeba było się schylać, by w ogóle do nich wejść. Prawdopodobnie chciano się w ten sposób zabezpieczyć przed Turkami, którzy wjeżdżali do domów chrześcijańskich na koniach.
W okresie dominacji osmańskiej Grecy i Turcy żyli w oddzielnych dzielnicach. To Kościół jako instytucja narodowa odegrał największą rolę w edukacji ludności w latach 1754–1821. W latach tych powstawały liczne szkoły w mniejszych i większych osiedlach. Greccy nauczyciele uczyli helleńskiej historii, a także tureckiego i francuskiego. Następujące szkoły powstały w Limassolu u schyłku dominacji tureckiej:
Pod panowaniem brytyjskim.
Brytyjczycy zdobyli Cypr w 1878. Pierwszym angielskim gubernatorem wyspy został pułkownik Warren. Wykazał on szczególne zainteresowanie Limassolem, co przyczyniło się do rozkwitu miasta. Już w pierwszych dniach oczyszczono i naprawiono drogi, usunięto zwierzęta z centrum miasta oraz zasadzono drzewa. W 1880 ustawiono latarnie miejskie, które w 1912 zastąpione zostały elektrycznymi.
Brytyjczycy wybudowali urząd pocztowy z telegrafem oraz szpital. W 1880 zaczęła działać pierwsza drukarnia. To właśnie w tej drukarni wydano pierwsze numery gazet «Alithia» oraz «Anagennisis» w 1897. W tych latach zaczął się również ukazywać «Salpinx». Pod koniec XIX wieku powstały pierwsze hotele «Europe» i «Amathus».
Ulepszenia wprowadzane przez Brytyjczyków przyczyniły się do rozwoju intelektualnego i artystycznego miasta. Szkoły, teatry, kluby, galerie sztuki, kluby sportowe, przede wszystkim piłkarskie to zdobycze nowoczesnego miasta, które Limassol zawdzięcza Brytyjczykom. Cypryjczycy znajdowali w Limassolu pracę w przemyśle ceramicznym i przy produkcji wina. Z czasem rozbudowano port i zaczęto inwestować w turystykę. W 1928 założono pierwszą szkołę ormiańską miasta.
Klimat.
Limassol znajduje się w strefie klimatu subtropikalnego typu śródziemnomorskiego, z bardzo łagodnymi zimami i długimi ciepłymi, częściowo gorącymi latami. Średnia roczna temperatura wynosi ponad 25 °C w dzień i 15 °C w nocy.
Średnia temperatura dwóch miesięcy zimowych – stycznia i lutego wynosi wokół 17 °C w dzień i 8 °C w nocy. W tych miesiącach temperatury wynoszą zwykle od 14 do 23 °C w ciągu dnia, od 7 do 14 °C w nocy, a średnia temperatura morza wynosi 17–18 °C. Opady śniegu, jak i mróz nie występują. Średnia temperatura ośmiu miesięcy letnich, od kwietnia do listopada wynosi 28 °C w dzień i 18 °C w nocy. Marzec i grudzień pod względem temperatur i nasłonecznienia przypomina maj i wrzesień w Polsce. W dwóch najcieplejszych miesiącach roku – lipcu i sierpniu, temperatury wynoszą zwykle od 31 do 34 °C w ciągu dnia, około 23 °C w nocy, a średnia temperatura morza wynosi 26–27 °C. Czerwiec, lipiec, sierpień i wrzesień to cztery miesiące ze średnią temperaturą ≥30 °C w dzień i ≥20 °C w nocy. W okresie od maja do listopada średnia temperatura morza wynosi powyżej 20 °C. W Limassolu, jak i w pozostałych miejscowościach na wybrzeżu Cypru występują stosunkowo małe wahania temperatury, zarówno pomiędzy dniem a nocą oraz pomiędzy kolejnymi dniami.
Limassol ma 43 dni deszczowe rocznie przy opadach ≥1 mm lub 59 dni deszczowych rocznie przy opadach ≥0,2 mm, od bezdeszczowego okresu od czerwca do września do około 9 dni deszczowych w grudniu i styczniu. Występuje tu około 3400 godzin czystej słonecznej pogody rocznie, od około 190 h (blisko 6 godziny dziennie, prawie 6 razy więcej niż w Polsce) w grudniu do około 390 h (ponad 12 godzin czystego słońca na dobę) w lipcu.
Władze miasta.
Pierwsze ugrupowania marksistowskie formowały się w Limassolu we wczesnych latach 20. minionego wieku. W 1926 powstała w Limassolu Komunistyczna Partia Cypru. Jej następczyni Postępowa Partia Ludzi Pracy (gr. Ανορθωτικό Κόμμα Εργαζόμενου Λαού) zdominowała wybory do rady miejskiej, od czasu gdy w pierwszych wolnych wyborach w 1943 wygrał Ploutis Servas.
Obecnym burmistrzem Limassolu jest Andreas Christou z Postępowej Partii Ludzi Pracy. Został wybrany na to stanowisko w grudniu 2006; kadencja trwa pięć lat.
Gospodarka.
Limassol stał się najważniejszym miastem portowym Cypru po inwazji tureckiej w 1974. Przed tym rokiem rolę tę spełniała Famagusta, która obecnie znajduje się w części okupowanej przez Turcję.
W mieście ma swoje siedziby wiele firm winiarskich, które obsługują winnice zlokalizowane na południowych stokach masywu Trodos. Jednym z najsławniejszych win produkowanych w tym regionie jest Commandaria. Prosperujące firmy winiarskie to KEO, LOEL, SODAP oraz ETKO. Wina i koniaki produkowane w Limassolu z winogron, które rosną w tej części Cypru są znakomitej jakości. Były nagradzane na międzynarodowych targach winiarskich. Wina te są konsumowane w dużej ilości przez samych Cypryjczyków, jak i przez przybywających tutaj turystów. Dużą ilość cypryjskiego wina eksportuje się do Europy.
Limassol jest największym centrum przemysłowym w prowincji. Znajduje się tutaj ponad 350 zakładów przemysłowych. Produkuje się tekstylia, meble, buty, napoje, produkty spożywcze, stal, sprzęt elektryczny i inne.
Miasto jest również ważnym centrum handlowym na wyspie. Ma na to wpływ obecność brytyjskiej bazy wojskowej w Episkopi i Akrotiri oraz nagły wzrost liczby ludności po inwazji tureckiej w 1974. Większość sklepów znajduje się w centrum Limassolu oraz wzdłuż wybrzeża, od starego portu w kierunku Amathus. W tej przeznaczonej dla turystów części miasta znajdują się hotele, restauracje, dyskoteki i miejsca związane z czynnym wypoczynkiem.
W Limassolu znajdują się dwa porty, popularnie nazywane „starym” i „nowym portem”. Nowy port jest największym w wolnej części wyspy. To tutaj skupia się większość cypryjskiego przeładunku. Falochron starego portu ma długość 250 metrów i może przyjąć jednocześnie trzy małe statki. Zwykle używany jest przez rybaków. Długość falochronu nowego portu to 1300 metrów. Może w nim być przyjętych jednocześnie dziesięć statków, w zależności od ich długości. Z Cypru eksportuje się głównie winogrona, wina, chleb świętojański, cytrusy. Na wyspę importowane są produkty zbożowe, samochody, maszyny, ubrania, lekarstwa, nawozy i żelazo.
Również walory turystyczne Limassolu zostały docenione po inwazji tureckiej w 1974. Wcześniej ważnymi centrami turystycznymi były Famagusta i Kyrenia. W Limassolu znajduje się kilka wspaniałych plaż, bogatych w piasek i dogodnych dla chcących zażyć kąpieli słonecznych lub wykąpać się w morzu. Plażą w okolicy «Dasoudi» opiekuje się «Cyprus Tourism Organisation» (pl. Cypryjska Organizacja Turystyczna – CTO).
W rankingu opublikowanym przez "Globalization and World Cities Research Network 2020", Limassol został sklasyfikowany w III kategorii ("gamma-") miast o znaczeniu globalnym. Miasto uplasowało się na 86 miejscu wśród miast świata w zakresie jakości życia w rankingu "Mercer Quality of Living Survey 2019", plasując się 4 miejsca za Warszawą, oraz o 3 miejsca wyprzedzając Ateny i o 14 miejsc Wrocław. Limassol został sklasyfikowany przez TripAdvisor na trzecim miejscu na świecie w kategorii planowanego celu na podróż.
W mieście funkcjonuje państwowa Politechnika Cypryjska oraz kampusy dwóch prywatnych uniwersytetów: i .
Transport.
Transport drogowy.
Transport publiczny jest obsługiwany głównie przez autobusy. Limassol jest połączony z innymi miastami na Cyprze autobusami międzymiastowymi.
Miasto jest ważnym węzłem drogowym na Cyprze. Miasto przecinają autostrady:
Ponadto, istnieje tu również B8 łącząca miasto z górami Trodos w środkowej części Cypru.
Transport lotniczy.
Miasto jest obsługiwane przez dwa międzynarodowe lotniska: 
Transport morski.
Port Limassol jest głównym portem morskim na Cyprze. Jest portem towarowym, pasażerskim oraz wojennym. W 2010 roku Port Limassol obsłużył 3,69 milionów ton ładunku i 380 278 pasażerów.
Demografia.
Wewnętrzna emigracja od lat 60. XX wieku oraz napływ ludności po 1974 znacząco wpłynęły na wzrost liczby ludności w Limassolu i jego okolicy. Na Limassol składają się dzisiaj następujące gminy: Limassol, Agia Fyla, Polemidhia, Mesa Geitonia, Agios Athanasios oraz Germasogeia.
Miasto w minionych wiekach posiadało ludność mieszaną, składającą się z Greków, Turków i Ormian cypryjskich. Większość cypryjskich Turków wyemigrowała na północ w 1974. Wtedy wielu Greków z północy wyspy przybyło i osiedliło się w Limassolu. Miasto jest trzecim największym skupiskiem Ormian na Cyprze, którzy posiadają tu własny kościół pw. św. Jerzego, szkołę "Nareg" oraz cmentarz. W latach 90. znaczna liczba cypryjskich Romów, którzy zgodnie z konstytucją uważani są za cypryjskich Turków, wróciła z północy i osiedliła się w tureckiej dzielnicy Limassolu. W Limassolu żyje również niewielka liczba Żydów. W mieście mają swoją synagogę.
Liczba narodzin wzrosła w latach 1878–1960 o 70%. W 1881 Limassol zamieszkiwało 6131 osób. W 1960 liczba ta wynosiła już 43.593. W mieście żyło wówczas w przybliżeniu 37 478 Greków oraz 6115 Turków. W 2005 w Limassolu mieszkało 94 250.
Miasta partnerskie.
Limassol współpracuje z 11 miastami partnerskimi:

</doc>
<doc id="445935" url="https://pl.wikipedia.org/wiki?curid=445935" title="Altanniki">
Altanniki

Altanniki (Ptilonorhynchidae) – rodzina ptaków z rzędu wróblowych (Passeriformes), najbliżej spokrewniona z korołazami (Climacteridae). Występują w Australii, na Nowej Gwinei i kilku sąsiednich wyspach.
Charakterystyka.
Są to ptaki średniej wielkości o mocnych dziobach. Upierzenie ma zwykle kolorystykę płowobrązową, zieloną lub szarą; u samców połowy z gatunków jest jaskrawsze niż u samicy.
Większość żyje na terenach leśnych, niektóre na otwartych obszarach buszu. Żywią się przede wszystkim owocami.
W porze godów samce większości gatunków budują strojne altanki służące wabieniu samic. Właściwe gniazdo ma czarkowaty kształt i jest budowane tylko przez samicę. W lęgu 1–2 jaja, wysiadywane przez 19–24 dni. Po około 18–21 dniach pisklęta opuszczają gniazdo.
Systematyka.
Do rodziny zaliczane są następujące rodzaje:

</doc>
<doc id="445936" url="https://pl.wikipedia.org/wiki?curid=445936" title="Książęta twerscy">
Książęta twerscy



</doc>
<doc id="445944" url="https://pl.wikipedia.org/wiki?curid=445944" title="Państwowa Akademia Sztuki i Rzemiosła Artystycznego we Wrocławiu">
Państwowa Akademia Sztuki i Rzemiosła Artystycznego we Wrocławiu

Państwowa Akademia Sztuki i Rzemiosła Artystycznego (niem. Staatliche Akademie für Kunst und Kunstgewerbe) – szkoła artystyczna we Wrocławiu. 
Historia.
Powstała w 1911 z przekształcenia Wrocławskiej Akademii Sztuki. Była w swym czasie – obok Bauhausu – najważniejszą akademią sztuki w Niemczech, jednak nie osiągnęła popularności tej pierwszej. Z uwagi na swoją nowatorską działalność, została nazwana „Bauhausem przed Bauhausem” ("Bauhaus vor dem Bauhaus").
Jej pierwszym dyrektorem był Hans Poelzig, z którego inicjatywy zmieniono nazwę Akademii Sztuki najpierw na „Królewską” ("Königliche"), później na „Państwową” ("Staatliche"). Siedzibą Akademii były budynki przy obecnym placu Polskim ("Kaiserin-Augusta-Platz").
Wskutek Drugiego Pruskiego Rozporządzenia Wyjątkowego ("2. Preußische Notverordnung") Akademię zamknięto 1 kwietnia 1932. Po zamknięciu kontynuowano naukę w prywatnych pracowniach jeszcze przez okres około roku.
Obecnie we Wrocławiu istnieje Akademia Sztuk Pięknych zajmująca pomieszczenia po poprzedniczce.

</doc>
<doc id="445945" url="https://pl.wikipedia.org/wiki?curid=445945" title="Jack Nance">
Jack Nance

Jack Nance, właściwie Marvin John Nance (ur. 21 grudnia 1943 w Bostonie, zm. 30 grudnia 1996 w Pasadenie) – amerykański aktor.
Znany głównie z filmów Davida Lyncha: "Głowa do wycierania", "Blue Velvet", "Dzikość serca", "Zagubiona autostrada" oraz z serialu "Miasteczko Twin Peaks".

</doc>
<doc id="445946" url="https://pl.wikipedia.org/wiki?curid=445946" title="Pistolet K100">
Pistolet K100



</doc>
<doc id="445948" url="https://pl.wikipedia.org/wiki?curid=445948" title="Ichihara">
Ichihara

 – miasto w Japonii, w prefekturze Chiba, na wyspie Honsiu ("Honshū"). Ma powierzchnię 368,17 km2 . W 2020 r. mieszkały w nim 269 653 osoby, w 117 675 gospodarstwach domowych (w 2010 r. 279 601 osób, w 111 883 gospodarstwach domowych).
Położenie.
Miasto leży w południowej części prefektury Chiba nad Zatoką Tokijską.
Graniczy z miastami:
Gospodarka.
W mieście rozwinął się przemysł stoczniowy, elektrotechniczny, szklarski, rafineryjny oraz hutniczy.

</doc>
<doc id="445954" url="https://pl.wikipedia.org/wiki?curid=445954" title="Charlotte Stewart">
Charlotte Stewart

Charlotte Stewart (ur. 27 lutego 1941 w Yuba City w Kalifornii) – amerykańska aktorka. Zagrała między innymi w "Głowie do wycierania", "Miasteczku Twin Peaks" oraz "Domku na prerii".
W roku 2016 ukazała się jej książka wspomnieniowa, zatytułowana "Little House in the Hollywood Hillls: A Bad Girl's Guide to Becoming Miss Beadle, Mary X, and Me".

</doc>
<doc id="445958" url="https://pl.wikipedia.org/wiki?curid=445958" title="Riō">
Riō

Riō (pisane także dla uproszczenia Rio) – marka przenośnych odtwarzaczy audio stworzona przez firmę Diamond Multimedia. Marka stała się sławna dzięki Rio PMP300 zwanemu "Diamond Rio", pierwszemu odtwarzaczowi mp3 który odniósł komercyjny sukces, oraz procesowi wytoczonemu firmie przez RIAA. Produkcję odtwarzaczy rozpoczęto w roku 1998, następnie w roku 1999 po połączeniu z firmą S3 Graphics kontynuowano jako SONICblue. 21 marca 2003 roku firma SONICblue ogłosiła upadłość i marka Riō została sprzedana japońskiej korporacji D&amp;M Holdings, gdzie były produkowane dalej przez Digital Networks North America. Latem roku 2005 – decyzją zarządu – ostatecznie zakończono produkcję odtwarzaczy Riō.
Produkty.
Rio USA (Home Audio)
Rio Japan
Rio modele OEM
Riō Karma (Rio Karma).
Był to pierwszy odtwarzacz, który obsługiwał formaty OGG Vorbis i FLAC. Jest to również jedyny odtwarzacz nie dodający przerw między utworami (gapless playback) i pozwalający na płynne przechodzenie utworu w kolejny (crossfade).
Dostępność.
Nie da się już kupić nowych egzemplarzy odtwarzaczy Riō, jakkolwiek wciąż są one dostępne na Allegro bądź eBay. Zwykle są to odtwarzacze "refurbished" (odnawiane), sprzedawane z 90-dniową gwarancją rozruchową.

</doc>
<doc id="445959" url="https://pl.wikipedia.org/wiki?curid=445959" title="Dywizja Rolno-Gospodarcza">
Dywizja Rolno-Gospodarcza

Dywizja Rolno-Gospodarcza – dywizja ludowego Wojska Polskiego przeznaczona do uprawy obszarów rolnych i organizacji przedsiębiorstw rolnych na terenie województwa poznańskiego i ziemiach odzyskanych.
Dywizja została sformowana na podstawie rozkazu Nr 067 Naczelnego Dowódcy Wojska Polskiego z dnia 13 kwietnia 1945 roku i podporządkowana głównemu kwatermistrzowi WP. Na jej dowódcę wyznaczono płk. Granowskiego.
Dowództwu dywizji podporządkowanych zostało sześć pułków rolno-gospodarczych. Każdy pułk liczył 25 oficerów oraz 1200 podoficerów i szeregowców zorganizowanych w 15 kompanii po 80 żołnierzy. Korpus oficerski dywizji miał zostać skompletowany do 20 kwietnia 1945 roku, natomiast stan szeregowych i podoficerów miał zostać uzupełniony do 30 kwietnia 1945 roku.
W dniu 18 kwietnia 1945 roku Naczelny Dowódca Wojska Polskiego w uzupełnieniu rozkazu nr 067 polecił głównemu kwatermistrzowi WP zorganizować w terminie do 15 maja 1945 roku:
Dywizja liczyła ogółem 7852 ludzi.
Każdy z sześciu pułków działał na terenie wojskowego rejonowego gospodarstwa. Gospodarstwami zarządzały rejonowe urzędy gospodarki rolnej z centralami w Wałczu, Kaliszu Pomorskim, Złocieńcu, Nowym Dworze, Świdwinie i w Strzmielach. Dywizję podporządkowano dowódcy Pomorskiego Okręgu Wojskowego.
Rozformowanie dywizji nastąpiło na podstawie rozkazu Nr 077/Org. dowódcy POW z dnia 18 marca 1946 roku.
W okresie istnienia dywizji (od 13 kwietnia 1945 roku do 20 marca 1946 roku) przy jej dowództwie funkcjonował Oddział Informacji, którego szefem był mjr Filip Tietierin oraz Wojskowy Sąd Dywizji Rolno–Gospodarczej.

</doc>
<doc id="445961" url="https://pl.wikipedia.org/wiki?curid=445961" title="Pistolet automatyczny">
Pistolet automatyczny

Pistolet automatyczny – krótka broń automatyczna łącząca w sobie cechy pistoletu samopowtarzalnego (układ konstrukcyjny i gabaryty) oraz pistoletu maszynowego (możliwość prowadzenia ognia seriami).
Historia.
Pierwsze pistolety automatyczne powstały na początku XX wieku. Ich konstruktorzy próbowali zwiększyć siłę ognia pistoletu samopowtarzalnego poprzez wyposażenie go w możliwość prowadzenia ognia ciągłego.
W czasie I wojny światowej, używane przez żołnierzy karabiny powtarzalne, ze względu na swoją niską szybkostrzelność oraz duże rozmiary, nie sprawdzały się w czasie walk na krótkich dystansach w ciasnych okopach. W państwach centralnych próbowano temu zaradzić wyposażając żołnierzy w pistolety z dostawianymi kolbami jak np. Mauser C/96 i P08 Parabellum (Parabellum także w specjalny magazynek bębnowy o pojemności 32 naboi). Tego rodzaju broń pełniła funkcję zbliżoną do karabinka samopowtarzalnego i dobrze spisywała się podczas walk w okopach.
Raporty płynące z frontu sprawiły, że rozpoczęto prace nad dalszym zwiększeniem efektywności broni strzelającej nabojem pistoletowym. Efektem tych prac w armii niemieckiej był prototyp pistoletu Parabellum wyposażony w przełącznik rodzaju ognia. Próby wykazały, że nowa broń ma bardzo wysoką szybkostrzelność teoretyczną i w efekcie duży rozrzut podczas strzelania. Dodatkowo częste były zacięcia. Pomimo prób dopracowania strzelająca seriami wersja Parabellum pozostała prototypem. W armii austro-węgierskiej wprowadzono natomiast pistolet Steyr M1912/P16, będący modyfikacją standardowego Steyr M1912, który wyposażono w możliwość prowadzenia ognia ciągłego, oraz przedłużono magazynek. Mimo niewielu wyprodukowanych egzemplarzy Steyr 1912/P16 uznawany jest za pierwszy udany pistolet automatyczny. Pistolety automatyczne nie przyjęły się jednak na większą skalę, a zamiast nich w armii niemieckiej wprowadzono pierwszy klasyczny pistolet maszynowy MP18.
Do pomysłu przystosowania pistoletu samopowtarzalnego do prowadzenia ognia seriami powrócono w okresie międzywojennym w Hiszpanii. Powstały tam pistolety automatyczne Astra 901 i Astra 903 (wersje pistoletu Astra 900). Pistolety te, wzorowane na Mauserze C/96 zdobyły dużą popularność, szczególnie w Chinach. Podobnie jak w przypadku automatycznej wersji Parabellum strzelające seriami Astry miały dużą szybkostrzelność teoretyczną uniemożliwiającą celne strzelanie seriami. Duża popularność Astr 901 i 903 sprawiła, że w zakładach Mausera także powstała strzelająca seriami wersja pistoletu C/96, pistolet automatyczny " Mauser 712 Schnellfeuerpistole". Był on produkowany głównie na eksport. Niewielka liczba tych pistoletów automatycznych znalazła się na uzbrojeniu wojsk niemieckich (głównie Waffen-SS), ale doświadczenia wykazały, że pistolet automatyczny jest bronią znacznie mniej skuteczną niż pistolet maszynowy i przydatność tego rodzaju broni jest niewielka.
Do koncepcji pistoletu automatycznego powrócono w ZSRR w latach 50. XX wieku. Armia Radziecka wycofywała w tym okresie z uzbrojenia pistolety maszynowe zastępując je karabinami szturmowymi AK. Wycofanie z uzbrojenia pistoletów maszynowych sprawiło, że nie było broni, w którą można by uzbroić załogi pojazdów bojowych. Ponieważ uznano że AK, nawet w wersji z kolbą składaną ma zbyt duże wymiary, a pistolet PM nie zapewniał odpowiedniej siły ognia postanowiono zaprojektować dla czołgistów pistolet automatyczny. APS okazał się jednak bronią drogą w produkcji, a przede wszystkim niewygodną w użytkowaniu (ciężka, łatwo urywająca się kolba-kabura). Dość szybko zaprzestano jego produkcji, a załogi wozów piechoty uzbrojono ostatecznie w karabiny AKS (AK z kolbą składaną).
Następną próbą opracowania pistoletu automatycznego był niemiecki pistolet HK VP70. Był to duży pistolet który po przyłączeniu kolby-kabury mógł strzelać seriami trójstrzałowymi. Pomimo że VP-70 był produkowany od 1970 do 1984 roku liczba wyprodukowanych egzemplarzy była niewielka ponieważ oddziały policji niemieckiej które miały być głównym odbiorcą tej broni wolały krótkolufowe, bezkolbowe pistolety maszynowe MP5K i MP5KA1.
Pistolety automatyczne powstały także we Włoszech. Były to pistolety automatyczne Beretta 951R (strzelająca seriami i wyposażona w przedni chwyt wersja pistoletu Beretta 951), oraz nowsza Beretta 93R. Włoskie pistolety automatyczne były przeznaczone dla funkcjonariuszy ochrony. Podobnie jak inne pistolety automatyczne także włoskie konstrukcje nie zdobyły większego uznania.
Poza wyżej wymienionymi powstało kilka innych wzorów pistoletów automatycznych (Glock 18, Grand Power K102R), ale ich rozpowszechnienie także było niewielkie. Pomimo że koncepcja podobnej broni regularnie powraca pistolety automatyczne pozostają ślepą uliczką w rozwoju broni automatycznej. Ich masa jest zbyt mała aby zapewnić odpowiednią stabilność broni strzelającej seriami, zwiększenie masy i wymiarów oraz wyposażenie w dostawna kolbę powoduje zwiększenie skuteczności ognia, ale wtedy pistolety automatyczne stają się niewiele mniejsze i lżejsze od kompaktowych pistoletów maszynowych.

</doc>
<doc id="445967" url="https://pl.wikipedia.org/wiki?curid=445967" title="Dyrekcja Kolei we Wrocławiu">
Dyrekcja Kolei we Wrocławiu

Dyrekcja Kolei we Wrocławiu – terytorialny organ zarządzania koleją z siedzibą we Wrocławiu.
Historia.
Okres do 1945.
Wrocław doczekał się bogatej historii rozwoju kolejnictwa, również form nim zarządzania. Początkowo poszczególne linie powstawały z inicjatywy prywatnej. Pierwszy pociąg uruchomiła z Wrocławia już w 1842 Kolej Górnośląska ("Oberschlesische Eisenbahn"), po której upaństwowieniu w 1856 utworzono Królewską Dyrekcję Kolei Górnośląskich ("Königliche Direktion der Oberschlesischen Eisenbahnen"), a następnie w 1883 zmieniono nazwę na Królewska Dyrekcja Kolei ("Königliche Eisenbahndirektion", KED Breslau). Po I wojnie światowej w 1920 jej funkcje przejęła Dyrekcja Kolei ("Eisenbahndirektion" – ED Breslau), zaś od 1929 Dyrekcja Kolei Rzeszy Wrocław ("Reichsbahndirektion Breslau" – RBD/Rbd Wrocław), która była okręgiem administracyjnym Kolei Rzeszy ("Deutsche Reichsbahn"). Terenem jej działania była większość terytorium pruskiej Prowincji Dolnośląskiej. W obliczu spodziewanych nalotów w 1941 ustanowiono ewakuacyjną, zapasową siedzibę dyrekcji w Wałbrzychu. W 1945 ewakuowano ją do Cottbus, a w 1946 do Peine koło Hanoweru.
We Wrocławiu funkcjonowały też zarządy i innych spółek, m.in. od 1868 Kolei Prawego Brzegu Odry ("Rechte-Oder-Ufer Eisenbahn").
Okres po 1945.
Po zmianie granic w 1945, kiedy Wrocław znalazł się w granicach Polski, zadania Dyrekcji Kolei Rzeszy we Wrocławiu przejęła Dyrekcja Okręgowa Kolei Państwowych – DOKP Wrocław, najpierw przez kilka miesięcy mająca swą tymczasową siedzibę w Kluczborku, która następnie m.in. po zawarciu porozumienia ze Związkiem Radzieckim o przejęciu zarządu kolejami przez PKP na całym obszarze Ziem Odzyskanych została przeniesiona do Wrocławia. W okresie lat 1975–1998 nosiła nazwę Dolnośląskiej Dyrekcji Okręgowej Kolei Państwowych – DDOKP.
Po kilkukrotnych zmianach restrukturyzacyjnych w gmachu swoją siedzibę miała Dyrekcja Okręgu Infrastruktury Kolejowej (1998-2001), a następnie od 2002 jednostki wykonawcze szeregu spółek kolejowych, m.in. Oddział Regionalny spółki PKP Polskie Linie Kolejowe SA.

</doc>
<doc id="445972" url="https://pl.wikipedia.org/wiki?curid=445972" title="Double-double">
Double-double

Double-double (także jako DD2) – w koszykówce, uzyskanie wyników dwucyfrowych w dwóch z pięciu możliwych pozytywnych statystyk (punkty, asysty, zbiórki, przechwyty, bloki). Najczęstszą kombinacją double-double są punkty i zbiórki, a następnie punkty i asysty. 
Np. podczas regularnego sezonu NBA 2020-21 było 176 graczy, którzy osiągnęli co najmniej 1 double-double, zaś lider w tej klasyfikacji, Nikola Jokić, zdobył ich 60.

</doc>
<doc id="445975" url="https://pl.wikipedia.org/wiki?curid=445975" title="York University">
York University

York University – kanadyjska uczelnia publiczna w Toronto, w prowincji Ontario, założona w 1959 r. Jej nazwa pochodzi od dawnego miasta York, obecnie dzielnicy Toronto.
Był drugim uniwersytetem obszaru metropolitalnego Toronto, po University of Toronto. Jego ogromny kampus, otwarty w 1965 r., znajduje się w północnej części miasta. Jest trzecią pod względem liczby studentów uczelnią w Kanadzie.
Kształci ponad 50 tysięcy studentów i zatrudnia około siedmiu tysięcy pracowników.

</doc>
<doc id="445977" url="https://pl.wikipedia.org/wiki?curid=445977" title="Krater Kabira">
Krater Kabira

Krater Kabira (Kebira) – przypuszczalny krater uderzeniowy na granicy Libii i Egiptu. Nazwa "Kebira" w języku arabskim oznacza "duży" i odnosi się do nazwy płaskowyżu Dżilf al-Kabir w południowo-zachodnim Egipcie, gdzie odkryto krater.
Kabira jest najprawdopodobniej kraterem uderzeniowym, powstałym na skutek upadku meteorytu, największym odkrytym na Saharze. Jego średnica wynosi 31 km. Powstał przypuszczalnie na skutek uderzenia obiektu o średnicy około 1,2 km. Kolista struktura została zauważona na zdjęciach satelitarnych przez Faruka Al-Baza z Uniwersytetu w Bostonie. Odkrycie to zostało wskazane jako wyjaśnienie zagadki występowania tzw. szkła pustynnego – zielonożółtych fragmentów zeszklonej krzemionki, rozproszonych na obszarze około 100 km w pobliżu granicy z Libią. Mimo wszystko, impaktowe pochodzenie tej struktury nie zostało jednoznacznie dowiedzione.

</doc>
<doc id="445986" url="https://pl.wikipedia.org/wiki?curid=445986" title="Schlesische Funkstunde">
Schlesische Funkstunde

Schlesische Funkstunde AG (SFAG, pol. "Śląska Audycja Radiowa S.A.") – prywatna rozgłośnia radiowa we Wrocławiu, istniejąca w latach 1924–1932.
Powołana 4 kwietnia 1924 z inicjatywy fizyka, Otto Lummera, zarejestrowana 2 maja, rozpoczęła nadawanie 26 maja. 1 lipca 1924 wyemitowała pierwsze reklamy. Początkowo nadawała z siedziby Wyższego Urzędu Górniczego (Oberbergamt) na Hindenburgplatz (dzisiejszy Plac Powstańców Śląskich). W grudniu 1925 oddano na jej użytek nowy budynek przy Sudetenlandstrasse (dzisiejsza ulica Karkonoska). Stacja była członkiem Towarzystwa Radiowego Rzeszy ("Reichs-Rundfunk-Gesellschaft").
Od listopada 1925 spółka posiadała także radiostację w Gliwicach.
Pisarz , który był kierownikiem artystycznym stacji, wprowadził nowy typ audycji radiowej "Hörfolge". 14 grudnia 1929 rozgłośnia wyemitowała słuchowisko "Leben in dieser Zeit" Ericha Kästnera, jedno z pierwszych w języku niemieckim. 
W 1932 spółka akcyjna została przekształcona w spółkę z ograniczoną odpowiedzialnością a następnie upaństwowiona.
Oficjalnym tytułem prasowym rozgłośni był „Schlesische Funkstunde. Das offizielle Organ des Breslauer Senders”, potem zastąpiony przez „Schlesische Funkwoche”.
Następczynią Schlesische Funkstunde była państwowa rozgłośnia Reichssender Breslau. Obecnie w budynkach SFAG mieści się Radio Wrocław.
Władze SFAG.
Założyciele
Przewodniczący rady nadzorczej "(Vorsitzender des Aufsichtsrates)"
Prezes zarządu "(Vorstandsvorsitzender)"
Kierownik muzyczny
Kierownik artystyczy
Intendent

</doc>
<doc id="445990" url="https://pl.wikipedia.org/wiki?curid=445990" title="Witold Nowicki (lekarz)">
Witold Nowicki (lekarz)

Witold Walerian Nowicki (ur. 18 lipca 1878 w Bochni, zm. 3/4 lipca 1941 we Lwowie) – polski lekarz, profesor Uniwersytetu Jana Kazimierza we Lwowie.
Życiorys.
Urodził się 18 lipca 1878 w Bochni, w rodzinie Franciszka, nauczyciela i dyrektora gimnazjum, i Olgi z Hawranków. Jego bratem był Zygmunt, inżynier architekt. W Bochni ukończył szkołę realną i rozpoczął naukę w niższych klasach gimnazjalnych. W 1896 ukończył Gimnazjum św. Anny w Krakowie i złożył egzaminy maturalne. Studia medyczne odbył w Uniwersytecie Jagiellońskim zakończone uzyskaniem w 1902 stopnia doktora wszech nauk lekarskich. W tym samym roku przeprowadził się do Lwowa i rozpoczął pracę w tamtejszym uniwersytecie w Katedrze Anatomii Patologicznej. W 1908 uzyskał stopień docenta anatomii patologicznej (praca: "O przewlekłych odmach pęcherzykowych tkanek (Pneumatosis cystoides)", w 1913 tytuł profesora nadzwyczajnego, w 1919 profesora zwyczajnego. Podczas I wojny światowej był kierownikiem laboratorium analityczno-bakteryjnego obozów jenieckich w Górnej Austrii, w latach 1918–1920 ochotniczo służył w Wojsku Polskim, w stopniu podpułkownika lekarza brał udział w walkach polsko-ukraińskich i wojnie polsko-radzieckiej. Później do 1939 pełnił funkcję kierownika Katedry Anatomii Patologicznej, a w latach 1923–1924 i 1939 dziekana Wydziału Lekarskiego Uniwersytetu Lwowskiego. Od 1930 członek czynny Polskiej Akademii Umiejętności. Jako przedstawiciel Lwowskiej Izby Lekarskiej został wybrany do składu Naczelnej Izby Lekarskiej V kadencji 1935–1939. 
Był członkiem Towarzystwa Naukowego we Lwowie, prezesem Izby Lekarskiej Lwowskiej, przewodniczącym Lwowskiego Komitetu Zwalczania Raka, członkiem zarządu i długoletnim prezesem Polskiego Towarzystwa Higienicznego i jednym z inicjatorów utworzenia Muzeum Higieny we Lwowie w 1937. Orędownik odnowienia i unowocześnienia zdrojowiska w Morszynie.
Autor ponad 80 prac naukowych. W pracy naukowej zajmował się patologią nowotworów i zmian postępowych oraz wstecznych, patofizjologią regulacji neuro-hormonalnej oraz onkologią doświadczalną. Opisał rzadkie przypadki odmy pęcherzykowej jelita cienkiego, zamiany obrzękowe nerek, zmiany wodniczkowe komórek nabłonkowych kanalików krętych. Opracował statystykę raków różnych narządów, opracował pierwszą polską monografię twardzieli. Prowadził eksperymentalne badania nad leczeniem kiłą nowotworów u zwierząt. Na podstawie analizy sekcji zwłok króla Jana III Sobieskiego uzasadnił tezę o przewlekłej niewydolności nerek jako przyczynie jego śmierci.
W okresie sowieckiej okupacji Lwowa nadal prowadził działalność naukową. W sierpniu 1940 był gościem Wszechzwiązkowego Komitetu ds. Nauki ZSRR w Moskwie. Członek rady miejskiej sowieckiego Lwowa. Zginął rozstrzelany wraz z synem Jerzym i kilkudziesięcioma wybitnymi polskimi uczonymi przez Einsatzkommando zur besonderen Verwendung pod dowództwem Brigadeführera dr. Karla Eberharda Schöngartha na Wzgórzach Wuleckich.
Od 1910 był mężem dr Olgi Szuster.

</doc>
<doc id="445991" url="https://pl.wikipedia.org/wiki?curid=445991" title="Transformacja wolnorynkowa">
Transformacja wolnorynkowa

Transformacja wolnorynkowa – proces przechodzenia z gospodarki centralnie planowanej lub nakazowo-rozdzielczej do kapitalistycznej, czyli wolnorynkowej.
Transformacja polega na podjęciu szeregu działań takich jak:
Transformacja wolnorynkowa jest procesem skomplikowanym, długotrwałym i trudnym nie tylko ze względów czysto techniczno-ekonomicznych, ale też polityczno-społecznych. Z tych względów może być przeprowadzona jedynie częściowo lub nawet cofana.

</doc>
<doc id="446000" url="https://pl.wikipedia.org/wiki?curid=446000" title="Albioriks (księżyc)">
Albioriks (księżyc)

Albioriks (Saturn XXVI) – naturalny satelita Saturna, odkryty przez M.J. Holmana i T.B. Spahra w 2000 roku za pomocą teleskopu w Obserwatorium Whipple’a w Arizonie. Jego nazwa pochodzi z mitologii celtyckiej, od jednego z głównych bogów galijskich – Albioriksa, utożsamianego z rzymskim Marsem.
Charakterystyka.
Albioriks jest największym księżycem z grupy galijskiej księżyców nieregularnych, krąży po nachylonej orbicie o dużym mimośrodzie. Jego powierzchnia ma dwie różne barwy – czerwonawą, podobną do Erriapusa i Tarvosa, oraz obszar mniej czerwony. Podobieństwo orbit może wskazywać, że oba księżyce są fragmentami Albioriksa, wybitymi przez uderzenie, które utworzyło duży krater.
Jest on prawdopodobnie przechwyconą przez pole grawitacyjne Saturna planetoidą.

</doc>
<doc id="446002" url="https://pl.wikipedia.org/wiki?curid=446002" title="Niezależna Gazeta Polska">
Niezależna Gazeta Polska

Niezależna Gazeta Polska – wydawany w Warszawie miesięcznik stworzony przez dziennikarzy Gazety Polskiej.
Ze sprzedaży czasopisma utrzymywana jest strona internetowa Niezalezna.pl.
Redaktorem naczelnym miesięcznika był Tomasz Sakiewicz, a następnie Katarzyna Gójska-Hejke. Z Niezależną Gazetą Polską współpracowali m.in.: Jan Pietrzak, Marcin Wolski, Rafał A. Ziemkiewicz, Maciej Łętowski, Jacek Kwieciński, Piotr Lisiewicz.
Łącznie ukazało się 42 numery pisma, w tym ostatni 2 sierpnia 2009. W 2009 miesięcznik połączył się z kwartalnikiem Nowe Państwo i ukazuje się jako Niezależna Gazeta Polska – Nowe Państwo (pierwszy numer ukazał się we wrześniu 2009).
Redakcja przyznawała corocznie wyróżnienie pod nazwą „Nagroda im. św. Grzegorza I Wielkiego” (nowy miesięcznik kontynuuje przyznawanie nagrody):
27 lutego 2011 rozpoczęła funkcjonowanie witryna internetowa pisma http://www.panstwo.net, na której są zamieszczone archiwalne artykuły, które ukazywały się w periodyku.

</doc>
<doc id="446004" url="https://pl.wikipedia.org/wiki?curid=446004" title="Borzysław I (arcybiskup gnieźnieński)">
Borzysław I (arcybiskup gnieźnieński)

Borzysław I herbu Łabędź (ur. ?, zm. 15 stycznia 1317 w Awinionie) – arcybiskup gnieźnieński w latach 1316–1317.
W 1314 wybrany przez kapitułę gnieźnieńską na arcybiskupa udał się do Awinionu, by uzyskać od papieża Klemensa V potwierdzenie wyboru, w międzyczasie papież umarł, a Borzysław nie doczekawszy wyboru następcy wrócił do Polski.
Ponownie do Awinionu udał się w 1316 po wyborze na papieża Jana XXII i w 1317 otrzymał dokument papieski potwierdzający jego nominację. Został konsekrowany przez Jana XXII i oczekując na załatwienie spraw polskich związanych ze złożoną skargą na działania Zakonu Krzyżackiego (Krzyżacy zostali oskarżeni m.in. o bezprawne zagarnięcie Pomorza), nagle zmarł.

</doc>
<doc id="446006" url="https://pl.wikipedia.org/wiki?curid=446006" title="Hejnał Kęty">
Hejnał Kęty

Klub Sportowy Hejnał Kęty – polski wielosekcyjny klub sportowy z Kęt, założony w 1921 roku.
Sekcje.
W jego skład wchodzi kilka sekcji sportowych, takich jak:
Sekcja podnoszenia ciężarów.
Założycielem tej sekcji był Jan Toczek. Współcześnie sekcją tą kieruje Marian Bogacz, a za trenerstwo odpowiadają:
Historia.
Pierwszy trening ciężarowców rozpoczął się 10 stycznia 1960 w sali gimnastycznej Liceum Pedagogicznego w Kętach, a już 2 lutego sekcja podnoszenia ciężarów weszła w skład Towarzystwa Sportowego "Hejnał" Kęty. 4 marca w sali międzyzakładowego Klubu "Sielanka" rozegrane zostały Indywidualne Mistrzostwa Kęt w trójboju ciężarowym. Był to pierwszy oficjalny występ kęckich ciężarowców przed publicznością. Za oficjalną datę powstania sekcji uważa się jednak 15 marca 1960 r., kiedy to została zatwierdzona przez Polski Związek Podnoszenia Ciężarów. Lata 1960–1970 to ciągłe pasmo sukcesów kęckich ciężarowców. Wybrane najważniejsze wyniki sportowe:
Sekcja piłkarska.
Aktualnie kierownikiem sekcji jest Stefan Flisowski. Za szkolenie zawodników odpowiedzialni są:
Historia.
Początki futbolu w Kętach sięgają roku 1920. Wówczas w mieście działało kilka lokalnych, nie zrzeszonych dzielnicowych drużyn, "Sokół", "Olimpia", "Soła". Przełom nastąpił w 1920, gdy działaczom zespołu "Soła" udało się zaprosić na towarzyski mecz drużynę Cracovii. Klub z Krakowa wygrał 3:1. Uzmysłowił on jednak lokalnym działaczom, że lepiej utworzyć jeden, ale wspólny klub. W takich okolicznościach powstała drużyna Hejnału Kęty. Swą nazwę zawdzięcza hejnałowi z wieży mariackiej. Klub miał grać tak pięknie jak śpiewany codziennie hejnał. W 1921 grupa działaczy utworzyła jednosekcyjny Klub o nazwie Towarzystwo Sportowe "HEJNAŁ". Okres lat 1946–1949 ocenić należy jako najwspanialszy w 80-letniej historii piłki nożnej T. S. HEJNAŁ, w którym to drużyna odniosła największy sportowy sukces. W roku 1948 drużyna zdobyła Mistrzostwo Klasy "B" podokręgu Bielsko-Biała (tj. odpowiednik dzisiejszej Klasy "A") i awansowała do śląskiej wydzielonej Klasy "A". W wyniku systemu baraży, mistrzowie poszczególnych grup ubiegali się o prawo do gry I Lidze. Jednakże Hejnał Kęty nie sprostał silniejszym wówczas drużynom śląskim i po roku opuścił śląską Klasę "A". Okres świetności kończy się wraz z wycofaniem w 1949 roku ze stanowiska Kierownika Sekcji Piłki Nożnej Stanisława Koguta. Po jego odejściu w sekcji piłkarskiej następuje całkowity zanik pracy z młodzieżą, co bardzo niekorzystnie odbiło się na wynikach klubu w latach następnych. W roku 1952 następuje spadek do Klasy "B". Po opanowaniu kryzysu drużyna w latach 1955–1967 gra ze zmiennym szczęściem, zawsze jednak plasując się w czołówce tabeli drużyn Klasy "A". W roku 1978 władze sportowe Okręgowego Związku Piłki Nożnej w Bielsku-Białej w uznaniu zasług Klubu powierzają Towarzystwu Sportowemu "HEJNAŁ" organizację rozgrywek juniorów "UEFA-78" z udziałem drużyn:
Okres lat 1976–1981 to okres przebudowy zespołu. Stanisław Waluś zdobywa z drużyną juniorów w sezonie 1985/86 Mistrzostwo Makroregionu Śląskiego. W roku 1990 drużyna zdobywa awans do Ligi Międzyokręgowej. Sezon 1991/1992 to okres dalszych sukcesów sportowych. W wyniku reorganizacji rozgrywek drużyna, zajmując III miejsce w rozgrywkach Ligi Międzyokręgowej, ze zdobyczą 43 punktów awansuje do III Ligi Śląskiej. Następnie po pasmie sukcesów przyszły lata porażek. Rok 1997 to czas zniszczeń wywołanych przez powódź. Warto odnotować fakt zdobycia w sezonie 1999/2000 przez drużynę juniorów awansu do Małopolskiej Ligi Juniorów. Kęcki klub w sezonie następnym wyprzedził m.in. takie drużyny jak Hutnik Kraków, Unii Tarnów, Cracovii i Garbarni Kraków.
Sekcja judo.
Kierownikiem tego oddziału jest Zdzisław Jurowski. Za szkolenie odpowiadają:
Historia.
Jest to najmłodsza sekcja w ponad 80-letniej historii klubu. Powstała 27 sierpnia 1984 roku. W 1987 pojawiły się pierwsze znaczące wyniki kęckich judoków. Drużyna juniorów młodszych, startując w Ogólnopolskim Turnieju z okazji Wyzwolenia Bielska-Białej, zajęła 3. miejsce za Gwardią Bielsko-Biała i Pogonią Szczecin, wyprzedzając liczące się w kraju zespoły, m.in. AZS Warszawa, Gwardię Szczytno. W Mistrzostwach Polski Juniorek i Juniorów Młodszych w Bielsku-Białej w 1988 Izabela Dymitrowicz zajęła 1. miejsce, a Anna Grzesło 3. miejsce. Na Turnieju Eliminacyjnym do Kadry Olimpijskiej "C" w Bytomiu w 1989 Marcin Tondryk zajął 1. miejsce i Jacek Szczerbowski 3. miejsce. W 1990 Izabela Dymitrowicz zajęła 3. miejsce w Grand Prix Seniorek w Opolu, natomiast ta sama zawodniczka także uzyskała trzeci rezultat w końcowej rywalizacji Grand Prix. Duże sukcesy sekcja odniosła w 1992 roku. Na Mistrzostwach Polski w Koszalinie zawodnicy klubu zdobyli następujące miejsca:
Pod koniec 1992 r. odbył się Międzynarodowy Turniej Młodzików w Ingolstadt, gdzie najlepszymi okazali się Marcin Mitoraj – 1. miejsce, Piotr Ludwiczak – 2. miejsce i Robert Szłapa – 2. miejsce. Na Mistrzostwach Polski Młodzików we Wrocławiu 1. miejsce i tytuł Mistrza Polski młodzików w kategorii wagowej 39 kg wywalczył Piotr Ludwiczak. Na Mistrzostwach Polski Młodziczek, które również odbyły się w grudniu 1993 r. w Pile, Izabela Mleczko startując w kategorii wagowej 72 kg zdobyła srebrny medal i tytuł wicemistrzyni Polski młodziczek. Kolejny Międzynarodowy Turniej Judo odbył się w Holandii z końcem maja 1994. Złote medale zdobyli na nim Piotr Ludwiczak i Tomasz Bies, 2. miejsce zajął Dariusz Mitoraj, natomiast 3. miejsca wywalczyli Piotr Pieczka, Izabela Mleczko i Agnieszka Lizoń.
Sekcja piłki siatkowej.
TS Hejnał Kęty – męska drużyna siatkarska będąca sekcją siatkówki klubu sportowego TS Hejnał Kęty.
Kierownikiem tej sekcji jest Andrzej Pietrzyk. Trenerem pierwszej drużyny jest Grzegorz Kosatka.
Sekcja lekkiej atletyki.
Początki tej sekcji wiążą się z rokiem 1945 oraz z osobą Edwarda Wierzbickiego. W dniu 1 października 1982 rozpoczął działalność w Kętach Klub MKS TEMPO Kęty, w wyniku czego 17 grudnia tegoż roku sekcja zawiesiła działalność.
Historia.
W 1952 Władysława Romik wywalczyła 2. miejsce w skoku w dal, oraz 4. w biegu na 100 metrów na Mistrzostwach Polski. Na tych samych zawodach Krystyna Góral zajęła 2. miejsce w biegu na 400 metrów i 800 metrów, Alina Dwornik 3. miejsce w rzucie granatem, a Mieczysław Gugulski 4. miejsce w biegu na 100 i 200 metrów. Odejście starszych lekkoatletów i brak naboru młodych spowodowało zawieszenie sekcji w 1974. Reaktywowano ją w 1975 roku. Pod koniec lat 70. Henryk Smolarek i Wojciech Zawiła zostali powołani do Kadry Narodowej. Nadzieje pokładane w Henryku Smolarku spełniły się w 1978, gdy zdobył 6. miejsce na halowych Mistrzostwach Polski w trójskoku, a także wygrał Grand Prix Brdy. Na następnych MP Smolarek został wicemistrzem Polski juniorów w trójskoku. W 1979 zdobył tytuł Mistrza Polski w trójskoku, z wynikiem 14,73 m. Rok 1980 również przyniósł kilka sukcesów. W Ogólnopolskim Mityngu Lekkiej Atletyki w Zabrzu Roman Smolarek zajął 1. miejsce w biegu na 800 metrów, natomiast Wiesław Czarnik w biegu na 1500 metrów uplasował się na 3. pozycji.

</doc>
<doc id="446010" url="https://pl.wikipedia.org/wiki?curid=446010" title="Anna-Lena Groenefeld">
Anna-Lena Groenefeld



</doc>
<doc id="446011" url="https://pl.wikipedia.org/wiki?curid=446011" title="Osiedle Stanisława Staszica (Katowice)">
Osiedle Stanisława Staszica (Katowice)



</doc>
<doc id="446012" url="https://pl.wikipedia.org/wiki?curid=446012" title="Kuku (gra karciana)">
Kuku (gra karciana)

Kuku – gra karciana przeznaczona dla dwóch i więcej osób. Jest nieco zmodyfikowaną wersją kenta.
Zasady.
W kuku można grać dowolną talią, ale zalecane jest granie pełną. Jeden gracz otrzymuje 4 karty, każdy kolejny z graczy dostaje po 3 karty. Reszta kart nie pełni już żadnej roli w grze. Jeżeli jakiś gracz ma trzy karty tej samej wartości lub w takim samym kolorze, wygrywa, mówiąc: „kuku!”. Po rozdaniu kart gracze zgodnie z ruchem wskazówek zegara przekazują sobie po jednej nadmiarowej karcie.
Zwykle ostatnia osoba, która nie zgłosiła posiadania trzech jednakowych kart w tym samym kolorze lub kart o tej samej wartości zgłoszeniem „kuku” jest zobowiązywana do odgadnięcia kart innych graczy którzy w zależności od zasad deklarują lub nie typ zebranych kart: „kolor” lub „figury”. Zabronionym jest wypowiedzenie hasła „kuku” jeśli posiada się 4 karty. Taki gracz zostaje zdyskwalifikowany i przegrywa.
Warianty.
W jednym z wariantów, gracz może wymienić kartę, którą wcześniej oddał i następnie została mu ona przekazana z powrotem. Kartę bierze się z części talii nieuczestniczącej w grze.
Kuku bite.
Zasady gry w kuku bite są podobne do zwykłej wersji, tylko pod koniec jeśli ktoś nie odgadnie koloru bądź figury, następuje kara bicia kartami po ręce. Jakie to będzie bicie zależy od kart. Wartość bicia to:
Jeśli ktoś wylosuje np. 2 kier, to dostaje dwa krwiste uderzenia. As jest najmocniejszą kartą – przeciwnik dostaje aż 11 uderzeń.

</doc>
<doc id="446017" url="https://pl.wikipedia.org/wiki?curid=446017" title="Bergelmir (księżyc)">
Bergelmir (księżyc)

Bergelmir (Saturn XXXVIII) – mały księżyc Saturna odkryty 12 grudnia 2004 roku przez Davida Jewitta, Scotta Shepparda i Jana Kleynę za pomocą Teleskopu Subaru. Elementy orbitalne wyliczył Brian Marsden.
Jest jednym z kilkunastu satelitów Saturna odkrytych w 2004 roku, po 23 latach od przelotu sondy Voyager 2 przez system tej planety. Nazwa księżyca pochodzi z mitologii nordyckiej. Bergelmir był olbrzymem, przodkiem gigantów z Utgardu (Jotunheim).
Należy do grupy nordyckiej nieregularnych, zewnętrznych księżyców planety, poruszających się ruchem wstecznym.

</doc>
<doc id="446018" url="https://pl.wikipedia.org/wiki?curid=446018" title="Henri Cornet">
Henri Cornet

Henri Cornet, zwany także „Jardy” (ur. 4 sierpnia 1884 w Desvres, zm. 18 marca 1941 w Prunay-le-Gillan) – francuski kolarz szosowy.
Henri Cornet przeszedł do historii dzięki swojemu niespodziewanemu zwycięstwu w drugiej edycji Tour de France w 1904 roku. Osiągnął to właściwie dzięki temu, że czterech pierwszych kolarzy w klasyfikacji generalnej Maurice Garin (zwycięzca TdF 1903), Lucien Pothier, César Garin oraz Hippolyte Aucouturier zostało zdyskwalifikowanych za skracanie sobie trasy wyścigu przy pomocy kolei. Cornet zajmujący 5. pozycję, został uznany za właściwego zwycięzcę kilka miesięcy po zakończeniu wyścigu.
Cornet jest do dnia dzisiejszego najmłodszym zwycięzcą Tour de France wszech czasów. Wygrywając wyścig miał niespełna 20 lat, jednak mimo tego sukcesu, jak i zwycięstwa w wyścigu Paryż-Roubaix w 1906 roku, nie zalicza się go do elity kolarstwa tamtych czasów.

</doc>
<doc id="446020" url="https://pl.wikipedia.org/wiki?curid=446020" title="Amunicja strzelecka">
Amunicja strzelecka

Amunicja strzelecka – rodzaj amunicji przeznaczonej do wystrzeliwania z broni strzeleckiej (naboje pistoletowe, pośrednie, karabinowe), a także granaty ręczne i nasadkowe, oraz amunicja do granatników.
Amunicję strzelecką dzielimy na:
Ze względu na przeznaczenie amunicję strzelecką dzieli się na: wojskową, sportową, myśliwską, a z uwagi na rodzaj pocisków na (zwykłą, przeciwpancerną i kombinowaną, do której możemy zaliczyć np. przeciwpancerno-zapalająco-smugową). Pociski amunicji strzeleckiej nie zawierają materiału wybuchowego, przystosowane są do wystrzeliwania z luf bruzdowanych.

</doc>
<doc id="446022" url="https://pl.wikipedia.org/wiki?curid=446022" title="Deklaracja (karty)">
Deklaracja (karty)



</doc>
<doc id="446026" url="https://pl.wikipedia.org/wiki?curid=446026" title="Adam Ziółkowski">
Adam Ziółkowski

Adam Ziółkowski (ur. 12 stycznia 1951 w Poznaniu) – polski historyk, profesor nauk humanistycznych, nauczyciel akademicki Uniwersytetu Warszawskiego, tłumacz, autor podręczników szkolnych i akademickich.
Życiorys.
Studia historyczne na Uniwersytecie Warszawskim ukończył w 1973. Pracę doktorską obronił w 1981. W latach 1982–1991 pracował na Wydziale Humanistycznym Katolickiego Uniwersytetu Lubelskiego, od 1992 w Instytucie Historycznym Uniwersytetu Warszawskiego. W 1993 uzyskał stopień doktora habilitowanego nauk humanistycznych na Wydziale Historycznym Uniwersytetu Warszawskiego na podstawie dorobku naukowego oraz rozprawy pt. "The Temples of Mid-Republican Rome and Their Historical and Topographical Context" (książka została opublikowana w Rzymie rok wcześniej). W 1996 został profesorem nadzwyczajnym UW, a w 2011 otrzymał tytuł naukowy profesora nauk humanistycznych.
Jego zainteresowania badawcze skupiają się m.in. na zagadnieniach początków miasta Rzym, wczesnej historii państwa rzymskiego (królestwo i wczesna republika), dziejach chrześcijaństwa w starożytności. Członek Collegium Invisibile.
Życie prywatne.
Jest synem prof. Janusza Ziółkowskiego i bratem prof. Marka Ziółkowskiego. Jego córka Agnieszka (ur. 1987), była pierwszym polskim dzieckiem urodzonym w wyniku zapłodnienia pozaustrojowego.

</doc>
<doc id="446030" url="https://pl.wikipedia.org/wiki?curid=446030" title="Sabaton">
Sabaton

Sabaton – szwedzka grupa wykonująca muzykę z pogranicza power i heavy metalu. Tematyka większości utworów jest powiązana z wojną.
Powstała w 1999 w Falun. Do 2022 zespół wydał dziesięć albumów studyjnych niejednoznacznie ocenianych przez krytyków muzycznych. W 2006 i 2007 roku uznana za najlepszy zespół hardrockowy w Szwecji. Grupa wielokrotnie występowała w Polsce.
Historia.
Grupa powstała w 1999 roku w Falun z inicjatywy wokalisty i klawiszowca Joakima Brodéna, gitarzystów Rikarda Sundéna i Oskara Monteliusa, basisty Pära Sundströma oraz perkusisty Richarda Larssona. Nazwa zespołu pochodzi od angielskiej nazwy trzewików, czyli części pełnej zbroi płytowej osłaniająca stopę. Zimą 2000 roku w studiu Abyss muzycy zarejestrowali kilka utworów. Tego samego roku nakładem Underground Symphony ukazała się kompilacja pt. "Fist for Fight". W 2001 roku Larsson odszedł z zespołu, a zastąpił go Daniel Mullback. 4 marca 2005 roku nakładem Black Lodge Records ukazał się debiutancki album formacji zatytułowany "Primo Victoria". Wkrótce potem do grupy dołączył Daniel Mÿhr, który objął część obowiązków Brodéna. W ramach promocji grupa dała szereg koncertów w Niemczech i Szwecji w tym na festiwalach Szwecji Gates of Metal oraz Sweden Rock Festival.
28 lipca 2006 został wydany drugi album grupy pt. "Attero Dominatus". Płyta była promowana podczas siedmiotygodniowej europejskiej trasy koncertowej wraz z Edguy i DragonForce. Ponadto do utworów „Attero Dominatus” i „Metal Crüe” zostały zrealizowane teledyski. Natomiast utwór „Angels Calling” mówi o bezcelowych ofiarach samobójczych ataków na okopy podczas I wojny światowej. 16 marca 2007 roku ukazał się trzeci album zespołu pt. "Metalizer". Dwupłytowe wydawnictwo zawierało niewydany poprzednio debiutancki album formacji oraz jako bonus demo "Fist For Fight". Album dotarł do 21 miejsca szwedzkiej listy sprzedaży. W styczniu 2008 ponownie w studiu Abyss muzycy rozpoczęli prace nad nowym albumem. 30 maja 2008 roku został wydany czwarty album formacji zatytułowany "The Art of War". Album został oparty na starożytnej księdze o nazwie "Sztuka wojenna", która została napisana w VI w. p.n.e. przez chińskiego stratega Sun Zi. Na płycie znalazła się m.in. kompozycja pt. 40:1 opisująca bitwę pod Wizną. Z kolei utwór „Ghost Division” nawiązuje do niemieckiej 7 Dywizji Pancernej, dowodzonej przez Rommla w czasie kampanii we Francji w 1940.
Od marca 2008 do listopada 2009 roku muzycy dali siedemdziesiąt dwa koncerty w ramach trasy koncertowej Art of Live Tour. 21 maja 2010 ukazał się piąty album Sabaton zatytułowany "Coat of Arms". Na wydawnictwie ukazała się m.in. kompozycja pt. „Uprising” opowiadająca o powstaniu warszawskim z 1944 roku. Teledysk do tej piosenki z udziałem generała Waldemara Skrzypczaka oraz Petera Stormare został nakręcony w maju tego samego roku w Fabryce Norblina w Warszawie. Jego premiera odbyła się 1 sierpnia 2010 roku.
W 2012 w zespole doszło do rozłamu, w efekcie skład opuścili Daniel Mÿhr, Daniel Mullback, Rikard Sundén oraz Oskar Montelius. Nowymi członkami zostali: perkusista Robban Bäck oraz gitarzyści Christoffer Rörland i Thobbe Englund.
2 marca 2013 członkowie zespołu spotkali się z polskim ministrem MON Tomaszem Siemoniakiem, który wręczył im m.in. pamiątkowe kordziki.
Na początku 2014 roku zespół nagrał kolejny, siódmy album, pod tytułem "Heroes". Był to pierwszy album studyjny z nowym składem. Pierwszego kwietnia tego roku wyszedł pierwszy singel tej płyty „To Hell And Back”, do którego powstało „lyrics video”. Drugiego maja ukazał się drugi, pt. „Resist And Bite”, a dwa dni przed premierą całej płyty zespół opublikował teledysk do utworu „To Hell And Back”. Album "Heroes" miał premierę 14 maja 2014 roku w Szwecji, natomiast dwa dni później w całej Europie, 19 maja w Wielkiej Brytanii oraz 27 maja w pozostałych regionach świata.
W 2015 roku udał się w tournée. Podczas sezonu festiwalowego Sabaton zagrał na „Wacken Open Air”, na którym zagrali utwór „Gott Mit Uns” ze zmienionym tekstem i pod innym tytułem – „Noch Ein Bier”. Zespół zorganizował niemiecką edycję swojego festiwalu „Sabaton Open Air” – „Noch Ein Bier Fest”. W tym roku w Wiedniu Sabaton zagrał pierwszy koncert z orkiestrą symfoniczną. 2 października 2015 zespół wydał album koncertowy zatytułowany "Live on the Sabaton Cruise 2014" nakładem wytwórni Chaos Regins, płyta zawierała zarejestrowany rejs „Sabaton Cruise” z 2014 roku. Płyta została wydana wyłącznie w Japonii.
W 2016 roku ukazał się album "The Last Stand", na którym m.in. znalazł się utwór „Winged Hussars” opowiadający o udziale polskiej Husarii w Bitwie pod Wiedniem przeciwko islamskiemu Imperium Osmańskiemu.
W 2019 roku wydano album koncepcyjny "The Great War" opowiadający o wydarzeniach z I wojny światowej.
Z końcem 2020 roku Joakim Brodén zapowiedział, że ponownie pojawią się w studiu, by nagrać nową płytę. 26 lutego 2021 Sabaton opublikował nowy utwór zatytułowany „Livgardet” poświęcony szwedzkiemu pułkowi gwardii królewskiej z okazji 500-lecia jego powstania. 4 marca 2022 roku ukazał się album "The War to End All Wars". Tego samego roku 30 września zespół wydał minialbum "Weapons Of The Modern Age" będący kompilacją piosenek o wynalazkach wojennych z I wojny światowej. 20 stycznia 2023 Sabaton wypuścił kolejny minialbum "Heroes Of The Great War", który opowiada o "najdzielniejszych i godnych uwagi bohaterach I wojny światowej". Album okazał się być drugim z trylogii minialbumów zatytułowanej "Echoes Of The Great War".

</doc>
<doc id="446033" url="https://pl.wikipedia.org/wiki?curid=446033" title="Barwy pierwszorzędowe">
Barwy pierwszorzędowe



</doc>
<doc id="446035" url="https://pl.wikipedia.org/wiki?curid=446035" title="Andrzej Grabarczyk">
Andrzej Grabarczyk



</doc>
<doc id="446036" url="https://pl.wikipedia.org/wiki?curid=446036" title="Licytacja">
Licytacja



</doc>
<doc id="446038" url="https://pl.wikipedia.org/wiki?curid=446038" title="S/2004 S 13">
S/2004 S 13

S/2004 S 13 – mały księżyc Saturna odkryty w połowie grudnia 2004 roku przez Davida Jewitta, Scotta Shepparda i Jana Kleynę. Elementy orbitalne wyliczył Brian Marsden.
Jest jednym z kilkunastu satelitów Saturna odkrytych w 2004 roku, po 23 latach od przelotu sondy Voyager 2 przez system tej planety. Część z nowo odkrytych księżyców otrzymała już własne nazwy. Reszta otrzyma je w ciągu kilku lat.
Należy do grupy nordyckiej nieregularnych, zewnętrznych księżyców planety, poruszających się ruchem wstecznym.

</doc>
<doc id="446045" url="https://pl.wikipedia.org/wiki?curid=446045" title="Aklamacja po przeistoczeniu">
Aklamacja po przeistoczeniu

Aklamacja po Przeistoczeniu – część mszy świętej według rytu rzymskokatolickiego, następującą zaraz po Przeistoczeniu. 
Jest to wyznanie Tajemnicy Wiary (Misterium Fidei), że Chrystus umarł na krzyżu i zmartwychwstał dla zbawienia każdego człowieka, jak wcześniej zapowiedział, oraz że na końcu czasów przyjdzie powtórnie, aby pokonać ostatecznie zło. Nowe Ogólne Wprowadzenie do Mszału Rzymskiego mówi wyraźnie, że aklamację wypowiada lud w pozycji stojącej. 
Aktualnie w Polsce używa się czterech formuł:
1. Kapłan: Oto wielka tajemnica wiary. Wierni: Głosimy śmierć Twoją, Panie Jezu, wyznajemy Twoje zmartwychwstanie, i oczekujemy Twego przyjścia w chwale.
2. Kapłan: Wielka jest tajemnica naszej wiary. Wierni: Ile razy ten chleb spożywamy, i pijemy z tego kielicha głosimy śmierć Twoją, Panie, oczekując Twego przyjścia w chwale.
3. Kapłan: Uwielbiajmy tajemnicę wiary. Wierni: Panie, Ty nas wybawiłeś, przez krzyż i zmartwychwstanie swoje, Ty jesteś Zbawicielem świata.
4. Kapłan: Tajemnica wiary. Wierni: Chrystus umarł, Chrystus zmartwychwstał, Chrystus powróci.

</doc>
<doc id="446047" url="https://pl.wikipedia.org/wiki?curid=446047" title="Artyleria atomowa">
Artyleria atomowa

Artyleria atomowa – rodzaj artylerii (zarówno lufowej jak i rakietowej) przeznaczony do prowadzenia ognia pociskami atomowymi.
Charakterystycznymi cechami artylerii atomowej jest duża celność ognia (umożliwiająca skuteczne użycie ładunków jądrowych o niewielkim równoważniku trotylowym), duża ruchliwość. Uderzenia jądrowe przy pomocy artylerii mogą być wykonywane w krótkim czasie i trudniej im przeciwdziałać niż uderzeniom jądrowym wykonanym przy użyciu lotnictwa.
Początkowo dla artylerii atomowej projektowano wyspecjalizowane wzory dział, z czasem opracowano zminiaturyzowane ładunki jądrowe, o mocy kilku, kilkuset kiloton TNT równoważnika trotylowego, które można wystrzeliwać z typowych dział kalibru 152, 155 oraz 203,2 mm.

</doc>
<doc id="446050" url="https://pl.wikipedia.org/wiki?curid=446050" title="Lasalianie">
Lasalianie



</doc>
<doc id="446054" url="https://pl.wikipedia.org/wiki?curid=446054" title="FIBA EuroCup Women">
FIBA EuroCup Women

FIBA EuroCup Women – międzynarodowe, klubowe rozgrywki koszykarskie, utworzone z inicjatywy FIBA Europe wiosną 2002 pod nazwą Puchar Europy Kobiet FIBA (ang. "FIBA Europe Cup Women"), jako kontynuacja Pucharu Ronchetti i regularnie prowadzone przez tę organizację od sezonu 2002/2003, przeznaczone dla drużyn zajmujących czołowe miejsca w europejskich ligach krajowych, które nie zostały zakwalifikowane do żeńskiej Euroligi. Zwyciężczynie danej edycji FIBA EuroCup Women uzyskują automatyczne prawo gry w kolejnym sezonie kobiecej Euroligi.
Pod obecną nazwą rozgrywki te prowadzone są od sezonu 2005/2006.

</doc>
<doc id="446057" url="https://pl.wikipedia.org/wiki?curid=446057" title="FIBA Europe Cup Women">
FIBA Europe Cup Women



</doc>
<doc id="446059" url="https://pl.wikipedia.org/wiki?curid=446059" title="Salamandra czarna">
Salamandra czarna

Salamandra czarna ("Salamandra atra") – gatunek płaza ogoniastego z rodziny salamandrowatych. Żyje w Alpach i Górach Dynarskich. Wyróżnia się 4 podgatunki, z których jeden uznaje się za niepewny. Podgatunek nominatywny wyróżnia się całkowicie czarnym ubarwieniem, podczas gdy u krytycznie zagrożonej "S. a. aurorae" grzbiet zdobią żółte plamy. "S. a. pasubiensis" cechuje się mniejszym natężeniem żółtych plam. Linie te rozdzieliły się prawdopodobnie jeszcze przed ostatnim zlodowaceniem.
Płaz zaadaptował się do klimatu górskiego, w którym żyje. Rozwój młodych przebiega w ciele samicy, na świat wydostają się co 3–4 lata już ukształtowane.
Systematyka.
Salamandra czarna zalicza się do rodzaju "Salamandra", rozpowszechnionego w zachodniej Palearktyce. Riberon i współpracownicy w 2001 i w 2004 uznali istnienie dwóch podgatunków ("S. atra atra" i "S. atra aurorarae"). W obrębie gatunku "Salamaandra atra" wedle IUCN wyróżnia się obecnie 4 podgatunki:
Genetyka i ewolucja.
Salamandra czarna posiada w jądrze 64,5 pg DNA.
W jednym z badań analizowano 5 polimorfizmów genetycznych długości fragmentów materiału genetycznego AFLP. Wykazano polimorfizm na poziomie od 9,7 do 21,9%. Fragmenty polimorficzne stanowiły 16,3%. Z tych badań wynika większa różnorodność, niż to oceniano wcześniej na podstawie DNA mitochondrialnego. W przypadku "S. atra aurorae" nie znaleziono żadnego zróżnicowania w obrębie DNA mitochondriów).
Poziom różnic genetycznych pomiędzy poszczególnymi populacjami wskazuje na udział w jego tworzeniu się ostatniego zlodowacenia, które podzieliło zasięg występowania płazów na mniejsze fragmenty.
Postulowano więc, że za wyodrębnienie się podgatunków i zmienności populacyjnej w obrębie gatunku odpowiada zlodowacenie. Jednakże Riberon zwraca uwagę na własne badania opublikowane w 1999, w których wykrył istnienie populacji w obrębie "S. atra atra" wykazujących różnice wyglądające na starsze niż plejstoceńskie, a więc sięgające czasów sprzed ostatniego zlodowacenia. By zanalizować bliżej tę kwestię, pobrano próbki od 50 osobników z 13 miejsc, po czym przeprowadzono badanie genetyczne mitochondrialnego cytochromu b. Zdefiniowano dzięki temu 10 haplotypów. Nie stwierdzono większych różnic pomiędzy badanymi populacjami salamandry czarnej. Nie znaleziono żadnych polimorfizmów DNA mitochondrialnego. Osobniki zamieszkujące Góry Dynarskie okazały się blisko spokrewnione z płazami z Północnych Alp. Różnice w porównaniu z salamandrą plamistą wyniosły od 10,6 do 12,8%. Dzięki szacunkom z udziałem innych salamandrowatych czas zróżnicowania się określono na 3,1 miliona lat temu. Tak więc nastąpiło ono znacznie przed zlodowaceniem (1,8 milioma lat temu). Jednakże to ostatnie przyczyniło do izolacji i powstania nowych linii.
W obrębie gatunku wyróżnia się 3 główne linie. Jako pierwsza oddzieliła się ta prowadząca do podgatunku "S. a. aurorae". Stało się to około miliona lat temu. Następnie nastąpił podział reszty na dwie linie: prowadzącą do osobników z Pasubio oraz pozostającą część populacji, umieszczaną w podgatunku nominatywnym i w "S. a. prenjensis". Zdarzył się on już po pierwszym podziale, ale prawdopodobnie jeszcze przed ostatnim zlodowaceniem. W jego trakcie obie grupy zawęziły swój zasięg występowania do oddzielnych terenów. Podgatunek nominatywny ponownie dokonał kolonizacji Alp i Gór Dynarskich już po zlodowaceniu.
Sądzi się, że pierwotnie salamandry cechowały się zabarwieniem czarnym w żółte plamy. U dojrzałych płazów kolor taki wynika z obecności naskórkowych ksantoforów czy skórnych irydoforów. Czerń tworzą natomiast naskórkowe i skórne melanofory. Chromatofory takie występują u blisko spokrewnionych z czarną gatunków salamandry. U salamandry czarnej irydofory i ksantofory nie rozwijają się. W efekcie płaz wykazuje jednolicie czarne ubarwienie. Zmiana zajść musiała jeszcze przed wyodrębnieniem się plamkowanego żółto podgatunku "S. a. aurorae", jednakże przed rozdzieleniem się linii "S. a. atra" i "S. a. padubiensis". Z biegiem czasu ilość barwy żółtej malała, co doprowadziło do powstania jednolicie czarnych płazów. U podgatunku z Pasubio większość osobników wytwarza kompleksy irydoforów i ksantoforów, jednak niektóre są ich pozbawione. "S. a. atra" w ogóle rzeczonego kompleksu nie wytwarza, a zauważalne u niektórych osobników ciemnobrązowe plamkowanie stanowi raczej efekt miejscowego braku melanosomów, niż obecności jakichkolwiek innych ciałek barwnikowych. Zmiana zabarwienia przebiegała stopniowo, poprzez zmniejszanie się natężenia żółtego plamkowania, nie mając charakteru gwałtownego. Pozostaje jednak kwestią nierozwiązaną, czy zmiana ta stanowi efekt doboru naturalnego w kierunku melanizmu, czy też przypadkowego dryfu genetycznego podczas plejstoceńskich zmian klimatu. Uważa się, że czarny kolor "S. atra" nie wiąże się z podobną barwą ciała "Salamandra lanzai". Najbliższą krewną salamandry czarnej jest bowiem "Salamandra corsica", a nie "S. lanzai", której podobne barwa, wielkość i sposób rozrodu stanowią raczej wynik konwergencji.
Budowa ciała.
Salamandra czarna mierzy zwykle 10–13, według innych źródeł zaś od 12 do 15, a nawet 16 (nieczęsto) cm długości. Holotyp podgatunku "pasubiensis" mierzy 87 mm całkowitej długości, z czego 47,2 mm przypada na odległość od czubka pyska do naturalnego otworu ciała, a 35,7 mm na ogon.
Zwierzę, w przeciwieństwie do salamandry plamistej, cechuje się jednolitą, czarną lub brązowoczarną barwą ciała, połyskującą, opalizującą. Osobniki czarnobrunatne stanowią jednak rzadkość. Wyróżnia się tutaj podgatunek "S. atra aurorae" o żółtym, nakrapianym łączącymi się plamami grzbiecie. Występują one u wszystkich przedstawicieli tego podgatunku, co potwierdzono obserwacją dwóch setek osobników. Natomiast u "S. atra pasubiensis" zazwyczaj występują również żółte plamy, jednak w mniejszym natężeniu niż w wymienionym poprzednio podgatunku. Spotyka się też osobniki w ogóle ich nieposiadające. Układ plam jest stałą, niezmieniającą się już po przeobrażeniu cechą danego osobnika. Odnotowano natomiast przypadki zmiany barwy, kiedy żółte plamy u schwytanego osobnika ściemniały do brązowych, prawdopodobnie na skutek melanizacji ksantoforów. Przemiana zabrała zwierzęciu kilka miesięcy.
Owalna głowa holotypu liczy sobie 11,7 mm długości, 10,0 mm szerokości i 4,6 m wysokości. Średnica oka wynosi 2,4 mm, leżąc 2,9 mm od nozdrza. Szczęka mierzy 7,6 mm, a 3,6 mm dzieli nozdrza. Gatunek odznacza się słabym rozwojem gruczołów jadowych, w tym również dobrze widocznych parotydów, leżących po bokach na tyle głowy i mierzących 6,4 i 6,1 mm długości oraz 3,1 mm szerokości. Produkują one jednak toksyczną wydzielinę, służącą salamandrze do ochrony przed wrogami. Inne gruczoły jadowe rozmieszczone są wzdłuż boków ciała. Spełniają podobną funkcję.
Skóra prawie na całej powierzchni ciała jest gładka. Po bokach ciała zauważa się jednakże brodawki i przewężenia pomiędzy nimi.
Kończyny są dobrze zbudowane. U holotypu "S. atra pasubiensis" mierzą 14,1 oraz 16,4 mm. Dłonie mierzą 6,3, natomiast stopy 8,5 mm. Różnią się od siebie liczbą palców: przednie kończą się czterema, tylne pięcioma niezbyt długimi palcami. Błona pławna nie występuje. Wzór paliczków kończyn przednich populacji z Pasubio to 1-2-3-2, przy czym długość palców wzrasta od I do III, ostatni sytuuje się między I a II. Na kończynie tylnej odnotowano wzór paliczków 1-2-3-3-2, długość palców znów rośnie od pierwszego do przedostatniego, ostatni mieści się pomiędzy wielkością palców I i II.
Samiec jest smuklejszy od płci przeciwnej.
Tryb życia.
"Salamandra atra" nie należy do szybkich biegaczy. Porusza się powoli, wyginając swe ciało na boki i unosząc je nieznacznie nad podłoże.
Salamandra czarna wiedzie skryty, całkowicie lądowy tryb życia. Płaza spotyka się od maja do września. Kryjówki w celu przeczekania zimy płazy te znajdują sobie pod koniec września i w październiku. Wybierają zwykle zagłębienia w ziemi, głębokie szczeliny skalne, nory gryzoni, miejsca pod zwalonymi grubymi pniami. Sen zimowy trwa od 6 do 8 miesięcy. Ze wspólnych kryjówek korzystać mogą padalec zwyczajny, salamandra czarna, salamandra plamista, jaszczurka żyworodna, żmija zygzakowata. Schronienia zwierzęta opuszczają na przełomie marca i kwietnia bądź później.
Aktywność przypada na noc, kiedy to ma miejsce szczyt ruchliwości salamandry. Widuje się ją również w ciągu dnia, pod warunkiem deszczu lub w miejscach zacienionych, lub wiosną podczas godów (wtedy też można napotkać wiele osobników).
Cykl życiowy.
W cyklu życiowym salamandry czarnej dużą rolę odgrywają przystosowania do surowego klimatu górskiego, w którym żyje.
Okres godowy ma miejsce wiosną lub latem. W celu spłodzenia potomstwa samiec wciska się pod swą partnerkę, trzymając ją mocno za pomocą swych przednich łap, po czym unosi ją na grzbiecie. Samica pobudza go do pozostawienia na ziemi spermatoforu, którego jej wybranek pozbawia się, nie przestając jej trzymać. Spermatofor przyczepia się do kloaki samicy, która go podnosi.
Płaza uznaje się za żyworodnego albo też jajożyworodnego. Ten sposób rozrodu spotyka się również u kilku innych gatunków salamander. Zazwyczaj w każdym z dwóch jajowodów rozwija się pojedynczy zarodek. Matka nie rodzi jednak larw, czyli kijanek żyjących w środowisku wodnym do czasu metamorfozy, ale po trwającej aż 2–3 bądź 2–4 lata ciąży, której długość zależy od wysokości nad poziomem morza, rodzi larwy, a właściwie już przeobrażone młode, przystosowane do życia na lądzie, oddychające płucami, zwykle w ilości 2 osobników, wedle innych źródeł 2–4, osiągające 4 lub 5 cm długości. Młode przypominają więc od razu dorosłe płazy. Jeden poród odbywa się co 3–4 lata. Matka nie opiekuje się potomstwem, pozostawiając je własnemu losowi.
Rozmieszczenie geograficzne.
W obrębie Europy Środkowej zwierzę zamieszkuje jedynie Alpy. W zachodniej części swego zasięgu występowania sięga Jury we Francji. Dokładniej chodzi o odkrytą niedawno populację żyjącą w Górnej Sabaudii w okolicach wioski Samoëns.
Centrum rozproszenia leży w Alpach w Szwajcarii, Austrii, Bawarii i częściowo we Włoszech.
Poza tym rozproszone populacje stwierdza się w górach zachodu Półwyspu Bałkańskiego, w Alpach Dynarskich (zachodnia była Jugosławia, Albania).
Lista krajów, w których odnotowano obecność tego płaza, obejmuje następujące państwa: Albania, Austria, Bośnia i Hercegowina, Chorwacja, Czarnogóra, Francja, Liechtenstein, Niemcy, Serbia, Słowenia, Szwajcaria, Włochy.
Zasięgi salamandry czarnej i salamandry plamistej nie pokrywają się.
Podgatunek "S. atra aurorae" cechuje się bardzo ograniczonym zasięgiem występowania. Zamieszkuje tylko tereny położone na północnym wschodzie Włoch, na Płaskowyżu Asiago, w większości w okolicach Bosco del Dosso i Val Rensola na wysokości pomiędzy 1300 i 1800 m n.p.m., choć w latach dziewięćdziesiątych odkryto pewne jego nowe lokalizacje położone bardziej na wschód, oddalone jednak nie dalej niż na 15 km. International Union for Conservation of Nature nie wyklucza więc, że podgatunek występuje na całym obszarze zalesionego płaskowyżu tamtych okolic. Niepewny podgatunek "S. atra prenjensis" umieszcza się w okolicach Sarajewa. "S. atra pasubiensis" żyje w masywie Pasubio, około 20 km na południowy zachód od Altopiano dei Sette Comuni, gdzie żyje "S. atra aurorae".
Ekologia.
Pokarm tego ogoniastego stanowią drobne bezkręgowce. W szczególności wymienia się tutaj chrząszcze, ślimaki nie posiadające muszli, skąposzczety. Zwierzę to może przez długi czas nie jeść, co zawdzięcza wolnej przemianie materii, wynikającej z kolei z niskiej temperatury ciała wywołanej niską temperaturą otoczenia. Nie wymienia się znaczących wrogów naturalnych salamandry czarnej.
Siedlisko.
Ten górski płaz bytuje na wysokościach w przedziale od 700-800 do 2800–3000 m n.p.m., najczęściej 800–2000 m. W Alpach żyje na wysokości 2500–3000 m n.p.m. W niektórych miejscach spotykano ją też na wysokości 400 m. Wysokości te zależą od klimatu, zwłaszcza zaś położenia konkretnego stoku. Strona południowa, oświetlona słońcem, sprzyja występowaniu salamandry czarnej na wyższych wysokościach, niż północna, pogrążona w cieniu.
Jego siedlisko stanowią górskie lasy liściaste, lasy iglaste i mieszane (zwłaszcza ostatnie 2 rodzaje lasu w sąsiedztwie strumieni), widne; piargi, hale, kamieniste alpejskie łąki i pastwiska; chłodne, wilgotne łąki górskie; wrzosowiska. Kamieniste zbocza zamieszkuje pod warunkiem wystarczającej dla niej pokrywy roślinnej i luźnego podłoża, obfitującego w kryjówki.
Na kryjówki obiera sobie zacienione miejsca, gdzie panuje duża wilgotność. Wymienia się tu murawy porośnięte ziołoroślami i pokryte kamieniami czy też wąwozy silnie pokryte roślinnością. Salamandry przebywają pod kamieniami i zwalonymi pniami drzew.
Kręgowiec ten radzi sobie w środowisku nieznacznie zmienionym działaniem człowieka. Jest natomiast niezależny od środowiska wodnego.
Uważa się, że bariery geograficzne mogą utrudniać, a nawet uniemożliwiać wymianę informacji genetycznej pomiędzy poszczególnymi populacjami.
Zagrożenia i ochrona.
Jako gatunkowi salamandrze czarnej International Union for Conservation of Nature przypisało kategorię najmniejszej troski (LC – Least Concern). Jednakże jeden z jej podgatunków – "S. atra aurorae" – został przez tę organizację sklasyfikowany jako krytycznie zagrożony (CR – Critically Endangered).
Tereny, w których zwierzę cały czas występuje pospolicie, leżą w niektórych częściach Szwajcarii, w Niemczech, Austrii i w części Włoch. W Słowenii, Chorwacji, Serbii, północnej Albanii oraz Bośni i Hercegowinie ogoniasty wydaje się rzadszy. Na tych obszarach zagraża mu wyginięcie. Niestety w pewnych miejscach na południu Szwajcarii płaz wyginął.
Całkowita liczebność gatunku obniża się.
W Szwajcarii lokalnie płazom zagraża śmierć na drogach. Inaczej sytuacja wygląda na Bałkanach, gdzie niekorzystny wpływ na salamandrę czarną wywołują turystyka, zwłaszcza narciarstwo, rozwój infrastruktury i rolnictwa. W Serbii i Czarnogórze populacje są niewielkie, pofragmentowane. W dodatku podlegają odłowowi w celu handlu zwierzętami domowymi, jak również negatywnym wpływom zmian w środowisku.
Podgatunek "S. atra aurorae" jest krytycznie zagrożony wyginięciem. Zagrażające mu czynniki podzielić można na dwie grupy. W jednej wymienia się odłów, prowadzony w celu nie tylko handlu i trzymania płazów jako zwierzęta domowe, ale również do celów naukowych. Do drugiej zalicza się destrukcja środowiska naturalnego. Chodzi tutaj o nadmierne zużycie, a więc zmniejszanie się zasobów wodnych strumieni oraz zniszczenie gleby. W przeciwieństwie do zagrożonej wyginięciem "S. atra aurorae" włoskim populacjom podgatunku "S. atra atra" nic nie zagraża.
Gatunek wymienia załącznik II Konwencji o ochronie gatunków dzikiej flory i fauny europejskiej oraz ich siedlisk. Próbę objęcia jej ochroną podjęli również autorzy dyrektywy siedliskowej Unii Europejskiej, choć występują w niej pewne nieścisłości. Jej aneks IV wymienia jako gatunki nie tylko "Salamandra atra", ale też "Salamandra aurorae", podczas gdy aneks II podaje "Salamandra salamandra aurorae". Poza tym salamandra czarna znajduje się pod ochroną prawa krajowego w wielu państwach swego zasięgu występowania. Wymienić tutaj można przykładowo Szwajcarię czy Słowenię.
Gatunek występuje w licznych strefach podlegających ochronie. Proponuje się jednak, jak choćby w pracach Kalezicia i Džukicia z 2001, utworzenie kolejnych. Najbardziej zagrożony podgatunek "S. atra aurorae" zamieszkuje obszary wchodzące w skład sieci Natura 2000. Wymienia się tu Cima Dodici o powierzchni 10 450 ha i Pasubio e Piccole Dolomiti: Monte Pasubio obejmujące 1920 ha.

</doc>
<doc id="446063" url="https://pl.wikipedia.org/wiki?curid=446063" title="Bomba agitacyjna">
Bomba agitacyjna

Bomba agitacyjna (bomba propagandowa) – rodzaj bomby lotniczej. Zasobnik zawierający ulotki i materiały propagandowe przeznaczone dla ludności cywilnej lub wojsk przeciwnika. Po zrzuceniu bomby agitacyjnej z samolotu ulotki wysypują się na odpowiedniej wysokości nad ziemią bądź na ziemi w chwili uderzenia bomby o twardą powierzchnię.

</doc>
<doc id="446065" url="https://pl.wikipedia.org/wiki?curid=446065" title="S/2004 S 12">
S/2004 S 12

S/2004 S 12 – księżyc Saturna odkryty w połowie grudnia 2004 roku przez Davida Jewitta, Scotta Shepparda i Jana Kleynę za pomocą Teleskopu Subaru. Elementy orbitalne wyliczył Brian Marsden.
Jest jednym z kilkunastu satelitów Saturna odkrytych w 2004 roku, po 23 latach od przelotu sondy Voyager 2 przez system tej planety. Część z nowo odkrytych księżyców otrzymała już własne nazwy. Reszta otrzyma je w ciągu kilku lat.
Należy do grupy nordyckiej nieregularnych, zewnętrznych księżyców planety, poruszających się ruchem wstecznym.

</doc>
<doc id="446068" url="https://pl.wikipedia.org/wiki?curid=446068" title="Bebhionn (księżyc)">
Bebhionn (księżyc)

Bebhionn (Saturn XXXVII) – mały księżyc Saturna odkryty 12 grudnia 2004 roku przez Scotta Shepparda, Davida Jewitta i Jana Kleynę. Elementy orbity wyliczył Brian Marsden.
Należy do grupy galijskiej księżyców nieregularnych, krąży po nachylonej orbicie o dużym mimośrodzie.
Jest jednym z kilkunastu satelitów Saturna odkrytych w 2004 roku, po 23 latach od przelotu sondy Voyager 2 przez system tej planety. Nazwa księżyca pochodzi z mitologii irlandzkiej, od imienia bogini Bébinn.

</doc>
<doc id="446069" url="https://pl.wikipedia.org/wiki?curid=446069" title="Piki">
Piki

Piki – gra karciana dla czterech osób. Gra się pełną talią kart, atutem jest zawsze pik. Osoby siedzące naprzeciw siebie grają razem w parze.
Gra składa się z deklaracji i rozgrywki.
Każdy gracz otrzymuje 13 kart i deklaruje, ile weźmie lew (od zera do trzynastu). Może też zadeklarować zero w ciemno. Wtedy, gdy nie weźmie ani jednej lewy dostaje dwa razy tyle, ile mógłby dostać grając zero w normalny sposób. Jeśli grając zero w normalny sposób weźmie choć jedną lewę, nie dostaje już punktów za zero.
Później zaczyna się rozgrywka, gracz który zagrał najwyższą kartą lub przebił atutem, bierze lewę i wychodzi
do następnej. Lewę kładzie obok siebie. W piki można wchodzić wtedy, gdy została rzucona choć jedna karta w kolorze pikowym. Obowiązuje dokładanie kart w lewie w kolorze wyjściowym.
Po zgraniu wszystkich lew następuje koniec rozgrywki, przechodzimy znów do deklaracji.
Punktacja:
Wszystkie punkty idą dla pary, nie dla zawodnika, a lewy zadeklarowane są sumowane, np. gracz 1 zadeklarował 4 lewy, wziął 1, gracz 2 zadeklarował 5 lew, wziął 8, 3 lewy ponad deklarację przechodzą na lewy partnera nie ugrane.
Po wzięciu dziesięciu lew ponad kontrakt para traci 100 punktów.
lewa zadeklarowana i wzięta: 10 pkt.
lewa ponad deklarację: 1 pkt.
zero zadeklarowane i nie wzięta ani jedna lewa: 100 pkt.
choć jedna lewa wzięta w zerze: –100 pkt.
lewa zadeklarowana, nie wzięta –10 pkt.
zero w ciemno, nie wzięta ani jedna lewa: 200 pkt.
choć jedna lewa wzięta w zerze w ciemno: –200pkt.
Para, która zdobędzie 500 punktów, wygrywa. W razie przekroczenia przez obie pary progu 500 punktów, wygrywa ta para, która ma ich więcej. Jeśli obie pary mają taką samą liczbę punktów, gra kończy się remisem.
Para, która zdobędzie – (minus) 200 pkt przegrywa. W razie przekroczenia przez obie pary progu – (minus) 200 punktów, przegrywa ta para, która ma ich mniej. Jeśli obie pary mają taką samą liczbę punktów, gra kończy się remisem.

</doc>
<doc id="446070" url="https://pl.wikipedia.org/wiki?curid=446070" title="Sardela europejska">
Sardela europejska

Sardela europejska, chamsa, sardela ("Engraulis encrasicolus") – gatunek morskiej ryby z rodziny sardelowatych (Engraulidae).
Występowanie.
Wody pelagialne wschodniego Atlantyku, od Norwegii do południowych krańców Afryki. Z racji swego upodobania do ciepłej wody (ok. 12–18 °C) jest rzadko spotykana w Bałtyku. Najczęściej pojawia się w basenie Morza Śródziemnego, Czarnego, Oceanu Atlantyckiego (wybrzeża Maroka, Hiszpanii i Portugalii).
Morfologia.
Niewielka, dość oścista ryba osiągającą długość około 15 cm, czasem do 20 cm.
Bardzo wydłużone i bocznie ścieśnione ciało, niepiłkowana krawędź brzucha. Otwór gębowy w położeniu dolnym, bardzo szeroki, sięgający tylnej krawędzi oka. Górna szczęka – długa i spiczasta. Brak powiek tłuszczowych na oku i linii bocznej. Płetwa grzbietowa z 15–18 miękkimi promieniami, zaczyna się pośrodku odległości pomiędzy końcem pyska a nasadą płetwy ogonowej. W płetwie odbytowej 20–26 promieni miękkich. Nasada płetw brzusznych wysunięta przed płetwę grzbietową. Na nasadzie trzona ogonowego dwie duże łuski. Grzbiet zielony lub zielononiebieski, boki i strona brzuszna jasnosrebrzysta. Wzdłuż boków biegnie długa, szaroniebieska, srebrzyście lśniąca wstęga zanikająca z wiekiem ryby.
Tryb życia.
Stadna ryba strefy otwartej wody, ciągnąca latem w pobliże wybrzeży, skąd okresowo wchodzi również do wód słonawych. W Atlantyku podejmuje późną wiosną wędrówkę pokarmową na północ, w kierunku wybrzeży, powracając jesienią na południe, gdzie zimuje prawdopodobnie w głębszych warstwach wody.
Dojrzałość płciową uzyskuje w wieku 2 lat przy długości 9–12 cm. Tarło, zależnie od zamieszkiwanego rejonu, odbywa się w różnych porach: od czerwca do września (Morze Śródziemne), od maja do sierpnia (Morze Czarne). Owalna, swobodnie unosząca się w wodzie ikra składana jest porcjami w czasie długo ciągnącego się tarła. Maksymalna liczba składanych przez samicę jaj wynosi 20 000 sztuk. Po 2–4 dniach od złożenia wylęgają się larwy długości ok. 3 mm.
Znaczenie gospodarcze.
Gatunek o dużym znaczeniu gospodarczym. Przetwory z sardeli europejskiej określane są francuską nazwą "anchois" (wym. pol. "ãszuạ").

</doc>
<doc id="446072" url="https://pl.wikipedia.org/wiki?curid=446072" title="Bestla (księżyc)">
Bestla (księżyc)

Bestla (Saturn XXXIX) – mały księżyc Saturna odkryty przez Davida Jewitta, Scotta Shepparda i Jana Kleynę na zdjęciach wykonanych za pomocą teleskopów naziemnych w okresie grudzień 2004 – marzec 2005. Elementy orbitalne wyliczył Brian Marsden.
Należy ona do grupy nordyckiej nieregularnych, zewnętrznych księżyców planety, poruszających się ruchem wstecznym. Bestla wraz z Narvim tworzy podgrupę o inklinacji bliskiej 145°.
Nazwa pochodzi z mitologii nordyckiej, Bestla była olbrzymką, matką najwyższego boga Odyna.

</doc>
<doc id="446075" url="https://pl.wikipedia.org/wiki?curid=446075" title="Bomba fotograficzna">
Bomba fotograficzna

Bomba fotograficzna (czasem nazywana bombą błyskową) – bomba lotnicza stosowana do oświetlania terenu podczas fotografowania lotniczego w nocy.
Bomba błyskowa jest wyposażona w zapalnik czasowy, który po określonym czasie powoduje detonację niewielkiego ładunku materiału wybuchowego, który rozrywa korpus bomby oraz zapala masę oświetlającą (mieszanina azotanu baru i magnezu lub azotanu baru i glinu). Gwałtowne spalanie masy oświetlającej powoduje krótkotrwałe oświetlenie fotografowanego obiektu. Wybuch bomby błyskowej musi być zsynchronizowany z migawką kamery zainstalowanej na samolocie rozpoznawczym.
Wobec zastąpienia klasycznych aparatów fotograficznych przez urządzenia działające przy niskim poziomie oświetlenia, termowizyjne i radary obserwacji bocznej, bomby błyskowe stanowią obecnie rzadko spotykany rodzaj amunicji lotniczej.

</doc>
<doc id="446076" url="https://pl.wikipedia.org/wiki?curid=446076" title="S/2004 S 17">
S/2004 S 17

S/2004 S 17 – mały księżyc Saturna odkryty w połowie grudnia 2004 roku przez Davida Jewitta, Scotta Shepparda i Jana Kleynę za pomocą Teleskopu Subaru. Elementy orbitalne wyliczył Brian Marsden.
Jest jednym z kilkunastu satelitów Saturna odkrytych w 2004 roku, po 23 latach od przelotu sondy Voyager 2 przez system tej planety. Część z nowo odkrytych księżyców otrzymała już własne nazwy. Reszta otrzyma je w ciągu kilku lat.
Należy do grupy nordyckiej nieregularnych, zewnętrznych księżyców planety, poruszających się ruchem wstecznym.

</doc>
<doc id="446077" url="https://pl.wikipedia.org/wiki?curid=446077" title="Andrzej Grabarczyk (lekkoatleta)">
Andrzej Grabarczyk (lekkoatleta)

Andrzej Grabarczyk (ur. 12 stycznia 1964 w Poddębicach, zm. 17 lipca 2016 w Łodzi) – polski lekkoatleta, olimpijczyk.
Kariera sportowa.
Zawodnik specjalizujący się w trójskoku. Reprezentował barwy Włókniarza Aleksandrów Łódzki, Startu Łódź, Gryfu Słupsk i Zdrowia-MOSiR Piła.
Osiągnięcia.
Dwukrotny uczestnik igrzysk olimpijskich. W 1988 w Seulu nie uzyskał minimum kwalifikacyjnego i z wynikiem 16,24 m odpadł z konkurencji, jeszcze słabiej wystartował w 1992 w Barcelonie, gdzie uzyskał wynik 15,79 m i również odpadł w kwalifikacjach. Uczestnik mistrzostw świata w 1991 (zajął 12. miejsce), mistrzostw Europy 1990 (6. miejsce), halowych MŚ 1989 (7. miejsce) i 1991 (11. miejsce), halowych ME 1989 (6. miejsce) i 1990 (6. miejsce). Sześciokrotnie reprezentował Polskę w meczach międzypaństwowych.
Trzykrotny mistrz Polski w trójskoku (1988, 1990, 1991) i czterokrotny w hali w skoku w dal (1991) i trójskoku (1989, 1990, 1991).

</doc>
<doc id="446080" url="https://pl.wikipedia.org/wiki?curid=446080" title="Fenrir (księżyc)">
Fenrir (księżyc)

Fenrir (Saturn XLI) – mały księżyc Saturna odkryty w połowie grudnia 2004 roku przez Davida Jewitta, Scotta Shepparda i Jana Kleynę. Elementy orbitalne wyliczył Brian Marsden.
Należy do grupy nordyckiej nieregularnych, zewnętrznych księżyców planety, poruszających się ruchem wstecznym.
Jest jednym z kilkunastu satelitów Saturna odkrytych w 2004 roku, po 23 latach od przelotu sondy Voyager 2 przez system tej planety. Nazwa księżyca pochodzi z mitologii nordyckiej. Fenrir to imię ogromnego wilka, syna boga Lokiego.

</doc>
<doc id="446082" url="https://pl.wikipedia.org/wiki?curid=446082" title="Bartodzieje (Bydgoszcz)">
Bartodzieje (Bydgoszcz)

Bartodzieje – jednostka urbanistyczna (osiedle) miasta Bydgoszczy, położona w jego środkowej części.
Położenie.
Jednostka urbanistyczna Bartodzieje usytuowana jest w centralnej części miasta i zaliczana do osiedli tzw. Dolnego Tarasu Bydgoszczy. Sąsiaduje od południa poprzez rzekę Brdę z osiedlem Kapuściska, od wschodu i częściowo północy z osiedlem Bydgoszcz Wschód, od północnego zachodu z Osiedlem Leśnym, zaś od zachodu z Bielawami i Skrzetuskiem.
Pod względem fizycznogeograficznym osiedle leży w obrębie makroregionu Pradolina Toruńsko-Eberswaldzka, w mezoregionie Kotlina Toruńska i mikroregionie Miasto Bydgoszcz. Południowe obrzeża osiedla należą do Miejskiej Doliny Brdy (terasy I-II ok. 30–40 m n.p.m.), część środkowa leży na terasie III (43 m n.p.m.), zaś północna na piaszczystej terasie VI (54 m n.p.m.). Teren nachylony jest łagodnie z północy na południe. Granice teras nie są wyraźne, z wyjątkiem północnych obrzeży Bartodziejów, gdzie występuje granica między plejstoceńską pradoliną Wisły a holoceńską doliną Brdy. W południowej części osiedla w podłożu płytko (0,8–2 m) zalegają iły trzeciorzędowe, które miejscowo są odsłonięte (rejon jez. Balaton) w wyniku erozji wód płynących, które zmyły powierzchniowe osady czwartorzędowe.
Historycznie w skład obecnej jednostki urbanistycznej wchodzą: większość obszaru gminy Bartodzieje Wielkie (200 ha) wcielonej do miasta Bydgoszczy 1 kwietnia 1920 roku oraz zachodni fragment gminy Kapuściska Małe również włączonej w 1920 roku
Ludność.
W 1970 roku Bartodzieje zamieszkiwało 10 tys. osób, 20 lat później – 29,7 tys. Wzrost liczby ludności związany był z urbanizacją terenu, budową osiedli mieszkaniowych. W kolejnych latach liczba mieszkańców spadała: w 1998 roku wynosiła 28,4 tys. osób, a w 2007 roku – 24,4 tys. W latach 2007–2012 liczba ludności pozostawała na stałym poziomie 24,4 tys. osób.
Historia osiedla.
Wieś królewska starostwa bydgoskiego położona była w końcu XVI wieku w powiecie bydgoskim województwa inowrocławskiego. Osiedle Bartodzieje to dawna wieś Bartodzieje Wielkie (niem. "Gross Bartelsee"), którą na początku XX w. zamieszkiwało 331 mieszkańców. W 1920 roku została przyłączona do miasta Bydgoszczy. Według jednej z teorii nazwa Bartodzieje pochodzi od słów „bardo” lub „bata”, czyli rodzaju broni, którą niegdyś wyrabiano na tych terenach. Inna teoria mówi o pochodzeniu słowa Bartodzieje od bartnictwa, ponieważ dawniej znajdowało się tutaj wielu pszczelarzy.
W roku 1965 powstał plan generalnej rozbudowy i przeobrażenia osiedla w nowoczesną dzielnicę mieszkaniową, ponieważ do tego czasu znajdowały się tutaj głównie gospodarstwa rolne. Jedyne zakłady produkcyjne, szkoły i lokale gastronomiczne znajdowały się w okolicach ulicy Fordońskiej.
W 2019 Spółka JHM Development wystąpiła o pozwolenie na budowę u zbiegu ul. Fordońskiej i Żabiej, w pobliżu siedziby Generalnej Dyrekcji Dróg Krajowych i Autostrad oraz kompleksu biurowego Arkada Business o wysokości 45 m, trzech budynków mieszkaniowych z funkcją usługową o nazwie "Aura Towers". Najwyższy z budynków, które mają powstać nad Brdą, liczyć miał pierwotnie 54 m (17 pięter) i stać się dzięki temu drugim pod względem wysokości budynkiem mieszkalnym w mieście po River Tower (65 metrów i 20 kondygnacji). Najniższy z planowanych domów, o kaskadowej bryle, miał mieć z kolei osiem pięter. Ostateczny projekt przewiduje jednak powstanie 2 obiektów 16-piętrowych i jednego 7-piętrowego.
W 2020 przy ul. Ceramicznej, przy zbiorniku "Balaton" zakończono budowę innego budynku mieszkalnego o segmentowej konstrukcji, którego najwyższa 10-piętrowa część ma 35 metrów wysokości, natomiast sąsiadująca z pobliskim osiedlem domków jednorodzinnych część zachodnia posiada trzy piętra. W tym samym roku Bydgoskie Towarzystwo Budownictwa Społecznego zleciło budowę dwóch pięciokondygnacyjnych budynków z 90 mieszkaniami przy ul. Swarzewskiej, których projekt wyłoniono w drodze konkursu architektonicznego i które ukończono w 2022.
Rekreacja.
Na terenie Bartodziejów znajduje się 9 ha terenów zieleni urządzonej. Głównym obszarem rekreacyjnym jest akwen Balaton, otoczony bulwarem oraz terenami zieleni. W odległości około 1 km poprzez osiedle Bydgoszcz Wschód możliwy jest dostęp do Lasu Gdańskiego, zaś południową granicą osiedla jest rzeka Brda, gdzie planowana jest budowa bulwaru, ścieżki rowerowej oraz przystanków Tramwaju Wodnego. Obszar nadrzeczny o powierzchni ok. 4 ha jest potencjalnym miejscem rekreacji rodzinnej o wymiarze ponadlokalnym.
Obiekty sportowe.
Osiedle dysponuje kilkoma obiektami sportowymi, m.in. basenem krytym, kompleksem Orlik 2012, kortem tenisowym, strzelnicą oraz przystanią żeglarską na Balatonie.
Drogi rowerowe.
Osiedle posiada drogi rowerowe biegnące wzdłuż al. Stefana Wyszyńskiego oraz wzdłuż Kamiennej. Studium transportowe Bydgoszczy przewiduje rozbudowę dróg rowerowych (w postaci pasów rowerowych) m.in. wzdłuż ul. Skłodowskiej-Curie i Łęczyckiej. Wzdłuż brzegu Brdy planowana jest budowa drogi rowerowej łączącej Stare Miasto z Fordonem nad Wisłą.
Ochrona przyrody.
Na terenie Bartodziejów znajduje się kilka pomników przyrody, zlokalizowanych głównie przy ul. Fordońskiej: katalpa zwyczajna oraz perełkowiec japoński.
Komunikacja drogowa i kolejowa.
Blisko północnej granicy osiedla biegnie droga krajowa 80, zachodnią granicę zaś stanowi droga 5 (E261).
Obok drogi nr 80 przebiega linia kolejowa nr 18 (Kutno-Piła Główna), na której funkcjonuje przystanek Bydgoszcz Bielawy, oraz linia kolejowa nr 201.

</doc>
<doc id="446085" url="https://pl.wikipedia.org/wiki?curid=446085" title="Aegir (księżyc)">
Aegir (księżyc)

Aegir (Saturn XXXVI) – księżyc Saturna odkryty w połowie grudnia 2004 roku przez Davida Jewitta, Scotta Shepparda i Jana Kleynę za pomocą teleskopu naziemnego. Elementy orbity wyliczył Brian Marsden.
Aegir należy do grupy nordyckiej księżyców Saturna, poruszających się ruchem wstecznym. 
Jest jednym z kilkunastu satelitów Saturna odkrytych w 2004 r., po 23 latach od przelotu sondy Voyager 2 przez system tej planety. W mitologii nordyckiej Ägir to olbrzym uosabiający gniew i dzikość oceanu.

</doc>
<doc id="446086" url="https://pl.wikipedia.org/wiki?curid=446086" title="Karol Brzostowski">
Karol Brzostowski

Hrabia Karol Brzostowski (ur. 11 lutego 1796 w Michaliszkach, zm. 25 lipca 1854 w Paryżu) – reformator społeczny, właściciel ziemski, twórca Rzeczypospolitej Sztabińskiej, producent maszyn rolniczych oraz konstruktor mechanicznej dojarki pedałowej i młocarni-sieczkarni.
Życiorys.
Lata młodości.
Syn Michała Hieronima i Ewy Chreptowiczówny, córki Joachima Litawora Chreptowicza urodził się 11 lutego 1796 roku w Michaliszkach na Wileńszczyźnie. Kiedy miał 10 lat zmarł mu ojciec, a kilka lat później matka. Po ojcu odziedziczył dobra na Litwie: Michaliszki, Czechy, i Markuny oraz prawo do dóbr starostwa bystrzyckiego. W spadku po matce otrzymał dobra sztabińskie oraz pałac w Warszawie, który odsprzedał Elertowi. Koligacje Brzostowskich z Chreptowiczami i Radziwiłłami oraz innymi słynnymi rodami utorowały mu drogę do kariery wojskowej i państwowej. Dzieciństwo i wczesną młodość spędził w domu rodziców i majątku Chreptowiczów. Uczęszczał do szkół w Wilnie i we Francji. Opanował biegle języki: francuski, niemiecki i łaciński. Od młodości zdradzał niepospolite talenty w zakresie nauk ścisłych, szczególnie mechaniki i fizyki. Dopomogło mu to podczas służby w wojsku w opanowaniu inżynierii wojskowej i w szybkim awansie. 
W 1815 roku, jeszcze niepełnoletni, został uwłasnowolniony. Próbował uporządkować sprawy majątkowe, a szczególnie olbrzymie długi po rodzicach. Zniechęcony piętrzącymi się trudnościami i zawikłanymi pretensjami wierzycieli, Brzostowski postanowił spróbować kariery wojskowej. Wstąpił do wojska Królestwa Polskiego i służył jako adiutant polowy generała Rożnieckiego. 10 marca 1818 roku złożył dymisję dla słabości zdrowia z pozwoleniem noszenia munduru. Podczas służby zajmował się nauką inżynierii wojskowej. Prawdopodobnie przeszedł praktykę w którymś z zakładów produkujących uzbrojenie. Po wyjściu z wojska w randze kapitana, zajął się ponownie sprawami majątkowymi.
Po rozwiązaniu najważniejszych trudności w majątkach litewskich, osiadł Brzostowski w 1819 roku na stałe w dobrach sztabińskich. Za miejsce pobytu obrał dworek w Cisowie, skąd rozpoczął uporczywą pracę i walkę z wierzycielami. 
To co uderza to niezwykła siła charakteru, możliwość obycia się bez luksusu mimo arystokratycznego pochodzenia i chęć podniesienia z upadku dóbr ojczystych. Brzostowski pracował nie tylko dla siebie. Był człowiekiem idei, która dodawała mu sił i wytrwałości w pracy. Ta idea to stworzenie kombinatu rolno-przemysłowego w dobrach sztabińskich – Rzeczypospolitej Sztabińskiej. Tu chciał wprowadzić w życie swoje pomysły i przekonania, które pokazują się jako humanitarne i postępowe w stosunku do tej epoki. Brzostowski uważał, że każdy człowiek musi sam na siebie zarobić, sam sobie wystarczyć, gdyż w przeciwnym razie jest pasożytem społecznym, i życie takie nie ma sensu. Oto co na ten temat czytamy w zostawionych przez niego zapiskach: "Pyszny jestem z tego, że sam sobie wystarczę. Gdybym to przekonanie stracił, życie by mnie obrzydło. Przestałbym żyć, gdybym nie mógł na moje życie zarobić. Zbytek i życie ponad stan oraz niemoralne źródła dochodu budziły odrazę hrabiego. Stosunek do pracy pańszczyźnianej wyraził w słowach skierowanych do poddanych: Uwalniam was od wszelkiej przymusowej roboty, bo wszelka przymusowa robota poniża człowieka, zmienia go w bydlę, wystawia na tysięczne pokrzywdzenia, tamuje jego moralne dźwignienie się."
Powstanie Listopadowe.
Ważnym momentem w życiu Brzostowskiego było powstanie listopadowe. Rozpoczął on służbę w wojsku Królestwa Polskiego najpierw w składnicach uzbrojenia w Suwałkach, następnie przeniesiono go do Warszawy. Tu został powołany do sztabu Korpusu Rezerwy, dowodzonego przez gen. Ludwika Paca. Został mianowany majorem w dniu 14 kwietnia 1831 roku z pozostawieniem przy dotychczasowych obowiązkach, następnie przeznaczony do szczególnych rozporządzeń ministra wojny. Brzostowski brał udział w bitwie pod Ostrołęką, gdzie odznaczył się wielkim męstwem, został ciężko ranny i w uznaniu odznaczono go Złotym Krzyżem Virtuti Militari.
W literaturze przedmiotu uważa się, że po upadku powstania Brzostowski wyemigrował w obawie przed represjami zaborcy wraz z tysiącami żołnierzy i oficerów do Francji i Anglii. Są jednak poważne przesłanki aby twierdzić, że Brzostowski w emigracji udziału nie brał. Zachował się akt przysięgi złożonej dnia 07.09.1831 roku przez Karola Brzostowskiego na wierność carowi. W dopisku znajduje się adnotacja, że Brzostowski udaje się do swoich dóbr sztabińskich. Tak więc Brzostowski emigrować nie musiał, a za granicę mógł później wyjeżdżać legalnie. Pewnie jeszcze na początku powstania zapisał „symulacyjnie” swojej siostrze Izabeli współwłasność dóbr sztabińskich obawiając się konfiskaty majątku przez władze carskie. Po złożeniu przysięgi powrócił do Cisowa i kontynuował rozpoczęte reformy. 
Okres po Powstaniu.
Lata po powstaniu listopadowym upływały Brzostowskiemu pod znakiem pracy nad rozwojem Rzeczypospolitej Sztabińskiej. Inwestował, reformował, rozbudowywał przemysł i rolnictwo, wychowywał swych poddanych do samodzielności. 
Odziedziczone przez hrabiego po rodzicach dobra krasnoborskio-sztabińskie przedstawiały stan godny pożałowania. Był to spory majątek, 770 włók liczący (500 włók stanowiły lasy; do uprawy nadawało się 270 włók) jednak posiadający słabe gleby i niezwykle zdewastowany w wyniku rabunkowej gospodarki dzierżawców. W posiadaniu dworu znajdowało się 3600 morgów (2015 ha) gruntów uprawnych, łąk i pastwisk; 4500 morgów (2519 ha) uprawiali chłopi, resztę zajmowały lasy w większości wytrzebione ze starodrzewu, halizny, piaszczyste wydmy i rozległe bagna. Ludność dóbr nie przekraczała 3000 osób, w tym około 2400 chłopów. W czerwcu 1819 r. Brzostowski rozpoczął akcję oczynszowania pańszczyźnianych chłopów. Zawarł w tymże roku umowy o jednoroczną dzierżawę działek, gruntów, ogrodów i łąk, liczących po 15-20 morgów ze wszystkimi chłopami ośmiu wsi (Długie, Janówek, Jasionowo, Krasnybór, Krasnoborki, Kamień, Kunicha, Kryłatka). W ten sposób Brzostowski zawarł umowy dzierżawne z 79 gospodarzami. Wkrótce oczynszował pozostałych gospodarzy. Grunty zostały pomierzone i podzielone na kwadratowe poletka. Powierzchnia każdego wynosiła jedną morgę. Brzostowski ustanowił licytację na wydzierżawiane morgi. Ziemie orne dzieliły się na cztery zmiany. Obok zbóż ozimych, jarych i kawałka ugoru na czwartym poletku każdy włościanin obowiązany był sadzić kartofle. Każdego roku określoną ich ilość należało oddać do dworu. Była to tzw. zsypka kartoflana. Oprócz tego każdy włościanin miał obowiązek zachowania kolei siewu płodozmianu, pod karą zabrania i zlicytowania plonu z mylnego zasiewu. Oprócz ziemniaka wprowadzono nowe uprawy roślin. Były to plantacje chmielu tzw. „chmielnik” oraz kapusty „kapuśniaki”. Pojawiły się też buraki pastewne, koniczyna, pasternak. Rozwijano hodowlę zwierząt. 
Uprzemysłowienie wsi.
Karol Brzostowski przyjął i zrealizował nową myśl – uprzemysłowienia gospodarstwa wiejskiego. Zdając sobie sprawę z tego, że inaczej dochodów nie osiągnie, oraz korzystając z miejscowych bogactw naturalnych postanowił rozwinąć działalność przemysłową. Już w 1819 podpisał umowę z majstrem kunsztu wyzwolonego fabryk huty szklanej, zamieszkałym w królestwie pruskim Gustawem Uklańskim o budowę i wydzierżawienie manufaktury szklanej w Koziej Szyi. Tak więc urządził Brzostowski hutę szkła zwyczajnego o pół mili od Cisowa, a gdy dzierżawca nie umiał wyjść na swoje i w przeciągu roku zbankrutował, Brzostowski wciągnięty znacznym nakładem, musiał fabrykę sam dalej prowadzić.
Brzostowski sprowadził książki techniczne i wyuczył się na hutnika. Po kilku latach manufaktura zaczęła przynosić poważne dochody. Stała się znaną ze swych wyrobów nie tylko w Królestwie, lecz i w guberniach zachodnich carskiej Rosji. Szklana manufaktura stała się zaczątkiem osady fabrycznej zwanej Hutą Sztabińską. Zabudowania huty wystawiono w latach 1819-1820 i składały się one z hali huty, prostowni tafel szklanych, tłuczarni, potażni, magazynu wyrobów szklanych. Hala huty była jedną z największych w wówczas w Polsce, natomiast powierzchnia wszystkich budynków przemysłowych tej manufaktury nie ustępowała najsłynniejszym obiektom tego typu w kraju i w Imperium Rosyjskim. Wszystkie zabudowania wzniesiono z drewna na fundamentach kamiennych. 
W magazynie gotowych wyrobów szklanych zapisano w 1854 r. ponad pół miliona butelek różnych kształtów i pojemności, 18 000 szklanek, ponad 117 000 kieliszków rozmaitych kształtów, ponad 40 000 słoi, gąsiorów, i słoików, 13 800 karafek, 2500 kałamarzy oraz ponad 100 000 sztuk naczyń laboratoryjnych i aptekarskich, dzbanków, miednic wazonów do kwiatów, lamp, baniek, maselniczek i solniczek, „mamek” szklanych, ozdobnych buteleczek do wód kolońskich.
Załoga huty składała się z majstrów i rzemieślników narodowości niemieckiej, sprowadzonych z terenów dawnych Prus Wschodnich, którzy najpierw uruchomili manufakturę a następnie przyuczali do zawodu synów chłopskich. Z biegiem czasu znaturalizowali się i nauczyli języka polskiego. Faktycznym kierownikiem huty był jej pisarz Szymon Walejewski, zaś jego zastępcą majster Fryderyk Wencel. Pracowało tu też kilkunastu chłopów terminatorów. Około 50 osób – chłopów z Sosnowa, Budzisk, Bud i innych wsi, zajętych było zawsze paleniem węgli i popiołów, wyrębem i dostawą drewna, transportem surowców i gotowych wyrobów. Tak więc huta szklana dawała zatrudnienie i możliwości zarobku sporej liczbie osób. Już Joachim Litawor Chreptowicz rozwijał przemysł metalowy w dobrach sztabińskich, korzystając z istniejących tu pokładów rudy darniowej. Jego wnuk rozwinął tę działalność i sprawił, iż Sztabin wkrótce zasłynął jako poważny ośrodek tego przemysłu.
Kiedy w 1824 roku rząd Królestwa postanowił zbudować Kanał Augustowski łączący dorzecze Niemna i Narwi aby ominąć pruską blokadę celną, Brzostowski wykorzystał tę szansę. Korzystając z tego, iż w pobliżu nie było fabryk żelaza, a cena za dostawy bardzo wysoka, Brzostowski wziął na siebie dostarczenie odlewów żelaznych, potrzebnych do budowy śluz kanałowych. Sprowadził z Prus formierza nazwiskiem Gize i urządził prowizoryczną pracownię w Janówku w szopie – dawnym browarze przy karczmie. Wykonane śluzy dały Brzostowskiemu sporą sumę 70 tysięcy zł polskich. Odtąd rozjaśniło się nieco niebo. Już miałem czem się obrócić; mogłem już pokazać się w interesach.
Mając już pewne doświadczenie wsparte wiedzą pochodzącą z fachowej lektury postanowił Brzostowski wybudować na terenie wsi Huta duże zakłady przemysłu metalowego. Urządził tu nowoczesną odlewnię, wielki piec „zgrzewany” przy pomocy własnoręcznie zbudowanej maszyny parowej, oraz wytwórnię maszyn i narzędzi rolniczych wraz ze wszelkimi magazynami i warsztatami. Powstała więc tu duża osad fabryczna. 
W główny budynku przemysłowym w pomieszczeniu mieszczącym kasę i kancelarię, zainstalowany został aparat telegrafu elektromagnetycznego biegnącego linią do Cisowa. Urządzenie to zbudował Brzostowski jako pierwszy w Polsce. 
Przy odlewni były warsztaty mechaniczne, gdzie obrabiano niektóre odlewy. W 1848 roku odlano tu sporo przedmiotów i maszyn o łącznej wadze 1680 cetnarów, tj. 68,5 ton. W 1850 liczba ta wzrosła do 127 ton. a w 1852 odlano 157 ton. Wyrabiano tu: kociołki, garnki żelazne, kotły, sagany, rondle, tygle, łyżki, widelce, moździerze, lichtarze, krucyfiksy, dzwony, gwichty, sztachety. Wykonywano tu też tysiące egzemplarzy galanterii metalowej: statuetek dewocyjnych, postaci historycznych i mitologicznych, ozdobne wazy, miseczki do wody święconej, nagrobki, pomniki i wiele innych przedmiotów użytkowych i ozdobnych.
W fabryce maszyn rolniczych produkowano wiele nieraz pionierskich wyrobów, do których należy niewątpliwie skonstruowana przez hrabiego mechaniczna dojarka pedałowa oraz młockarnia-sieczkarnia jego pomysłu. Produkowano tu kilka typów młocarń „angielskich”, sieczkarnie jedno lub dwunożowe systemu Lestera, siewniki do zboża i warzyw, koparki do ziemniaków, kosiarki do liści buraczanych, różne rodzaje kieratów, młynki do czyszczenia zboża, maszyny do mechanicznego obierania i płukania ziemniaków, maszyny do drenowania gruntów, do mieszania ciasta chlebowego, olejarnie, sikawki przeciwpożarowe, windy do wciągania ciężarów; wozy i sanie chłopskie, słoneczne i ścienne zegary, pługi, kultywatory, opielacze do ziemniaków, brony, i wszystkie części potrzebne do maszyn i narzędzi rolniczych. 
Latem praca w zakładach trwała 11 godzin. Pracowało się w godzinach od 5 do 8, od 9-12 i od 14-19. Trzy razy dziennie pracownicy stawali do apelu. Zakłady metalowe w Hucie Sztabińskiej zatrudniały 52 pracowników, w tym 2 oficjalistów i 19 czeladników oraz terminatorów- praktykantów. Pracowało tu kilkunastu robotników zatrudnionych przy różnych pracach pomocniczych. Około 60 osób – chłopów z dóbr sztabińskich stale miało możliwości zarobku przy transporcie surowców i wyrobów, pracach ziemnych i budowlanych, wyrębie drewna itp. Wszystko to służyło dobru ludności, która miała dodatkowe możliwości zarobku oraz była odbiorcą nowoczesnych maszyn i narzędzi.
W Sztabinie nad Biebrzą zbudował hrabia przystań dla berlinek, którymi wyroby swoje wysyłał przez Goniądz, Wiznę do Łomży i Ostrołęki. Do Suwałk, Grodna i Kowna wysyłał wyroby furmankami. Oprócz wymienionych przedsiębiorstw szklanych i metalowych funkcjonował w dobrach sztabińskich browar, fabryka wódek gatunkowych w Cisowie, gorzelnia zlokalizowana w dawnym folwarku zwanym Popowszczyzną. Z mniejszych zakładów można wymienić cegielnię, garbarnię oraz tartak. 
W Cisowie mieściła się o kasie oszczędnościowa o oprocentowaniu 5%, z której w każdej chwili można było wycofać oszczędności. Ponadto funkcjonowała kasa pożyczkowa tzw. lombard wiejski. Warunkiem korzystania z niej była nieposzlakowana opinia pożyczkobiorcy. Pożyczki, które należało zabezpieczyć na budowlach, inwentarzu bądź też przyszłym zarobku we dworze udzielano na 6%. Sumy można było spłacać w terminach: kilkuletnim, rocznym, półrocznym, a także drobnymi ratami w każdą sobotę. Rok przed śmiercią hrabiego udzielano pożyczek bez żadnych weksli lub innych zabezpieczeń. 
Hrabia ustanowił swoisty Kodeks Karny, który szczegółowo wymieniał kary za różne, przewinienia: złodziejstwo, niedbalstwo itp. Inne przepisy zmierzały do zwalczania problemu alkoholizmu. Obowiązkiem szynkarza było pilnowanie stanu upojenia alkoholowego przybyłych do karczmy. Za każdego pijanego szynkarz płacił 6 złp. grzywny. W przypadku nałogowych pijaków kartkę z nazwiskiem takiej osoby wieszano na drzwiach karczmy zakazując jej w ten sposób wstępu. Grzywnami karano też ludzi spędzających bardzo dużo czasu w karczmie. Grzywnie podlegał nawet karczmarz, jeśli nie zawiadomił dworu o takich osobach. Każdemu płacono też za nieuzasadnione przyjście do dworu, jeśli był wezwany bez potrzeby z winy oficjalistów. Kary za przewinienia i wykroczenia wpływały do skarbonek wiejskich i przeznaczane były na cele społeczne. Ponieważ obywatele byli świadomi iż jest to robione dla dobra ogółu, niektórzy sami wpłacali karę, zanim od ich tego zażądano.
Hrabia był wymagający oraz surowo karał, lecz wspierał włościan w razie potrzeby. Kiedy w 1846 roku wskutek klęski żywiołowej w kraju nastał głód, w składach założonych przez Brzostowskiego wieśniacy mogli kupować zboże i siano po cenach znacznie niższych od targowych. Ponadto byli zwolnieni od ciężarów, podatków itp., a chłopi mogli otrzymać pożyczki z funduszów dworskich. Poddani Brzostowskiego mieli również zapewnioną pomoc zdrowotną: Potrzebującym przywoził lekarstwa oraz zakładał apteki wiejskie, utrzymywane z pieniędzy wpłacanych przez ludność z tytułu rozmaitych kar. Gdy wiosną 1846 roku spłonęło wiele domów Sztabina, odebrawszy odszkodowanie z Dyrekcji Ubezpieczeń wystawił nowe budynki.
Karol Brzostowski sam będąc człowiekiem światłym, dużą wagę przywiązywał do wykształcenia i szkolnictwa. Nauki pobierano w szkółkach: fabrycznej, niedzielnej i od wędrujących nauczycieli. Nauczycielem był również sam Brzostowski, który osobiście uczył robotników i terminatorów skomplikowanych technologii produkcji w odlewnictwie, budowie maszyn, mechanice precyzyjnej, destylacji spirytusu. W testamencie pisał o obowiązku utrzymania przez ogół, nauczycieli i szkół. Efekt był taki, iż w 1860 roku większość mieszkańców umiała czytać i pisać (według odwiedzającego dobra Ludwika Pietrusińskiego), co w czasie kiedy w Królestwie Polskim było 79,2% analfabetów jest rzeczą imponującą. 
Niezwykle istotną kwestią z „wychowawczego” punktu widzenia było zaprowadzenie w dobrach samorządu wiejskiego. W każdy poniedziałek we dworze zbierała się rada sołtysów na narady robocze. Sprawy sporne podlegały rozstrzygnięciu przez głosowanie. Sołtysi mieli prawo wyznaczania kar za uchylanie się od zsypki ziemniaczanej, składki na nauczyciela, powinności dla dworu, za niepłacenie podatków państwowych. Rozsądzali zatargi między chłopami. Od decyzji zastępcy wójta gminy oraz sołtysów odwoływano się do administracji dworskiej lub samego Brzostowskiego. 
Innym organem samorządu była tzw. rada starszych złożona z kilkunastu najstarszych, wzorowych gospodarzy cieszących się powszechnym autorytetem. Stawiano tu najbardziej sporne i drażliwe sprawy: usuwanie dzierżawcy z gruntu za opilstwo, zaniedbanie gospodarstwa, złodziejstwo, a także cięższe występki przeciwko nietykalności cielesnej mieszkańców dóbr, przeciwko moralności. 
Na podstawie testamentu Karola Brzostowskiego z 29 listopada 1853 roku chłopi dóbr sztabińskich uzyskali prawo zupełnej własności gruntów, zamiast dotychczasowej użytkowej. Ogółem chłopi otrzymali ok. 7200 morgów gruntów ornych, łąk pastwisk i ogrodów. Artykuł 6 nakładał na chłopów obowiązek opłaty skarbowych podatków dworskich oraz realizację długów i zobowiązań hipotecznych ciążących na dobrach. Wielkość tych opłat nie mogła przekroczyć połowy dotychczas płaconego czynszu. Wszystkie konieczne nadwyżki miały być pokrywane z dochodów funduszu fabrycznego. Właścicielami gruntów zostali gospodarze następujących wsi: Budziska, Budy, Chomaszewo, Długie, Ewy z Podgórzem, Fedorowizna, Janówek, Jasionowo, Kamień, Karolin, Kobyli Kąt, Krasnoborki, Krasnybór, Kryłatka, Kunicha, Lebiedzin Dworny, Motułka Mała, Motułka Wielka, Pogorzałe, Promiski, Sosnowo, Suchy Grąd, Sztabin, Ściokła, Wolne, Żmojdak.
Brzostowski swoim testamentem ustanowił też Instytucję Rolno-Przemysłową Sztabińską. Składała się ona z posiadłości rolnych i warsztatów przemysłowych. W dokumencie znajdują się szczegółowe postanowienia dotyczące zarządu i administracji Instytucji. Administratorem został Adolf Gerszow, przyjaciel i towarzysz broni Brzostowskiego z czasów wojskowych. Administrator miał niezwykle szerokie kompetencje, ale ciążyły na nim duże wymagania. Warunkiem powołania na to stanowisko było posiadanie wyższego wykształcenia technicznego i tytułu inżyniera. Miał mieszkać stale na terenie gminy. Musiał być wolny od nałogu hazardu. Swym postępowaniem i życiem miał dawać dobry przykład innym. Administracja miała odbywać się w sposób jawny, a wszystkie rozporządzenia miały być wydawane na piśmie. Wiele było tych obowiązków i zakazów spadłych na administratora, lecz jego uposażenie, władza i zarobki były niezwykle wysokie.
Hrabia Karol Brzostowski chorował na serce. W grudniu 1853 roku wyjechał do Francji w celu przeprowadzenia kuracji u paryskich specjalistów. Do kraju już nie zdążył powrócić. Umarł w Paryżu 25 lipca 1854 roku w domu przy ul. Boulevard des Italiens, mając 59 lat. Pochowano go początkowo na cmentarzu Montmartre, później zgodnie z wolą zapisaną w testamencie podróżnym, jego ciało przeniesiono na cmentarz Montmorency.

</doc>
<doc id="446088" url="https://pl.wikipedia.org/wiki?curid=446088" title="Farbauti (księżyc)">
Farbauti (księżyc)

Farbauti (Saturn XL) – księżyc Saturna odkryty na przełomie 2004 i 2005 roku przez D. Jewitta, S. Shepparda i J. Kleynę za pomocą teleskopu naziemnego. Elementy orbity wyliczył B. Marsden.
Farbauti należy do grupy nordyckiej księżyców Saturna, poruszających się ruchem wstecznym.
Nazwa księżyca pochodzi z mitologii nordyckiej. Olbrzym Fárbauti był ojcem boga Lokiego oraz mężem Laufeyi.

</doc>
<doc id="446089" url="https://pl.wikipedia.org/wiki?curid=446089" title="Struga Kurowska">
Struga Kurowska

Struga Kurowska () – struga, lewostronny dopływ Kurówki o długości 6,35 km i powierzchni zlewni 32,08 km²
Struga przepływa przez Klementowice i Kurów. Jej dopływem jest Potok Klementowicki.

</doc>
<doc id="446090" url="https://pl.wikipedia.org/wiki?curid=446090" title="Felonia">
Felonia

Felonia (z fr., "wiarołomstwo") – pojęcie średniowiecznego prawa lennego oznaczające złamanie zobowiązań lennych przez wasala lub seniora. Karą za niewywiązanie się z umowy była utrata lenna lub zwierzchnictwa lennego.

</doc>
<doc id="446092" url="https://pl.wikipedia.org/wiki?curid=446092" title="Garbówka">
Garbówka



</doc>
<doc id="446093" url="https://pl.wikipedia.org/wiki?curid=446093" title="Fornjot (księżyc)">
Fornjot (księżyc)

Fornjot (Saturn XLII) – drugi pod względem największej odległości ze znanych księżyców Saturna (stan w październiku 2019), odkryty w połowie grudnia 2004 roku przez Davida Jewitta, Scotta Shepparda i Jana Kleynę za pomocą teleskopu naziemnego. Elementy orbity wyliczył Brian Marsden.
Jest jednym z kilkunastu satelitów Saturna odkrytych w 2004 roku, po 23 latach od przelotu sondy Voyager 2 przez system tej planety.
Fornjot należy do grupy nordyckiej księżyców Saturna, poruszających się ruchem wstecznym. Krąży w odległości ponad 1/6 jednostki astronomicznej, słabe światło odbite od księżyca potrzebuje ponad 1 min. 20 s, żeby dotrzeć do Saturna. Fornjot okrąża planetę raz na cztery ziemskie lata.
Nazwa księżyca pochodzi z mitologii nordyckiej, Fornjót to imię skandynawskiego olbrzyma.

</doc>
<doc id="446094" url="https://pl.wikipedia.org/wiki?curid=446094" title="Hubert Krautwurst">
Hubert Krautwurst

Hubert Krautwurst (ur. 21 lutego 1924, zm. 26 listopada 1948 w Landsberg am Lech) – zbrodniarz nazistowski, członek załogi niemieckiego nazistowskiego obozu koncentracyjnego Buchenwald i SS-Hauptscharführer.
Członek SS, od 17 stycznia 1942 do 10 kwietnia 1945 członek personelu obozu w Buchenwaldzie. Pełnił służbę jako wartownik i kierownik więźniarskiego komanda ogrodniczego. Mordował i maltretował podległych mu więźniów. Po wojnie Krautwurst został skazany w procesie załogi Buchenwaldu (US vs. Josias Prince Zu Waldeck i inni) przez amerykański Trybunał Wojskowy w Dachau na karę śmierci. Wyrok wykonano 26 listopada 1948 przez powieszenie w więzieniu Landsberg.

</doc>
<doc id="446097" url="https://pl.wikipedia.org/wiki?curid=446097" title="S/2004 S 7">
S/2004 S 7

S/2004 S 7 – mały księżyc Saturna odkryty w połowie grudnia 2004 roku przez Davida Jewitta, Scotta Shepparda i Jana Kleynę. Elementy orbitalne wyliczył Brian Marsden.
Jest jednym z kilkunastu satelitów Saturna odkrytych w 2004 roku, po 23 latach od przelotu sondy Voyager 2 przez system tej planety. Część z nowo odkrytych księżyców otrzymała już własne nazwy. Reszta otrzyma je w ciągu kilku lat.
Należy do grupy nordyckiej nieregularnych, zewnętrznych księżyców planety, poruszających się ruchem wstecznym.

</doc>
<doc id="446098" url="https://pl.wikipedia.org/wiki?curid=446098" title="Droga wojewódzka nr 957">
Droga wojewódzka nr 957

Droga wojewódzka nr 957 (DW957) – droga wojewódzka w południowo-zachodniej części województwa małopolskiego, łącząca Białkę koło Makowa Podhalańskiego z Nowym Targiem.
Droga biegnie najpierw doliną Skawicy (dopływ Skawy). Tutaj znajdują się wsie Skawica i Zawoja. Pokonuje Przełęcz Lipnicką na wysokości 1010 m n.p.m. Dalej biegnie malowniczą trasą na Orawę, mijając wsie Zubrzyca Górna i Zubrzyca Dolna. W Jabłonce krzyżuje się z DK7. Biegnie dalej w kierunku wschodnim, mijając wsie Piekielnik, Wróblówka i Rogoźnik. W Nowym Targu kończy swój bieg, krzyżując się z DK47 i DK49.
Droga wojewódzka nr 957 jest ważnym elementem regionalnego systemu transportowego Podhala. Stanowi ona ważne połączenie komunikacyjne dróg prowadzących do przejść granicznych oraz atrakcyjnych terenów turystycznych zlokalizowanych na południu regionu. Dzięki modernizacji drogi nastąpi poprawa dostępności do stref aktywności turystycznej. Poprawie ulegnie również dojazd do Babiogórskiego Parku Narodowego oraz Tatrzańskiego Parku Narodowego. Lepsze będzie także połączenie z przejściami granicznymi w Winiarczykówce, Chyżnem, Chochołowie oraz z głównymi ośrodkami miejskimi: Krakowskim Obszarem Metropolitarnym, Nowym Targiem, Myślenicami i Zakopanem.
Od maja do końca 2010 roku prowadzono prace związane z modernizacją drogi wojewódzkiej nr 957 podczas których wyremontowano ponad 35 kilometrów drogi. 
Samorząd województwa małopolskiego rozpoczyna akcję budowy dróg. W ciągu najbliższych sześciu lat z budżetu województwa blisko 2 mld zł będą przeznaczone na przebudowę głównych tras regionu. Do takich dróg zalicza się także droga wojewódzka nr 957.

</doc>
<doc id="446099" url="https://pl.wikipedia.org/wiki?curid=446099" title="Podwykonawstwo">
Podwykonawstwo



</doc>
<doc id="446101" url="https://pl.wikipedia.org/wiki?curid=446101" title="Dopływ spod Dęby">
Dopływ spod Dęby

Dopływ spod Dęby – prawostronny dopływ Kurówki o długości 7,5 kilometrów. Przepływa przez Wólkę Nowodworską.

</doc>
<doc id="446103" url="https://pl.wikipedia.org/wiki?curid=446103" title="Mathias Färm">
Mathias Färm

Mathias Färm (ur. 9 września 1974 w Örebro) – gitarzysta szwedzkiego zespołu skate-punkowego Millencolin, wykonującego muzykę w języku angielskim.
W 1987 roku zaczął uprawiać skateboarding i z powodu filmów z udziałem skaterów zainteresował się muzyką punk rockową. Na początku 1992 roku Mathias Färm i Nikola Sarcevic byli członkami Seigmenn, punkrockowego zespołu śpiewającego po szwedzku. Zespół Millencolin założył wraz z Erikiem Ohlssonem i Nikola Sarcevicem w październiku 1992 roku. Färm prowadzi również studio Soundlab Studios.
Początkowo był perkusistą w zespole, lecz gdy w 1993 do grupy dołączył Fredrik Larzon, Mathias zaczął grać na gitarze. Aktualnie Mathias mieszka w Southcentral w Örebro w Szwecji. Jest również zadeklarowanym wegetarianinem.

</doc>
<doc id="446105" url="https://pl.wikipedia.org/wiki?curid=446105" title="Bomba burząca">
Bomba burząca

Bomba burząca – bomba lotnicza rażąca za pomocą swojej energii kinetycznej oraz fali podmuchu. Bomba burząca stosowana jest do niszczenia obiektów przemysłowych, węzłów komunikacyjnych, umocnień i fortyfikacji.
Posiada ładunek kruszący umieszczony wewnątrz skorupy, często także wzmocnioną głowicę. Grubość skorupy bomby burzącej jest mniejsza niż bomby odłamkowej. 
Bomba burząca może mieć masę od kilkudziesięciu kilogramów do kilkunastu ton (np. GBU-57 MOP). Bomba burząca może być wyposażona w zapalnik kontaktowy (wybuch następuje w momencie uderzenia w cel), lub zapalnik czasowy (wybuch następuje po upływie określonego czasu, opóźnienie może się wahać od kilku sekund do kilkudziesięciu godzin).

</doc>
<doc id="446106" url="https://pl.wikipedia.org/wiki?curid=446106" title="Alboom">
Alboom

Alboom (również zapisywany jako Albóóm) – pierwszy album studyjny Piotra Marca wydany pod pseudonimem Liroy. Wydawnictwo ukazało się nakładem wytwórni muzycznej BMG Ariola Poland, jako kaseta 10 lipca 1995, a na CD 4 sierpnia.
"Alboom" zawiera m.in. materiał singla "Scyzoryk", który ukazał się 22 maja 1995. "Alboom" był wielkim sukcesem komercyjnym polskiej fonografii hip-hopowej, do końca 1995 sprzedano 500 tys. egzemplarzy płyty i kasety.
Na okładce płyty "Alboom" Liroy pozował ubrany w koszulkę promującą album "Ruthless Kick" (1994) zespołu Flapjack.
Liroy był krytykowany m.in. za rapowanie po angielsku (m.in. ripostą jest utwór „Język polski” z płyty "Centrum" Wzgórza Ya-Pa-3, które wcześniej współpracowało i koncertowało z Liroyem).
Wydawnictwo uzyskało status czterokrotnej platynowej płyty. Płyta otrzymała dwie nagrody polskiego przemysłu fonograficznego Fryderyka w kategoriach "Album roku – muzyka taneczna" i "Album roku – muzyka alternatywna".
W 1996 roku piosenki „Scoobidoo-Ya” i „Scyzoryk” zostały wykorzystane w filmie Pawła Łozińskiego pt. "Kratka". Z kolei 1999 roku „Scyzoryk” posłużył twórcom serialu „Miodowe lata”.
29 maja 2020 roku, nakładem wytwórni Lajka Local Corp. w dystrybucji Universal Music Polska ukazała się reedycja płyty.
Lista utworów.
Opracowano na podstawie materiału źródłowego.

</doc>
<doc id="446108" url="https://pl.wikipedia.org/wiki?curid=446108" title="Fryderyk Skobel">
Fryderyk Skobel

Fryderyk Kazimierz Skobel (ur. 23 listopada 1806 w Warszawie, zm. 25 listopada 1876 w Krakowie) – dr medycyny i chirurgii, rektor Uniwersytetu Jagiellońskiego, poseł wirylista na Sejm Krajowy Galicji III kadencji w 1870.
Życiorys.
Urodził się jako syn Daniela i Julianny z Kornów. Był wyznania ewangelicko-reformowanego. Pochodził z rodziny kupieckiej, w 1812 po bankructwie i śmierci ojca przeniósł się z matką do Lwowa. We Lwowie uczęszczał do gimnazjum akademickiego niemieckiego zdał maturę w 1822 oraz w latach 1822–1825 odbył studia filozoficzne w Uniwersytecie Lwowskim. Studia medyczne kontynuował w uniwersytecie w Wiedniu i w Uniwersytecie Jagiellońskim. W Krakowie obronił pracę doktorską 12 stycznia 1831 uzyskując tytuł doktora medycyny i chirurgii. Wziął udział w powstaniu listopadowym jako kapitan lekarz batalionowy artylerii pieszej Wojska Polskiego. Internowany w Prusach nakazano mu pobyt na wsi pod Elblągiem. Jako lekarz dywizyjny brał udział w powstaniu krakowskim. W 1833 rozpoczął pracę w UJ jako zastępca profesora i kierownik Katedry Patologii, Terapii Ogólnej i Farmakologii. Od 1835 był profesorem zwyczajnym. W latach 1839–1832 był sekretarzem Wydziału Lekarskiego, w latach 1843–1846, 1850-56, 1861-62, 1871-72 pełnił funkcję dziekana Wydziału Lekarskiego. Zabiegał wraz z Józefem Dietlem i Józefem Majeremo przywrócenie języka polskiego jako wykładowego na Uniwersytecie sukces tych działań miał wpływ na powołanie go na stanowisko w 1869/1870 rektora, a następnie w 1870/1871 prorektora UJ.
Był jednym z autorów haseł do 28 tomowej Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Zainicjował prace nad uporządkowaniem polskiego słownictwa lekarskiego (wraz z Józefem Majerem), opracował spis surowców i preparatów dozwolonych do stosowania w szpitalach krakowskich, był prekursorem w Polsce stosowania mikroskopu w badaniach farmakognostycznych, prowadził badania nad leczniczym wykorzystaniem wód mineralnych. Zbadał wody mineralne w Cegiełce koło Wysowej (dziś Cigeľka na Słowacji), zakopiańskiej Jaszczurówce i Rabce. Opracował szkice biograficzne wielu wybitnych uczonych m.in. Fryderyka Hechla i Floriana Sawiczewskiego.
Członek czynny Akademii Umiejętności od 11 maja 1872. Był członkiem i wiceprezesem Towarzystwa Naukowego Krakowskiego, w 1858 wraz z Józefem Dietlem współzałożycielem Komisji Balneologicznej. W latach 1860–1876 był członkiem honorowym Poznańskiego Towarzystwa Przyjaciół Nauk. Pochowany został na cmentarzu Rakowickim w grobowcu rodzinnym w kwaterze 49b.
W 1849 roku został wybrany na prezesa Konsystorza Ewangelickiego w Wolnym Mieście Krakowie. Po jego rozwiązaniu w 1850 roku po jego rozwiązaniu został wieloletnim kuratorem krakowskiego zboru ewangelickiego (reformowanego i luterańskiego).

</doc>
<doc id="446109" url="https://pl.wikipedia.org/wiki?curid=446109" title="Jehoszua">
Jehoszua



</doc>
<doc id="446112" url="https://pl.wikipedia.org/wiki?curid=446112" title="Rycerz w tygrysiej skórze">
Rycerz w tygrysiej skórze

Rycerz (albo: Witeź) w tygrysiej skórze (gruz.: ვეფხისტყაოსანი, transl. "Vepxist’q’aosani") – średniowieczny gruziński epos narodowy, którego autorstwo tradycyjnie przypisuje się Szocie Rustawelemu, poecie, ministrowi skarbu, działającemu na dworze gruzińskiej królowej Tamary.
Historia.
Utwór powstał w latach 1196–1207 i został napisany dla królowej Gruzji Tamary I Wielkiej. Najstarsze zachowane odpisy poematu pochodzą jednak dopiero z XVI wieku. Poemat został wydrukowany po raz pierwszy w Tbilisi w 1712 roku.
11 grudnia 1937 roku w sali Rady Miejskiej w Warszawie obchodzono 750. rocznicę urodzin Rustawelego. Referaty wygłosili: ks. Archimandryta Grzegorz Peradze, profesor teologii Uniwersytetu Warszawskiego i Giorgi Nakaszydze. Mówiąc o utworze przekazali informację, że egzemplarz "Rycerza.." zajmował miejsce w gruzińskich domach na równi z Ewangelią, a zgodnie z tradycją każda panna młoda powinna w wianie posiadać egzemplarz poematu własnoręcznie przepisany i ozdobiony.
Treść.
"Rycerz w tygrysiej skórze" zawiera wiele elementów oddalających go od typowej twórczości średniowiecznej i zbliżających do literatury renesansowej. Rustaweli opiewa bowiem miłość, przyjaźń, odwagę i siłę ducha, jego bohaterowie są odważni, szlachetni i pełni cnót. Poemat opowiada dzieje walk Tariela i Awtandila o wyzwolenie uwięzionej królewny Nestan-Daredżan, osadzonych w barwnej scenerii krajów Azji. Atrakcyjna, romansowo-awanturnicza tematyka dzieła w połączeniu z perfekcjonizmem formalnym sprawiły, że dzieło cieszyło się w Gruzji ogromną popularnością, było chętnie czytane i przepisywane, szybko uzyskując status arcydzieła średniowiecznej literatury gruzińskiej.
Na poemat składa się ponad 1600 strof napisanych szesnastozgłoskowym wierszem ("szairi") z zastosowaniem rozmaitych środków artystycznych: metafor, aliteracji, rymów itp.
Tłumaczenia.
Gruziński epos narodowy został przetłumaczony na ponad 50 języków, między innymi na: abchaski, arabski, ormiański, azerski, białoruski, bułgarski, kataloński, chiński, czeski, niderlandzki, angielski, esperanto, estoński, fiński, francuski, niemiecki, grecki, hebrajski, hindi, węgierski, islandzki, włoski, japoński, kazachski, koreański, kurdyjski, kirgiski, łacinę, litewski, luksemburski, mongolski, osetyjski, perski, polski, portugalski, rumuński, rosyjski, serbski, słowacki, hiszpański, suahili, szwedzki, tatarski, turecki, turkmeński, ukraiński, uzbecki, walijski.
W 1912 roku przetłumaczyła go na język angielski Marjory Wardrop. Rękopis jej tłumaczenia jest przechowywany w Bibliotece Bodlejańskiej w Oxfordzie. W 2015 roku ukazało się kolejne tłumaczenie na język angielski amerykańskiej pisarki i tłumaczki Lyn Coffin. Podstawą jej przekładu było tłumaczenie w języku rosyjskim i jest to poetycki przekład wierszem szesnastozgłoskowym. Za tłumaczenie otrzymała główną gruzińską nagrodę literacką SABA.
W 2016 roku ukazały się kolejne tłumaczenia: na język czeczeński, koreański, bułgarski, arabski i niemiecki. Szesnastozgłoskowcem napisał swoje tłumaczenie Meka Changoszwili, Czeczen mieszkający w Gruzji. Dziesięć lat poświęcił pracy nad tłumaczeniem utworu na język koreański profesor Yonsei University Cho Ju-Kwan.
Tłumaczenia na język polski.
"Rycerz w tygrysiej skórze" był tłumaczony na język polski kilkakrotnie, najczęściej we fragmentach. Pierwszym autorem, który dokonał przekładu fragmentów tego eposu na polski (był to jednocześnie pierwszy przekład na w język europejski) był Konstanty Rdułtowski. Napisał on artykuł "Szota Rustaweli. Georgiański poeta". W tekście o autorze eposu znalazły się dwa krótkie fragmenty tekstu: początek utworu (od "Ten, który stworzył" ..) i fragment listu Nestan-Daredżan. Ukazał on się w wydanym przez Hipolita Klimaszewskiego "Noworoczniku Litewskim na rok 1831" w Wilnie. Artykuł został przetłumaczony przez P. Dubrowskiego i opublikowany w piśmie "Moskowskij Tieleskop" w 1833 roku, co sprawiło, że poezją Rustawelego zainteresowali się Rosjanie. Przedrukowało go również wydawane później w Tbilisi gruzińskie pismo Ciskari w tłumaczeniu Iwana Kereselidze. Kolejne tłumaczenie opublikował w 1863 roku w Bibliotece Warszawskiej Kazimierz Łapczyński. Otrzymało ono tytuł "Skóra tygrysia. Poemat georgiański XII wieku. Po części w tłumaczeniu, po części w streszczeniu, podał Kazimierz Łapczyński". Pod koniec XIX wieku Artur Leist w swojej książce "Szkice z Gruzji", która została wydana w Warszawie w 1885 roku omówił epos Rustawelego dodając przekład czterech fragmentów. Jest on również autorem tłumaczenia eposu na język niemiecki, wydanego w Dreźnie w 1889 roku. W 1937 roku z okazji obchodów 750- lecia urodzin Rustawelego Józef Łobodowski przetłumaczył wstęp do eposu. Szesnastozgłowkowcem, z tej samej okazji przetłumaczył wstęp na podstawie przekładów rosyjskich Julian Tuwim (pierwsze dziesięć czterowersowych strof). Łobodowski przez kolejne 12 lat tłumaczył cały utwór z pomocą profesora Nakaszydze i metropolity Peradze, ale jego praca nie została nigdy wydana.
Po II wojnie światowej Julian Tuwim przetłumaczył ponownie 31 strof wstępu i pod tytułem "Witeź w tygrysiej skórze" opublikował w 1950 roku w czasopiśmie Nowa Kultura. W komentarzu poinformował, że oparł tłumaczenie na przekładzie rosyjskim S.G. Jordanaszwilego, które otrzymał od Towarzystwa Łączności Kulturalnej ZSRR.
W 1959 roku ukazały się dwa przekłady: "Opowieść o Rostewanie" Bohdana Gębarskiego i "Opowieść Tariela o miłości do Nestan-Daredżan" Igora Sikiryckiego. W 1960 roku Nasza Księgarnia wydała pełne tłumaczenie "Witezia w tygrysiej skórze" wykonane przez Sikiryckiego. Była to jednak adaptacja utworu na podstawie rosyjskiego wydania dla młodzieży z 1950 roku dokonanej przez I. Zabołockiego. Skrócona wersja tekstu została ozdobiona reprodukcjami starogruzińskich miniatur.
Jerzy Zagórski po wykonaniu w 1960 roku tłumaczenia utworu na potrzeby teatru, kontynuował prace nad przekładem. Efektem wyjazdów do Gruzji i zapoznawania się z innymi tłumaczeniami była wydana w 1966 roku "Wiciądz w tygrysiej skórze". Kolejny przekład jego autorstwa "Rycerz w tygrysiej skórze" wydało w 1976 roku Wydawnictwo Literackie. Zagórski skorzystał z oryginału tekstu (wydanego z okazji 800-lecia urodzin Rustawelego przez Gruzińską Akademię Nauk w 1966 roku) i pomocy filologa gruzińskiego doc. dra Jana Brauna. W książce umieszczono reprodukcje XVII-wiecznych miniatur gruzińskich pochodzących z gruzińskiego wydania jubileuszowego i bordiury graficzne pochodzące z książki Szalwy Amiranaszwilego "Wepchis tkaosani dzwel kartul chelownebaszi". Książka spotkała się z zainteresowaniem czytelników dlatego w 1983 roku Wydawnictwo Literackie wznowiło "Rycerza..." w nakładzie 5000 egzemplarzy.
Teatr.
Według tłumaczenia Jerzego Zagórskiego zostały zrealizowane przedstawienia teatralne. W 1960 roku odbyła się premiera sztuki "Witeź w tygrysiej skórze" w Teatrze Rapsodycznym w Krakowie w reżyserii Mieczysława Kotlarczyka. Rozgrywała się ona na trzech symbolicznych planach: arabskim, indyjskim i baśniowym. Całość ilustrowała muzyka Arama Chaczaturiana. W 1968 roku zostało przez Teatr Telewizji przygotowane przedstawienie "Wiciądz w tygrysiej skórze" w reżyserii Konstantego Ciciszwiliego.
Wpis na listę UNESCO.
W 2013 roku zachowane rękopisy poematu zostały wpisane na listę najbardziej wartościowych obiektów z ponad 100 krajów świata w ramach projektu UNESCO Pamięć świata. Ochroną zostały objęte 94 woluminy znajdujące się w zbiorach Gruzińskiego Narodowego Centrum Rękopisów w Tbilisi oraz dwa ze zbiorów Biblioteki Bodlejańskiej Uniwersytetu w Oxfordzie. Niektóre z rękopisów zostały zachowane w całości, pozostałe we fragmentach. Większość z nich powstała w XVI-XVIII wieku i była własnością gruzińskich książąt lub księżniczek. Najstarszy zachowany fragment rękopisu z tekstem poematu pochodzi z 1646 roku i został wykonany przez wybitnego kaligrafa dla księcia .
Pierwszy z rękopisów przechowywanych w Bibliotece bodlejańskiej był własnością księżniczki Mzechatun, córki króla Dawida II z królestwa Imeretii został przekazany do biblioteki przez księcia Giorgiego Ceretelego w 1911 roku za pośrednictwem księżniczki Wenery Cereteli. Przekazany Marjory Wardrop został włączony do zbiorów biblioteki 6 lipca 1914 roku. Drugi rękopis zakupił Bernard Edkstein 21 lutego 1949 roku wspólnie z Funduszem Marjory Wardrop, który pokrył połowę kosztów.
Obchody roku Rustawelego.
W 2016 roku z okazji przypadającej 850 rocznicy urodzin UNESCO postanowiło ogłosić, że jest to Rok Rustawelego. Z tej okazji w Tbilisi Przewodniczący Rady Miasta Tbilisi Giorgi Alibegaszwili zaproponował stworzenie rękopisu "Rycerza..." przez mieszkańców miasta. Każdy mógł przyjść i napisać jeden wiersz poematu. Pierwszy wpis wykonał Katolikos-Patriarcha Gruzji Eliasz II. Aby upamiętnić swój udział można było dodać do wpisu własne imię i nazwisko.

</doc>
<doc id="446114" url="https://pl.wikipedia.org/wiki?curid=446114" title="Friedrich Wilhelm">
Friedrich Wilhelm

Friedrich Karl Wilhelm (ur. 6 marca 1890, zm. 26 listopada 1948 w Landsberg am Lech) – niemiecki zbrodniarz nazistowski, członek załogi niemieckiego nazistowskiego obozu koncentracyjnego Buchenwald i SS-Untersturmführer.
Życiorys.
Członek SS, który w okresie od września 1939 do kwietnia 1945 należał do personelu sanitarnego obozu w Buchenwaldzie. Od stycznia 1941 do kwietnia 1945 Wilhelm kierował służbami sanitarnymi w szpitalu dla więźniów w obozie głównym. Jego głównym zadaniem było mordowanie niezdolnych do pracy i chorych więźniów za pomocą śmiertelnych zastrzyków. Był bezpośrednio odpowiedzialny za śmierć kilkuset więźniów. Wilhelm brał również udział w egzekucjach jeńców radzieckich w ramach "Kommando 99".
Po wojnie został osądzony w procesie załogi Buchenwaldu (US vs. Josias Prince Zu Waldeck i inni) przez amerykański Trybunał Wojskowy w Dachau i skazany na karę śmierci przez powieszenie. Wilhelm został stracony w 26 listopada 1948 w więzieniu w Landsbergu.

</doc>
<doc id="446116" url="https://pl.wikipedia.org/wiki?curid=446116" title="Fredrik Larzon">
Fredrik Larzon

Fredrik Larzon (ur. 25 kwietnia 1973, w Örebro) – perkusista szwedzkiej skate punkowej grupy muzycznej Millencolin.
Przed dołączeniem do Millencolin w 1993, Larzon był członkiem zespołu Kung Pung. Zajął miejsce Mathiasa Färma, który lepiej czuł się grając na gitarze. Jego pierwsze nagranie z tym zespołem to ich demo z roku 1993 nazwane "Goofy", od ustawienia nóg na deskorolce. Larzon najczęściej z całej grupy kontaktuje się z fanami poprzez newsletter oraz odpowiada na większość e-maili. Jest również aktywnym członkiem niektórych forów internetowych o grupie.

</doc>
<doc id="446122" url="https://pl.wikipedia.org/wiki?curid=446122" title="Fablok 2D">
Fablok 2D

Fablok 2D (typy fabryczne Ls150 i 2Ls150, seria SM03) i rozwinięcie konstrukcji Zastal 409Da (typu fabryczne Ls180 i 409Da, seria SM04) – polska spalinowa lokomotywa manewrowa małej mocy produkowana w latach 1959–1969 w zakładach Fablok w Chrzanowie i Zastal w Zielonej Górze. W 1968 roku w zakładach Zastal zmieniono konstrukcję lokomotywy, stosując inny typ silnika wysokoprężnego. Była produkowana w latach 1972–1995.
Fablok 2D.
Historia.
W 1958 Centralne Biuro Konstrukcyjne Przemysłu Taboru Kolejowego zaprojektowało lokomotywę typu 2D. Jej produkcja prowadzona była w dwóch fabrykach:
Lokomotywy te znalazły zastosowanie nie tylko w PKP, ale także w zastosowaniach niepublicznych – w przemyśle i generalnie przy lekkiej pracy manewrowej.
Konstrukcja.
Lokomotywa SM03 jest napędzana czterosuwowym 6-cylindrowym silnikiem spalinowym z zapłonem samoczynnym o znamionowej mocy 150 KM. Lokomotywa ma podwozie dwuosiowe z ostoją konstrukcji spawanej. Ostoja ma od przodu i tyłu czołownice, do których przymocowane są stosowane na PKP zderzaki tulejowe, haki cięgłowe ze sprzęgami śrubowymi i sprzęgi powietrzne. Nadwozie lokomotywy składa się z dwóch niskich przedziałów maszynowych: przedniego i tylnego oraz wyższej kabiny maszynisty, usytuowanej między tymi przedziałami. Przedziały maszynowe i kabina maszynisty stanowią konstrukcję spawaną z blach wzmocnionych kształtownikami i są przymocowane do pomostu lokomotywy. Przedziały maszynowe mają w bocznych ścianach (z obu stron) drzwiczki umożliwiające dostęp i wgląd do urządzeń umieszczonych wewnątrz. Kabina maszynisty wyposażona jest w duże czołowe i boczne okna, które zapewniają dobrą widoczność ze stanowiska maszynisty.
Lokomotywa wyposażona jest w powietrzny zespolony hamulec samoczynny systemu Knorra oraz dodatkowy hamulec niesamoczynny systemu Westinghouse'a oraz w ręczny hamulec śrubowy. Zestawy kołowe są hamowane jednostronnie za pomocą żeliwnych klocków.
Lokomotywa ma sterowanie hydrauliczno-mechaniczne. Posiada cztery biegi, które maszynista zmienia za pomocą kół zmianowych. Obroty silnika zwiększa się za pomocą nastawnika.
Zastal 409D.
Adaptacja wykonana w 1968 roku przez zakłady Zastal, dotyczyła zmian konstrukcyjnych pozwalających na zamontowanie silnika wysokoprężnego o większej mocy, budowanego na licencji firmy Henschel. Pierwotnie rozważano wykorzystanie silnika typu 10H6 o mocy 160 KM, jednakże do produkcji seryjnej trafiły lokomotywy z silnikiem 14H6 o mocy 180 KM.
Lokomotywy 409Da produkowane były w 3 zakładach:
Podstawowym odbiorcą tego typu lokomotyw był przemysł, gdzie nosiły one oznaczenie 409Da. Na stanie PKP znalazły się jedynie dwie takie lokomotywy pochodzące z likwidowanych Zakładów Naprawczych Taboru Kolejowego w Sędziszowie, przejęte na początku lat 90. i skreślone z inwentarza przed rokiem 2000. Ze względu na znaczne różnice konstrukcyjne względem typu SM03, PKP nadały im odrębne oznaczenie.

</doc>
<doc id="446123" url="https://pl.wikipedia.org/wiki?curid=446123" title="Thrymr (księżyc)">
Thrymr (księżyc)

Thrymr (Saturn XXX) – mały księżyc Saturna, odkryty w 2000 roku przez grupę Bretta J. Gladmana za pomocą 3,6-metrowego Teleskopu Kanadyjsko-Francusko-Hawajskiego. Należy do tzw. grupy nordyckiej księżyców nieregularnych Saturna, poruszających się ruchem wstecznym po wydłużonych orbitach.
W 2003 roku nadano mu nazwę "Thrym", jednak na początku 2005 roku poprawiono ją na "Thrymr". Nazwa ta pochodzi z mitologii nordyckiej, podobnie jak pozostałych satelitów z grupy nordyckiej. Thrym był olbrzymem, który ukradł Thorowi jego młot bojowy.

</doc>
<doc id="446127" url="https://pl.wikipedia.org/wiki?curid=446127" title="Ronald George Wreyford Norrish">
Ronald George Wreyford Norrish



</doc>
<doc id="446128" url="https://pl.wikipedia.org/wiki?curid=446128" title="Dziurkacz">
Dziurkacz

Dziurkacz – urządzenie służące do robienia otworów np. w kartkach papieru najczęściej w celu późniejszego umieszczenia ich w segregatorze. Dziurkacz najczęściej wykorzystuje zasadę działania dźwigni.
Kiedyś był niezbędnym elementem wyposażenia każdego biurka, ale w epoce cyfrowej stracił swoją dominującą pozycję. Wymyślił go Matthias Theel. 14 listopada 1886 roku pomysł na dziurkacz opatentował niemiecki przedsiębiorca Friedrich Soennecken (1848–1919). Od tego momentu dziurkacz nie miał sobie równych. Zarówno dziurkacz, jak i segregator ogromnie usprawniły pracę w biurze.
Z okazji 131. rocznicy wynalezienia dziurkacza Google zmieniło swoje logo (patrz: Google Doodle).
Użycie.
Ruchome stemple z zaostrzonymi końcami wycinają w kartce otwory najczęściej o okrągłym kształcie. Istnieją także dziurkacze stacjonarne, podobne w działaniu i wyglądzie do zszywaczy stacjonarnych. Podobną zasadę działania wykorzystuje bindownica. Nowoczesne dziurkacze są w stanie przedziurawić za jednym razem maksymalnie od 10 . Często posiadają też one ograniczniki formatu, które pozwalają na równe dziurkowanie wszystkich kartek, według określonych standardów. Wyższej klasy dziurkacze mają także sygnalizatory pozwalające przedziurkować kartki według już przedziurawionej kartki.
Dziurkacz konduktorski.
Dziurkacz o takiej samej zasadzie działania, przystosowany do obsługi jedną ręką (miał wydłużony kształt jak nożyce czy obcęgi, a w części roboczej element do wycinania jednego otworu), był w XX wieku narzędziem pracy konduktora lub kontrolera biletów. Konduktor, po sprawdzeniu tekturkowego biletu kolejowego, dziurkował go, podobnie jak kontroler np. w tramwaju. Po takim oznaczeniu bilet nie mógł już być ponownie użyty. W komunikacji miejskiej dziurkacze konduktorskie wyszły z użycia w latach 60., kiedy pojawiły się pierwsze kasowniki.
Dziurkacze ozdobne.
Dziurkacze ozdobne służą do wycinania ozdobnych otworów.

</doc>
<doc id="446130" url="https://pl.wikipedia.org/wiki?curid=446130" title="Mikrospory">
Mikrospory



</doc>
<doc id="446139" url="https://pl.wikipedia.org/wiki?curid=446139" title="Epiktet">
Epiktet

Epiktet z Hierapolis (ur. ok. 50 roku w Hierapolis – zm. w 135 roku) – filozof grecko-rzymski, jeden z reprezentantów (kontynuator) stoicyzmu. Uczeń stoika Muzoniusza Rufusa. Twórca szkoły w Nikopolis w Epirze (współczesna Grecja). Był wyzwoleńcem.
Życiorys.
Urodził się jako niewolnik. Jego właścicielem od około 68 roku był wyzwoleniec Epafrodyt, współpracownik cesarza Nerona. Ze względu na pracę u Epafrodyta Epiktet miał możliwość obserwacji życia na dworze cesarza Nerona. Jako niewolnik młody Epiktet uczęszczał na wykłady Muzoniusza Rufusa w Rzymie, za zgodą Epafrodyta. Prawdopodobnie wykładał w szkole Muzoniusza. W pewnym momencie został wyzwolony przez Epafrodyta. W 95 roku cesarz Domicjan wygnał z Rzymu i z Italii wszystkich filozofów. Epiktet opuścił Rzym i udał się do Grecji, był już wtedy na tyle popularny, że założył własną szkołę filozoficzną w mieście Nikopolis. W tym mieście przebywał do śmierci w 135 roku. 
Podobnie jak Sokrates Epiktet nauczał tylko ustnie. Jego nauki spisał jeden z jego uczniów – Flawiusz Arrian. Dzieło zostało opublikowane po polsku pod tytułem "Diatryby". Arrian sporządził też krótki ekstrakt z poglądów Epikteta, który zatytułował "Encheiridion" ("Enchejridion").
Poglądy.
Epiktet należał do tzw. późnej fazy rozwoju stoicyzmu, podobnie jak Muzoniusz Rufus, Seneka, Marek Aureliusz. Cechą tej fazy rozwoju stoicyzmu była ograniczona refleksja teoretyczna, nacisk na filozofię praktyczną. Największy wpływ na poglądy Epikteta wywarli: Sokrates, Diogenes z Synopy. Filozofia według Epikteta oznacza przede wszystkim refleksję mającą na celu dobre, szczęśliwe życie. 
Podstawowym pojęciem etyki Epikteta jest wolność, która ma dla niego charakter psychologiczny i jest związany z postawą wobec świata. Wolność polega na zrozumieniu, że pewne rzeczy są zależne od naszej woli, a inne niezależne. Zależne od nas są nasze wyobrażenia o świecie, pragnienia, odczucia odrazy, niezależne: majątek, sława, zdrowie. Jeśli ktoś uznaje rzeczy niezależne od naszej woli za zależne, staje się od nich uzależniony, wtedy traci wolność i staje się nieszczęśliwy. Z drugiej strony, jeśli jednostka koncentruje się na rzeczach zależnych od jej woli - osiąga wolność i szczęście.
Zdaniem Epikteta wszystkie ludzkie stany mentalne są uzależnione od sądów na temat rzeczywistości. Jeśli osoba czegoś pragnie, w istocie wydaje sąd, że dana rzecz jest dobra, jeśli coś budzi strach, to jednostka uznała, że jest to złe. W tym modelu umysłu wszystkie emocje są uwarunkowane przez przekonania na temat dobra i zła. Tym, co zdaniem Epikteta, naprawdę niepokoi ludzi nie są rzeczy, a raczej ich wyobrażenia o rzeczach. To wyobrażenia (sądy) sprawiają, że ludzie są nieszczęśliwi. 
Epiktet wyróżnia dwa kluczowe dla jego filozofii pojęcia: pojęcie prohairezy i pojęcie dihairezy. Prohaireza jest tym, co odróżnia istoty ludzkie od innych stworzeń. Jest to zdolność pozwalająca nam odczuwać pragnienie lub niechęć, pociąg lub awersję, zgodę lub niezgodę, w zależności od naszego sądu. Epiktet utożsamia człowieka z jego prohairezą. Dihaireza jest sądem, który wydaje nasza prohaireza i właśnie to nam pozwala odróżnić to, co jest w naszej wyłącznej mocy od tego, co nie jest w naszej wyłącznej mocy. Epiktet wyciąga z tego wniosek, że dobro i zło istnieją tylko w naszej prohairezie, a nigdy w zewnętrznych, aprohairetycznych rzeczach.
Uczeń filozofii, który całkowicie przyswoił sobie te pojęcia i zastosował je w życiu codziennym, był przystosowany do rozpoczęcia życia filozoficznego, którego celem była eudaimonia (szczęście, pełnia). Miał żyć cnotliwie, zgodnie z rozsądkiem i z naturą rzeczy.

</doc>
<doc id="446142" url="https://pl.wikipedia.org/wiki?curid=446142" title="Analiza ekonomiczna">
Analiza ekonomiczna

Analiza ekonomiczna – metoda badania procesów gospodarczych, polegająca na rozpatrywaniu związków zachodzących pomiędzy poszczególnymi elementami tych procesów.
Może być stosowana zarówno do badania zjawisk i procesów gospodarczych zachodzących w skali całej gospodarki narodowej (analiza makroekonomiczna), jak również zjawisk i procesów występujących w ramach poszczególnych jednostek gospodarujących (analiza mikroekonomiczna).
Analiza ekonomiczna umożliwia stawianie diagnoz, ułatwia podejmowanie decyzji, a także sprzyja racjonalizacji procesów gospodarczych, zarówno w skali makro-, jak i mikroekonomicznej. W analizie ekonomicznej znajdują szerokie zastosowanie metody matematyczne (m.in. rachunek marginalny oraz programowanie liniowe).
Analiza to sposób postępowania naukowego, uporządkowania, dzielenia całości na elementy składowe. Celem analizy jest zbadanie struktury całości, poznanie mechanizmu powiązań między elementami składowymi.
Czynności związane z oceną działalności przedsiębiorstwa są przedmiotem analizy ekonomicznej. W warunkach zmienności otoczenia, rozwoju techniki i nauki podejmowanie decyzji dotyczących zarządzania przedsiębiorstwem wymaga szybkich i rzetelnych informacji. Dlatego analiza ekonomiczna, a w niej zawarta analiza finansowa nabrała szczególnego znaczenia. Analiza ekonomiczna obejmuje wszystkie zjawiska gospodarcze występujące w obrębie przedsiębiorstwa, jak i w jego otoczeniu. Badanie czynników polega na podziale zjawisk ekonomicznych i procesów na elementy składowe, określeniu zależności przyczynowo-skutkowej między elementami, i wyprowadzeniu wniosków z oceny.

</doc>
<doc id="446145" url="https://pl.wikipedia.org/wiki?curid=446145" title="Kamica nerkowa">
Kamica nerkowa

Kamica nerkowa (moczowa) (łac. "nephrolithiasis, urolithiasis") – choroba polegająca na powstawaniu złogów (tzw. „kamieni”) w nerkach lub drogach moczowych na skutek wytrącania się związków chemicznych stanowiących prawidłowe lub patologiczne składniki obecne w moczu.
Kamica moczowa występuje u 1-2% populacji z przewagą płci męskiej. Szczyt zachorowalności przypada między 3. i 5. dekadą życia.
Etiopatogeneza.
Proces wytrącania się złogów w drogach moczowych jest najczęściej wynikiem nałożenia się szeregu czynników. Najważniejszym jest koncentracja w moczu składnika, który występuje w nim w warunkach zdrowia lub pojawia się jako skutek schorzeń lub zdarzeń patologicznych.
Powstawanie i powiększanie się złogów przyspiesza niekorzystny odczyn moczu (zbyt kwaśny lub zasadowy). Dodatkowo na formowanie się złogów mają istotny wpływ:
zastój i/lub zakażenie moczu, niedobór w moczu substancji przeciwdziałających kamicy oraz występowanie w moczu organicznych jąder krystalizacji.
Do najczęściej występujących zaburzeń metabolicznych, które mogą sprzyjać tworzeniu złogów w drogach moczowych należą:
Tworzeniu się kamieni sprzyja zastój moczu oraz obecność w nim, np. złuszczonych nabłonków, wokół których wykrystalizowują się sole. Wytrącaniu się soli sprzyja również zagęszczony mocz powstający w wyniku przyjmowania zbyt małej ilości płynów lub obecności w organizmie .
Objawy kamicy nerkowej.
Przez pewien czas choroba może przebiegać bez- lub skąpoobjawowo. Niekiedy bardzo drobne złogi mogą zostać wydalone w sposób bezbólowy. Często pierwszą manifestacją kamicy moczowej jest napad kolki nerkowej. Symptomatologia choroby jest zróżnicowana:
Leczenie kamicy nerkowej.
Podstawowe znaczenie w trakcie napadu kolki ma podanie leków przeciwbólowych (w wypadku silnych dolegliwości włącznie z opioidami: tramadolem, petydyną i morfiną) i rozkurczowych. W łagodzeniu objawów pomaga też nawodnienie, stymulacja diurezy oraz postępowanie ogólne mające na celu uspokojenie chorego (np. ciepła kąpiel).
Bezpośrednim celem leczenia jest usunięcie złogu (kamienia). Często jest możliwa samoistna ewakuacja złogu poprzez drogi moczowe (w 70%), ale tylko w wypadku kamieni niewielkich rozmiarów, tj. mniejszych niż 5–7 mm.
Metody lecznicze wykorzystywane w leczeniu kamicy moczowej.
Litotrypsja pozaustrojowa (ang. ESWL – "Extracorporeal Shock Wave Lithotripsy").
Litotrypsja pozaustrojowa polega na wykorzystaniu urządzeń generujących pozaustrojowo fale ultradźwiękowe prowadzące do rozkruszenia złogów i wydalenia ich przez drogi moczowe.
Klasyczne leczenie operacyjne.
Są to klasyczne zabiegi chirurgiczne z otwarciem jam ciała; tego typu leczenie stosuje się głównie u chorych z silnymi nawracającymi dolegliwościami, powikłaniami kamicy (zastój moczu, zakażenia dróg moczowych) oraz dużymi złogami
Profilaktyka nawrotów kamicy nerkowej.
U chorych z nawrotową kamicą moczową należy określić ryzyko nawrotu i zastosować odpowiednie postępowanie diagnostyczno-lecznicze, mogące zapobiegać następnym nawrotom lub prowadzić do rozpuszczenia istniejących złogów. Podstawowe znaczenie dla wdrożenia skutecznego postępowania prewencyjnego ma analiza składu kamienia oraz ocena metaboliczna, polegająca na sprawdzeniu diety oraz wykonaniu badań moczu i surowicy krwi w celu wykrycia czynników prowadzących do powstawania złogów w drogach moczowych.
Istotne znaczenie w ustaleniu przyczyny kamicy nerkowej i wdrożenia postępowania zapobiegającego ponownemu tworzeniu się złogów w drogach moczowych ma badanie moczu z "24-godzinnej zbiórki moczu".
Do nawrotów kamicy moczowej predestynują: zapalne choroby jelit, zakażenia dróg moczowych, niektóre leki.

</doc>
<doc id="446148" url="https://pl.wikipedia.org/wiki?curid=446148" title="Segregator">
Segregator

Segregator – pojemnik służący archiwizowaniu, porządkowaniu przedmiotów w sposób ułatwiający ich przeszukiwanie. Stosowanie segregatorów wynika z potrzeby zgromadzenia w odpowiednim porządku przedmiotów, które pozostawione luzem mogą ulec zagubieniu, zniszczeniu, nieuporządkowaniu lub sprawiają trudność w ich przeszukiwaniu.
Przykłady segregatorów: segregator biurowy, segregator CD, wizytownik.

</doc>
<doc id="446151" url="https://pl.wikipedia.org/wiki?curid=446151" title="Twierdzenie Blocha">
Twierdzenie Blocha

Twierdzenie Blocha – jedno z podstawowych twierdzeń w fizyce ciała stałego, mówiące o ogólnej postaci rozwiązania równania Schrödingera dla periodycznego potencjału. Autorem tego twierdzenia jest Felix Bloch.
Teza.
Funkcje falowe będące rozwiązaniem równania Schrödingera dla hamiltonianu
gdzie formula_2 jest potencjałem periodycznym, można wyrazić jako:
gdzie:

</doc>
<doc id="446157" url="https://pl.wikipedia.org/wiki?curid=446157" title="Oportunizm">
Oportunizm

Oportunizm (łac. "opportunus" dosł. (wiatr wiejący) w kierunku portu; przychylny, korzystny, wygodny) – postawa moralna charakteryzująca się rezygnacją ze stałych zasad moralnych lub przekonań dla osiągnięcia doraźnych korzyści, wybieranie zawsze tego, co jest w danej sytuacji korzystne. Oportunizm jest podobny do konformizmu – dana jednostka łatwo ulega wpływom grupy, jednak nie jest to jedna określona grupa, a każda, która w danym momencie ma przewagę nad innymi. Także ugodowość i uchylanie się od walki.

</doc>
<doc id="446160" url="https://pl.wikipedia.org/wiki?curid=446160" title="Ariane 5">
Ariane 5

Ariane 5 – europejska ciężka rakieta nośna zaprojektowana przez Europejską Agencję Kosmiczną i francuski Państwowy Ośrodek Badań Kosmicznych w celu dostarczania satelitów na orbitę geostacjonarną i do wysyłania ładunków na niską orbitę okołoziemską. Wszystkie starty przeprowadzane są z Gujańskiego Centrum Kosmicznego.
Ariane 5 to rakieta produkowana przez EADS Astrium i zarządzana przez Arianespace. Stanowi całkowicie nowy projekt należący do rodziny Ariane, nie czerpiący pomysłów z poprzednika – Ariane 4. Rakieta składa się z trzech segmentów. Pierwszy z nich to dwie rakiety boczne napędzane paliwem stałym. Główny człon Ariane 5 aktualnie stanowi Ariane 5 EPC, który wykorzystuje mieszankę ciekłego tlenu i ciekłego wodoru. Ostatni ucieczkowy człon różni się w zależności od wariantu.
Procedura startu.
Start rakiety Ariane 5 ECA rozpoczyna się testowaniem silnika Vulcain 2, po pomyślnym teście uruchomione zostają boczne rakiety i wraz z pracującym silnikiem pierwszego stopnia rakiety, rozpoczynają jej wynoszenie. Rakiety pomocnicze mają średnicę 3 m, długość 31 m, masę bez paliwa 38 t, masę brutto (z paliwem) 278 t. W trakcie lotu rakiety na paliwo stałe pracują przez 140 sekund po starcie. Po tym etapie zostają odstrzelone a pracę przejmuje pierwszy stopień, napędzany mieszanką ciekłego tlenu i wodoru. Człon ten ma średnicę 5,4 m, długość 30,5 m, masę bez paliwa wynoszącą 15 t, z paliwem – 185 t, jego praca opiera się o silnik Vulcain 2. Stopień wypala paliwo w czasie 540 sekund od startu, po czym zostaje odrzucony. Następnie pracę przejmuje drugi stopień Ariane 5. W wariancie 5 ECA ma on średnicę wynoszącą 5,4 m, a długość zaledwie 4,7 m. Masa netto to 4600 kg, z paliwem zaś – 19 200 kg. Ostatni stopień, wykorzystujący silnik HM-7 zużywa paliwo najdłużej, bo aż przez 970 sekund. W ten sposób naprowadza się wystrzeliwany obiekt na docelową orbitę. Po uzyskaniu właściwej trajektorii wejścia, również ten stopień zostaje odstrzelony i spalony w ziemskiej atmosferze.
Warianty.
Dotychczas powstało 5 wariantów rakiety. Podstawowy, oznaczany literą G (od ang. "generic"), G+ – zastąpiony później przez GS, oraz najsilniejszy, ECA, a także ES wynoszący pojazdy ATV oraz satelity systemu nawigacyjnego Galileo.
Ariane 5 G.
To podstawowa wersja rakiety nośnej Ariane 5, nad którą prace rozpoczęły się w 1984, natomiast program budowy rozwinięto na pełną skalę w roku 1988. Kosztował 8 mld USD. Rakieta została zaprojektowana z myślą o europejskim statku załogowym Hermes, anulowanym w 1992. Masa startowa wynosiła 746 t, a rakieta była zdolna wynieść 6100 kg na niską orbitę geostacjonarną. Spośród 16 startów 3 zakończyły się porażką, w tym 2 częściową.
Ariane 5 G+.
Ulepszona wersja rakiety Ariane 5 G powstała w celu zwiększenia możliwości wynoszenia ładunków. Za jej pomocą przeprowadzono tylko 3 starty, w tym jeden z sondą Rosetta. Kilka niewielkich modyfikacji zaowocowało zwiększeniem udźwigu na orbitę geostacjonarną o około 200 kg:
Ariane 5 GS.
Zdecydowano się na powiększenie zbiorników paliwa bocznych członów EAP oraz członu głównego EPS, który został ponadto wyposażony w nowy silnik Vulcain 1B. Przedział ładunkowy tej wersji był zbliżony do wersji Ariane 5 ECA.
Ostatni start Ariane 5GS miał miejsce 18 grudnia 2009 r.
Ariane 5 ECA.
To pierwsza poważna modyfikacja Ariane 5. Najcięższy i najsilniejszy wariant rakiet serii do użytku wszedł w roku 2002, jednak pierwszy lot zakończył się katastrofą. Rakieta wróciła do pracy w roku 2005. Nazwa rakiety to akronim od słów "Evolution Cryotechnique type A."
Zmiany w stosunku do wersji podstawowej:
Wszystkie te modyfikacje pozwoliły zwiększyć udźwig rakiety o około 60%, z 6000 kg do 9700 kg na orbitę transferową (GTO).
Nieudany dziewiczy lot Ariane 5 ECA był poważnym ciosem dla europejskiego przemysłu astronautycznego. Jak ustaliła specjalna komisja, awarię najpewniej spowodował wyciek w obwodach chłodzących dyszę silnika Vulcain 2. W 178 sekund po starcie rakieta zaczęła schodzić z wyznaczonej trajektorii. Obsługa naziemna była zmuszona wydać polecenie samozniszczenia. Przenoszony ładunek, wart 638 mln euro nie był ubezpieczony, co podważyło reputację Arianespace. Loty wersji ECA zostały wstrzymane aż na 3 lata, do 2005 roku.
Ariane 5 ES.
Wersja przeznaczona do wynoszenia ładunku wyłącznie na niską i średnią orbitę okołoziemską. Jako trzecia rakieta z tej serii jest najbardziej niezawodna (zaraz po G+ i GS). Akronim "ES" pochodzi od ang. "Evolution Storable".
Zbudowana specjalnie na potrzeby pojazdu ATV, którego celem jest zaopatrywanie Międzynarodowej Stacji Kosmicznej. Jest ona połączeniem technologii z rakiet Ariane 5 GS (2. człon) i Ariane 5 ECA (1. człon i dopalacze). Po raz pierwszy Ariane 5 ES wyniosła ATV na orbitę 9 marca 2008. Statki te są najcięższymi ładunkami, jakie kiedykolwiek wynosiła europejska rakieta.
Rakieta była przeznaczona do wynoszenia wycofanych już statków ATV i satelitów konstelacji Galileo. Po 5 lotach statków ATV i 3 startach grupy czterech satelitów Galileo rakieta została wycofana z użytku. Ostatni lot odbył się 25 lipca 2018, z satelitami Galileo FOC 19-22. Następne satelity Galileo będą już startowały za pomocą rakiety Ariane 62.

</doc>
<doc id="446163" url="https://pl.wikipedia.org/wiki?curid=446163" title="Kolumbit">
Kolumbit

Kolumbit-(Fe) (dawn. ferrokolumbit) – minerał niobu i żelaza z grupy kolumbitów. Jego nazwa pochodzi od dawnej nazwy niobu, , oraz symbolu żelaza, Fe (dla odróżnienia od innych kolumbitów).
Synonimy: "ferrokolumbit, coltan, columbit, columbite-tantalite, niobit".
Ferrocolumbit (dawniej "columbit = kolumbit").
Przedrostek columb- używany był w dawnych nazwach minerałów, obecnie odpowiada coraz powszechniej używanemu przedrostkowi niob-.
Nazwa "kolumbit" miała dwa znaczenia:
Nazwa "niobit" (W. Haidinger, 1845 r.) też już jest obecnie nazwą nieaktualną. Została zdyskredytowana przez Międzynarodową Asocjację Mineralogiczną (A. Manecki, Encyklopedia Minerałów, AGH, Kraków 2004 r.)
Nazwa "kolumbit-(Fe)" została wprowadzona oficjalnie w 2008 r.
Właściwości.
Ma zmienny skład chemiczny, czasami wykazuje niewielką promieniotwórczość (gdy występuje domieszka uranu). Czysty FeNb2O6 zawiera ok. 79% Nb2O5 i 21% FeO (masowo).
Zazwyczaj tworzy kryształy zbrużdżone o pokroju słupkowym (lekko wydłużone), tabliczkowe. Tworzy zbliźniaczenia. Występuje w skupieniach ziarnistych i w postaci osobnych ziarn. Jest przeświecający na krawędziach. Tworzy szereg izomorficzny: mangancolumbit, ferrotantalit.
Występowanie.
Stanowi składnik pegmatytów, tworzy nagromadzenia w aluwiach i piaskach zgromadzonych na plażach.
Najczęściej współwystępuje z takimi minerałami jak tantalit, spodumen, beryl, topaz, turmalin, tytanit, rutyl, cyrkon, fluoryt, kasyteryt.
Miejsca występowania
W Polsce – został stwierdzony na Dolnym Śląsku – w okolicach Bogatyni, Dzierżoniowa, Sobótki i Jeleniej Góry.

</doc>
<doc id="446165" url="https://pl.wikipedia.org/wiki?curid=446165" title="Gia">
Gia

Gia − amerykański film fabularny (biograficzny) z 1998 r. w reżyserii Michaela Cristofera.
Fabuła.
Film opowiada historię jednej z najpopularniejszych w latach 80. modelki Gii Carangi, która do historii przeszła nie jako supergwiazda, ale jako pierwsza znana kobieta, która umarła w USA na AIDS, którym zakaziła się przez swoje uzależnienie od narkotyków. Jednym z wątków jest lesbijski związek modelki.

</doc>
<doc id="446166" url="https://pl.wikipedia.org/wiki?curid=446166" title="Online">
Online

Online (ang. "online", pierwotnie "on-line"; dosł. „na linii”) – zwykle status osoby, serwera lub innego podmiotu związanego z dostępem do łączy komunikacyjnych (np. internet), który informuje o dostępności – aktywności. Przeciwieństwem trybu online jest tryb offline.

</doc>
<doc id="446169" url="https://pl.wikipedia.org/wiki?curid=446169" title="Glukometr">
Glukometr

Glukometr – medyczne, przenośne urządzenie diagnostyczne służące do pomiaru i bieżącego odczytu poziomu glukozy we krwi włośniczkowej, pobieranej zwykle z opuszków palców lub płatków uszu (niektóre modele glukometrów umożliwiają również pomiar stężenia glukozy w osoczu krwi).
Wykorzystywane są specjalne paski testowe z wtopionymi elektrodami lub odczynnikiem chemicznym. Prawidłowe stężenie cukru we krwi (określane na czczo) powinno wynosić 70–120 mg/dl (czytaj: miligramów na decylitr) (lub 3,9-6,6 mmol/l; czytaj: milimoli na litr).
Procedura pomiaru jest maksymalnie uproszczona i powinna być bez problemów wykonywana przez pacjentów lub rodziny chorych na cukrzycę. Umożliwia to domowe monitorowanie leczenia cukrzycy.

</doc>
<doc id="446178" url="https://pl.wikipedia.org/wiki?curid=446178" title="Eric Wright">
Eric Wright



</doc>
<doc id="446189" url="https://pl.wikipedia.org/wiki?curid=446189" title="Kolej Północna">
Kolej Północna

Kolej Północna (oficjalnie „C.K. Uprzywilejowana Kolej Północna Cesarza Ferdynanda”; , ; ) – kolej wybudowana w granicach Cesarstwa Austrii, łącząca Wiedeń z Krakowem.
Kolej Północna biegła z Wiednia przez Brzecław, Przerów, Lipník nad Bečvou, Ostrawę, do Bogumina, gdzie miała połączenie z kolejami pruskimi, a poprzez nie z uruchomioną 13 października 1847 Koleją Krakowsko-Górnośląską, łącząca Kraków z Jaworznem-Szczakową, a następnie Jaworzno-Szczakową z Mysłowicami. Dopiero budowa linii z Bogumina przez Zebrzydowice, Dziedzice, Oświęcim, Chrzanów i Trzebinię umożliwiła rezygnację z tranzytu przez terytoria pruskie. Odcinek ten został w całości uruchomiony w marcu 1856 r., a dzięki bocznej linii Kolei Północnej połączenie kolejowe otrzymało również wtedy Bielsko. Powstała także odnoga Ostrawa – Opawa.
Pierwsze prace poprzedzone zostały wystawieniem dokumentu koncesyjnego (4 marca 1836), zgodnie z którym koncesjonariuszem był „Wechselhaus S.M. von Rotschild”. Kolejnych 3 koncesji udzielono (lata: 1873, 1885–1886) spółce „C.K. Uprzywilejowane Towarzystwo Akcyjne Kolei Północnej Cesarza Ferdynanda”. Dotyczyły one m.in. 2 linii kolejowych: Bielsko – Żywiec i Bielsko – Kalwaria. Nominalna wartość kapitału zakładowego w 1856 r. wynosiła 124,1 mln koron. Niemal pół wieku później (1905) wartość kapitału szacowano na 577,4 mln koron.
Kolej Północną Cesarza Ferdynanda oddawano do użytku sukcesywnie idąc od Wiednia, a ogólna długość linii kolejowych Kolei Północnej sukcesywnie rosła. W 1856 wynosiła 531 km, 2 lata później 626 km, by w 1888 osiągnąć stan 1143 km. Na początku XX w., w 1902, długość linii wyniosła 1309 km. W 1862 Kolej Północna dysponowała znacznym taborem kolejowym. Składało się nań: 218 lokomotyw, 375 wagonów osobowych i 5617 wagonów towarowych. 11 lat później liczba lokomotyw przekroczyła 300 (318), wykorzystując do przewozu pasażerów i towarów 602 wagony osobowe i 9432 wagony towarowe. W 1888 eksploatowano 408 lokomotyw, 589 wagonów osobowych i 12 807 wagonów towarowych.
W 1856 r. z usług Kolei Północnej skorzystało 1,6 mln pasażerów. 3 lata później przewozy pasażerów wzrosły o 1 mln osób. W latach 1860–1883 Koleją Północną podróżowało rocznie od 1,7 do 2,9 mln pasażerów. Schyłek XIX w. przyniósł znaczne ożywienie ruchu pasażerskiego. W 1884 przewieziono 3,1 mln osób; 4 lata później 4,8 mln; w 1892 8,4 mln. Rok 1898 przyniósł Kolei Północnej rekordową frekwencję – przewieziono wówczas 13,26 mln pasażerów. W pierwszym roku XX w. liczba ta wzrosła do 15,2 mln osób.
Do 1878 r. pasażerowie mogli podróżować w wagonach o zróżnicowanym standardzie, stosownie do ich możliwości finansowych. Najzamożniejsi klienci korzystali z wagonów 1 klasy, dla najmniej wymagających pozostawały wagony 4 klasy. W tamtym okresie w najlepszych warunkach podróżowało tylko 1,6-2,6% pasażerów. Z przejazdu w 2 klasie korzystało 14-21%. Największą popularnością cieszyła się wśród pasażerów 3 klasa – wagonami tej klasy podróżowało 45-71% klientów. W 1879 r. zlikwidowano możliwość podróżowania 4 klasą. Od tego roku sukcesywnie spadał udział przejazdów 1 klasą: w 1879 podróżował nią co 57 pasażer – w 1906 była to 1 osoba na 286 pasażerów. Podobna sytuacja dotyczyła przejazdów 2 klasą. Gros pasażerów korzystała z wagonów 3 klasy: w 1879 było ich 80%, a ćwierć wieku później 93%.
W latach 1856–1866 Kolej Północna przewoziła ładunki i towary o łącznej masie od 1,1 do 1,9 mln t. Kolejne lata przyniosły dynamiczny wzrost przewozów towarowych: z 2,9 mln t (1867) do 4,2 mln t (1872) i 5,1 mln t (1880). Zlecających ładunki wciąż przybywało, stąd 8 lat później przewieziono ich już 10,1 mln t. Rok 1898 zamknięto wynikiem 15,6 mln t, a w 1906 klienci zlecili do przewozy towary o łącznej wadze 19,5 mln t.
Siedziba kolei oficjalnie mieściła się w Wiedniu, "de facto" w Krakowie. Począwszy od 31 października 1906, właścicielem Kolei Północnej stały się Cesarsko-Królewskie Koleje Państwowe (kkStB).

</doc>
<doc id="446194" url="https://pl.wikipedia.org/wiki?curid=446194" title="Cieśnina Bransfielda">
Cieśnina Bransfielda

Cieśnina Bransfielda (; ) – akwen między najdalej na północ wysuniętą częścią Półwyspu Antarktycznego (Trinity Peninsula) a położonym na zachód od niego archipelagiem Szetlandów Południowych. Średnia szerokość około 60 mil morskich (110 km), długość około 200 Mm (360 km). Cieśninę nazwał w 1825 James Weddell, na cześć Edwarda Bransfielda, innego brytyjskiego odkrywcy.
Geologia.
Szczegółowa rzeźba dna nie jest do tej pory rozpoznana. Dotychczasowe badania wskazują, że pod względem geologicznym stanowi najprawdopodobniej dolinę ryftową, która powstała wskutek ekstensji w obrębie kontynentalnego łuku wulkanicznego. Wulkanizm ten miał miejsce ok. 20 milionów lat temu i zakończył się, podczas gdy ekstensja rozpoczęła się nie dawniej niż 4 miliony lat temu, a aktywność wulkaniczna w cieśninie rozpoczęła się ok. 300 tysięcy lat temu i trwa nadal. Otwarcie cieśniny miało miejsce w związku z subdukcją pozostałości płyty oceanicznej Phoenix pod Szetlandy Południowe. Cieśnina ma strome stoki i względnie wyrównane dno, z którego wznoszą się samotne wulkaniczne góry podwodne o wysokości przekraczającej 1500 m. W przedłużeniu linii występowania gór podwodnych znajdują się dwa nadwodne wulkany – Deception Island (okresowo czynny, tworzy wielką kalderę, do której można wpłynąć statkiem) w południowej części cieśniny i stożek wulkaniczny Bridgeman Island w północnej części cieśniny. Maksymalne głębokości Cieśniny Bransfielda przekraczają 2200 m.
Szelf wzdłuż wybrzeży Szetlandów Południowych jest wąski, porozcinany głębokimi i krótkimi dolinami glacjalnymi stanowiącymi przedłużenie fiordów tworzących cieśniny między wyspami tego archipelagu i rozcinających niektóre wyspy (np. Zatoka Admiralicji na Wyspie Króla Jerzego). Szelf przy wybrzeżach Półwyspu Antarktycznego szeroki, porozcinany systemami głębokich, zatopionych fiordów.
Warunki klimatyczne.
Wody powierzchniowe chłodne (zima −1,7 °C, lato do +3 °C), wysłodzone (zasolenie 32,5 – 33,5 PSU), niżej zasolenie wzrasta (~34,5 – 34,7 PSU) a temperatura wód jest ujemna (około −0,4 – −0,6 °C) przez cały rok. Częściowe lub całkowite pokrycie dryfującym lodem morskim występuje corocznie zimą (od dni do 3-4 miesięcy), w ciągu całego roku liczne góry lodowe oraz growlery. Klimat subantarktyczny morski, z zimami o temperaturze od −5 do −15 °C; miesiące letnie (grudzień, styczeń, luty) umiarkowanie ciepłe z temperaturami od +1 do +3 °C. Przebieg temperatury powietrza niestabilny – we wszystkich porach roku mogą wystąpić gwałtowne ocieplenia lub ochłodzenia. Opady około 600 mm rocznie, minimum opadowe w okresie zimowym (~20 mm w lipcu). Zdecydowanie dominują opady stałe. Cały rok duże zachmurzenie, dni o małym zachmurzeniu nieliczne, częściej w okresie pełni zimy. Częste wiatry o sile sztormów i huraganu. Największa intensywność wiatrów w okresie wiosennym (październik-listopad). Od pierwszej dekady grudnia do połowy stycznia „białe noce”.
Obecność ludzka.
Na wybrzeżach Półwyspu Antarktycznego i Szetlandów Południowych przylegających do Cieśniny Bransfielda i jej zatok znajdują się liczne stacje badawcze, np. działające przez cały rok Bellingshausen (rosyjska), Frei (chilijska), Esperanza (argentyńska), Wielki Mur (chińska), również Polska Stacja Antarktyczna im. Henryka Arctowskiego.
Cieśnina Bransfielda jest jednym z najłatwiej dostępnych akwenów Antarktyki. Wobec dużych walorów krajobrazowych obszarów lądowych przylegających do Cieśniny Bransfielda, występowaniu szeregu interesujących obiektów świata przyrody ożywionej i nieożywionej (lęgowiska pingwinów, obszary rozmnażania się fok i uchatek, lodowce i lodospady, zjawiska wulkaniczne, góry lodowe etc.) w okresie letnim na wodach Cieśniny Bransfielda panuje, jak na warunki antarktyczne, ożywiony turystyczny ruch żeglugowy. Punktami wyjściowymi ruchu turystycznego na obszar Cieśniny Bransfielda są Ushuaia (Argentyna, Ziemia Ognista) i Punta Arenas (Chile, Cieśnina Magellana).

</doc>
<doc id="446195" url="https://pl.wikipedia.org/wiki?curid=446195" title="Zapalenie pęcherza moczowego">
Zapalenie pęcherza moczowego

Zapalenie pęcherza moczowego – najczęstszy, przeważnie bakteryjny stan zapalny dróg moczowych, dotyczy błony śluzowej pęcherza moczowego. Najczęstszym patogenem jest pałeczka okrężnicy ("Escherichia coli") oraz inne bakterie jelitowe, szczególnie z rodzajów: "Staphylococcus" i "Enterococcus". Zapalenie często dotyczy seksualnie aktywnych kobiet w wieku 20–50 lat i dlatego inną nazwą tego stanu jest "zapalenie pęcherza miodowego miesiąca".
Epidemiologia.
Zapalenie pęcherza moczowego występuje częściej u kobiet, szczególnie między 15 a 34 rokiem życia oraz po menopauzie. U mężczyzn zdarza się częściej po 50 roku życia i jest wskazaniem do wizyty u lekarza, gdyż może prowadzić do poważnych powikłań. Jest to choroba powszechnie występująca; 20–50% kobiet przebyło zapalenie pęcherza przynajmniej raz w życiu.
Czynniki ryzyka.
Zapalenie pęcherza moczowego występuje częściej u kobiet chorych na cukrzycę, z przebytym lub obecnym zapaleniem górnych dróg moczowych, w ciąży oraz po menopauzie. Bardziej narażone są również kobiety przyjmujące doustne środki antykoncepcyjne. Nieleczone przewlekłe zapalenie pęcherza może prowadzić do poważnych powikłań. Jednym z nich infekcja drogą wstępującą z pęcherza poprzez moczowody do nerek powodując odmiedniczkowe zapalenie nerek.
Zapobieganie.
Picie dużej ilości płynów, dbanie o higienę osobistą, niewstrzymywanie moczu.
Leczenie.
Korzyści może przynieść przyjmowanie witaminy C w dawce 100 miligramów dziennie, także w przypadku profilaktycznego zapobiegania infekcjom dróg moczowych u kobiet w ciąży i picie płynów zakwaszających mocz (w celu uzyskania niekorzystnego środowiska dla rozwoju bakterii), np. kompot lub sok z żurawin. Ze względu na możliwość interakcji pacjenci przyjmujący leki z grupy antagonistów witaminy K (np. warfaryna) nie powinni stosować suplementów z żurawiną bez uprzedniego skonsultowania się z lekarzem. Alternatywne metody leczenia i zapobiegania są stosowane ze względu na często chroniczny charakter zapalenia pęcherza moczowego oraz możliwość rozwoju oporności na antybiotyki. Poza wyżej wymienionymi produktami z żurawiną i witaminą C naturalne metody obejmują także stosowanie probiotyków, preparatów z d-mannozą oraz mącznicy lekarskiej i berberyny.

</doc>
<doc id="446197" url="https://pl.wikipedia.org/wiki?curid=446197" title="Leke Dukagjini">
Leke Dukagjini



</doc>
<doc id="446199" url="https://pl.wikipedia.org/wiki?curid=446199" title="Lekë Dukagjini">
Lekë Dukagjini

Lekë Dukagjini (ur. 1410, zm. 1481) – albański książę walczący przeciwko imperium osmańskiemu u boku Skanderbega. W 1444 roku przewodniczył Lidze w Lezhy.
Od Leki Dukagjiniego swoje genealogie wywodzili przywódcy najważniejszych klanów Mirdytów (jedno z plemion północnoalbańskich – gegijskie). 

</doc>
<doc id="446200" url="https://pl.wikipedia.org/wiki?curid=446200" title="Galdor">
Galdor



</doc>
<doc id="446203" url="https://pl.wikipedia.org/wiki?curid=446203" title="Antygon II">
Antygon II



</doc>
<doc id="446204" url="https://pl.wikipedia.org/wiki?curid=446204" title="Zakłady Futrzarskie „Kurów 1”">
Zakłady Futrzarskie „Kurów 1”

Zakłady Futrzarskie „Kurów 1” – zakład przemysłowy w Kurowie, związany z produkcją futrzarską. W 2005 roku zakończono postępowanie upadłościowe wobec zakładu. Do prezesów zakładu należeli Wiesław Peciak i Bogusław Bagsik.
Wyroby tej firmy wygrywały liczne pokazy mody w Polsce i poza jej granicami (m.in. zdobycie Złotej Pętelki w 2003 roku). Zakłady Futrzarskie „Kurów 1” zostały także nagrodzone w konkursie Wybitny Eksporter 1988. W 1966 roku kurowskie zakłady omówiła Polska Kronika Filmowa o numerze 12B/66. W 2001 roku zakład wygrał przetarg na kurtki dla polskich pilotów. 
Zakłady futrzarskie były w latach 90. XX wieku jednym ze sponsorów programu "Idź na całość" i klubu piłkarskiego Garbarnia Kurów. Były także sponsorem Tomasza Adamka.

</doc>
<doc id="446205" url="https://pl.wikipedia.org/wiki?curid=446205" title="Zawłotnia">
Zawłotnia

Zawłotnia ("Chlamydomonas") - rodzaj glonów (zielenic) należący do rodziny zawłotniowatych. Występuje w wodach słodkich, wilgotnych glebach, na śniegu i lodzie w wysokich górach.
Biologia.
Komórki w przybliżeniu elipsoidalne (od wrzecionowatych po kuliste), czasem spłaszczone grzbieto-brzusznie, gładka ściana komórkowa. Długość 8-45 μm, szerokość 2-23 μm. Pojedynczy chloroplast, o kształcie różnym u różnych gatunków (choć często podawane, że najbardziej typowy jest kubkowaty), z maksymalnie kilkoma pirenoidami. Zwykle dwie pulsujące wakuole oraz plamka oczna w górnej części komórki. Wici z przodu komórki, dwie, równe. Jądro komórkowe pojedyncze, zwykle położone centralnie. Nie większe niż 5μm. Liczba chromosomów różna (n=8-38), nawet dla tych samych gatunków istnieją różne doniesienia. Ściana komórkowa siedmiowarstwowa zbudowana głównie z glikoprotein zawierających dużo hydroksyproliny. W niektórych opracowaniach opisywane jest, że zbudowana jest z celulozy, ale według innych badań w ogóle jej nie zawiera. 
Pewne gatunki są obligatoryjnie fotoautotroficzne, a inne mogą odżywiać się związkami organicznymi (należą do tzw. wiciowców octanowych). Jedne gatunki jako źródło azotu mogą wykorzystywać tylko związki amonowe, inne w warunkach świetlnych asymilują azotany. 
W czasie rozmnażania bezpłciowego w czasie kolejnych podziałów powstają zoospory tworzące własne wici lub przechodzące w stadium palmelloidalne (komórki otoczone galaretowatą substancją ulegają podziałom). Zoospory w celu wydostania się z macierzystej zarodni rozpuszczają jej ścianę przy użyciu enzymów (autolizyn), przy czym może to przyjmować formę całkowitego lub częściowego jej rozpuszczenia, także wybuchowego. Rozmnażanie płciowe następuje w procesach izogamii, anizogamii lub oogamii. Gamety mogą powstawać w warunkach stresu (niedobór źródeł azotu) lub przy zwiększonej podaży wapnia. W trakcie gametogenezy powstaje przez liczne podziały podłużne komórki macierzystej od dwóch do 64 dwuwiciowych gamet. Gamety mogą być cały czas nagie lub otoczone ścianą traconą podczas zapłodnienia. Przyciągają się chemotaktycznie dzięki działaniu glikoproteinowych aglutynin z grupy lektyn nazywanych też gamonami. Podczas zapłodnienia gamety o identycznym wyglądzie, ale różnych typach płciowych (+ i -) stykają się czubkami, a ich wici śrubowato oplatają się wzajemnie. U niektórych gatunków gamety męskie są mniejsze od żeńskich, a te u niektórych w ogóle są pozbawione wici. Gamony żeńskie (gynogamony) są bardziej odporne na działanie wysokiej temperatury niż męskie (androgamony). Zygoty czterowiciowe, ruchliwe przez kilka godzin {planozygoty). Następnie przyjmują postać przetrwalnikową jako hypnozygoty. Mogą mieć ściany ornamentowane, ale nie jest to regułą. Kiełkując, tworzą 2-8 mejospor ruchliwych (gonozoospor) o różnych płciach. Wegetatywne komórki mogą przez zgrubienie ściany komórkowej przejść w stadium akinety.
Ekologia.
Występuje głównie w wodach słodkich, choć zdarzają się gatunki morskie. Śródlądowe siedliska obejmują nie tylko stawy i jeziora (głównie eutroficzne), gdzie wchodzą w skład fitoplanktonu i fitobentosu, ale także glebę, mokry piasek (psammon) i topniejący śnieg (krioplankton). Zakwity wody powodowane przez "Chlamydomonas globosa" mają charakterystyczny zapach powodowany przez wydzielany przez nią aldehyd mrówkowy, aldehyd octowy oraz keton metylowy i aceton. 
"Chlamydomonas provasolii" i "C. hedleyi" są zoochlorellami w morskich otwornicach.
Systematyka.
Klasyfikacja wewnątrzrodzajowa oparta jest na kształcie chloroplastu, położeniu pirenoidów, typach autolizyn i in. Rodzaj o dużej zmienności morfologicznej i biochemicznej, także na poziomie genomu, sugerującej odrębne linie rozwojowe i podważającej monofiletyzm taksonu. 
W serwisie AlgaeBase wiosną 2014 r. zgromadzono 1167 taksonów podrzędnych (gatunków i odmian) wobec rodzaju "Chlamydomonas", z czego potwierdzony status miało wówczas 434 z nich, podczas gdy większość pozostałych uznano za synonimy innych gatunków zawłotni lub innego rodzaju, ewentualnie jeszcze nie potwierdzono ich statusu. Jednocześnie autorzy zaznaczyli, że taksonomia rodzaju wymaga gruntownej przebudowy. W Polsce do początku XXI w. stwierdzono ponad 80 gatunków i wyróżnionych odmian (zgodnie z systematyką z drugiej połowy XX w.), wśród których najczęściej notowano zawłotnię śnieżną ("Chlamydomonas nivalis").
Niektóre gatunki zawłotni:

</doc>
<doc id="446207" url="https://pl.wikipedia.org/wiki?curid=446207" title="Antygonos II">
Antygonos II



</doc>
<doc id="446208" url="https://pl.wikipedia.org/wiki?curid=446208" title="Chlamydomonas">
Chlamydomonas



</doc>
<doc id="446211" url="https://pl.wikipedia.org/wiki?curid=446211" title="Alexz Johnson">
Alexz Johnson

Alexzandra Spencer Johnson (ur. 4 listopada 1986 w New Westminster w prowincji Kolumbia Brytyjska) – kanadyjska aktorka i piosenkarka, znana z ról w serialach telewizyjnych: "To niesamowite", za który nominowano ją do nagrody Young Artist Award, "Gwiazda od zaraz"; w Polsce serial został wyemitowany przez kanał "ZigZap" (za rolę w tym serialu była nominowana do nagrody Gemini Award), oraz z filmowych horrorów: "Devil’s Diary" i "Oszukać przeznaczenie 3".
Jest szóstym z dziesięciorga dzieci. Obecnie mieszka w Vancouver, wraz z rodziną. Jej najbardziej znane utwory to „24 Hours”, „Your Eyes”, „Liar Liar” i „Where Does it Hurt”. Johnson tworzy piosenki, pisze teksty i gra na gitarze. Jednak, przynajmniej w roli Jude Harrison ("Gwiazda od zaraz"), spora część jej dotychczasowego repertuaru pochodzi spod pióra rzeszy specjalnie zatrudnionych w tym celu specjalistów, profesjonalnych autorów piosenek i tekstów. Np. piosenka "Perfect" została skomponowana i napisana przez inną nową kanadyjską piosenkarkę, autorkę piosenek i tekstów, Lights (Valerie Poxleitner).
Pierwszy raz popisała się swoimi możliwościami wokalnymi w wieku trzech lat, prezentując przed liczną rodziną swój repertuar. Zapisana została na lekcje śpiewu w wieku sześciu lat. Uczęszcza na lekcje klasycznego śpiewu z Josephem Shorem.
Została wypromowana przez stację Disney Channel, która przydzieliła jej główną rolę w trzecim sezonie serialu "To niesamowite".
Pierwszym singlem z solowej płyty Alexz zatytułowanej "Voodoo" jest "Trip Around The World", do którego Alexz nagrała teledysk w połowie stycznia 2010. Premiera singla odbyła się 2 lutego 2010, a albumu 30 marca.

</doc>
<doc id="446231" url="https://pl.wikipedia.org/wiki?curid=446231" title="Antygonos II Gonatas">
Antygonos II Gonatas



</doc>
<doc id="446234" url="https://pl.wikipedia.org/wiki?curid=446234" title="The Neverhood">
The Neverhood

The Neverhood jest przygodową grą komputerową stworzoną przez Douga TenNapela i wydaną 31 października 1996 roku przez firmę DreamWorks Interactive. Gra prezentuje animację wykonaną w technice poklatkowej z wykorzystaniem plastelinowych postaci. Sequelem gry jest "Skullmonkeys", wydany tylko na konsole PlayStation. Postacie z gry występują również w grze „Klaymen Gun Hockey” wyłącznie w języku japońskim na konsolę PSX.
"The Neverhood" była pierwszą grą stworzoną metodą poklatkowego filmowania i animacji plastelinowej. Stworzona na potrzeby gry makieta z plasteliny miała 400 metrów kwadratowych i budowana była przez trzy miesiące, a osiem miesięcy trwało filmowanie gry. Gra okazała się po stworzeniu zbyt nowatorska i nietypowa, nie zyskała popularności – sprzedano tylko 42 000 jej egzemplarzy. Z biegiem czasu zyskiwała uznanie. Pozytywnie oceniła ją firma Microsoft – uznała ją za najbardziej niedocenioną grę w historii, wykupiła dużą część egzemplarzy i bezpłatnie dołączała do sprzedawanych komputerów, co spowodowało szerokie poznanie gry i powszechne jej docenienie. Gra zyskała status kultowej, pozytywnie oceniono również fakt, że jej fabuła nie opiera się na scenach walki i przemocy. Obecnie jest znana i istnieją liczne poświęcone jej strony internetowe.
„Duchowy” następca "The Neverhood" - Armikrog - został wydany 30 września 2015 roku.
Świat gry.
Akcja rozgrywa się w plastelinowym świecie, który został stworzony przy pomocy ponad trzech ton plasteliny. Gracz wciela się w postać Klaymena, dosyć gapowatego, ale bardzo sympatycznego „plastusia”. Świat Klaymena widziany jest z jego perspektywy (z pierwszej osoby, podczas przemierzania terenu) oraz klasycznie „z boku” (w pomieszczeniach).
Żeby móc zrozumieć fabułę i dokładniej zbadać swoje otoczenie, należy obejrzeć leżące gdzieniegdzie dyskietki odtwarzane w specjalnych telewizorach oraz zwiedzić miejscowe muzeum zawierające kronikę świata Neverhood. Owo muzeum jest osobliwym dowcipem niespotykanym w żadnych innych grach – gracz musi przejść Klaymenem przez kilkadziesiąt ekranów, niczym długim korytarzem, bez wykonywania żadnych czynności tam i z powrotem (na końcu korytarza leży jedna z dyskietek, a bez ich skompletowania nie da się ukończyć gry), przy czym na ścianie korytarza zapisane jest opowiadanie o historii świata Neverhood i gracz przy okazji może je przeczytać. Atmosfera gry tworzona przez główną postać oraz liczne przerywniki tętni żywym poczuciem humoru. Gra oferuje dosyć trudne łamigłówki i zabawy logiczne. Ma dwa różne zakończenia.
Fabuła.
Hoborg, twórca świata Neverhood, ciężko pracował nad swoją krainą. Gdy ją ukończył, stwierdził, iż jest tu całkowicie samotny. W związku z tym postanowił stworzyć pierwszą istotę zamieszkującą Neverhood. Wyjął więc ziarenko (ang. life seed) z korony, po czym rzucił je na ziemię. Z ziarenka powstała postać, której Hoborg dał na imię Klogg. Zezwolił mu wówczas na eksplorację swojego nowego domu i robienie co mu się podoba. Niestety, Klogg upatrzył sobie inny cel, którym jest korona Hoborga. Od tej pory interesowało go tylko i wyłącznie zdobycie jej. Hoborg zaś wrócił do swojego zamku, by stworzyć nowe istoty, które miałyby zamieszkiwać tę krainę, wobec czego wyciągnął kolejne ziarenko. Gdy trzymał je w ręku, Klogg niespodziewanie ukradł mu koronę. Jak się okazało, Hoborg bez korony stał się jak urządzenie bez baterii – przestał działać. Klogg wówczas założył koronę na głowę, przez co zmienił mu się całkowicie wygląd i stał się wręcz karykaturalny.
Całą tę scenę obserwował z ukrycia Willie Trombone. Gdy Klogg odszedł snuć swoje złowieszcze plany, z dłoni zdezaktywowanego Hoborga wyskoczyło ziarenko wprost pod nogi Williego. Ten je podniósł, a następnie uciekłszy z zamku wrzucił je do jednego z domków, co sprawiło narodziny Klaymana – głównego bohatera gry, który wówczas spał. Willie, by pomóc Klaymanowi zrozumieć całą sytuację w krainie rozmieścił dyski ze swoimi nagraniami w wielu miejscach, które, po zebraniu ich razem, układają się w całą opowieść.
Na końcu gry Klayman ma możliwość wyboru założenia korony na głowę, lub oddania ją Hoborgowi. Opcja „zła” sprawia, że Clayman zamienia się w drugiego Klogga, po czym go najprawdopodobniej zabija (zadaje mu cios z pięści, przez co Klogg ląduje nieruchomo na podłodze). Po wybraniu opcji dobrej, Klayman zmierza się z Kloggiem, który stara się nie dopuścić go do Hoborga, lecz nie udaje mu się. Klayman uruchamia Hoborga zakładając mu na głowie koronę, po czym Klogg z zamiarem zamachu na Hoborga podchodzi po cichu ze sztyletem, lecz przypadkowo naciska nogą przycisk na leżącym pilocie, który uruchamia armatę. Armata wystrzeliwuje pocisk wprost w Klogga, a ten spada w bezgraniczną przepaść. Hoborg wówczas mówi do Klaymana, że nigdy nie rozumiał tego gościa.
Po tym wszystkim Hoborg tworzy wiele istot podobnych do Klaymana, lecz różniących się wyglądem oraz zapewne charakterem i ogłasza wielką imprezę na cześć Klaymana, który uratował świat. Wszyscy wówczas radośnie krzyczą „hip hip, hu”. Niestety, Klayman nie jest szczęśliwy, ponieważ zanim dotarł do zamku, w którym urzędował Klogg, zginął jego przyjaciel Willie oraz robot Bill, który mu pomagał i otworzył bramę zamku. Hoborg widząc płaczącego Klaymana od razu bierze się do dzieła, po czym po chwili Klayman widzi zbliżającego się z pewnej odległości robota Billa, a razem z nim machającego Williego, za co ten jest dozgonnie wdzięczny Hoborgowi.
Postacie.
Klaymen (z ang. "clay" – glina i "man" – człowiek) – protagonista całej opowieści. Gracz prowadzi go poprzez Neverhood, rozwiązując różne zagadki. Jest ciekawską, pocieszną postacią poruszającą się w charakterystyczny sposób. Jego przyjacielem jest Willie Trombone. Klaymen jest uznawany za bohatera Neverhood i planety Idznak. Budzi stwórcę Neverhood, Hoborga, z jego długiego, twardego snu i niszczy plany głównego złoczyńcy gry, Klogga – lub zasiada na tronie, w zależności od ostatecznej decyzji gracza.
Hoborg – stwórca świata Neverhood. Powołał do życia Klogga i Klaymena. Wbrew powszechnemu mniemaniu Hoborg nie jest stwórcą Williego Trombone. Wiele informacji na jego temat znajduje się w kronikach spisanych na ścianie bardzo długiego korytarza.
Klogg – nieudane dzieło Hoborga, główny złoczyńca gry i antagonista Klaymena. Zabrał Hoborgowi koronę i przejął władzę nad światem Neverhood. Teraz tworzy potwory, żeby przeszkodzić graczowi w grze.
Willie Trombone – przyjaciel Klaymena. Według kronik Neverhood Willie jest jednym z siedmiu chłopców stworzonych przez Ottoborga, który był bratnim bytem Hoborga. Willie pomaga Klaymanowi przyjść na świat i wspiera go także w trakcie gry. Ginie podczas walki robota Bila. Willie siedzi w środku robota, kiedy ten zostaje zestrzelony. Jednak w dobrym zakończeniu Hoborg przywraca go do życia.
Robot Bil – inne dzieło Ottoborga, również przyjaciel Williego. Z początku jest on zepsuty. Klaymen uruchamia go i w ten sposób robot ożywa. Jego ulubioną zabawką jest pluszowy miś, którego podarował mu Hoborg. Jest wrażliwy, ale potrafi również walczyć. Zostaje zestrzelony przez Klogga i spada w otchłań wraz z Williem. Podczas dobrego zakończenia Hoborg ożywia go, razem z jego misiem.
Miś Bila – ulubiona zabawka robota Bila. Zostaje zniszczony podczas walki z Mechaniczną Bestią, która urywa mu głowę i wrzuca na kolce.
Muzyka.
Muzyka w grze została stworzona przez Terry’ego Taylora. W tekstach przeważają nieartykułowane dźwięki bądź nieskomplikowane zdania wpasowujące się do jazzowo-swingowego charakteru melodii. Wszystkie utwory zostały wydane w albumie "".

</doc>
<doc id="446235" url="https://pl.wikipedia.org/wiki?curid=446235" title="Hyppolytos">
Hyppolytos



</doc>
<doc id="446240" url="https://pl.wikipedia.org/wiki?curid=446240" title="Ryjkowcowate">
Ryjkowcowate

Ryjkowcowate, słoniki (Curculionidae) – rodzina chrząszczy z podrzędu wielożernych i nadrodziny ryjkowców. W zapisie kopalnym znane od aptu.
Opis.
Chrząszcze o ciele długości od 0,6 mm (w podrodzinie kornikowatych) do 50 mm. Samce są zwykle mniejsze i smuklejszej budowy niż samice. Przednia część głowy wydłużona jest w ryjek ("rostrum"), na którego szczycie leży aparat gębowy typu gryzącego. Długość ryjka może być bardzo różna: u niektórych kornikowatych jest tak słabo wyrażony, że głowa pozostaje kulistawa, podczas gdy u niektórych Curculioninae może być wielokrotnie dłuższy niż reszta ciała. Ryjek może być też chowany w rowku na przedpiersiu. Na ryjku znajdują się zwykle jedenastoczłonowe, kolankowato zgięte czułki o zwartych buławkach. Pokrywy mogą być różnego kształtu, u większości gatunków są punktowane, u kornikowatych ich tył wykazuje często dymorfizm płciowy. Nogi są dość silne, kroczne, u nielicznych gatunków przystosowane do skakania.
Larwy są pędrakowate, beznogie lub o odnóżach szczątkowych. Przetchlinki tułowiowe leżą u nich na przetułowiu. Liczba grzbietowych zmarszczek na oskórku segmentów odwłokowych wynosi od 3 do 4.
Ekologia i występowanie.
Rodzina kosmopolityczna, rozprzestrzeniona we wszystkich krainach zoogeograficznych od Arktyki na północy po wyspy Subantarktyki na południu. Jej przedstawiciele zamieszkują wszelkie środowiska lądowe, z pustyniami i wysokimi górami włącznie. W Polsce stwierdzono około 860 gatunków należących do tej rodziny (zobacz: ryjkowcowate Polski).
Postacie dorosłe oraz larwy niemal bez wyjątku są roślinożerne. Żerują na różnorodnych organizmach roślinnych: okrytonasiennych, nagonasiennych, paprotnikach, mszakach, porostach, a nawet glonach i sinicach. Larwy większości gatunków są endofityczne i przechodzą rozwój wewnątrz różnych organów roślin, np. korzeni, pąków, kwiatów czy nasion. Liczne są jednak ektofityczne i żerują od zewnątrz na liściach lub korzeniach. U nielicznych gatunków znaleźć można larwy koprofagiczne, myrmekofilne, a nawet drapieżne.
Systematyka.
Do rodziny tej zalicza się około 51 000 opisanych gatunków, zgrupowanych w około 4600 rodzajach, co stanowi ponad 80% ryjkowców i czyni ją jedną z najliczniejszych rodzin zwierząt. Systematyka rodziny jest wciąż nieustabilizowana i trwają próby ustanowienia podziału na podrodziny i plemiona tak, by odzwierciedlał filogenezę. 
W systemie z pracy Boucharda i innych z 2011 roku zastosowano podział na 17 podrodzin:
Znaczenie.
Niektóre są uciążliwymi szkodnikami roślin uprawnych jak wołek ryżowy ("Calandra oryzae" syn. "Sitophilus oryzeus"), który w ciepłym klimacie atakuje rośliny zbożowe w fazie dojrzałości mlecznej, natomiast w klimacie umiarkowanym jest szkodnikiem magazynowym. Niektóre są szkodnikami lasu. Innymi szkodnikami z rodziny ryjkowcowatych są:
Inne gatunki (wybór):

</doc>
<doc id="446242" url="https://pl.wikipedia.org/wiki?curid=446242" title="Hippolytos">
Hippolytos



</doc>
<doc id="446252" url="https://pl.wikipedia.org/wiki?curid=446252" title="Reuben Archer Torrey">
Reuben Archer Torrey

Reuben Archer Torrey (ur. 28 stycznia 1856 w Hoboken, zm. 26 października 1928 w Asheville) – amerykański ewangelista, pastor, nauczyciel i autor protestancki.
Kształcił się na Uniwersytecie Yale i w tamtejszej szkole teologicznej oraz na uniwersytetach w Lipsku i Erlangen. Współpracował z Dwightem Moodym i objął po jego śmierci kierownictwo Instytutu Biblijnego im. Moody'ego. Wygłaszał w wielu krajach cykle prelekcji ewangelizacyjnych.
Napisał przeszło 40 książek. W języku polskim ukazała się, między innymi, "Duch Święty. Jego istota i działanie".

</doc>
<doc id="446253" url="https://pl.wikipedia.org/wiki?curid=446253" title="Robin Hood - Legend of Sherwood">
Robin Hood - Legend of Sherwood



</doc>
<doc id="446254" url="https://pl.wikipedia.org/wiki?curid=446254" title="Śródmieście (Gorzów Wielkopolski)">
Śródmieście (Gorzów Wielkopolski)

Śródmieście – dzielnica Gorzowa Wielkopolskiego, położona w centralnej części miasta. Znajdują się tutaj wszystkie ważniejsze instytucje, siedziby banków, firm consultingowych itp. Mieści się tutaj Urząd Miejski, wiele redakcji gazet, istnieje mnóstwo kafejek, pubów, restauracji, barów.
W dzielnicy znajduje się wiele zabytkach, m.in.:
Dzielnica jest dobrze skomunikowana z resztą miasta, krzyżują się tutaj linie tramwajowe 1, 2, 3 oraz liczne linie autobusowe.

</doc>
<doc id="446256" url="https://pl.wikipedia.org/wiki?curid=446256" title="Jean Meslier">
Jean Meslier

Jean Meslier (ur. 15 czerwca 1664 w Mazerny, zm. 17 czerwca 1729 w Etrépigny) – francuski ksiądz katolicki, filozof, przedstawiciel materializmu i ateizmu; głosił, że wszyscy ludzie rodzą się równi i każdy ma prawo do życia, wolności i udziału w owocach ziemi, co było nadzwyczajne w jego czasach; jest autorem 1200-stronicowego traktatu filozoficznego pt. "Testament" odnalezionego po jego śmierci, w którym promuje radykalny ateizm oraz krytykuje religię, w tym zarówno teizm, jak i deizm.
Jego krytyka chrześcijaństwa jest jedną z najbardziej wszechstronnych i szczegółowych. Przeanalizował i odrzucał m.in.: historyczność cudów, sensowność dogmatów takich jak o Trójcy Świętej, wcieleniu i transsubstancjacji; autentyczność Biblii, autorytet tradycji, trafność biblijnych proroctw, świadectwa męczeństwa oraz kwestionował moralność wiecznych nagród i kar, a także zdrowie psychiczne Jezusa. Ateizm nie tylko postrzegał jako filozoficznie uzasadniony, ale ponadto widział w nim drogę do ograniczenia wyzysku ludności.
Na myśl Mesliera wpływ wywarli m.in. Michel de Montaigne, Baruch Spinoza oraz epikurejsko-kartezjańska wizja świata bez sił nadprzyrodzonych.
Krytykowanym aspektem "Testamentu" jest poboczne potraktowanie kwestii psychologicznych i kulturowych składających się na fenomen religii.
Życiorys.
Urodził się 15 czerwca 1664 w Mazerny-en-Champagne. Do seminarium duchownego uczęszczał w Chalons-sur-Marne, studiując teologię i filozofię, szczególnie zgłębiając wiedzę nad filozofią Kartezjusza. Seminarium ukończył w 1688, a cztery lata później został proboszczem wiejskich parafii But we francuskiej Szampanii, a następnie Etrépigny w Ardenach. Prowadził samotne, ascetyczne życie, poświęcając się lekturze, a zarazem sumiennie wypełniając swe obowiązki w parafii. Dodatkowo bronił chłopów przed wyzyskiem, uznając ich za najwartościowszą warstwę społeczną.
Zwracając się do chłopów, pisał:
Mimo że nie wierzył w Boga, do końca życia pozostał kapłanem. Wiedział, iż ujawnienie światopoglądu skończyłoby się dla niego bardzo poważnymi konsekwencjami, dlatego też napisany przezeń "Testament" ukazał się dopiero po jego śmierci. Jan Meslier zmarł 17 czerwca 1729; był jedynym księdzem, który umierając, oskarżył się o to, że wyznawał i głosił religię chrześcijańską.
Umierając, wszystko, co miał, rozdał parafianom. Natomiast trzy manuskrypty spisane jego ręką, a zatytułowane "Mój testament" ofiarował prokuratorowi Leroux i parafianom.
W 1793 Konwent Narodowy Francji uchwalił wniosek skierowany do Komitetu Oświecenia Publicznego z propozycją wzniesienia pomnika proboszczowi Janowi Meslierowi, „pierwszemu księdzu, który miał odwagę i siłę przekonania, aby wyrzec się błędów religijnych”.
Testament.
Rękopis "Testamentu", będący dziełem życia Jana Mesliera, znaleziono dopiero po jego śmierci. Sporządzono z oryginału kilka odpisów, które krążyły w XVIII w. po Francji. Pierwsze wydanie dzieła, a właściwie wyciąg sporządzony z "Testamentu" przez Woltera, miało miejsce w 1762 i zostało natychmiast skazane na spalenie przez paryski Parlament.
Wydanie polskie "Testamentu" w tłumaczeniu Zbigniewa Bieńkowskiego ukazało się w 1955 w serii „Biblioteka Klasyków Filozofii”.
Dzieło Mesliera wielokrotnie było skazywane na spalenie, a różne trybunały ponawiały tę karę. Zachwyceni natomiast "Testamentem" byli francuscy filozofowie na czele z Wolterem, który często wspominał o nim w swej bogatej korespondencji, nie szczędząc zachwytów pod jego adresem (np. „Jan Meslier musi nawrócić ludzkość. Dlaczego ewangelia jego trafiła do rąk tak niewielu?”).
O Meslierze pozytywnie wypowiadali się m.in. Paul d’Holbach, Jean-Jacques Rousseau i Denis Diderot.
Paul d’Holbach w 1772 opublikował fragmenty "Testamentu" pod nazwą , a w 1789 wyciąg z "Testamentu" opublikował Sylvain Maréchal pod nazwą .
Światopogląd.
Meslier uważał, że przyrodą kierują prawidłowości i związki przyczynowo-skutkowe, dlatego przypadek nie może istnieć. Zgodnie z tym twierdzeniem, poznanie natury człowieka może doprowadzić do odkrycia zasad życia społecznego. Całkowicie odrzucał w tej kwestii „pomoc” bożego objawienia czy teologii – do poznania prawdy potrzebny jest rozum i racjonalne działanie. Nawoływał więc do walki z religią, która wspiera despotyczne rządy, zezwala na nadużycia, nierówności i ucisk ludności. Zdawał sobie sprawę, że jego poglądy nie zostaną zaakceptowane przez arystokrację i kler, całkowicie sprzeciwiał się absolutnej władzy jednostki – toteż proponowane przez niego reformy miały zostać dokonane przez uciśniony lud w formie zbrojnej rewolucji. Jej celem było wypędzenie księży i obalenie władzy tyranów.
Meslier stworzył wizję idealnej gminy pod rządami „najmądrzejszych”. Istotą tej społeczności była całkowita równość i wspólna własność dóbr i ziemi. Komunizm, jaki proponował, miał zlikwidować warstwy pasożytnicze i doprowadzić do powszechnego dobrobytu. W swoich pismach zawarł skrajną krytykę chrześcijaństwa ze szczególnym uwzględnieniem katolicyzmu. Sformułował większość znanych obecnie zarzutów przeciw tej religii.
Jego poglądy wywarły znaczący wpływ na późniejsze ateizujące nurty myślowe: materializm, komunizm i anarchizm.

</doc>
<doc id="446258" url="https://pl.wikipedia.org/wiki?curid=446258" title="Userbar">
Userbar

Userbar – mała grafika w kształcie wydłużonego poziomo prostokąta, przeznaczona do użycia jako sygnaturka na forach dyskusyjnych, zwykle określająca zainteresowania użytkownika. 
Grafika ta zwykle przedstawia podstawowe informacje o użytkowniku, takie jak zainteresowania, jego ulubione gry i kluby sportowe, jakie ma poglądy albo jakich aplikacji używa. Wiele witryn internetowych udostępnia swoje userbary, głównie w celach marketingowych i budowania własnej społeczności użytkowników. 
Rozpowszechnienie userbarów i programów do ich generowania spowodowało ujednolicenie parametrów grafiki:

</doc>
<doc id="446261" url="https://pl.wikipedia.org/wiki?curid=446261" title="Demetrios II">
Demetrios II



</doc>
<doc id="446265" url="https://pl.wikipedia.org/wiki?curid=446265" title="Tkalnia">
Tkalnia

Tkalnia – oddział zakładu włókienniczego, na który, w zależności od branży, składają się przędzalnia, tkalnia i wykończalnia. W przetwórstwie włókien łykowych dodatkowo – roszarnia. 
Oddział tkalni składa się z:
Tkalnia to również budynki i pomieszczenia przeznaczone do mechanicznej lub ręcznej produkcji tkanin. Wyposażone w krosna ręczne do ręcznego wytwarzania tkanin ludowych i artystycznych lub w krosna mechaniczne do przemysłowej produkcji tkanin.

</doc>
<doc id="446268" url="https://pl.wikipedia.org/wiki?curid=446268" title="Gigantomachia">
Gigantomachia

Gigantomachia (gr. Gigantomachía) – w mitologii greckiej walka bogów olimpijskich z gigantami.
Giganci zrodzili się wraz z Eryniami i meliadami z rozlanej krwi Uranosa, którego ranił sierpem (bądź nożem) Kronos. Były to istoty o ludzkiej postaci z wyjątkiem nóg zakończonych wężowymi ogonami. Giganci mając wsparcie swojej matki Gai postanowili zdobyć Olimp, a tym samym władzę nad światem, dzierżoną do tej pory przez bogów olimpijskich. Aby mieć dogodną pozycję do walki, Giganci zajęli pozycje na Pallene, jednym z półwyspów Chalkidiki, oddzielonym od góry Olimp wodami zatoki. Ich przywódcą był Porfyrion, jednak najdzielniejszym wojownikiem Alkyoneus, który odzyskiwał siły przy każdym kontakcie z rodzinną ziemią. Bogów olimpijskich znacznie wzmocniły: Hekate – bogini magii i Mojry, które jako boginie przeznaczenia decydowały o losie, na który żaden bóg ani inna istota nie miały wpływu. Matka Gigantów – Ziemia uodporniła jednak swoich synów na ciosy zadawane przez bogów. Wtedy Atena wiedząc, że nie dotyczy to też śmiertelników, sprowadziła Heraklesa. Zeus wtedy rozkazał Heliosowi, Eos i Selene, by słońce i księżyc nie świeciły, a sam pod osłoną ciemności wyrwał magiczne ziele, które dzięki Gai miało dać Gigantom nieśmiertelność. Wtedy to ogromny Alkyoneus, który ciskał wielkie głazy i odłamy skalne na pozycje Olimpijczyków, został porwany przez Heraklesa do obcego kraju i tam zabity. Walka była bardzo zacięta, ostatecznie jednak:
Wszyscy Giganci, których liczba ogółem według Hygina wynosiła 24, zostali zabici przez bogów i Heraklesa, a część z nich przygnieciona przez swych pogromców górami, głazami i wulkanami.
Herakles cały czas wspomagał bogów, zadając Gigantom niszczycielskie ciosy. Gaja oburzona zwycięstwem Olimpijczyków i zgładzeniem jej potomstwa poczęła jeszcze z Tartarem w Cylicji straszliwego potwora – Tyfona, rozpoczynając tym samym Tyfonomachię.
Dla Greków Gigantomachia miała dużo większe znaczenie, niż dużo wcześniejsza Tytanomachia. Obie jednak wojny szybko pomieszały się i często do dziś są ze sobą mylone.
Ulubiony temat w plastyce i ornamentyce w starożytnej Grecji.

</doc>
<doc id="446274" url="https://pl.wikipedia.org/wiki?curid=446274" title="Wrocław Brochów">
Wrocław Brochów

Wrocław Brochów – wrocławska stacja kolejowa przy ulicy Ignacego Mościckiego, na osiedlu Brochów. Według klasyfikacji PKP ma kategorię dworca aglomeracyjnego. Stację zbudowano w roku 1896 ze względu na powstanie w Brochowie dużego osiedla kolejowego, związanego z jednym z największych węzłów towarowych na wschodnich terenach Cesarstwa Niemieckiego, przy zbudowanej w 1842 roku linii kolejowej Wrocław – Oława, będącej pierwszym etapem Kolei Górnośląskiej.
Budynek dworca jest ceglany, natomiast w partiach górnych i szczytowych w konstrukcji szachulcowej, wypełnianej cegłą. W 1984 obiekt został wpisany do rejestru zabytków.
Na stacji zatrzymują się obecnie pociągi osobowe jeżdżące na trasie Wrocław Główny – Opole oraz Wrocław Główny – Jelcz-Laskowice. Tuż obok stacji osobowej znajduje się jedna z dwóch największych stacji towarowych w Polsce – Wrocław Brochów Towarowy.
W grudniu 2011 rozpoczęta została modernizacja dworca. Odtworzone zostały m.in. historyczny zegar z rzymskimi cyframi i stylizowanymi wskazówkami, nastąpiła renowacja elewacji (w tym występującej na niej sztukaterii) i wszystkich pomieszczeń wewnętrznych, zainstalowany został monitoring oraz wybudowane zostały toalety. Budynek uzyskał również iluminację. Dworzec oddany został do użytku jesienią 2012 roku a koszt wszystkich prac włącznie z dostosowaniem go do potrzeb osób niepełnosprawnych wyniósł 1,8 mln zł.
W roku 2018 stacja obsługiwała ok. 1200 pasażerów na dobę.

</doc>
<doc id="446275" url="https://pl.wikipedia.org/wiki?curid=446275" title="Walwan">
Walwan

Walwan – imię męskie pochodzenia celtyckiego, występujące w cyklu opowieści arturiańskich. W Polsce znane od średniowiecza; nosił je marszałek Henryka V, księcia śląskiego (XIV wiek).

</doc>
<doc id="446278" url="https://pl.wikipedia.org/wiki?curid=446278" title="Demetriusz II Nikator">
Demetriusz II Nikator

Demetriusz II Nikator ("gr. Zwycięzca"; ur. 161 p.n.e., zm. 125 p.n.e.) – władca monarchii Seleucydów w latach 145 p.n.e.-139 p.n.e. i od 129 p.n.e. do śmierci, syn Demetriusza I Sotera.
W jego czasach królestwo Seleukidów okres świetności miało już dawno za sobą i terytorialnie ograniczało się właściwie do Syrii. Prowincje azjatyckie utraciło na rzecz Partów. W basenie Morza Śródziemnego hegemonem była republika rzymska, dbająca aby żadne z państw hellenistycznych nie osiągnęło przewagi nad innymi.
We wczesnym dzieciństwie, podobnie jak wcześniej ojciec, przyszły władca przebywał jako zakładnik w Rzymie. Demetriuszowi I, mającemu świadomość, że jego walka z uzurpatorem Aleksandrem Balasem skończy się porażką, udało się niedługo przed swoją śmiercią umieścić synów: Demetriusza i Antiocha w Karii. Po tragicznej śmierci ojca w 150 p.n.e. jedenastoletni prawowity następca tronu nie miał początkowo możliwości dochodzić swych praw. Sytuacja uległa zmianie, gdy młodocianym pretendentem zainteresował się wódz kreteńskich najemników Lasthenes, który namówił chłopca na wyprawę po koronę. W 147 p.n.e. armia najemników z Lasthenesen na czele i Demetriuszem wylądowała w Cylicji. Wyprawa osiągnęła nadspodziewany sukces. Znaczna część armii opuściła Balasa, zniechęcona jego, a właściwie jego faworytów, rządami. Sam Balas oddawał się głównie korzystaniu, w towarzystwie pięknych heter, z uciech przysługujących władcom. Sprzyjający uzurpatorowi Ptolemeusz VI Filometor, widząc sukcesy Demetriusza, również zmienił zdanie. Władca Egiptu ingerował w spory wewnętrzne monarchii Seleukidów, mając na celu odzyskanie podbitej przez Antiocha III Wielkiego Celesyrii. Doszedł do wniosku, że młody król będzie podatny na jego wpływ. Odebrał Balasowi oddaną mu wcześniej za żonę swoją córkę Kleopatrę Thea i wydał za młodszego od niej o cztery lata Demetriusza, zastrzegając jednocześnie, że wynagrodzeniem za pomoc będzie Celesyria. W 145 p.n.e. Aleksander Balas został ostatecznie pokonany i zginął w bitwie nad rzeką Ojnoparas. Śmiertelne rany odniósł również Ptolemeusz VI.
Pierwsze panowanie Demetriusza przyniosło kolejne straty terytorialne i upłynęło pod znakiem wewnętrznych walk. Władca ożenił się z byłą żoną Balasa Kleopatrą Theą, córką Ptolemeusza VI. W rękach wodza Diodota Tryfona znalazł się trzyletni syn Kleopatry i Balasa Antioch. Tryfon ogłosił go władcą i w jego imieniu rządził na części terytorium państwa. Demetriusz musiał się również bronić przed rosnącą w siły Partią. W 141 p.n.e. udało się odnieść nietrwały sukces w Seleucji nad Tygrysem. Stracił jednak rzecz Partii ostatnie posiadłości położone na wschód od Eufratu (141 p.n.e.). W jednej z bitew dostał się do partyjskiej niewoli.
Regentką została Kleopatra, która nie mogła poradzić sobie z rosnącym w siłę Diodotem Tryfonem. Do Syrii wrócił wówczas z Grecji młodszy brat Demetriusza Antioch VII Sidetes, ożenił się z Kleopatrą Teą i objął władzę (139/138 p.n.e.). Sukcesy Antiocha VII, który pokonał ostatecznie Diodota Tryfona, odniósł sukcesy w Palestynie i zaatakował Partię, spowodowały, że Partowie w nadziei na wzniecenie wojny domowej w Syrii uwolnili Demetriusza II (129 p.n.e.). Mimo że w tym samym czasie Antioch VII zginął w bitwie, zamiary Partów dotyczące wzniecenia wojny wewnętrznej w królestwie Seleukidów zrealizowały się. Przeciwnikiem Demetriusza był Aleksander II Zabinas. Do toczonych walk mieszały się Egipt i Partia. Żadnemu z konkurentów nie udało się zdobyć przez kilka lat przewagi. Demetriusz został zamordowany w 125 p.n.e.

</doc>
<doc id="446280" url="https://pl.wikipedia.org/wiki?curid=446280" title="Trofonios">
Trofonios

Trofonios − w mitologii greckiej heros Labadei w Beocji, gdzie znajdowała się jego słynna wyrocznia. Syn Apolla i Epikasty.
Podobno był karmiony mlekiem Demeter. Był bardzo sławny jako architekt. Podobno wzniósł: dom Amfitriona w Tebach, świątynię Apolla w Delfach, skarbiec Augiasza, skarbiec króla Hyrii Hyrieusa, oraz inne budowle.
Posiadał tak wielkie zdolności, aż doprowadziło go to do zguby. Wspólnie z Agamedesem wybudowali skarbiec króla Hyrieusa, ale zrobili to tak zmyślnie, że mogli bez trudu się do niego dostawać nie pozostawiając po sobie śladów. Hyrieus się zorientował i poprosił Dedala o pomoc. Ten urządził zasadzkę, w którą wpadł Agamedes. Trofonios bojąc się, że ten go wyda obciął mu głowę. Wtedy ziemia się rozwarła i pochłonęła zabójcę Agamedesa.

</doc>
<doc id="446285" url="https://pl.wikipedia.org/wiki?curid=446285" title="Sok jelitowy">
Sok jelitowy

Sok jelitowy – sok trawienny składający się ze złuszczonych komórek nabłonka jelitowego oraz roztworu izotonicznego zawierającego enzymy trawienne takie jak proteazy rozkładające białka i oligopeptydy na aminokwasy. Wydzielanie soku jelitowego stymulowane jest hormonalnie pod wpływem miazgi pokarmowej.

</doc>
<doc id="446287" url="https://pl.wikipedia.org/wiki?curid=446287" title="Bidon rowerowy">
Bidon rowerowy

Bidon rowerowy – pojemnik na płyny (pojemność przeciętnie od 0,25 do 1 litra) mocowany w dedykowanym uchwycie (koszyku) umieszczonym na ramie roweru (od 1950 roku - wcześniej montowane na kierownicy). Sposób zamocowania ułatwia wyjmowanie bidonu.
Bidony najczęściej wykonywane są z tworzyw sztucznych (wcześniej metalowe). Tworzywo musi być odporne na uderzenia (np. o ziemię). Materiał bidonu musi spełniać normy dla materiałów mających kontakt z żywnością. Istnieją również bidony metalowe (aluminiowe). Ulegają one jednak szybkiemu zużyciu, zwłaszcza ich zewnętrzna powłoka, przez co ich popularność jest ograniczona.
W turystyce rowerowej lub podczas sportowego uprawiania kolarstwa używany bywa bukłak zamiast bidonu.

</doc>
<doc id="446289" url="https://pl.wikipedia.org/wiki?curid=446289" title="Tarvos (księżyc)">
Tarvos (księżyc)

Tarvos (Saturn XXI) – jeden z nieregularnych księżyców Saturna, odkryty we wrześniu 2000 roku przez Johna Kavelaarsa i Bretta Gladmana z zespołem za pomocą 3,6-metrowego Teleskopu Kanadyjsko-Francusko-Hawajskiego na Mauna Kea. Przeszkodą we wcześniejszym odkryciu tego księżyca była jego niewielka jasność.
Nazwa księżyca pochodzi od imienia byka z mitologii galijskiej.
Tarvos należy do grupy galijskiej księżyców Saturna, poruszających się po wydłużonych orbitach w tym samym kierunku, w jakim obraca się Saturn. Podobieństwo orbit i czerwonawej barwy powierzchni wskazuje, że Tarvos może być fragmentem większego Albioriksa.

</doc>
<doc id="446290" url="https://pl.wikipedia.org/wiki?curid=446290" title="Szwalnia">
Szwalnia

Szwalnia - obecnie zakład krawiecki lub budynek, pomieszczenie przeznaczone do produkcji odzieży z tkanin i innych wyrobów włókienniczych. Wyposażone w maszyny szwalnicze. Często szwalnia wchodzi w skład wydziału wykończalni zakładu włókienniczego.

</doc>
<doc id="446293" url="https://pl.wikipedia.org/wiki?curid=446293" title="Dziś - jutro - pojutrze">
Dziś - jutro - pojutrze



</doc>
<doc id="446297" url="https://pl.wikipedia.org/wiki?curid=446297" title="Swojczyce">
Swojczyce

Swojczyce (niem. "Schwoitsch", od 9 lutego 1937 do 1945 "Güntherbrücke"), niekiedy też błędnie Swojec – osiedle leżące we wschodniej części Wrocławia, w obrębie osiedla administracyjnego Strachocin-Swojczyce-Wojnów oraz dawnej dzielnicy Psie Pole. Graniczy z osiedlami Kowale (na północnym zachodzie), Zgorzelisko (na północnym wschodzie, przez Widawę), Sępolno i Bartoszowice (na południowym zachodzie, przez kanał nawigacyjny Odry) i Strachocin (na południowym wschodzie).
Nazwa.
Wieś wzmiankowana łacińskim dokumencie z 1292 jako "Swoyczce", kiedy książę Henryk V Brzuchaty przekazał palatynowi Mikołajowi z Kalisza lokując ją na prawie niemieckim. Dokumenty w następnych wiekach rejestrują nazwę wsi jako: "Schwoytsch" 1310, "Swoyczh" (1336), "Swoycz" (1340 i 1353), "Swoychs" oraz "Schwoicz" 1360, "Swoytsch" (1376), "Swoicz" (1425), "Schwoitsch" 1532, "Schweitsch" 1630, "Swoitz" 1651.
Niemiecki językoznawca Paul Hefftner w swojej pracy o nazwach miejscowości ziemi wrocławskiej pt. "Ursprung und Bedeutung der Ortsnamen im Stadt und Landkreise Breslau" wywodził nazwę z języka polskiego. Według niego pochodzi ona od polskiego zaimka "swój" lub imienia Swojan - "vom Pn Swoj, Swojan (1331 Swoysho) zum altslawische Pronomen poss. svoj, polnische gleichlauted swoj (...)".
Historia.
W połowie XIV wieku w księdze ziemskiej księstwa wrocławskiego zapisano, że wieś miała swojego sołtysa, była w niej karczma, a jej ziemie miały powierzchnię 48 łanów, w tym 8 folwarcznych, dwa należały do proboszcza kościoła św. Jacka, a na resztę składały się lasy, łąki i opodatkowane grunty uprawne. Była w 1360 własnością wdowy po Hynku (Henryku?) z Psiego Pola - Klary, która później przekazała wieś na własność nieznanego z imienia wrocławskiego mieszczanina, zachowując sobie folwark i pastwiska dla owiec. W 1376 wieś przejął szpital Bożego Ciała we Wrocławiu. Następny zapis kronik potwierdza, że niejaki Paweł z Kowal przekazał miastu las dębowy, znajdujący się w Swojczycach. W 1536 w wielkim pożarze wsi spłonął m.in. kościół św. Jacka; w 1537 postawiono nowy, na nowym miejscu na pagórku (co zabezpieczało go przed skutkami częstych w tym rejonie powodzi) przy dzisiejszej ul. Miłoszyckiej. Kościół ten był przebudowywany w 1630, w 1710 dobudowano wieżę zegarową z dwoma dzwonami, która zawaliła się w 1889, by już w 1890 zostać odbudowana i wyposażona w nowe dzwony. Kościół służył w latach 1530-1654 i 1707-1946 protestantom, m.in. do 1653 przebywał tu pastor Adam Regius.
Spis z 1795 wspomina o 287 mieszkańcach wsi zamieszkałych w 44 domach; utrzymywali się oni - oprócz rolnictwa - z rzemiosła (mieszkał tu tkacz, kowal i rzeźnik), była karczma, dwie szkoły i plebania. Pół wieku później mieszkańców było 523, w tym 10 rzemieślników i kramarz; hodowano tu 1370 owiec. W tym czasie wieś, do której należała osada Wojnów, wciąż jeszcze była własnością szpitala Bożego Ciała. W 1891 Uniwersytet Wrocławski uruchomił tu swoją Rolniczą Stację Doświadczalną, do dziś funkcjonującą pod nazwą Rolniczy Zakład Doświadczalny Swojec, choć prowadzoną przez inną uczelnię - Uniwersytet Przyrodniczy we Wrocławiu.
W latach 1912-1917, w ramach regulacji systemu wodnego Wrocławia, przekopano Kanał Nawigacyjny i równoległy doń Kanał Powodziowy, oddzielający Swojczyce od Sępolna i Bartoszowic; kanały te łączą Bartoszowice z Karłowicami. Przez kanały te w 1914-1918 przerzucono czteroprzęsłowy most nazwany "Güntherbrücke" (później Most Swojczycki, przemianowany na Chrobrego) - jedno przęsło nad Kanałem Nawigacyjnym i trzy nad Powodziowym. 1 kwietnia 1922 przez Swojczyce przeprowadzono linię kolejową w kierunku Jelcza i dalej do Opola. Przez wiele lat wyłączona ruchu pasażerskiego, ale od 2017 roku przystanek pasażerski Wrocław-Swojczyce znów jest wykorzystywany na potrzeby kolei podmiejskiej. W 1928 osiedle włączono w granice administracyjne Wrocławia, wraz z Sępolnem, Bartoszowicami i Biskupinem.
Oblężenie "Festung Breslau", pomimo spodziewanego przez Niemców natarcia Rosjan z kierunku wschodniego, nie spowodowało znaczniejszych szkód w osiedlu. Od marca do maja 1945 linia frontu ustabilizowała się na linii rzeki Widawy i nie dochodziło tutaj do poważniejszych starć. Znaczniejsze uszkodzenia zanotowano jedynie w zabudowaniach kościoła. Po wojnie osiedle, jako niezbyt zniszczone stosunkowo szybko zaczęło funkcjonować w warunkach pokojowych. Tutejsza szkoła podstawowa (dziś już zlikwidowana) należała do pierwszych uruchomionych we Wrocławiu, dlatego nosiła numer siódmy. Jej organizatorem i pierwszym kierownikiem był warszawski nauczyciel Tadeusz Nowak, wywieziony z rodziną na roboty przymusowe do uniwersyteckiej placówki badawczej na Swojczycach. W latach sześćdziesiątych uruchomiono w osiedlu wodociągi. Spis statystyczny z 1970 wykazał 1055 mieszkańców (533 mężczyzn i chłopców, 522 kobiet i dziewcząt) zamieszkałych w 79 budynkach mieszkalnych i 67 gospodarstw rolnych. 148 osób utrzymywało się z rolnictwa, hodowano tu wówczas 92 krowy, 67 świń, 32 konie i 4 owce. W czasie powodzi tysiąclecia w lipcu 1997 znaczna część osiedla na kilka dni znalazła się pod wodą.
Zabytki.
Do wojewódzkiego rejestru zabytków wpisany jest:
Osiedle dziś.
Część Swojczyc przeznaczona jest pod zabudowę przemysłową. Są to okolice pomiędzy Kanałem Nawigacyjnym a torami kolejowymi na zachód od stacji, znane też jako Popiele. Znajduje się tu m.in. baza i magazyny produktów naftowych Orlenu, Zakłady Monopolowe, Zakłady Chemii Nieorganicznej, montownia autobusów i ciężarówek Volvo i inne. Przez wiele lat działały tu niegdyś zakłady Instal, zajmujące się do lat osiemdziesiątych produkcją na potrzeby budowy sieci grzewczej we Wrocławiu, przez kilka lat w części tego zlikwidowanego zakładu znajdowała się drukarnia wrocławskiego dziennika "Słowo Polskie".

</doc>
<doc id="446298" url="https://pl.wikipedia.org/wiki?curid=446298" title="Wojnów (Wrocław)">
Wojnów (Wrocław)

Wojnów (niem. "Drachenbrunn", 1945-1947 "Dublany") – wysunięte najdalej na wschód osiedle Wrocławia, administracyjnie część osiedla Strachocin-Swojczyce-Wojnów. Na wschodzie graniczy z wsią Kamieniec Wrocławski i Łany w gminie Czernica. Główną arterią Wojnowa jest ulica Strachocińska znajdująca się w ciągu Drogi wojewódzkiej nr 455.
Dawniej osiedle było integralną częścią wsi Swojczyce, wzmiankowanej już w 1292. Wyodrębnione zostało w 1928, kiedy to włączono Swojczyce w granice Wrocławia. Po 1945 osiedlili się tu głównie repatrianci z Dublan pod Lwowem i nadali wsi nazwę "Dublany". W 1947 zmieniono nazwę na "Wojnów", nazwę tę zaproponował profesor Witold Taszycki chcąc w ten sposób upamiętnić swojego kolegę Wojnowskiego. W roku 1951 osiedle przyłączono do miasta. W latach 1945–1954 istniała gmina Wojnów.
W trakcie powodzi w 1997 roku osiedle zostało miejscowo podtopione, głównie w zachodniej części jednak nie odnotowano większych szkód takich jakie wystąpiły na Strachocinie lub Swojczycach. W 2010 roku sprawna akcja powodziowa zapewniła wzmocnienie wału przeciwpowodziowego oraz udaremniła lokalne przecieki wody.
W 2008 roku osiedle zostało skanalizowane. Ponadto wymieniono nawierzchnię przy ulicy Strachocińskiej oraz wyremontowano chodniki.
Obecnie we wschodniej części osiedla trwa budowa ronda, będącego częścią Wschodniej Obwodnicy Wrocławia.

</doc>
<doc id="446301" url="https://pl.wikipedia.org/wiki?curid=446301" title="Tutkarzowate">
Tutkarzowate

Tutkarzowate (Rhynchitidae lub Rhynchitinae) – rodzina lub podrodzina chrząszczy z podrzędu wielożernych i nadrodziny ryjkowców. Obejmuje około 800 gatunków. Larwy żerują na więdnących tkankach roślinnych. Samice składają jaja w różnych częściach roślin; niektóre zwijają z liści tutki lub uszkadzają owoce. Dorosłe chrząszcze mają wyraźne ryjki i często są jaskrawo ubarwione.
Opis.
Ryjkowce o ciele długości od 1,7 do 13 mm, błyszczącym, często jaskrawo ubarwionym np. zielono, niebiesko, fioletowo lub złoto. Kształt ciała częściej wysmukły, rzadziej krępy. Powierzchnia ciała może być porośnięta szczecinkami. Ryjek mają co najmniej dwukrotnie dłuższy niż szerszy, zawsze dłuższy niż długość głowy za oczami. Skronie równoległe, tylko wyjątkowo przewężone. Pokrywy skrócone lub wydłużone, o bokach równoległych lub rozszerzających się, o guzach barkowych dobrze zaznaczonych. Powierzchnia pokryw zwykle z wyraźnymi, punktowanymi rowkami. Kolce na wierzchołkach goleni zazwyczaj bardzo małe i proste. Charakterystyczną cechą, odróżniającą je od podryjowatych są wolne (niezrośnięte), często ząbkowane pazurki stóp.
Biologia i ekologia.
Samice składają jaja do pąków liściowych i kwiatowych, liści, młodych pędów i owoców. U wielu gatunków samica zwija liść w tutkę w której wnętrzu rozwijają się larwy. Pokarm larw stanowią stopniowo więdnące lub gnijące części roślin. W przypadku owoców samica uszkadza je tak, by zahamować ich wzrost. Istnieją także gatunki, u których samica podrzuca jaja do cudzych tutek. Przepoczwarczenie następuje w glebie lub na jej powierzchni, pod szczątkami roślinnymi.
Rozprzestrzenienie.
Spośród około 800 gatunków fauny światowej, w Europie występuje około 50, z czego w Polsce stwierdzono 25 (tutkarzowate Polski).
Systematyka.
W systematyce chrząszczy opublikowanej przez J.F. Lawrence’a i A.F. Newtona w 1995 roku omawiany takson miał rangę podrodziny w obrębie rodziny Attelabidae. Podobnie potraktowany został w pracy P. Boucharda i innych z 2011 roku. W takim układzie polska nazwa zwyczajowa tutkarzowate była uznawana za synonim podryjowatych. Niektórzy autorzy w tamtym okresie uznawali jednak Rhynchitidae za osobą rodzinę, np. E.C. Zimmerman (1994), Wanat i Mokrzycki, E. Colonnelli (2003) czy A.A. Legałow (2010). Wiele najnowszych źródeł również traktuje Rhynchitidae jako osobną od Attelabidae rodzinę. Przykładami z 2016 roku mogą być "Fauna Europaea", "Wykaz chrząszczy Polski On-Line" i "Biodiversity Map".
Systematyka tutkarzowatych według Legałowa (tutkarzowate z rangą rodziny):
Systematyka tutkarzowatych według Boucharda i innych (tutkarzowate z rangą podrodziny, Pterocolinae i Isotheinae jako osobne podrodziny);

</doc>
<doc id="446305" url="https://pl.wikipedia.org/wiki?curid=446305" title="Izobara (meteorologia)">
Izobara (meteorologia)

Izobara – izolinia łącząca punkty na mapie synoptycznej o takiej samej wartości ciśnienia atmosferycznego (sprowadzonego do tej samej wysokości) w danej chwili. Linia ta może łączyć także punkty o takiej samej średniej wartości ciśnienia.

</doc>
<doc id="446307" url="https://pl.wikipedia.org/wiki?curid=446307" title="Kwarc dymny">
Kwarc dymny

Kwarc dymny – minerał, odmiana kwarcu. Nazwa pochodzi od dymnej barwy. Tworzy dobrze wykształcone kryształy o zabarwieniu od bladobeżowego przez barwę brązową do ciemnobrunatnej lub prawie czarnej.
Ciemna barwa jest wynikiem oddziaływania na kwarc naturalnego promieniowania radioaktywnego. Podobny efekt można uzyskać sztucznie poprzez umieszczenie kryształu górskiego w pobliżu źródła promieniowania radioaktywnego (najczęściej pod wodą).
Wygląd i właściowości.
Przezroczysty, półprzezroczysty lub nieprzezroczysty. Najczęściej tworzy szczotki i duże kryształy o zabarwieniu od brązowego, do czarnego. Jest minerałem twardym. Jego gęstość wynosi 2,65g/cm³.
Występowanie i zastosowanie.
Jest minerałem rzadkim, cenionym. Największe kryształy znajdowane są w Brazylii, ale również z USA. Spotykany jest również w południowej Afryce, na Madagaskarze, Sri Lance, Indiach, Australii, wschodniej Azji, Ukrainy, Hiszpanii, Wielkiej Brytanii, Szwajcarii, Austrii, Francji, Niemiec, Czech i Polski. W Polsce ładne minerały są znajdowane w masywie granitowym Strzegom-Sobótka, Paszowicach, Grabinie, Strzeblowie, Gniewkowie, Borowie, Zimniku i Siedlimowicach. Znajdowane są również w Karkonoszach. Bardzo ceniony i poszukiwany, ładne okazy spotykane są w okolicach St. Gothard w Szwajcarii. Tam ich masa może wynosić 150 kg, ale w Brazylii znajdowane były również o wadze do 300 kg, Auburn w Maine, USA znaleziony został okaz o długości 117,5 cm x 42,5 cm i miał wagę 230 kg. W Polsce największe sięgały do 100 cm długości i 40 cm szerokości, częściej jednak miały 60 cm, natomiast ich waga dochodziła do 60 kg. Najczęściej nadawany jest mu szlif fasetkowy, rzadziej kaboszonowy i kulisty. Często jest jednak sprzedawany jako zwyczajne szkło i nazywany kwarcem dymnym. Łatwo jednak rozpoznać, czy jest prawdziwy, gdyż nie da się zarysować go metalem, poza tym na kamieniach syntetycznych czasem widać resztki kleju i sztucznie wyglądające końcówki kryształów.

</doc>
<doc id="446308" url="https://pl.wikipedia.org/wiki?curid=446308" title="Teoria spisku">
Teoria spisku

Zobacz też:

</doc>
<doc id="446310" url="https://pl.wikipedia.org/wiki?curid=446310" title="Colombo">
Colombo



</doc>
<doc id="446311" url="https://pl.wikipedia.org/wiki?curid=446311" title="Stowarzyszenie Piłkarskie Zawisza">
Stowarzyszenie Piłkarskie Zawisza



</doc>
<doc id="446312" url="https://pl.wikipedia.org/wiki?curid=446312" title="Suttungr (księżyc)">
Suttungr (księżyc)

Suttungr (Saturn XXIII) – jeden z niewielkich zewnętrznych księżyców Saturna, o niskiej jasności ok. 23,9 magnitudo. Odkrycia dokonali Brett J. Gladman i John J. Kavelaars.
Suttungr należy do grupy nordyckiej księżyców Saturna, poruszających się ruchem wstecznym.
W 2003 roku nadano mu nazwę "Suttung", jednak na początku 2005 roku poprawiono ją na "Suttungr". Nazwa ta pochodzi od mitycznego skandynawskiego olbrzyma, który posiadał Miód Skaldów, zanim stał się on własnością Odyna.

</doc>
<doc id="446317" url="https://pl.wikipedia.org/wiki?curid=446317" title="Siarnaq (księżyc)">
Siarnaq (księżyc)

Siarnaq (Saturn XXIX) – księżyc Saturna odkryty wraz z Tarvosem pod koniec września 2000 roku przez grupę B.J. Gladmana przy pomocy 3,6-metrowego Teleskopu Kanadyjsko-Francusko-Hawajskiego na Mauna Kea (Hawaje).
Księżyc jest największym ciałem z grupy inuickiej nieregularnych, zewnętrznych satelitów Saturna. Nosi imię utożsamianej z Sedną bogini morskich zwierząt oraz królowej świata podziemnego z mitologii eskimoskiej.
Orbita Siarnaq jest zaburzana m.in. przez Słońce i Jowisza, i w dłuższym okresie może ulegać zmianom. Jest on zapewne przechwyconą przez Saturna planetoidą, która kiedyś może powrócić na orbitę okołosłoneczną.
Okres obiegu Siarnaq wynosi ponad 2,5 ziemskiego roku. Jego średnia jasność obserwowana wynosi około 20,1m i jest niższa od jasności Saturna o około 19,4m. Oznacza to, że księżyc jest około 58 mln razy ciemniejszym obiektem niż Saturn.

</doc>
<doc id="446320" url="https://pl.wikipedia.org/wiki?curid=446320" title="Litewka">
Litewka



</doc>
<doc id="446322" url="https://pl.wikipedia.org/wiki?curid=446322" title="Surowica krwi">
Surowica krwi



</doc>
<doc id="446323" url="https://pl.wikipedia.org/wiki?curid=446323" title="Kombinacja norweska na Zimowych Igrzyskach Olimpijskich 1932">
Kombinacja norweska na Zimowych Igrzyskach Olimpijskich 1932

Kombinacja norweska na Zimowych Igrzyskach Olimpijskich 1932 odbyła się w dniach 10 – 11 lutego 1932 roku na skoczni MacKenzie Intervale i trasie biegowej w Lake Placid. Zawodnicy najpierw musieli pokonać dystans 18 km w biegu narciarskim, a następnie oddali po dwa skoki na skoczni. Czas biegu przeliczano na punty i sumowano z notą za skoki; zawodnik z najwyższą notą wygrywał. Tytułu mistrzowskiego bronił Norweg Johan Grøttumsbråten, który ponownie okazał się najlepszy. Pozostałe medale także wywalczyli Norwegowie: srebrny – Ole Stenen, a brązowy Hans Vinjarengen. 
Wyniki.
" * " – skok zakończony upadkiem.

</doc>
<doc id="446325" url="https://pl.wikipedia.org/wiki?curid=446325" title="Bitwa pod Kurowem">
Bitwa pod Kurowem



</doc>
<doc id="446326" url="https://pl.wikipedia.org/wiki?curid=446326" title="Jon Farriss">
Jon Farriss

Jon Farriss (właśc. Jonathon James Farriss, ur. 10 sierpnia 1961 w Perth) – perkusista zespołu INXS.
Najmłodszy z braci Farriss. Debiutował w młodzieżowym zespole "Top cat" w roli perkusisty. Gry na tym instrumencie uczył się już od 4 roku życia. 
Kiedy w 1977 r. jego starsi bracia wraz z Kirkiem Pengilly, Garrym Gary Beersem oraz Michaelem Hutchence'em stworzyli nowy zespół "The Farriss Brothers" Jon również wstąpił w szeregi grupy. Współpracował również z Richardem Claptonem, Markiem Opitz'em, Kam Sha, Jimmym Barnes'em, Sharon O'Neill's, Absent Friends', Jimmym Barnes'em. 
Stworzył studio nagrań nazwane "Area51".

</doc>
<doc id="446328" url="https://pl.wikipedia.org/wiki?curid=446328" title="Skadi (księżyc)">
Skadi (księżyc)

Skadi (Saturn XXVII) – naturalny satelita Saturna odkryty przez B.J. Gladmana i J.J. Kavelaarsa z zespołem. Należy do grupy nordyckiej zewnętrznych księżyców planety. Skadi jest jednym z ciał tworzących jej podgrupę o orbitach o inklinacji zbliżonej do 155°, czyli poruszających się ruchem wstecznym.
Nazwa księżyca pochodzi od Skadi – olbrzymki w mitologii nordyckiej.

</doc>
<doc id="446342" url="https://pl.wikipedia.org/wiki?curid=446342" title="Tim Farriss">
Tim Farriss

Tim Farriss (ur. 16 sierpnia 1957 w Perth) - muzyk australijski, najstarszy z braci Farriss. Naukę gry na gitarze rozpoczął w wieku 8 lat. W młodości zaprzyjaźnił się z Kirkiem Pengilly'em. Razem z dwójką kolegów założyli zespół "Guinness". W 1981 poślubił Buffy, z którą ma 2 synów: Jake'a i Jamesa. 
W 1977 wraz ze swoimi braćmi, Kirkiem Pengilly, Garrym Gary Beers'em oraz Michaelem Hutchence'em stworzyli nowy zespół "The Farriss Brothers", który potem przybrał nazwę INXS.

</doc>
<doc id="446346" url="https://pl.wikipedia.org/wiki?curid=446346" title="Olivia">
Olivia



</doc>
<doc id="446356" url="https://pl.wikipedia.org/wiki?curid=446356" title="Andrew Farriss">
Andrew Farriss

Andrew Charles Farriss (ur. 27 marca 1959 w Cottesloe w Perth) – australijski muzyk, członek zespołu INXS .
To on skomponował większą część muzyki INXS i to jemu należy przypisać brzmienie zespołu. Gra na klawiszach, harmonijce, gitarze i perkusji. Zaprzyjaźnił się z Michaela Hutchence'm, którego poznał w Davidson High School w Sydney. Razem z Garry Gary Beers, Kent Kearney i Neil Sanders założyli zespół, który nazwali Doctor Dolphin. Zespół przetrwał jednak tylko rok, ale Andrew, Michael i Garry nie zamierzali kończyć swojej kariery.
W 1977 powstała grupa The Farriss Brothers, która dwa lata później została przemianowana na zespół znany światu pod nazwą INXS. Dołączył do nich Kirk Pengilly oraz dwójka pozostałych braci Farriss: Tim i Jon.
22 kwietnia 1990 poślubił aktorkę i piosenkarkę Shelley Blanks, z którą ma trójkę dzieci: Grace, Josephine i Matthew. Otrzymał wiele nagród i wyróżnień.

</doc>
<doc id="446363" url="https://pl.wikipedia.org/wiki?curid=446363" title="Mentor (mitologia)">
Mentor (mitologia)

Mentor – mieszkaniec Itaki, przyjaciel Odyseusza. Był synem Heraklesa i Asopis, córki Tespiosa. Wyruszając pod Troję Odyseusz powierzył mu opiekę nad żoną – Penelopą, synem – Telemachem i domem. Postać Mentora przybrała Atena, towarzysząc Telemachowi w poszukiwaniu ojca.
Dziś pojęcia "mentor" używa się jako określenia nauczyciela, mistrza. W sensie negatywnym mentor oznacza osobę lubiącą prawić innym morały.

</doc>
<doc id="446365" url="https://pl.wikipedia.org/wiki?curid=446365" title="Naprawienie szkody">
Naprawienie szkody

Naprawienie szkody – jedna z podstawowych sankcji prawa cywilnego, polegająca na naprawieniu szkody wyrządzonej czynem niedozwolonym albo niewykonaniem lub nienależytym wykonaniem zobowiązania. Celem naprawienia szkody jest wyrównanie uszczerbku poniesionego przez poszkodowanego. 
Sposób naprawienia szkody jest narzucony przez art. 363 § 1 Kodeksu cywilnego i może nastąpić: 
Naprawienie szkody przez przywrócenie stanu poprzedniego, tj. stanu, który istniał zanim szkoda została wyrządzona, wydaje się rozwiązaniem najprostszym. Skutki zdarzenia wyrządzającego szkodę zostają wówczas niejako automatycznie zlikwidowane. Taka restytucja nie zawsze jest jednak możliwa z uwagi na charakter uszczerbku albo też z uwagi na rozmiary szkody. Nie zawsze też będzie odpowiadać interesom samego uprawnionego. 
Naprawienie szkody drogą zapłaty odpowiedniej sumy pieniężnej oznacza zapłatę do rąk uprawnionego sumy pieniężnej, która odpowiada wysokości szkody obliczonej podług miernika wartości, którym jest pieniądz. Ten typ rekompensaty jest zawsze możliwy do przeprowadzenia, ponadto łatwy do zrealizowania w drodze egzekucji na majątku dłużnika.

</doc>
<doc id="446370" url="https://pl.wikipedia.org/wiki?curid=446370" title="Pustynia Korath">
Pustynia Korath



</doc>
<doc id="446373" url="https://pl.wikipedia.org/wiki?curid=446373" title="Maja e Korabit">
Maja e Korabit



</doc>
<doc id="446375" url="https://pl.wikipedia.org/wiki?curid=446375" title="Mali e Korabit">
Mali e Korabit



</doc>
<doc id="446379" url="https://pl.wikipedia.org/wiki?curid=446379" title="Konrad von Jungingen">
Konrad von Jungingen

Konrad von Jungingen (ur. ok. 1355 w Jungingen, zm. 30 marca 1407 w Malborku) – 25. wielki mistrz zakonu krzyżackiego w latach 1393–1407.
Życiorys.
Konrad von Jungingen pochodził z rycerstwa Szwabii. Do zakonu krzyżackiego wstąpił wraz z młodszym bratem Ulrichem około 1380. Z początku był komturem domowym na zamku w Ostródzie. W 1391 awansował na podskarbiego malborskiego. Po śmierci Konrada von Wallenroda kapituła generalna 30 listopada 1393 roku ogłosiła go jednogłośnie wielkim mistrzem.
Konrad von Jungingen od samego początku pełnienia swoich funkcji zdecydowanie opowiedział się za kontynuowaniem polityki zakonu swoich poprzedników. W odróżnieniu jednak od nich wybrał drogę nie wojny a dyplomacji. W swoich działaniach próbował skłócić ze sobą wielkich książąt litewskich – raz popierając Witolda, innym razem opowiadając się za Świdrygiełłą. Starał się także doprowadzić do osłabienia unii polsko-litewskiej oraz zwierzchnictwa Jagiełły nad Wielkim Księstwem.
W czasie jego panowania państwo zakonne osiągnęło największy zasięg terytorialny, a gospodarka była w rozkwicie. Dzięki zręcznej polityce pozyskał w 1398 Żmudź na mocy pokoju na wyspie Salin. W 1402 roku, wykorzystując problemy finansowe elektora brandenburskiego, Zygmunta Luksemburskiego wykupił Nową Marchię. Nabytki terytorialne przynosiły jednak nie tylko korzyści. W Nowej Marchii lokalne rycerstwo zbrojnie sprzeciwiało się dyktatorskiej władzy Zakonu, na Żmudzi wybuchały z kolei powstania ludowe wspierane przez Litwinów.
W polityce bałtyckiej zmuszony był stanąć do konkurencji z nowo powstałą unią kalmarską. Konflikt interesów, którego przyczyną było opanowanie przez Krzyżaków w 1398 roku wyspy Gotlandii, siedliska piratów bałtyckich, spowodował długoletnie napięte stosunki z Danią, Szwecją i Norwegią.
Zagrożenie wojną ze wszystkich stron zmusiło Konrada von Jungingena do szukania porozumienia z jednym z rywali. Konrad zdecydował się na gesty życzliwości wobec Jagiełły. Od 1401 roku słał poselstwa z darami do Krakowa. W 1404 roku udało mu się zawrzeć z polskim królem pokój w Raciążku, w którym za cenę ustępstwa w sprawie ziemi dobrzyńskiej, uzyskał potwierdzenie ustaleń z wyspy Salin odnośnie Żmudzi oraz uzyskał pokój ze stroną polsko-litewską.
Zmarł po długiej chorobie 30 marca 1407 w Malborku. Pochowany został w mauzoleum wielkich mistrzów pod kaplicą św. Anny. Według "Kroniki Gdańskiej" umierający wielki mistrz Konrad V von Jungingen ostrzegać miał dostojników krzyżackich przed wyborem swego wojowniczego brata na następcę, nazywając go głupcem.
Konrad von Jungingen w filmie.
Postać Konrada von Jungingena pojawia się w filmie "Krzyżacy" w reżyserii Aleksandra Forda. Wcielił się w nią Janusz Strachocki. W serialu "Korona królów" rolę grali Arkadiusz Głogowski (Sezon III) i Krzysztof Olchawa ("Korona królów. Jagiellonowie").

</doc>
<doc id="446384" url="https://pl.wikipedia.org/wiki?curid=446384" title="Znak (pismo konspiracyjne)">
Znak (pismo konspiracyjne)

„Znak” – dwutygodnik, organ prasowy grupy „Znak”, wydawany w Warszawie, w latach 1940–1943. Po przyłączeniu się „Znaku” do Konfederacji Narodu ukazywał się jako pismo KN.
Pierwszy numer „Znaku” ukazał się 1 marca 1940 r.
Motto pisma, umieszczone na pierwszej stronie, brzmiało początkowo: "Bóg – Honor – Ojczyzna". Począwszy od numeru 11. zostało nieco zmodyfikowane i przybrało postać: "Bóg – Ojczyzna – Honor". Na pierwszej stronie znajdował się też emblemat: orzeł piastowski z krzyżem na koronie. Od 1 listopada 1940 nad tytułem zaczęto umieszczać nazwę organizacji, do której przyłączyła się grupa "Znak" – Konfederacja Narodu.
Początkowe numery „Znaku” przepisywane były na maszynie i powielane. Najpierw w mieszkaniu Jadwigi Włodarkiewiczowej, matki Jana Włodarkiewicza na Mokotowie, następnie w mieszkaniu Zofii Kamińskiej-Trzcińskiej przy ulicy Myśliwieckiej i willi pani Gołubowskiej w Laskach. Za techniczną stronę wydawania pisma odpowiedzialni byli kolejno Stanisław Karol Dangel i Witold Szklennik. Od zimy 1940/1941 pismo było drukowane – drukarnia znajdowała się w piwnicach niewykończonego budynku w pobliżu fortu Czerniakowskiego.
Nakład poszczególnych numerów wynosił od 2000 do 4000 egzemplarzy.
Skład redakcji.
Pismo zamieszczało wiadomości wojskowe i polityczne z kraju i zagranicy (pochodzące, między innymi, z nasłuchu radiowego), artykuły informacyjne, polityczne i propagandowe.

</doc>
<doc id="446388" url="https://pl.wikipedia.org/wiki?curid=446388" title="Richard Vander Veen">
Richard Vander Veen

Richard Franklin Vander Veen (ur. 26 listopada 1922 w Grand Rapids, zm. 3 marca 2006 tamże) – amerykański polityk, członek Izby Reprezentantów z ramienia Partii Demokratycznej.
Po odbyciu służby wojskowej w marynarce w czasie II wojny światowej ukończył studia prawnicze na University of South California w Columbia i na Harvard University. W 1949 został przyjęty do palestry Michigan. Ponownie służył wojskowo w czasie wojny koreańskiej. Od lat 50. był aktywnym działaczem Partii Demokratycznej na szczeblu stanowym, m.in. delegatem i przewodniczącym stanowych konwencji partyjnych. Zasiadał także w kolegialnych organach władzy stanowej, m.in. komisjach ds. autostrad i zdrowia psychicznego.
W lutym 1974 został wybrany do Izby Reprezentantów USA, zwyciężając w specjalnych wyborach rozpisanych w związku z nominacją Geralda Forda, dotychczas zasiadającego w Kongresie, na stanowisko wiceprezydenta USA. W atmosferze afery Watergate udało mu się zdobyć mandat, od 1910 nieprzerwanie obsadzany przez Partię Republikańską. Jesienią 1974 został wybrany na pełną kadencję; zasiadał w Izbie Reprezentantów do stycznia 1977, bezskutecznie ubiegając się o trzecią kadencję w 1976 oraz nominację partyjną w wyborach do Senatu w 1978. Powrócił następnie do pracy w instytucjach stanowych, ciesząc się opinią czołowego polityka demokratycznego w Michigan.

</doc>
<doc id="446393" url="https://pl.wikipedia.org/wiki?curid=446393" title="Disturbed">
Disturbed

Disturbed – amerykański zespół metalowy pochodzący z Chicago, Illinois. Utworzony został w 1994 roku, gdy trójka muzyków – Dan Donegan, Steve Kmak oraz Mike Wengren przyjęli do zespołu wokalistę – Davida Draimana. Przez pierwsze 20 lat działalności zespół sprzedał 11 milionów albumów, co czyni ich jednym z najbardziej dochodowych zespołów w przeciągu ostatnich lat. Ich cztery kolejne albumy studyjne zadebiutowały na pierwszym miejscu notowania Billboard 200, co udało się dotychczas jedynie siedmiu zespołom rockowym.
W październiku 2011 r. zespół zawiesił działalność. Pod koniec czerwca 2015 r. zespół wrócił, ogłaszając nowy album pt. „Immortalized”.
Historia.
Wczesne lata jako Brawl (1994–1996).
Przed przyłączeniem się Davida Draimana zespół znany był pod nazwą Brawl. W jego skład wchodzili wokalista Erich Awalt, gitarzysta Dan Donegan, perkusista Mike Wengren oraz basista Steve Kmak. Awalt opuścił jednak zespół tuż po nagraniu kasety demo, a pozostali członkowie zmuszeni byli rozpocząć poszukiwania nowego wokalisty. Zamieścili w tym celu ogłoszenie w lokalnym wydawnictwie muzycznym o nazwie „Illinois Entertainer”; Draiman zgłosił się na przesłuchanie. Donegan następująco skomentował to wydarzenie: „Spośród wszystkich wokalistów, którzy odpowiedzieli nam na ogłoszenie, Draiman jako jedynym wyróżniał się czymś oryginalnym. Urzekło mnie to wystarczająco, aby dać mu szansę."
Krótko po uformowaniu nowego składu Donegan zrelacjonował: »W ciągu kilku minut David zaczął wykonywać partie wokalne do naszych melodii, co razem brzmiało wspaniale. Grałem na gitarze i uśmiechałem się od ucha do ucha, starając się zbytnio nie okazywać ogromnej sympatii do niego. „Jasne, oddzwonimy. Wiesz, musimy to przedyskutować”. Byłem przygotowany. Po kręgosłupie przebiegł mi dreszcz. Wiedziałem, że coś w tym jest«. Wengren ujął to zwięźlej: „Trzaskaliśmy po prostu bez namysłu".
W 1996 roku Draiman oficjalnie dołączył do zespołu i przemianował go na Disturbed. Zapytany w późniejszym wywiadzie, dlaczego zasugerował taką, a nie inną nazwę, odpowiedział: „Tę nazwę rozważałem dla zespołu od lat. Moim zdaniem symbolizuje to, co czuliśmy w owym okresie. Poziom dopasowywania się, do którego byliśmy zmuszeni, zakłócał naszą twórczość i staraliśmy się po prostu przyjąć pewną otoczkę, a nazwa ta nadała temu wszystkiemu sens".
The Sickness (1998–2000).
Tuż po zmianie nazwy członkowie zespołu zaczęli nagrywać pierwsze utwory demo i wykonywać je na żywo. Po pewnym czasie zawarli kontrakt z wytwórnią Giant Records, czego owocem było wydanie debiutanckiego albumu – "The Sickness" w marcu 2000 roku. Album ten szybko przyniósł im sławę, plasując się na 28 miejscu notowania Billboard 200 oraz sprzedając się w liczbie 4 milionów egzemplarzy w Stanach Zjednoczonych. Podczas pierwszej trasy koncertowej po Europie w charakterze supportu dla Marilyna Mansona Marty O’Brien zastępował Steve’a Kmaka, który ucierpiał podczas ewakuacji z płonącego studia muzycznego w Chicago. Po przebyciu udanej operacji lekarze odradzili mu branie udziału w trasie, ale mimo to wystąpił 11 stycznia 2001 roku podczas koncertu w Chicago.
Believe (2001–2003).
W lutym 2001 roku zespół nagrał cover utworu „Midlife Crisis” wykonywanego w oryginale przez grupę Faith No More. Nie został on jednak wtedy wykorzystany. 4 czerwca 2002 roku światło dzienne ujrzała płyta DVD z materiałem dokumentalnym na temat zespołu. Nazwana została M.O.L. od tytułu utworu „Meaning of Life”. Zawierała teledyski, sceny ze studia nagraniowego, a także zapisy z koncertów promujących debiutancki album grupy. 17 września 2002 roku ukazał się drugi studyjny album, zatytułowany "Believe", który znalazł się na pierwszym miejscu notowania Billboard 200. Teledysk do promującego go utworu Prayer został opublikowany w większości stacji telewizyjnych m.in. ze względu na obchody pierwszej rocznicy ataków z 11 września. David Draiman nagrał również napisany przez Jonathana Davisa utwór „Forsaken”, który znalazł się na soundtracku filmu "Królowa potępionych" ("Queen of the Damned").
W 2003 roku zespół ponownie wziął udział w festiwalu Ozzfest oraz ruszył w jedną z własnych tras koncertowych o nazwie Music as a Weapon II. Towarzyszyły mu grupy Chevelle, Taproot oraz Ünloco. Wtedy też m.in. po raz pierwszy wykonali utwór „Dehumanized”. Po zakończeniu trasy Steve Kmak został usunięty z zespołu ze względu na nieporozumienia z pozostałymi członkami. Zastąpił go John Moyer, który w składzie Disturbed pozostał do dziś. Tego samego dnia grupa po raz pierwszy wykonała dwa nowe utwory: „Hell” oraz „Monster”. Obydwa pojawiły się na następnym albumie jako B-Sides.
Ten Thousand Fists (2006).
Po trzech latach Disturbed wydali kolejną płytę "Ten Thousand Fists". Ostatnio zagościli na albumie z soundtrackiem z filmu "Transformers", z utworem „This Moment”. 2 czerwca 2008 roku zespół wydał kolejną, czwartą płytę, "Indestructible". Natomiast 31 sierpnia 2010 roku został wydany najnowszy, piąty album "Asylum", a zaledwie niewiele ponad rok później składankę B-Sides "The Lost Children" (8 listopada 2011 roku).
Styl.
Zespół klasyfikowany jest jako nu metalowy, lecz gatunek, jaki przedstawiają, jest stałym obiektem debaty. Fani heavy metalu twierdzą, że muzyka grana przez Disturbed nie jest wystarczająco mocna, aby określać ją takim mianem. David Draiman na temat ten wypowiada się tak:
Dyskografia.
Albumy

</doc>
<doc id="446395" url="https://pl.wikipedia.org/wiki?curid=446395" title="Szymon z Trydentu">
Szymon z Trydentu

Szymon, chłopiec z Trydentu (ur. 26 listopada 1472, zm. 23 marca 1475 w Trydencie) − chłopiec porwany i zamordowany w nieznanych okolicznościach; jego śmierć była podstawą do oskarżenia miejscowych Żydów o mord rytualny, święty Kościoła katolickiego.
Szymon zaginął przed Wielkanocą 1475 roku, co zostało połączone z wygłaszanymi wówczas kazaniami, w których obszernie relacjonowano żydowskie mordy rytualne. W Poniedziałek Wielkanocny jego ciało, ze śladami ran kłutych, znaleziono w rzece obok dzielnicy żydowskiej. Przywódcy społeczności żydowskiej zostali aresztowani; 15 z nich skazano po torturach na spalenie na stosie, na których przyznali się do uprowadzenia i zamordowania dziecka.
Ks. Waldemar Chrostowski w książce „Kościół, Żydzi, Polska” podważa teorię o niewinności Żydów: 
Książka Ariela Toaffa, na której opiera się Waldemar Chrostowski spotkała się z szeroką krytyką historyków jako oparta na fałszywych założeniach i wykorzystująca historyczne źródła w sposób niezgodny z warsztatem naukowym. Ariel Toaff kilka tygodni po publikacji wycofał swoją książkę ze sprzedaży. W drugim wydaniu (2008) w reakcji na krytykę stwierdził, że Żydzi nie mieli nic wspólnego z mordem w Trydencie.
Wobec oskarżeń o mord o charakterze rytualnym Kuria Rzymska wystąpiła o przedstawienie akt procesowych i wyraziła sprzeciw wobec represji.
Kult.
Kult młodego błogosławionego zaczął się również szerzyć w całej Europie.
Papież Sykstus V w 1588 roku pozwolił na kult w Trydencie, który spontanicznie oddawany był ofierze mordu i tamże wspominano Szymona 24 marca (oficjalnie do 1965).
Jak podaje "Jewish Encyclopedia" według niektórych źródeł Szymon został kanonizowany, wraz z Bernardynem z Feltre (zm. 1493), przez Grzegorza XIII i ogłoszony męczennikiem.
Po soborze watykańskim II (1965) postanowiono zmniejszyć liczbę obowiązkowych obchodów ku czci świętych. W związku z tym dokonano rewizji kalendarza liturgicznego i we współczesnym "Martyrologium Rzymskim" nie ma już wspomnienia św. Szymona.

</doc>
<doc id="446397" url="https://pl.wikipedia.org/wiki?curid=446397" title="TVP3 Lublin">
TVP3 Lublin

TVP3 Lublin (Telewizja Polska SA Oddział w Lublinie, Telewizja Lublin, dawniej TVL, TVL3, TVP Lublin, potocznie "lubelska Trójka") – oddział terenowy Telewizji Polskiej obejmujący zasięgiem województwo lubelskie z siedzibą główną w Lublinie oraz redakcjami terenowymi w Białej Podlaskiej i Zamościu. Lubelski ośrodek rozpoczął nadawanie odrębnego programu 17 stycznia 1992 roku. Sztandarowym programem TVP3 Lublin jest serwis informacyjny "Panorama Lubelska".
Kanał TVP3 Lublin nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych oraz bezpłatnie w Internecie dzięki stronie internetowej TVP Stream i aplikacji TVP GO.
Historia.
Lubelska redakcja telewizyjna.
1 kwietnia 1982 roku po raz pierwszy redakcja lubelska zagościła na antenie II programu Telewizji Polskiej w ramach "Telewizyjnego Kuriera Warszawskiego". Już 19 kwietnia tego samego roku uzyskała pewną samodzielność, emitując pierwsze wydanie "Telewizyjnego Kuriera Województw". Początkowo raz w tygodniu, zaś od 15 lipca 1983 roku częstotliwość jego ukazywania się została zwiększona do dwóch wydań tygodniowo. W owym czasie kierownikiem redakcji był Tadeusz Chwałczyk. Grono „ludzi telewizji” było nad wyraz skromne, liczyło bowiem dwóch dziennikarzy: Marka Borowika i Jeremiego Karwowskiego oraz operatora kamery Marka Tarkę wraz z asystentem-dźwiękowcem Marianem Muszyńskim. Ze względy na brak jakiegokolwiek zaplecza technicznego montaż oraz emisja programów odbywała się w Warszawie. 12 stycznia 1985 roku w paśmie lokalnym TVP2 udostępnianym WOT na antenie pojawiła się "Telewizyjna Panorama Lubelska" – pierwszy program przygotowany nowoczesną techniką zapisu magnetycznego, całkowicie zrealizowany w Lublinie i wyemitowany z lubelskiego studia.
Utworzenie ośrodka w Lublinie.
Na początku 1992 roku powołano ośrodek Telewizji Polskiej w Lublinie, który jako drugi w Polsce podjął się nadawania programu lokalnego. Jego pierwszym dyrektorem został świeżo upieczony absolwent studiów reżyserskich – Olaf Olszewski. 1 stycznia 1992 roku nowo powstały lubelski ośrodek zaczął retransmitować zagraniczne kanały satelitarne – anglojęzyczny program Sky One oraz francuskojęzyczny TV5 z nadajnika przy ulicy Raabego, z którego dotąd transmitowano Dwójkę, natomiast 17 stycznia 1992 roku rozpoczął nadawanie własnego programu. W 1993 roku TV Lublin nadawała 4 godziny programu dziennie. W lubelskiej telewizji pracowało wówczas 22 dziennikarzy, dysponowano 58 metrowym studiem przerobionym ze studia radiowego, 3 kamerami Betacam i dostępem do czwartej, dwoma zestawami montażowymi oraz zbudowanym własnymi środkami zespołem emisyjnym. Powstało wtedy wiele ciekawych 20-30 minutowych audycji, m.in. "Wokół Ludzkich Spraw", "Album Lubelski", "Babskie Gadanie", "Koncert Życzeń", "Telewizyjny Plac Zabaw", "Sprawcy, motywy, ofiary", czy "Zielono mi".
TVL – Lubelska „Trójka”.
Już w 1994 roku emisja programu wydłużyła się do 16 godzin dziennie i to bez retransmisji TV Polonia czy MTV pomimo skromnego zaplecza technicznego i ciężkich warunków pracy. W tym czasie ekipa TVL pracowała w budynku wynajętym od Radia Lublin. W połowie 1994 roku dyrektorem Trójki został Dobrosław Bagiński – artysta plastyk, absolwent PWSSP we Wrocławiu, który zaprojektował, używane przez następnych kilka lat, logo TVL – Telewizji Lublin. 5 września 1994 roku TVL wraz z pozostałymi ośrodkami TVP rozpoczęła emisję codziennego, początkowo prawie czterogodzinnego bloku wspólnych pasm programowo-reklamowych o charakterze ogólnopolskim pod nazwą TVP Regionalna.
1 grudnia 1994 roku powstała Lubelska TeleGazeta – lokalne wydanie teletekstu, emitowane wraz z programem Telewizji Lublin. Już latem następnego roku LTG osiągnęła objętość 700 stron, dostarczając widzom TVL3 dokładnych opisów propozycji programowych oraz rozbudowany serwis informacyjny z Lublina i Regionu, natomiast w grudniu 1995 roku osiągnęła już 900 stron. W 1996 roku "Lubelska TeleGazeta" uzyskała nowoczesny sprzęt do emisji lokalnego wydania teletekstu – generator produkcji niemieckiej firmy F. A. Bernhardt GmbH., stosowany wówczas przez europejskie stacje telewizyjne. Zagwarantował on bezbłędną emisję tysiąca dwustu stron, zwiększyła się też szybkość wybierania żądanych numerów oraz niezawodność działania i komfort odbioru.
W 1995 roku rozpoczęto budowę nowej siedziby wraz z trzema studiami: 300 m², 60 m² i 30 m², a w grudniu tego samego roku OTV Lublin otrzymał nowoczesny wóz transmisyjny (Avexco, Mercedes). Wiosną 1998 roku zakończyły się ogólne prace budowlane, zaś 24 kwietnia 1998 roku odbyło się uroczyste przekazanie budynku. W maju 1998 roku rozpoczął się ostatni etap prac: kosmetyka wnętrz, prace instalacyjne i montowanie sprzętu. Zasiedlenie budynku rozpoczęło się w sierpniu 1998 roku, a pierwsze programy zaczęły powstawać z początkiem 1999 roku.
Telewizja Lublin, dzięki pozwoleniom na dostęp do nowych częstotliwości, rozpoczęła wiosną 1997 roku montaż nowych nadajników i anten nadawczych, co radykalnie zwiększyło jej zasięg na w pełni regionalny. Od czerwca 1997 roku TVL nadawała swój program dzięki nowej antenie pracującej na silniejszym nadajniku z Bożego Daru na kanale 39 obejmując swym zasięgiem całe województwo lubelskie i część województw sąsiednich.
Telewizja Lublin w XXI wieku.
3 marca 2002 roku program lubelskiego ośrodka rozpoczął nadawanie w ramach pasm lokalnych stacji informacyjno-regionalnej TVP3 jako TVP3 Lublin. 7 marca 2003 roku TVP3 Lublin zmieniła logo i oprawę graficzną tak jak pozostałe programy Telewizji Polskiej. 6 października 2007 roku lubelski program zmienił nazwę na TVP Lublin i nadawał do 31 sierpnia 2013 roku w ramach pasm lokalnych TVP Info. 30 grudnia 2010 roku program lokalny Telewizji Lublin ostatni raz był retransmitowany na antenie Dwójki. 29 kwietnia 2011 roku uruchomiono nadajnik MUX 3 z programem TVP Lublin z obiektu RTON Lublin/Raabego. Od 21 marca 2011 roku Telewizja Lublin nadaje w formacie panoramicznym 16:9. Program TVP Lublin był dostępny w MUX 3 jako druga wersja regionalna TVP Info z nadajnika RTON Rzeszów/Baranówka od 30 sierpnia 2011 roku do 1 czerwca 2012 roku. Od 25 lutego 2013 roku lubelski program regionalny można oglądać bezpłatnie w Internecie dzięki stronie internetowej i aplikacji TVP Stream. 17 czerwca 2013 roku wyłączono nadajniki analogowe TVP Lublin; tego samego dnia rozpoczęto nadawanie w trzecim multipleksie naziemnej telewizji cyfrowej (MUX 3). Od 1 września 2013 roku do 2 stycznia 2016 roku program TVP Lublin był nadawany w TVP Regionalna.
2 stycznia 2016 roku ośrodek w Lublinie powrócił do wcześniejszej nazwy TVP3 Lublin. Od 14 lutego 2022 roku TVP3 Lublin można oglądać bezpłatnie dzięki aplikacji TVP GO dostępnej na systemach iOS i Android. 28 lutego 2022 roku lubelski ośrodek TVP otrzymał nowy wóz transmisyjny w technologii HD z możliwością szybkiej przebudowy do jakości 4K. W wozie znajdują się dwa stanowiska powtórkowe, najnowszy mikser wizji Sony, zaawansowany mikser audio (pozwalający m.in. obsługiwać dźwięk przestrzenny), zabezpieczenie systemów pozwalające działać nawet w przypadku awarii. Podobne wozy otrzymały również ośrodki w Gdańsku i Poznaniu, a ich połączenie w jedną całość daje możliwość realizacji wydarzeń nawet na 36 kamer jednocześnie. 27 czerwca 2022 roku ze względu na zmianę standardu nadawania na DVB-T2/HEVC (nie dotyczyło to MUX 3 i MUX 8) oraz tzw. refarming, czyli zwolnienie kanałów telewizyjnych w paśmie 700 MHz na potrzeby telefonii komórkowej w województwie lubelskim, uruchomiono sześć nowych nadajników oraz zwiększono moc emisji z dotychczasowych obiektów.
Nadajniki naziemne TVP3 Lublin.
Nadajniki analogowe wyłączone 17 czerwca 2013 roku.
Telewizja Lublin swoim zasięgiem obejmowała byłe województwa lubelskie, chełmskie, zamojskie, a także części województwa m.in. bialskopodlaskiego, tarnobrzeskiego, radomskiego i przemyskiego.
Nadajniki TVP2 z wejściami lokalnymi TV Lublin (do 2010 roku)
"Opracowano na podstawie materiału źródłowego".
Nadajniki cyfrowe DVB-T MUX 3.
Wszystkie nadajniki są położone w województwie lubelskim z wyjątkiem nadajnika RTCN Łosice, który znajduje się w województwie mazowieckim. 27 czerwca 2022 roku ze względu na zmianę standardu nadawania na DVB-T2/HEVC w województwach lubelskim, mazowieckim, podlaskim i warmińsko-mazurskim (nie dotyczyło to MUX 3 i MUX 8) oraz tzw. refarming, czyli zwolnienie kanałów telewizyjnych na potrzeby telefonii komórkowej, niektóre emisje przeniesiono na nowe częstotliwości, uruchomiono nowe albo zwiększono moc emisji z dotychczasowych nadajników.
Wyłączone nadajniki cyfrowe DVB-T MUX 3
"Opracowano na podstawie materiału źródłowego"
Programy TVP3 Lublin.
Ramówka obejmuje m.in. programy informacyjne z regionu, publicystyczne, przyrodnicze, reportaże, transmisje z mszy świętych, transmisje sportowe oraz relacje z koncertów, spektakli i wystaw.
Programy własne (stan na wiosnę 2022).
Programy informacyjne
Programy publicystyczne
Reportaże
Społeczeństwo
Kultura i sztuka
Nauka i edukacja
Sport
Wypoczynek i rekreacja
Rolnictwo i wieś
Religia
Inne
Programy nieemitowane w TVP3 Lublin (niepełna lista).
"Opracowano na podstawie materiału źródłowego"
Programy TVP3 Lublin na antenach ogólnopolskich (niepełna lista).
Telewizja Lublin jest współproducentem programów TVP, głównie teleturniejów (m.in. "Kochamy polskie komedie", "Jeden z dziesięciu"). Specjalnością oddziału w latach 90. była produkcja filmów dokumentalnych i reportaży, zwłaszcza o tematyce historycznej, które często emitowane były w paśmie TV Edukacyjnej nadawanej w Jedynce.
Dyrektorzy TVP3 Lublin.
"Opracowano na podstawie materiału źródłowego"

</doc>
<doc id="446401" url="https://pl.wikipedia.org/wiki?curid=446401" title="Mord rytualny">
Mord rytualny

Mord rytualny – umyślne zabicie człowieka w celach rytualnych.
W europejskim kręgu kulturowym o mord rytualny oskarżano mniejszości narodowe, etniczne, wyznaniowe oraz inne zbiorowości lub osoby odróżniające się od większości społeczeństwa. Pomówienia te stanowiły próbę dyskredytowania konkurencyjnych kultur czy religii, określenia grupy mniejszościowej jako barbarzyńców nie respektujących najbardziej podstawowych zasad, a co za tym idzie wyłączenie ich ze społeczeństwa. Grupy oskarżane o mord rytualny były też często obwiniane o dzieciobójstwo, kanibalizm czy wampiryzm. Takie niesłuszne oskarżenia wysuwano najczęściej przeciwko Żydom. Inne grupy oskarżane niegdyś o mord rytualny to chrześcijanie (w starożytnym Rzymie), Romowie, heretycy czy czarownice.
Zazwyczaj oskarżenia o mord rytualny były fałszywe, aczkolwiek istniały grupy, praktykujące tego rodzaju działania (np. thugowie w Indiach).
Oskarżenia o mord rytualny.
Przez wiele wieków o popełnianie mordów rytualnych na chrześcijanach bezpodstawnie oskarżani byli w Europie wyznawcy judaizmu, co często stawało się pretekstem do dokonywania pogromów i wypędzeń Żydów. Żydzi zabijać mieli chrześcijan (najchętniej dzieci), gdyż ich krew miała być niezbędnym składnikiem macy spożywanej przez nich w czasie święta Paschy. Pierwsze w nowożytnej Europie udokumentowane oskarżenie Żydów o mord rytualny miało miejsce w 1144 roku w Norwich. Zamordowany czeladnik został przez lokalnego biskupa ogłoszony świętym jako św. William, lecz kult tego świętego pozostał lokalny i po pewnym czasie wygasł.
W Polsce w 1576 roku wnoszenia bezpodstawnych oskarżeń o mord rytualny zakazał pod karą śmierci król Stefan Batory.
Marcin Zaremba, podobnie jak inni badacze, uważa, że powojenne pogromy, np. pogrom kielecki,- inspirowany przez UB - były spowodowane m.in. wiarą w mord rytualny.
W katedrze w Sandomierzu znajduje się obraz „Mord rytualny” autorstwa Karola de Prevot z XVIII wieku przedstawiający mord rytualny dokonywany przez Żydów. Obraz ten od 2006 do 2014 roku pozostawał zasłonięty i niedostępny dla zwiedzających z powodu swojej treści, budzącej sprzeciw w społeczności żydowskiej i pośród chrześcijan zaangażowanych w dialog międzyreligijny. Po ponownym odsłonięciu towarzyszy mu tablica wyjaśniająca, że Żydzi nie popełniali mordów rytualnych. 
Zanim chrześcijanie zaczęli oskarżać Żydów o mordy rytualne, sami byli o nie oskarżani. Podobnie jak w przypadku Żydów plotki o mordach rytualnych, których dopuszczali się chrześcijanie, były bezpodstawne. Minucjusz Feliks (Oktawius, 9, 2-7) wspomina, że poganie oskarżają chrześcijan o rozwiązłość seksualną czy mordowanie dzieci: 

</doc>
<doc id="446404" url="https://pl.wikipedia.org/wiki?curid=446404" title="MES">
MES



</doc>
<doc id="446405" url="https://pl.wikipedia.org/wiki?curid=446405" title="FEM">
FEM



</doc>
<doc id="446406" url="https://pl.wikipedia.org/wiki?curid=446406" title="Jerzy Radziwiłł">
Jerzy Radziwiłł



</doc>
<doc id="446407" url="https://pl.wikipedia.org/wiki?curid=446407" title="Buddakaja">
Buddakaja



</doc>
<doc id="446408" url="https://pl.wikipedia.org/wiki?curid=446408" title="Ciała Buddy">
Ciała Buddy



</doc>
<doc id="446409" url="https://pl.wikipedia.org/wiki?curid=446409" title="Wu Bangguo">
Wu Bangguo

Wu Bangguo (ur. w lipcu 1941 w Feidong, Anhui) – polityk chiński, działacz Komunistycznej Partii Chin, przewodniczący Stałego Komitetu Ogólnochińskiego Zgromadzenia Przedstawicieli Ludowych w latach 2003-2013.
Studiował nauki inżynieryjne na pekińskim Uniwersytecie Tsinghua, w 1964 wstąpił do Komunistycznej Partii Chin (KPCh), dwa lata później podjął pracę na stanowisku technika fabryki nr 3 w Szanghaju, równocześnie będąc wiceszefem swojego działu. W latach 1976-1978 objął stanowisko dyrektora owej fabryki. W latach 1978-1979 był menadżerem firmy Szanghajska Firma Części Elektronicznych. W latach 1979-1981 był menadżerem firmy Szanghajska Firma Elektronicznych Urządzeń Próżniowych. Od 1976 roku pełnił również liczne funkcje partyjne, początkowo na szczeblu zakładowym, potem miejskim; w 1985 został zastępcą sekretarza, a w 1991 sekretarzem Komitetu Miejskiego KPCh w Szanghaju. Od połowy lat 80. był kolejno zastępcą członka i członkiem Komitetu Centralnego KPCh, w 1992 został powołany w skład Biura Politycznego Komitetu Centralnego KPCh. W latach 1994-1997 był także członkiem sekretariatu Komitetu Centralnego.
Miejsce w składzie Biura Politycznego zachował po kolejnych kongresach KPCh w 1997, 2002 i 2007 roku. W latach 1995-2003 pełnił funkcję wicepremiera, w marcu 2003 został wybrany na stanowisko przewodniczącego Stałego Komitetu Ogólnochińskiego Zgromadzenia Przedstawicieli Ludowych (formalnego parlamentu ChRL). W latach 2002-2012 członek Stałego Komitetu Biura Politycznego Komitetu Centralnego KPCh, tj. do najściślejszego, wówczas 9-osobowego kierownictwa partii; w hierarchii członków Stałego Komitetu zajmował od 2007 roku miejsce drugie, za przewodniczącym ChRL i sekretarzem generalnym KPCh Hu Jintao. Podobnie jak Hu Jintao i pozostali członkowie ówczesnego Stałego Komitetu jest zaliczany do tzw. czwartej generacji liderów chińskich.
W 2007 roku Wu wyraził dosyć surowe stanowisko w sprawie Hongkongu dając do zrozumienia, że Hongkong otrzyma jedynie tyle władzy, ile da mu rząd centralny.
16 lipca 2012 roku Wu wygłosił przemówienie przed załogową misją wystrzelenia rakiety Shenzhou 9.
14 marca 2013 roku na stanowisku przewodniczącego Stałego Komitetu OZPL zastąpił go Zhang Dejiang.

</doc>
<doc id="446411" url="https://pl.wikipedia.org/wiki?curid=446411" title="Fiodor Tiutczew">
Fiodor Tiutczew

Fiodor Iwanowicz Tiutczew (; ur. w Owstugu, ujezd briański guberni orłowskiej, zm. w Carskim Siole) – rosyjski poeta, dyplomata. Prekursor rosyjskich symbolistów.
Życiorys.
Mieszkał w Monachium, Turynie, utrzymywał znajomość z Heinem, Schellingiem. W życiu literackim udziału nie brał i nie uważał się za literata.
Zachowało się około 400 jego wierszy, które są w Rosji wyjątkowo często cytowane. Wczesne jego wiersze powstawały zgodnie z tradycją poetycką XVIII wieku. W latach 30. XIX wieku w jego utworach przeważają tradycje europejskiego (szczególnie niemieckiego) romantyzmu. Jest to liryka filozoficzna (medytatywna), której podstawowymi tematami są: refleksje o wszechświecie, losie człowieka, przyrodzie. W latach 40. XIX wieku napisał kilka artykułów politycznych na temat problemu wzajemnych stosunków Rosji i cywilizacji zachodniej. W latach 50. XIX wieku Tiutczew stworzył szereg przenikliwych wierszy miłosnych, w których miłość pojmowana jest jako tragedia. Te wiersze zostały później połączone w tak zwany „cykl Dienisjewski”, czyli cykl wierszy poświęconych kochance poety E.A. Dienisjewej. W latach 1860–1870 w dorobku poetyckim Tiutczewa znaczne miejsce zajmują wiersze polityczne. Najbardziej znany wiersz: "Silentium!" – to gorzkie wzywanie do trwania w milczeniu, o tym że człowiek nigdy nie będzie mógł zrozumieć drugiego człowieka. Wers „Kłamstwem jest myśl wypowiedziana” jest jednym z najczęściej cytowanych aforyzmów Tiutczewa, podobnie jak "Umysłem Rosji nie zrozumiesz" i "Nie jest nam dane przewidzieć jak się odezwie nasze słowo". Tiutczew napisał również wiersz powitalny do Mickiewicza, który został znaleziony w archiwum polskiego wieszcza.
Nacjonalizm i wrogość wobec narodu polskiego.
Tiutczew jako rosyjski nacjonalista i panslawista był jednym z najzagorzalszych piewców imperializmu rosyjskiego. 8 listopada 1863 podpisał adres hołdowniczy do Michaiła Murawiowa „Wieszatiela” w uznaniu jego zasług w tłumieniu powstania styczniowego. Warto nadmienić, że nie uczynił tego nawet wnuk rzeźnika Pragi z 1794 Aleksandra Suworowa, mówiąc, iż nie złoży swojego podpisu pod adresem dla ludożercy. Stało się to powodem bezpardonowego ataku Tiutczewa na wnuka Suworowa, w wierszu, w którym chwali Murawiowa i zdobywcę Warszawy w 1794. Swoją nienawiść do Polski i polskiego narodu wyrażał także w innych utworach (np. "Как дочь родную на закланье...", napisany po upadku Warszawy w 1831).
W 1842, w liście kierowanym do Mickiewicza, a zatytułowanym "Epître à l'Apôtre" ("Posłanie do apostoła") znalazł się wiersz adresowany do naszego wieszcza "Od Rosjanina po przeczytaniu urywków z prelekcji Pana Mickiewicza", który to znany jest z omówienia od 1973 r., a jego pełny oryginalny tekst został opublikowany dopiero w 1994 r. przez Jana Orłowskiego w „Slavia Orientalis”. Wiersz, który przechowywany jest wśród rękopisów biblioteki Muzeum Adama Mickiewicza w Paryżu, nie doczekał się jeszcze polskiego przekładu poetyckiego. Oprócz tego, ze wiersz jest „natchnionym hymnem” na cześć Mickiewicza, to jak pisze Orłowski „powstał z inspiracji wykładów Mickiewicza o literaturze słowiańskiej i wyraża charakterystyczną ewolucję poglądów Tiutczewa na «kwestię polską» i przyszłość Słowiańszczyzny. Świadczy też o czasowym odejściu Tiutczewa od pozycji rusocentryzmu i wielkomocarstwowego szowinizmu”.
Podczas Kongresu Panslawistycznego, który odbył się w Moskwie w roku 1867, napisał wiersz "Do Słowian", przewidziany jako powitanie do zgromadzonych. Polska i Polacy zostali tam nazwani „Judaszem Słowiańszczyzny”, za swój opór wobec Imperialnej Rosji, i próbę odzyskania niepodległości. Trzy lata później w wierszu "Nad starodawnym ruskim Wilnem", opisał swą radość z rusyfikacji Wilna oraz faktu, iż miasto traci polski charakter. Do samego Mickiewicza apelował, aby ten stał się „Słowianinem” (zgodnie z rosyjską wersją panslawizmu, Rosjanie byli uważani za „prawdziwych” Słowian, zaś inne narody pochodzenia słowiańskiego miały się zlać z narodem rosyjskim) i odrzucił polską tożsamość narodową.
Nawiązania.
Andriej Tarkowski w swoim filmie z 1979 roku Stalker cytuje wiersz "Lubię oczęta twe, kochanie".
Także Björk w duecie z Antonym Hegartym śpiewa ten wiersz na płycie Volta, w angielskim tłumaczeniu jako "The Dull Flame of Desire".

</doc>
<doc id="446412" url="https://pl.wikipedia.org/wiki?curid=446412" title="Kadavu">
Kadavu

Kadavu – wyspa pochodzenia wulkanicznego w archipelagu Fidżi, najbardziej na południe wysunięty ląd (nie licząc maleńkiej wysepki Matanuku, oddzielonej od Kadavu parusetmetrową cieśniną) tego wyspiarskiego kraju. Czwarta pod względem wielkości z wysp Fidżi (411 km²) Kadavu leży niespełna 90 km na południe od największej z wysp Fidżi – Viti Levu, od której oddziela ją cieśnina Kadavu. Górzysta, najwyższy szczyt Nabukelevu (nazywany także "Mount Washington") ma 822 m n.p.m. i znajduje się na zachodnim skraju wyspy.
Wyspa rozciąga się na około 50 km w kierunku równoleżnikowym, w najszerszym miejscu ma południkowo szerokość 13 km. Składa się z dwóch części – wschodniej i zachodniej – połączonych ze sobą przesmykiem Namalata szerokości niespełna 400 m (od północy obmywa ten przesmyk zatoka Namalata, a od południa – zatoka Galoa). Przy południowym wybrzeżu Kadavu leżą dwie inne, znacznie mniejsze od niej wyspy: Matanuku i Galoa, a w zatoce Galoa jeszcze maleńka Tawadromu. W cieśninie Kadavu, na północny wschód od Kadavu, znajduje się jeszcze wyspa Ono oraz kilka małych wysepek w obrębie Rafy Astrolabium ("Astrolabe Reef") m.in. Buliya, Dravuni, Levu i Yaukuve. Wszystkie te wyspy razem tworzą Grupę Kadavu ("Kadavu Group").
Pierwszym Europejczykiem, który opisał tę wyspę, był William Bligh podczas swojej drugiej wyprawy do wysp Fidżi w 1792 na statku "HMS Providence". W 1799 w drodze z Australii przypłynął tu C. Bently na amerykańskim statku "Ann &amp; Hope". W 1827 francuski kapitan Dumont d'Urville nieomal roztrzaskał swój statek "Astrolabe" na rafach na północny wschód od wyspy; od tego czasu noszą one nazwę "Astrolabe Reef" albo "Great Astrolabe Reef". Kadavu była przez dziesięciolecia przystanią dla łowców owoców morza i wielorybników. W latach 80. XIX wieku wyspę badał australijski podróżnik szkockiego pochodzenia, James Park Thomson. Kadavu pozostaje jednak wciąż stosunkowo najmniej zbadanym rejonem Fidżi. 75% wyspy porasta wciąż las deszczowy, a strome zbocza tutejszych wulkanicznych gór nie są łatwe do pokonania, dzięki czemu dżungla pozostaje ostoją endemicznych gatunków roślin i zwierząt (głównie ptaków, ale także nietoperzy).
Wyspa zamieszkana jest przez około 10 tys. osób, utrzymujących się z turystyki oraz samowystarczalnego rolnictwa, eksportujących niewielkie nadwyżki do stolicy kraju, Suva. Zatoka Galoa ("Galoa Harbour") jest często wykorzystywanym adresem dla poczty przeznaczonej dla żeglarzy zawijających tu podczas swoich podróży pomiędzy Sydney, San Francisco i Auckland. Wyspa jest chętnie odwiedzana przez miłośników nurkowania, w tym snorkelingu, oraz surfingu. W Viunisea, największej miejscowości na wyspie, położonej w pobliżu przesmyku Namalata i zatoki Galoa, znajduje się lądowisko samolotów, szkoła, szpital i siedziba administracji rządowej; oprócz Viunisea na wyspie znajduje się jeszcze około sześćdziesięciu wiosek. W grudniu 2005 przedstawiono oficjalnie plany budowy dróg (obecnie jest ich na wyspie bardzo mało) i rozbudowy lotniska. Przedsięwzięcie ma podnieść atrakcyjność wyspy, a sfinansowane ma być częściowo przez rząd Tajwanu.
Z Kadavu pochodzi m.in. minister spraw zagranicznych Fidżi, Kaliopate Tavola, minister zasobów naturalnych Konisi Yabaki, były minister finansów James Ah-Koy oraz ambasador Fidżi w USA Jesoni Vitusagavulu.
Na wyspie funkcjonuje port lotniczy Vunisea.

</doc>
<doc id="446413" url="https://pl.wikipedia.org/wiki?curid=446413" title="Mańdziuśri">
Mańdziuśri



</doc>
<doc id="446414" url="https://pl.wikipedia.org/wiki?curid=446414" title="Góry Śnieżne">
Góry Śnieżne



</doc>
<doc id="446417" url="https://pl.wikipedia.org/wiki?curid=446417" title="Jerzy Matlak">
Jerzy Matlak

Jerzy Matlak (ur. 21 czerwca 1945 w Łodzi) – polski trener siatkarski, 15-krotny zdobywca medali mistrzostw Polski z sześcioma klubami w latach 1973–2009, w tym pięciu tytułów mistrza Polski z ŁKS Łódź (1983) i PTPS Naftą Piła (1999–2002), 6-krotny zdobywca Pucharu Polski, selekcjoner reprezentacji Polski kobiet w latach 1984–1985 oraz od 17 stycznia 2009 do 28 czerwca 2011, brązowy medalista mistrzostw Europy (2009).
Życiorys.
Studiował na Akademii Wychowania Fizycznego we Wrocławiu. Był zawodnikiem AZS AWF Wrocław, grającego w II lidze, występował w jego barwach do 1971, był także trenerem. W 1972 został trenerem żeńskiej drużyny Polonii Świdnica i wywalczył z nią brązowy medal mistrzostw Polski w 1973 i czwarte miejsce w I lidze w 1974. Ze świdnickiego klubu odszedł przed sezonem 1974/1975. W styczniu 1975 został trenerem BKS Stali Bielsko-Biała, występującego wówczas w II lidze, a w 1976 wprowadził tę drużynę do I ligi. W kolejnych sezonach zajmował z bielskim klubem miejsca: 1976/1977 – 7 m., 1977/1978 – 5 m., 1978/1979 – 4 m., 1979/1980 – 5 m. W 1979 wywalczył także Puchar Polski. Ze swojej funkcji został zwolniony w lutym 1981, w trakcie II fazy ligi, tzw. finału B (ostatecznie zespół prowadzony przez Wiktora Kreboka zajął w tym finale drugie miejsce, a tym samym szóste miejsce w klasyfikacji końcowej). Od sezonu 1981/1982 prowadził drużynę ŁKS Łódź, zdobywając z nią kolejno wicemistrzostwo Polski w 1982 i mistrzostwo Polski w 1983. W 1981 był równocześnie asystentem Stanisława Poburki w reprezentacji Polski seniorek.
W 1984 został trenerem reprezentacji Polski seniorek. Poprowadził ją na zawodach Przyjaźń-84 (7 miejsce) oraz mistrzostwach Europy w 1985 (7 miejsce). Po mistrzostwach jego następcą na stanowisku trenera kadry został Jan Ryś. Jerzy Matlak powrócił natomiast na jeden sezon (1985/1986) do ŁKS i wywalczył z drużyną w 1986 wicemistrzostwo Polski i Puchar Polski. Pod koniec sezonu 1986/1987 podjął współpracę z Polonią Świdnica, a w sezonie 1987/1988 prowadził ten zespół w II lidze, zajmując drugie miejsce. W latach 1988–1991 pracował jako trener w Belgii.
W trakcie sezonu 1991/1992 był ponownie trenerem ŁKS Łódź i wprowadził ten zespół do I ligi. W sezonie 1992/1993 jego zespół zajął jednak w ekstraklasie ostatnie (ósme) miejsce. W sezonie 1993/1994 kolejny raz został trenerem BKS-u Stali Bielsko-Biała i wywalczył z nią wicemistrzostwo Polski. W sezonie 1994/1995 prowadził bielską drużynę do marca 1995, po I turnieju grupy finałowej. Drużyna prowadzona przez Elżbietę Ostojską wywalczyła ostatecznie wicemistrzostwo Polski.
W 1995 został trenerem drużyny Dick-Black Andrychów, z którą w 1996 awansował do I ligi, a w 1997 wywalczył wicemistrzostwo Polski. Odszedł z klubu na początku sezonu 1997/1998, w którym drużyna z Andrychowa zajęła ostatecznie drugie miejsce. W listopadzie 1997 został trenerem Wisły Kraków i zajął z nią w lidze 7-8 miejsce. Od 1998 był trenerem Nafta Piła. Z pilskim klubem wywalczył mistrzostwo Polski w 1999, 2000, 2001 i 2002 oraz Puchar Polski w 2000 i 2002, a w 2000 wprowadził go do turnieju finałowego Ligi Mistrzyń (4 miejsce). Niespodziewania został zwolniony po sezonie 2001/2002, ale ponownie powrócił na stanowisku w listopadzie 2002, zdobywając Puchar Polski w 2003 oraz piąte miejsce w lidze.
W latach 2003–2005 prowadził drużynę Stali Mielec i wywalczył z nią brązowy medal mistrzostw Polski w 2004 i siódme miejsce w lidze w 2005. Od 2005 ponownie był trenerem PTPS Piła i wywalczył ze swoim klubem wicemistrzostwo Polski w 2006, 2007 i 2008, brązowy medal mistrzostw Polski w 2009 oraz Puchar Polski w 2008.
17 stycznia 2009 został mianowany trenerem reprezentacji Polski seniorek. Razem ze swoim asystentem Piotrem Makowskim doprowadził ją do brązowego medalu mistrzostw Europy w 2009 i dziewiątego miejsca na mistrzostwach świata w 2010. Został odwołany z tej funkcji 28 czerwca 2011.
Od 1 czerwca 2012 roku do 7 grudnia 2012 był trenerem Atomu Trefla Sopot.

</doc>
<doc id="446418" url="https://pl.wikipedia.org/wiki?curid=446418" title="Rumuńska Republika Ludowa">
Rumuńska Republika Ludowa



</doc>
<doc id="446419" url="https://pl.wikipedia.org/wiki?curid=446419" title="Parownik">
Parownik

Parownik (lub parowacz) – rodzaj wymiennika ciepła, w którym jeden z czynników roboczych ulega odparowaniu.
W parowniku chłodni dla stabilnej pracy układu zawsze jest wymagane pewne minimalne przegrzanie czynnika chłodniczego. Wynosi ono najczęściej ok. 60 do 70% różnicy pomiędzy temperaturą w pomieszczeniu a temperaturą odparowania. A zatem przy temperaturze odparowania –8 °C i temperaturze w komorze 0 °C przegrzanie czynnika powinno wynosić ok. 5 K.
W kotle parowym jest to ten fragment powierzchni ogrzewalnej, w którym następuje przemiana wody w parę wodną.
W gorzelnictwie parownik jest zbiornikiem hermetycznym, cylindryczno-stożkowym, z dopływem pary wodnej, działa pod ciśnieniem. W parowniku odbywa się parowanie ziemniaków lub zboża, podczas którego następuje zniszczenie struktury tkankowej surowca. Po opuszczeniu parownika surowiec ma postać jednolitej brązowej masy. Parowanie trwa do 1,5 h. Po parowaniu surowiec tzw. zacier wędruje do kadzi zaciernej.

</doc>
<doc id="446420" url="https://pl.wikipedia.org/wiki?curid=446420" title="Krawiectwo">
Krawiectwo

Krawiectwo - dziedzina rzemiosła i przemysłu zajmująca się szyciem odzieży i bielizny z tkanin i dzianin.
Historia.
W Polsce pierwsza wzmianka o istnienia cechu krawców pochodzi z Warszawy z 1282 roku, gdzie istniał podział na krawców płóciennych, czyli szyjących dla mężczyzn i jedwabnych szyjących dla kobiet. Krawiectwo wyodrębniło się z innych rzemiosł w XII wieku; uzależniając się od panujących podzieliło się na klasztorne, dworskie, folwarczne, miejskie i wiejskie i w takim podziale przetrwało do schyłku XIX wieku. 
Krawiectwo wiejskie było rzemiosłem powszechnym. Prawie w każdej rodzinie jedna osoba trudniła się szyciem. Rodzinni krawcy we własnym zakresie szyli bieliznę damską, męską i dziecięcą oraz okrycia wiosenne, jesienne i zimowe. Warsztatom krawieckim ludność wiejska powierzała do szycia odzież zimową z grubego sukna. Wszystkie prace krawieckie były wykonywane ręcznie za pomocą igły. Maszyny do szycia pojawiły się w warsztatach krawieckich dopiero w ostatnich latach XIX stulecia. 
Na początku XX wieku powstało krawiectwo objazdowe, które przyczyniło się do stopniowego zanikania krawiectwa rodzinnego. Krawiec z maszyną do szycia przybywał do miejscowości i świadczył usługi krawieckie. Krawiectwo objazdowe cieszyło się dużym powodzeniem i przetrwało do 1939 roku. Na systematyczne zmniejszanie się liczby zakładów krawieckich wpłynęła masowa produkcja odzieży i bielizny.
Podział krawiectwa.
Wyroby krawieckie wytwarzane są metodami przemysłową i rzemieślniczą.

</doc>
<doc id="446421" url="https://pl.wikipedia.org/wiki?curid=446421" title="Osservatore Romano">
Osservatore Romano



</doc>
<doc id="446422" url="https://pl.wikipedia.org/wiki?curid=446422" title="Most kolejowy im. Ernesta Malinowskiego w Toruniu">
Most kolejowy im. Ernesta Malinowskiego w Toruniu

Most kolejowy im. Ernesta Malinowskiego w Toruniu – most kolejowy na rzece Wiśle w Toruniu, w ciągu linii kolejowej nr 353: Poznań – Olsztyn – Skandawa (GP).
Charakterystyka.
Most kolejowy znajduje się między stacjami Toruń Główny i Toruń Miasto. Całkowita jego długość wynosi 977 m. Pięć przęseł znajdujących się nad głównym nurtem Wisły, ma rozpiętość 94,16 m; przęsła nad terenem zalewowym – Kępą Bazarową i Małą Wisłą – są krótsze i mają rozpiętość ok. 36 m; dziewięć z nich poprowadzonych jest po łuku o promieniu 377 m.
Położenie.
Most kolejowy jest położony 2 km w dół rzeki od mostu drogowego im. Elżbiety Zawackiej i 1,5 km w górę rzeki od mostu drogowego im. Józefa Piłsudskiego.
Historia.
Decyzja o budowie mostu, która zapadła w 1868 roku, wiązała się z budową linii kolejowej z Poznania do Olsztyna i Wystrucia. Prace budowlane rozpoczęto w 1870 roku, w 1871 roku ukończono filary, a w 1873 roku zakończono montaż żelaznej konstrukcji. 15 sierpnia tego roku nastąpiło oficjalne otwarcie przeprawy, której długość wynosiła 996,78 m. W latach 1876–1877 zostały ukończone wieże ustawione na filarach brzegowych.
Pierwotnie był to most kolejowo-drogowy – miał po jednym pasie drogowym i kolejowym, konieczne więc były mijanki przed wjazdem. Na skrajnych filarach mostu, zarówno od strony miasta, jak i po przeciwnej stronie Wisły wznoszą się po dwie czworoboczne wieże, obecnie jedno-, a pierwotnie trójkondygnacyjne; druga kondygnacja posiadała w narożach nadwieszone wieżyczki, najwyższa była okrągła i zwieńczona krenelażem. W niszach wież stały posągi – od strony południowej króla pruskiego Fryderyka II i cesarza Wilhelma I, od strony miasta posągi mistrzów krzyżackich Hermana Balka i Hermanna von Salzy; poniżej posągów znajdowały się płaskorzeźby ze scenami nawiązującymi do posągów powyżej nich. Odpowiednio były to: wkroczenie wojsk pruskich do Torunia w 1793 roku pod posągiem Fryderyka Wielkiego, postępy niemieckiej kultury i cywilizacji – pod postacią Wilhelma I, założenie miasta Torunia przez Krzyżaków – pod figurą Hermanna Balka, natomiast pod rzeźbą Hermanna von Salzy – scena nawracania pogańskich Prusów.
Po 1920 roku dekoracje rzeźbiarskie uległy zniszczeniu. Posągi Fryderyka Wielkiego i Wilhelma zostały uszkodzone już w 1920 roku, prawdopodobnie przez wojska polskie wkraczające do Torunia od strony Podgórza i wkrótce zdjęte w nieustalonych okolicznościach. Płaskorzeźby natomiast skuto w 1925 roku za zgodą ówczesnego konserwatora zabytków.
Przez długi czas był to jedyny most w Toruniu, obsługiwał więc jednocześnie ruch kolejowy, pieszy i kołowy. W 1934 roku otwarto nowy most drogowy (obecnie im. Józefa Piłsudskiego). Po tym czasie most kolejowy zamknięto dla ruchu kołowego i położono na nim drugi tor.
W czasie wojny był dwukrotnie wysadzany – po raz pierwszy przez Polaków 7 września 1939 roku. Akcja wysadzania mostów toruńskich zaczęła się około godz. 2 w nocy. Most obciążono, wtaczając tam 2 lokomotywy wraz z wagonami. Miało to zwiększyć siłę wybuchu. Po eksplozji zawaliły się 3 przęsła. Po raz kolejny został wysadzony przez Niemców w 1945 roku. W 1948 roku odbudowany. Po wojnie wieżyczki mostowe obniżono o dwie kondygnacje, usuwając charakterystyczny element panoramy miasta.
27 maja 1999 roku Rada Miejska Torunia, na wniosek Zarządu Oddziału Stowarzyszenia Inżynierów i Techników Komunikacji RP w Toruniu, podjęła uchwałę o nadaniu mostowi imienia Ernesta Malinowskiego. 9 lipca tego samego roku odsłonięta została tablica pamiątkowa z imieniem patrona.
Przeprawa do roku 2022, w ramach projektu "Modernizacja linii kolejowej nr 353 na odcinku Toruń Główny - Toruń Wschodni wraz z infrastrukturą dworcową oraz budową nowych przystanków kolejowych w Toruniu - BiTCity II, zostanie wyremontowana.
Most wpisany jest do gminnej ewidencji zabytków (nr 2154).
Użytkowanie obecne.
Most jest obecnie użytkowany wyłącznie przez kolej. Obecnie także jest oficjalnie zamknięty dla ruchu pieszego.
Galeria.
Panorama mostu widzianego z równoległego mostu drogowego, 2006
Fragmenty mostu

</doc>
<doc id="446429" url="https://pl.wikipedia.org/wiki?curid=446429" title="Demetriusz II Nicator">
Demetriusz II Nicator



</doc>
<doc id="446430" url="https://pl.wikipedia.org/wiki?curid=446430" title="Charles Walgreen junior">
Charles Walgreen junior

Charles R. Walgreen junior (ur. 4 marca 1906, zm. 11 lutego 2007), przedsiębiorca amerykański, wieloletni prezes firmy farmaceutycznej Walgreen Drug Company.
Syn założyciela Walgreen Drug Company Charlesa seniora, ukończył studia farmaceutyczne na University of Michigan w 1928. W 1939 po nagłej śmierci ojca stanął na czele przedsiębiorstwa i kierował nim w okresie II wojny światowej i rozwoju gospodarczego po wojnie, do początku lat 70. Firma pod jego kierownictwem stała się czołową amerykańską siecią samoobsługowych aptek i sklepów kosmetycznych (600 sklepów, w 2005 5000).
Walgreen pełnił funkcję prezesa firmy do 1971, w zarządzie zasiadał jeszcze do 1977; zachował wpływ na firmę także na emeryturze. Udzielał się jako filantrop, m.in. wspierając finansowo University of Michigan. Uczelnia wyróżniła go doktoratem "honoris causa" (1992) oraz nadała jego imię Centrum Teatralnemu (2005).

</doc>
<doc id="446431" url="https://pl.wikipedia.org/wiki?curid=446431" title="PC Format">
PC Format

PC Format – dwumiesięcznik (do 2019 roku miesięcznik) komputerowy wydawany od sierpnia 2000 do stycznia 2022. Początkowo wydawany przez wydawnictwo Bauer, od 2020 przez Fantasyexpo. Był czasopismem popularnym, przeznaczonym dla użytkowników komputerów do pracy i rozrywki. Publikował testy produktów oraz porady na temat korzystania z komputera. Pod względem treści i sposobu prezentacji przypominał miesięcznik "Komputer Świat" i głównie z tym pismem konkurował.
Historia.
Początkowo "PC Format" utrzymywał typową dla miesięczników formułę pisma informacyjnego, jednak w konkurencji z magazynami "CHIP", "Enter" i "PC World Komputer" tracił sukcesywnie rynek i pozostawał na czwartym miejscu pod względem sprzedaży egzemplarzowej i czytelnictwa. Po roku 2000 przyjęta została formuła poradnikowa, która początkowo dała rezultaty, jednak w latach 2004–2005 roku pismo traciło czytelników i pod koniec roku miało już niewiele ponad 10 tys. sprzedaży oraz czytelnictwo, według badań miesięcznika "Press", na poziomie 0,4% – były to wskaźniki 2-5-krotnie niższe niż w konkurencyjnych pismach.
W tej sytuacji wydawnictwo zdecydowało się dokonać relaunchu tytułu pod kierownictwem Ewy Hutny. Przeniesiono redakcję z Wrocławia do Warszawy – poprzedni zespół został rozwiązany, natomiast pismo, od numeru 3/2006, tworzone było przez zespół złożony częściowo z dawnych redaktorów miesięcznika "Enter". Debiut okazał się udany (sprzedaż pierwszego numeru w nowym formacie wyniosła ok. 135 tysięcy egzemplarzy, a drugiego ok. 164 tysięcy egzemplarzy) i magazyn utrzymywał przez kolejne miesiące pozycję lidera na rynku magazynów komputerowych w Polsce. W grudniu 2009 roku nastąpiła zmiana redaktora naczelnego – Ewę Hutny zastąpił Marek Konderski. We wrześniu 2017 roku redaktorem naczelnym został wieloletni redaktor CHIP-a i nieistniejącego już portalu heise-online.pl – Adam Chabiński, a siedzibę redakcji przeniesiono do Wrocławia.
W 2019 zmieniła się częstotliwość wydawania czasopisma – od tego roku PC Format stał się dwumiesięcznikiem. Wtedy też rozpoczęto wydawanie edycji magazynu bez płyty DVD – PC Format Extra (również ukazującego się co dwa miesiące) – pojawiły się tylko dwa numery. 
W lipcu 2020 dotychczasowy wydawca, Wydawnictwo Bauer, sprzedał prawa do marki CD-Action oraz PC Format wrocławskiej agencji gamingowej Fantasyexpo. 
Ze względu na wysokie ceny papieru, malejącą sprzedaż oraz inflację 5 stycznia 2022 redakcja PC Formatu poinformowała o zaprzestaniu wydawania czasopisma w formie drukowanej. Zapowiedziano też kontynuowanie działalności w internecie. 2 lutego 2022 na stronie internetowej pisma wydawca PC Formatu zamieścił komunikat, mówiący o wcieleniu PC Formatu w strukturę witryny czasopisma CD-Action.

</doc>
<doc id="446438" url="https://pl.wikipedia.org/wiki?curid=446438" title="Rozbudowa inżynieryjna terenu">
Rozbudowa inżynieryjna terenu

Rozbudowa inżynieryjna terenu - jest to ogół prac wykonywanych w ramach zabezpieczenia inżynieryjnego działań bojowych wojsk w celu przystosowania terenu do prowadzenia walki. Rozbudowa inżynieryjna terenu obejmuje: budowę obiektów fortyfikacyjnych (transzei, rowów łączących, okopów, stanowisk ogniowych, punktów obserwacyjnych, stanowisk dowodzenia, ukryć, schronów, szczelin itp.), zapór inżynieryjnych, dróg i mostów; przystosowanie rubieży do wykonywania kontrataków i przeciwuderzeń; wykonanie zapasowych obiektów fortyfikacyjnych i rejonów rozmieszczenia wojsk. Rozbudowę inżynieryjną terenu realizują wszystkie rodzaje wojsk i służb zgodnie z planem zabezpieczenia inżynieryjnego działań bojowych.

</doc>
<doc id="446439" url="https://pl.wikipedia.org/wiki?curid=446439" title="Arkadiusz Horonziak">
Arkadiusz Horonziak

Arkadiusz Anatoliusz Horonziak (ur. 29 grudnia 1957 w Szadku) – polski polityk i samorządowiec, były wicewojewoda kujawsko-pomorski, były wiceprezydent Włocławka.
Życiorys.
Ukończył w 1981 studia na Wydziale Archeologii Polski i Powszechnej Uniwersytetu Łódzkiego. Od 1985 do 2000 był zatrudniony w instytucjach ochrony dóbr kultury, m.in. w Biurze Badań i Dokumentacji Zabytków we Włocławku.
W latach 1990–2002 sprawował mandat radnego rady miasta Włocławka. Następnie do 2006 zajmował urząd wicewojewody kujawsko-pomorskiego. W wyborach samorządowych w 2006 bez powodzenia ubiegał się o stanowisko prezydenta Włocławka z ramienia lokalnego komitetu (otrzymał 8,48% poparcia). Uzyskał w tych wyborach po raz czwarty mandat radnego, który wkrótce złożył, obejmując stanowisko wiceprezydenta do spraw społecznych. W 2010 i 2018 ponownie kandydował, nie zdobywając mandatu. W 2014, także z ramienia lokalnego komitetu, startował bez powodzenia na radnego powiatu aleksandrowskiego.
W 2001 bez powodzenia kandydował do Sejmu z listy SLD-UP, w 2005 z listy SDPL i w 2007 z listy LiD. Był wśród założycieli Unii Pracy, wchodził w skład jej zarządu (do 2016), został też jej przewodniczącym w okręgu toruńsko-włocławskim. W latach 2006–2013 pełnił funkcję wiceprzewodniczącego partii. 9 stycznia 2012 został wiceburmistrzem Nieszawy, którym był przez około trzy lata.
Jest honorowym członkiem bractwa kurkowego we Włocławku. Jego żona Olga Krut-Horonziak była wieloletnią radną Włocławka.

</doc>
<doc id="446446" url="https://pl.wikipedia.org/wiki?curid=446446" title="Andradina">
Andradina



</doc>
<doc id="446447" url="https://pl.wikipedia.org/wiki?curid=446447" title="Michaił Murawjow Wileński">
Michaił Murawjow Wileński

Michaił Nikołajewicz Murawjow, (ur. w Moskwie, zm. w Petersburgu) – rosyjski konserwatywny działacz państwowy, generał-gubernator wileński w czasie tłumienia powstania styczniowego (1863–1865), hrabia.
Młodość.
W 1811 ukończył studia na wydziale matematyczno-fizycznym Uniwersytetu Moskiewskiego. Jako młody oficer walczył w wojnie obronnej z Napoleonem, w 1812 został ranny pod Borodino. W latach 1813–1814 brał udział w kampaniach przeciwko Napoleonowi w Europie Środkowej i Zachodniej. Po powrocie pracował z ojcem, Mikołajem, pomagając mu w kierowaniu szkołą wojskową. Z braćmi: Aleksandrem, późniejszym dekabrystą i Mikołajem, późniejszym generałem, działał w pierwszych spiskowych organizacjach w wojsku carskim (Unia Zbawienia, Unia Dobrobytu). W 1818 r. ożenił się z Pelagią Szeremietiewą. Zwolnił się ze służby wojskowej i około 1821 r. zerwał związki z organizacjami spiskowymi poświęcając się gospodarowaniu w majątku żony, znajdującym się w guberni jarosławskiej. W 1826 r. został aresztowany w czasie śledztwa prowadzonego po powstaniu dekabrystów (26 grudnia 1825). Oprócz brata dekabrystą był również mąż siostry żony Murawjowa, Iwan Jakuszkin. Po pięciu miesiącach, które spędził głównie w szpitalu gruźliczym w Sankt-Petersburgu, został uniewinniony i zwolniony. Brat Aleksander i szwagier zostali skazani na 20 lat zesłania na Syberię.
Kariera urzędnicza.
Swoisty atest prawomyślności, uzyskany przez Michaiła dzięki uwolnieniu od zarzutów współpracy z dekabrystami, dał asumpt do szybkiej kariery urzędniczej wspieranej przez wpływowych przyjaciół i koligacje rodzinne. Murawjow z urzeczonego ideami reform młodzieńca przekształcił się w obrońcę samowładztwa, zaciekłego konserwatystę i nacjonalistę. W 1827 r. został wicegubernatorem witebskim, w 1828 r. gubernatorem mohylewskim. Doprowadził do zastąpienia w obu guberniach obowiązującego od 1588 r. III statutu litewskiego prawem rosyjskim (1831). Dążył do unifikacji dawnych ziem Wielkiego Księstwa Litewskiego z Rosją, zwalczając przy tym wszelkie polskie wpływy. W sierpniu 1831 r. został gubernatorem grodzieńskim. Brał udział w tłumieniu powstania listopadowego na Litwie. W 1835 r. został mianowany gubernatorem kurskim. Zasłynął tam skutecznym ściąganiem zaległości podatkowych. Wyrobił sobie opinię urzędnika bezwzględnie egzekwującego wszelkie obowiązki państwowe, stosującego przy tym twarde metody postępowania. W 1839 r. został członkiem tajnej rady cesarskiej i dyrektorem departamentu podatkowego. W 1842 r. otrzymał godność senatora i otrzymał kierownictwo korpusu geodezyjnego. W 1849 r. wszedł do Rady Państwa otrzymując jednocześnie stopień generała lejtnanta. W 1857 r. został ministrem dóbr państwowych. Już w latach 30. i 40., działając w komitecie opracowującym nowe sposoby zarządzania chłopami skarbowymi, był zwolennikiem utrzymania poddaństwa chłopów. Teraz również sprzeciwiał się przygotowywanej reformie włościańskiej. Gdy nie udało mu się zapobiec projektowi objęcia uwłaszczeniem również chłopów państwowych, podał się jesienią 1862 r. do dymisji.
Generał-gubernator Kraju Północno-Zachodniego (Litwy).
Po wybuchu powstania styczniowego Murawjow został mianowany 1 maja 1863 r. generałem-gubernatorem Litwy, czyli w nomenklaturze carskiej biurokracji Kraju Północno-Zachodniego ("Siewiero Zapadnyj Kraj"), obejmującego sześć guberni byłego Wielkiego Księstwa Litewskiego (wileńska, kowieńska, grodzieńska, witebska, mińska, mohylewska i od IX 1863 r. dodatkowo augustowska). Otrzymał nieograniczone pełnomocnictwa i zadanie stłumienia powstania. Działania generał-gubernatora były rzeczywiście zdecydowane i drastyczne. Kazał palić wsie podejrzane o sprzyjanie powstaniu. Szlachtę zmusił do skierowania wiernopoddańczego adresu do cara Aleksandra II. Na majątki szlacheckie nałożył kontrybucję w wysokości 10% ich wartości i bezwzględnie ją egzekwował. Zastraszając hierarchię kościelną zażądał od niej publicznego potępienia powstania. Jednocześnie ponad stutysięczna armia ścigała i rozbijała oddziały powstańcze. Represjom, oprócz bezpośrednich walk, według zestawienia sporządzonego przez samego Murawjowa, poddano około 9500 osób. Powieszono 127 osób w guberniach litewskich i 50 w guberni augustowskiej (byli to w większości schwytani powstańcy). 972 osoby zesłano na katorżnicze roboty, 345 przymusowo wcielono do wojska, 864 skazano na służbę w rotach aresztanckich, 1427 zesłano na Syberię, 1529 wysłano na osiedlenie w głębi Rosji, 4096 osadzono pod nadzorem na państwowych ziemiach w odległych guberniach rosyjskich. Zsyłki i przesiedlenia wiązały się jednocześnie z konfiskatą majątków skazanych.
Murawjow uważał, że dawne Wielkie Księstwo Litewskie było państwem rusko-litewskim. „Wredna”, jak twierdził, działalność Polaków doprowadziła poprzez unię polsko-litewską do oderwania tych ziem od „ruskiego pnia”. Z tego punktu widzenia jego działania po stłumieniu powstania były niczym innym tylko próbą „przywrócenia” zakłóconego porządku, czyli narodowości rosyjskiej i prawosławia. Środkiem do tego było usunięcie Polaków i wykorzenienie wpływów polskich na Litwie i Białorusi. Murawjow wprowadził zakaz nabywania ziemi przez Polaków i w ogóle katolików. Sprowadzał rosyjskich kolonistów, skonfiskowane majątki były nadawane wyłącznie Rosjanom (urzędnicy nabywali je ze specjalnymi ulgami). Szkolnictwo zostało całkowicie zrusyfikowane, a wszystkie szkoły nierządowe zostały zamknięte. Zlikwidowano 27 spośród 46 klasztorów katolickich. Represje wobec katolicyzmu dotykały również Litwinów. Utrudniano kult, zamykano kościoły, przerabiano je na cerkwie, niszczono nawet przydrożne kapliczki. W 1864 r. zakazano drukowania po litewsku alfabetem łacińskim, nakazując stosowanie grażdanki.
Działalność Murawjowa spotkała się z różnorodną oceną elit ówczesnej Rosji. 8 listopada 1863 r. 80 znanych postaci rosyjskiego życia kulturalnego i politycznego przysłało mu z Sankt Petersburga adres hołdowniczy (podpisał go m.in. rosyjski poeta i dyplomata Fiodor Tiutczew, odmówił podpisania generał gubernator w Petersburgu generał piechoty książę Aleksandr Suworow, wnuk feldmarszałka Suworowa, nazywając przy tym Murawjowa „ludożercą”). Po odwołaniu ze stanowiska generał-gubernatora (17 kwietnia 1865), Murawjow został nagrodzony tytułem hrabiego. Ze strony części petersburskich salonów arystokratycznych spotkał się z ostracyzmem towarzyskim, związanym z dochodzącymi wieściami o jego metodach działania. W większości środowisk politycznych i opiniotwórczych środowisk kulturalnych spotkał się jednak z pozytywną oceną. "A Murawjow zuch. Wiesza, rozstrzeliwuje. Daj mu Boże zdrowie." pisał jeden ze słowianofili. Dla Polaków Murawjow stał się symbolem bezwzględnej walki z polskością, przykładowym rosyjskim „czarnym charakterem”, bohaterem wielu opowieści opartych często na faktach, ale nieraz, wraz z rozwojem jego czarnej legendy, ubarwianych. Miał np., zapytany o to, czy według niego Polacy mogą być dla Rosji pożyteczni, odpowiedzieć: "Tak, powieszeni". Przydomek „Wieszatiel” związany jest prawdopodobnie ze zbiorowymi pokazowymi egzekucjami, które nakazywał, a w niektórych wypadkach brał w nich udział, np. 24 czerwca 1863 r. sam odczytał podczas odpustu w Choroszczy wyrok na 11 skazanych. Znana jest również anegdota, że przydomek zyskał już w 1833 r., kiedy to miał powiedzieć, że nie pochodzi z tych Murawjowów, którzy są wieszani (w 1825 powieszono dekabrystę Sergiusza Murawjowa-Apostoła), ale z tych którzy wieszają. 
Ostatnią funkcją publiczną Michaiła Murawjowa było przewodniczenie Wysokiej Komisji Śledczej badającej sprawę zamachu na Aleksandra II dokonanego 16 kwietnia 1866 r. przez Dymitra Karakozowa.
W 1882 r. ukazały się pamiętniki Murawjowa pod nazwą "Zapiski", po polsku wydane pierwszy raz w 1916 r.

</doc>
<doc id="446448" url="https://pl.wikipedia.org/wiki?curid=446448" title="Batata">
Batata



</doc>
<doc id="446450" url="https://pl.wikipedia.org/wiki?curid=446450" title="Mineiro">
Mineiro

"Przydomek Mineiro nosiło lub nosi kilku piłkarzy brazylijskich, m.in.":

</doc>
<doc id="446451" url="https://pl.wikipedia.org/wiki?curid=446451" title="Zdzisław Studziński">
Zdzisław Studziński

Zdzisław Studziński (ur. 14 sierpnia 1922 w Łodzi, zm. 7 marca 1976 w Gdyni) – polski wiceadmirał, morski oficer pokładowy oraz oficer polityczny; dowódca Marynarki Wojennej, zastępca szefa Sztabu Zjednoczonych Sił Zbrojnych Układu Warszawskiego, instruktor OH ZMP. Poseł na Sejm PRL I, III, IV i V kadencji.
Życiorys.
Wykształcenie wojskowe.
W latach 1945–1949 ukończył studia na Oficerskiej Szkole Politycznej oraz Oficerskiej Szkole Marynarki Wojennej. Był również absolwentem Wyższego Kursu Akademickiego w Akademii Marynarki Wojennej w Leningradzie (1958).
Służba wojskowa.
Po promocji oficerskiej został wyznaczony dowódcą okrętu – trałowca bazowego ORP „Mors”. Od 1950 do 1952 dowodził niszczycielem ORP „Błyskawica”. Od 1952 służył w Dowództwie Marynarki Wojennej w Gdyni. Początkowo zajmował stanowisko zastępcy dowódcy Marynarki Wojennej ds. liniowych, a w latach 1955–1969 pełnił funkcję dowódcy Marynarki Wojennej. Na czas jego pobytu w Akademii Marynarki Wojennej ZSRR (1956–styczeń 1958) czasowo pełniącym obowiązki dowódcy Marynarki Wojennej został wyznaczony szef Sztabu Głównego – zastępca dowódcy kontradmirał Jan Wiśniewski. Od 1969 wiceadmirał Zdzisław Studziński był zastępcą szefa Sztabu Zjednoczonych Sił Zbrojnych Układu Warszawskiego.
Należał do pokolenia tzw. szybkich admirałów. Byli to oficerowie pierwszej powojennej promocji w Marynarce Wojennej, którzy mieli przejąć najwyższe stanowiska po oficerach przedwojennych i radzieckich. Szybko obejmowali kolejne funkcje, a awanse na następne stopnie wojskowe otrzymywali nawet po kilka razy w roku. Zdzisław Studziński jest jak do tej pory najwcześniej awansowanym na kontradmirała i najmłodszym dowódcą w powojennej historii.
Kariera państwowa.
Od 1945 był członkiem Polskiej Partii Robotniczej, a po zjeździe zjednoczeniowym w 1948 Polskiej Zjednoczonej Partii Robotniczej. W 1952 został wybrany po raz pierwszy na posła na Sejm PRL i zasiadał w nim jego I, III, IV i V kadencji. W czasie IV (1964) i V (1968) Zjazdu Polskiej Zjednoczonej Partii Robotniczej był wybierany na zastępcę członka Komitetu Centralnego PZPR.
Działalność w OH ZMP.
Po objęciu służby w Gdyni został zaproszony do współpracy środowisk harcerskich z Dowództwem Marynarki Wojennej. Był jednym z prekursorów wychowania wodnego w Organizacji Harcerskiej Związku Młodzieży Polskiej. Był obserwatorem VIII Plenum Zarządu Głównego Związku Młodzieży Polskiej w 1952, podczas którego uchwalono program wychowania młodego pokolenia. Po powrocie z Leningradu w 1958 nie wrócił do działalności harcerskiej.
Życie prywatne.
Mieszkał w Gdyni. Od 1946 żonaty z Zofią z domu Szczublewska (1922–2015). Małżeństwo miało córkę i syna.
Śmierć i pochówek.
Zmarł nagle 7 marca 1976 w Gdyni. Został pochowany na tamtejszym Cmentarzu Witomińskim, w starej Alei Zasłużonych (kwatera 77-15-1).
Upamiętnienie.
Do 1999 imię Zdzisława Studzińskiego nosiła Szkoła Podstawowa nr 8 w Rumi. 18 marca 1985 została odsłonięta tablica pamiątkowa na domu przy ul. 6 Sierpnia 26 w Łodzi, w którym urodził się wiceadmirał.

</doc>
<doc id="446456" url="https://pl.wikipedia.org/wiki?curid=446456" title="Państwowa Wyższa Szkoła Zawodowa w Suwałkach">
Państwowa Wyższa Szkoła Zawodowa w Suwałkach

Państwowa Uczelnia Zawodowa im. prof. Edwarda F. Szczepanika w Suwałkach (dawniej Państwowa Wyższa Szkoła Zawodowa im. prof. Edwarda F. Szczepanika w Suwałkach) powstała 15 lipca 2005 r. na mocy decyzji Rady Ministrów z dnia 21 czerwca 2005 r. 27 lipca 2005 r. Minister Edukacji Narodowej i Sportu wręczył nominację pierwszemu w historii Rektorowi PWSZ w Suwałkach (obecnie PUZ w Suwałkach), którym został prof. dr hab. inż. Michał Bołtryk, pełniący dotychczas obowiązki Rektora Politechniki Białostockiej.
3 października 2005 r. w Państwowej Wyższej Szkole Zawodowej w Suwałkach oficjalnie rozpoczęło naukę ok. 500 studentów, z czego blisko połowa w systemie studiów dziennych na kierunkach: finanse i bankowość oraz rolnictwo.
Zaplecze dydaktyczne stanowi budynek po byłym Urzędzie Wojewódzkim w Suwałkach, przekazany na potrzeby szkoły przez władze miasta Suwałk, mieszczący się przy ul. Noniewicza 10. Ponadto szkoła korzysta z bazy Ośrodka Sportu i Rekreacji w Suwałkach.
Utworzenie Państwowej Wyższej Szkoły Zawodowej w Suwałkach (obecnie PUZ w Suwałkach) uwieńczyło wieloletnie starania władz miasta o utworzenie publicznej uczelni na jej terenie. Obecnie w Suwałkach, obok PUZ, funkcjonuje także filia Politechniki Białostockiej oraz dwie szkoły prywatne tj. Wyższa Szkoła Suwalsko-Mazurska oraz Wyższa Szkoła Służby Społecznej.
Aktualnie
Państwowa Uczelnia Zawodowa im. prof. Edwarda F. Szczepanika w Suwałkach to:
Nowy akademik na 170 miejsc, pokoje 2,3 osobowe z łazienkami. W ramach struktury organizacyjnej uczelni funkcjonują trzy instytuty:
1.Wydział Humanistyczno-Ekonomiczny
2.Wydział Politechniczny
3.Wydział Ochrony Zdrowia
Państwowa Wyższa Szkoła Zawodowa im. prof. Edwarda F. Szczepanika w Suwałkach poleca w swojej ofercie edukacyjnej następujące kierunki studiów:
rolno – spożywcze oraz zarządzanie środowiskiem;
Uczelnia także podjęła wszelkie działania w celu utworzenia nowych kierunków kształcenia tj. fizjoterapii i teleinformatyki
Państwowa Uczelnia Zawodowa w Suwałkach jest właścicielem budynku przy ul. Noniewicza 10 w Suwałkach, jak również działki o powierzchni 1,2306 ha, na której znajduje się budynek o łącznej powierzchni 11 432 m² oraz kubaturze 52 052 m³. Wokół uczelni zlokalizowane są parkingi na około 100 samochodów. Budynek składa się z trzech części wewnętrznie skomunikowanych: 5-kondygnacyjnego budynku głównego, auli na 358 miejsc. Uczelnia wykorzystuje również budynki przy ul. Sejneńskiej i Ogrodowej

</doc>
<doc id="446458" url="https://pl.wikipedia.org/wiki?curid=446458" title="Saku Koivu">
Saku Koivu

Saku Antero Koivu (ur. 23 listopada 1974 w Turku) – fiński hokeista, reprezentant Finlandii, czterokrotny olimpijczyk. Zawodnik zespołu NHL - Anaheim Ducks. Od 2006 członek Międzynarodowego Komitetu Olimpijskiego
Jego ojciec Jukka (ur. 1953) i młodszy brat Mikko (ur. 1983) także zostali hokeistami.
Kariera klubowa.
Saku Koivu jest wychowankiem TPS Turku. W 1992 roku rozpoczął zawodową karierę w seniorskim zespole występującym w fińskich rozgrywkach SM-liiga. W tej drużynie spędził trzy sezony, dwukrotnie zdobywając mistrzostwo kraju, a raz wicemistrzostwo. Za sezon 1994/9595 roku otrzymał nagrodę Kultainen kypärä (Złoty Kask) – jako najlepszy gracz ligi głosowaniu zawodników. W 1993 roku został wybrany w drafcie NHL przez drużynę Montréal Canadiens z numerem 21. Za ocean przeniósł się przed sezonem 1995/1996 i od tego czasu występował w NHL.
Koivu został kapitanem Canadiens w sezonie 1999/2000. W sezonie 2001/02 został wykryty u niego chłoniak Burkitta (chłoniak nieziarniczy) i opuścił praktycznie cały sezon (zagrał jedynie w trzech spotkaniach). Następnie bardzo szybko wyzdrowiał i mógł zagrać w fazie play-off przeciwko Boston Bruins, w których zaprezentował się bardzo dobrze. Za tę postawę została mu przyznana nagroda Bill Masterton Memorial Trophy.
W sezonie 2002/03 Koivu zaliczył najlepszy sezon w swojej całej karierze w NHL – zebrał łącznie 71 punktów za 21 goli i 50 asyst. Podczas lokautu Koivu powrócił tymczasowo do macierzysteo klubu TPS. Trenerem fińskiej drużyny był wtedy jego ojciec, Jukka. Łącznie w barwach Montréal Canadiens rozegrał 13 sezonów, w tym w latach 1999–2009 był kapitanem drużyny. W lipcu 2009 roku przeniósł się do amerykańskiego zespołu Anaheim Ducks, by grać w jednej z drużynie z rodakiem Teemu Selänne, jednym z jego największych przyjaciół. Rok później przedłużył kontrakt z klubem o dwa lata, a w maju 2012 roku o kolejny rok. W lipcu 2013 przedłużył kontrakt o rok. We wrześniu 2014 ogłosił zakończenie kariery zawodniczej.
Kariera reprezentacyjna.
Wielokrotny reprezentant Finlandii. Uczestniczył w turniejach mistrzostw świata w 1993, 1994, 1995, 1997, 1999, 2003, 2008 oraz zimowych igrzysk olimpijskich 1994, 1998, 2006, 2010.
Zdobył brązowe medale olimpijskie w 1994 i 1998 oraz srebrny w 2006. Uczestniczył także w Pucharze Świata w hokeju na lodzie w 2004. Finowie zdobyli srebrny medal po porażce w finale z reprezentacją Kanady w hokeju na lodzie. Jest złotym medalistą mistrzostw świata w 1995. Od 1998 do 2010 roku był kapitanem reprezentacji.

</doc>
<doc id="446461" url="https://pl.wikipedia.org/wiki?curid=446461" title="Buddyzm Diamentowej Drogi">
Buddyzm Diamentowej Drogi



</doc>
<doc id="446462" url="https://pl.wikipedia.org/wiki?curid=446462" title="Pułapka feromonowa">
Pułapka feromonowa

Pułapka feromonowa – urządzenie, które dzięki wykorzystaniu wabiących substancji zapachowych o charakterze seksualnym lub żerowym może być wykorzystywane w ochronie lasu do ograniczenia liczebności szkodliwych owadów leśnych. 
Pułapki feromonowe spełniają też rolę prognostyczno-zwalczającą, gdyż po ilości złapanych osobników leśnicy są w stanie określić termin rójki szkodników oraz stopień zagrożenia dla lasu.
Zasada działania.
Pułapka taka to najczęściej specjalna skrzynka lub rura, w której umieszcza się środek wabiący owady - szkodniki. Atraktanty wyczuwane są przez owady z różnych odległości w zależności od gatunku, od kilkuset metrów do kilku kilometrów. Zwabione owady dostają się do wnętrza pułapki i wpadają do specjalnego pojemnika, skąd są systematycznie wybierane i niszczone lub na miejscu zatruwane. 
Substancje wabiące są niezwykle wybiórcze i oddziałują tylko na określony gatunek szkodnika. W przypadku motyli zazwyczaj stosuje się feromon płciowy wabiący samce, natomiast w przypadku korników jest to feromon żerowy (agregacyjny), który wabi obie płcie. 

</doc>
<doc id="446469" url="https://pl.wikipedia.org/wiki?curid=446469" title="Cranium">
Cranium



</doc>
<doc id="446470" url="https://pl.wikipedia.org/wiki?curid=446470" title="Caput">
Caput



</doc>
<doc id="446471" url="https://pl.wikipedia.org/wiki?curid=446471" title="Collum">
Collum



</doc>
<doc id="446472" url="https://pl.wikipedia.org/wiki?curid=446472" title="Os frontale">
Os frontale



</doc>
<doc id="446474" url="https://pl.wikipedia.org/wiki?curid=446474" title="Os occipitale">
Os occipitale



</doc>
<doc id="446475" url="https://pl.wikipedia.org/wiki?curid=446475" title="Os parietale">
Os parietale



</doc>
<doc id="446476" url="https://pl.wikipedia.org/wiki?curid=446476" title="Os sphenoidale">
Os sphenoidale



</doc>
<doc id="446477" url="https://pl.wikipedia.org/wiki?curid=446477" title="Os ethmoidale">
Os ethmoidale



</doc>
<doc id="446478" url="https://pl.wikipedia.org/wiki?curid=446478" title="Os temporale">
Os temporale



</doc>
<doc id="446479" url="https://pl.wikipedia.org/wiki?curid=446479" title="Ireneusz Gugulski">
Ireneusz Gugulski

Ireneusz Dobrosław Gugulski (ur. 24 czerwca 1935 we wsi Klecza Dolna pod Wadowicami, zm. 29 czerwca 1990 w Warszawie) – warszawski nauczyciel-polonista.
Życiorys.
Syn Franciszka i Emilii z Sikorskich. Ojciec był kierownikiem Publicznej Szkoły Powszechnej w Kleczy Dolnej, gdzie uczyła też jego matka. Miał ośmioro rodzeństwa. W latach 1941–1948 uczęszczał do szkoły powszechnej w Kleczy. Ukończył Państwowe Liceum i Gimnazjum im. Marcina Wadowity w Wadowicach w 1952 roku. W latach 1952–1956 był studentem Wydziału Filologicznego Uniwersytetu Jagiellońskiego w Krakowie, gdzie otrzymał dyplom magisterski za pracę "O „Pamiętnikach starającego się” T. T. Jeża (Z. Miłkowskiego)", napisaną pod kierunkiem Wacława Kubackiego. Uczęszczał na wykłady Stanisława Pigonia, Juliusza Kleinera, Zenona Klemensiewicza, Kazimierza Wyki i Tadeusza Ulewicza. 
1956–1958 mieszkał w Warszawie, 1958–1964 w Zalesiu Dolnym, w latach 1964–1990 ponownie w Warszawie. W roku szkolnym 1958/59 zaczął uczyć w Szkole Podstawowej Nr 70 w Warszawie, a w roku szkolnym 1959/60 w VI Liceum Ogólnokształcącym im. Tadeusza Reytana w Warszawie, w którym pracował, z przerwami, do końca życia.
Wiosną 1968 roku wstrzymał się od głosowania nad rezolucją nauczycieli mokotowskich potępiających Związek Literatów Polskich za obronę "Dziadów" Adama Mickiewicza w inscenizacji Kazimierza Dejmka (takich wstrzymujących się było czworo, poza nim: Irena Knothe, Teresa Wiśniewska, Ewelina Lipko-Lipczyńska) i został przeniesiony na rok do Szkoły Podstawowej nr 261 w Warszawie-Wilanowie. Nie podjął tam pracy, zajął się swoim zdrowiem – poddał się dawno odkładanej operacji, a we wrześniu 1969 roku wrócił do Reytana.
Wiosną 1977 roku wraz z innymi nauczycielami szkoły (m.in. Stefanią Światłowską i Wojciechem Fałkowskim) podpisał wniosek o powołanie sejmowej komisji nadzwyczajnej do zbadania przebiegu protestów i represji w Radomiu i Ursusie w czerwcu 1976. Został karnie przeniesiony do XXXIII Liceum Ogólnokształcącego im. Mikołaja Kopernika w Warszawie. Uczył tam w latach 1977–1981. Do Reytana wrócił we wrześniu 1981. W nocy z 12 na 13 grudnia 1981 roku, w chwili wprowadzenia stanu wojennego, został internowany i do lipca 1982 przebywał w ośrodkach internowania.
We wrześniu 1982 roku zawieszono go w wykonywaniu obowiązków i wytoczono sprawę dyscyplinarną za przemycenie z ośrodka internowania "Listu internowanego nauczyciela do swoich maturzystów z VI Liceum Ogólnokształcącego imienia Tadeusza Reytana w Warszawie".
Służba Bezpieczeństwa prowadziła przeciwko niemu sprawę operacyjną SOR/Kw. Ewid. „Harcerz” (nr 16190). Od września 1983 miał wrócić do VI LO, lecz od nowego roku został przeniesiony służbowo do XXI Liceum Ogólnokształcącego im. Hugona Kołłątaja w Warszawie. Do Reytana wrócił we wrześniu 1989 roku, lecz wkrótce choroba uniemożliwiła mu dalsze nauczanie.
W pierwszej połowie lat siedemdziesiątych przygotował (wraz z Bohdanem Cywińskim, Anną Radziwiłł, Adamem Stanowskim i Marią Wosiek) opracowanie dla kardynała Karola Wojtyły pt. "Humanistyka w Szkole". W latach siedemdziesiątych uczestniczył w konwersatoriach Towarzystwa Kursów Naukowych, a w latach osiemdziesiątych w pracach Duszpasterstwa Nauczycieli prowadzonego przez o. Jacka Salija OP. Po roku 1982 przygotował dla Episkopatu Polski "Uwagi do programu nauczania języka polskiego dla szkół ponadpodstawowych".
Wychowankowie, laureaci olimpiady polonistycznej: Jerzy Sosnowski (1981), Michał Rusiecki (1982). W 1986 roku otrzymał Dyplom Uznania od Komitetu Głównego Olimpiad Polonistycznych.
Od 1956 żonaty z koleżanką ze studiów, bibliotekarką szkolną Cecylią z Baumów Gugulską (1934–2022). Był ojcem Antoniego Gugulskiego, lekarza, Marcina Gugulskiego, rzecznika prasowego rządu Jana Olszewskiego, i Zofii Staneckiej, pisarki. Został pochowany na Cmentarzu Parafialnym w Laskach.
Odznaczenia.
8 sierpnia 2008 roku został pośmiertnie odznaczony Krzyżem Kawalerskim Orderu Odrodzenia Polski "za zasługi w działalności na rzecz przemian demokratycznych w Polsce, za osiągnięcia w pracy zawodowej i społecznej".
Upamiętnienie.
Jesienią 2001 roku Jerzy Axer otworzył w Laboratorium Edukacyjnym Ośrodka Badań nad Tradycją Antyczną Uniwersytetu Warszawskiego salkę im. Ireneusza Gugulskiego. Uroczystość tę poprzedziło wprowadzenie Axera „Po co się spotkaliśmy?” oraz dyskusja „Misja współczesnego nauczyciela”.
Od 28 października 2009 jest patronem jednej z sal w VI Liceum Ogólnokształcącym im. Tadeusza Reytana w Warszawie.
22 marca 2018 Rada m.st. Warszawy nadała placowi w Dzielnicy Mokotów (u zbiegu ul. Pęcherskiej z ul. Edwarda Abramowskiego) nazwę: Plac Ireneusza Gugulskiego.
25 października 2021 został jednym z czworga laureatów pierwszej edycji Nagrody im. Grażyny Langowskiej dla nauczycieli, wychowawców i instytucji działających w duchu patriotycznym.
Wspomnienia uczniów.
Ludwik Stomma wspomina, że na lekcjach Gugulskiego omawiało się Czesława Miłosza, Mariana Hemara i emigracyjnego poetę Kazimierza Wierzyńskiego. Było to w okresie, kiedy pisarze ci byli na indeksie (byli zabronieni).

</doc>
<doc id="446480" url="https://pl.wikipedia.org/wiki?curid=446480" title="Carl Bosch">
Carl Bosch

Carl Bosch (ur. 27 sierpnia 1874 w Kolonii, zm. 26 kwietnia 1940 w Heidelbergu) – niemiecki inżynier-chemik, przemysłowiec, specjalista w zakresie aparatury przemysłowej, jeden z twórców nowoczesnego przemysłu chemicznego w Niemczech, prezes BASF i IG Farben. Wykonywał prace badawcze nad syntezą amoniaku (metoda Habera i Boscha) i uwodornianiem węgla. W roku 1931 otrzymał Nagrodę Nobla w dziedzinie chemii, wraz z Friedrichem Bergiusem, za wkład w wynalezienie i rozwój chemicznych procesów wysokociśnieniowych.
Życiorys.
Dzieciństwo i młodość.
Urodził się w Kolonii, gdzie jego ojciec, Carl Bosch senior, prowadził firmę instalatorską (instalacje wodno-kanalizacyjne i gazowe). Stryj, Robert Bosch, zajmował się problemami konstrukcji świec zapłonowych. Prawdopodobnie rodzina ukierunkowała rozwój naukowo-technicznych zainteresowań Carla Boscha juniora. Po ukończeniu szkoły średniej podjął pracę w warsztacie mechanicznym jako metalowiec – w roku 1893 odbywał praktykę zawodową w "Hucie Maria" w Chocianowie ("Marienhűtte Kotzenau"). W latach 1894–1896 studiował metalurgię i inżynierię mechaniczną (według części źródeł – chemię) w Królewskiej Politechnice Berlińskiej w Charlottenburgu, a następnie przeniósł się na Uniwersytet w Lipsku. W latach 1896–1898 wykonał w Lipsku pracę doktorską w dziedzinie chemii pod kierunkiem Johannesa Wis­licenusa (chemik-organik, współtwórca stechiometrii, autor pojęcia „izomeria geometryczna”), uzyskując doktorat w roku 1898.
Lata 1899–1919.
W roku 1899 został zatrudniony w BASF ("Badische Anilin und Sodafabrik") (według części źródeł – w roku 1914). W firmie zajmował się problemami z zakresu technologii chemicznej oraz projektowaniem i budową aparatury przemysłowej.
W czasie I wojny światowej koncentrował się na zagadnieniach przemysłu azotowego, starając się rozwiązać problem zapotrzebowania na kwas azotowy, wykorzystywany do produkcji materiałów wybuchowych i nawozów azotowych. Współpracował z Fritzem Haberem w czasie wdrażania technologii syntezy amoniaku, opracowanej przez Habera w skali laboratoryjnej. W roku 1908 uruchomiono w Niemczech pierwszą instala­cję półtechniczną. Produkcję metodą Habera-Boscha w pełnej skali przemysłowej rozpoczęto w roku 1913 w nowym zakładzie "Leuna-Werke", wybudowanym przez BASF. Od roku 1916 Bosch był członkiem zarządu tej firmy, a od roku 1919 – jej prezesem.
W tymże roku uczestniczył w przygotowywaniach traktatu wersalskiego, kończącego I wojnę światową. Pełnił funkcję eksperta w czasie wstępnych rozmów dotyczących przemysłu, m.in. z przedstawicielami francuskiego przemysłu chemicznego na temat ekonomicznych konsekwencji traktatu dla zakładów w Niemczech.
Lata 1920–1940.
Po zakończeniu wojny Carl Bosch odegrał ważną rolę w tworzeniu spółki akcyjnej IG Farben AG (niem. "Interessen-Gemeinschaft Farbenindustrie Aktiengesellschaft", pol. "Wspólnota Interesów Przemysłu Farbiarskiego" SA, rok 1925). Był członkiem zarządu "IG Farben", a następnie – od roku 1935 – prezesem tej spółki. Przyczynił się do rozwoju m.in. zakładów przemysłowych wytwarzających benzynę syntetyczną metodą Bergiusa. W roku 1931 otrzymał – wraz z Friedrichem Bergiusem – Nagrodę Nobla w dziedzinie chemii za osiągnięcia w zakresie rozwoju wysokociśnieniowych procesów technologicznych. Był jednym z nielicznych laureatów nagrodzonych za działalność przemysłową. W czasie ceremonii wręczania Nagród wygłosił wykład na temat: "The Development of the Chemical High Pressure Method During the Establishment of the New Ammonia Industry".
Poza pracą w BASF i IG Farben Carl Bosch prowadził badania i wykłady w Uniwer­sytecie w Heidelbergu (odbierał Nagrodę Nobla będąc afiliowanym przez ten Uniwersytet i IG Farben). W roku 1937 zastąpił Maxa Plancka na stanowisku prezesa Kaiser-Wilhelm-Gesellschaft; pełnił tę funkcję w latach 1937–1940.
Poglądy polityczne.
W okresie Republiki Weimarskiej Carl Bosch był członkiem Niemieckiej Partii Demokratycznej. Nie miał jednoznacznych poglądów politycznych: zdecydowanie krytykował antysemityzm narodowych socjalistów, jednak korzystał z profitów, wynikających z nazistowskich zamówień w IG Farben.
Wyróżnienia.
Poza Nagrodą Nobla w dziedzinie chemii w roku 1931 Carl Bosch otrzymał m.in.:
Był członkiem licznych niemieckich i zagranicznych towarzystw naukowych i prezesem Kaiser-Wilhelm-Gesellschaft (od roku 1937).
Upamiętnienie.
Imię Carla Boscha i Fritza Habera nadano metodzie przemysłowej produkcji amoniaku z azotu i wodoru, której opracowanie jest uznawane za jedno z najważniejszych osiągnięć technologii chemicznej XX wieku. Znajduje to wyraz w tempie wzrostu produkcji , porównywanym np. z eksplozją rozwoju robotyki.
Jednym z dowodów pamięci o zasługach Boscha jest poświęcone mu muzeum w Heidelbergu, otwarte w maju 1998 roku. Zarząd BASF – obecnie firmy o międzynarodowym zasięgu – mieści się nadal w Ludwigshafen am Rhein, przy Carl-Bosch-Straße.
Życie osobiste.
W roku 1902 Carl Bosch poślubił Else Schilback. Mieli syna i córkę. Poświęcał czas na ustawiczne pogłębianie wiedzy, był zapalonym kolekcjonerem minerałów, kamieni szlachetnych, motyli i chrząszczy.

</doc>
<doc id="446481" url="https://pl.wikipedia.org/wiki?curid=446481" title="Auricula">
Auricula



</doc>
<doc id="446483" url="https://pl.wikipedia.org/wiki?curid=446483" title="Sejsmika refleksyjna">
Sejsmika refleksyjna

Sejsmika refleksyjna także Sejsmika odbiciowa – geofizyczna metoda pomiarowa, pozwalająca na uzyskanie obrazu struktur geologicznych. Polega ona na rejestracji i analizie sztucznie wywołanej i odbitej od granic warstw geologicznych fali akustycznej, (tu nazywanej falą sejsmiczną). 
Zasada pomiaru.
Pomiar polega na emisji fali sejsmicznej przez źródło fali sejsmicznej w punkcie wzbudzenia, a następnie rejestracji sygnałów przez czujniki drgań umieszczone na powierzchni ziemi w punktach odbioru. Drgania docierające do punktów odbioru są wynikiem propagacji i odbić fali sejsmicznej w głębi ziemi. Przy projektowaniu punktów wzbudzenia i odbioru należy przestrzegać tzw. "Zasady wielokrotnego pokrycia" - przez każdy punkt odbicia powinno przechodzić 70 do 100 promieni sejsmicznych. Ma ona na celu wzmocnienie sygnału pochodzącego z każdego punktu odbicia. 
Odbiór i rejestracja za pomocą sejsmografu odbitych od struktur podziemnych fal sejsmicznych prowadzi do stworzenia hodografu fali odbitej. Badania tą metodą jest możliwe, gdy ośrodek jest warstwowany, o upadzie warstw do 45° i niewielkim zuskokowaniu. Odbicia, fali następują w miejscach gdzie ośrodki różnią się impedancją akustyczną.
Źródło sejsmiczne.
W pomiarach wykorzystuje się szeroką gamę źródeł fali sejsmicznej. Istnieją trzy podstawowe klasyfikacje źródeł sejsmicznych:
Najczęściej wykorzystywane źródła sejsmiczne.
Powyższa lista nie jest wyczerpująca, jako że inżynierowie geofizycy używają źródeł sejsmicznych odpowiadających ich specyficznym wymaganiom, często własnej konstrukcji.
Wybór źródła sejsmicznego dla danego pomiaru jest zdeterminowany warunkami terenowymi oraz celem badań (w szczególności maksymalną głębokością obrazowania). Często zdarzają się pomiary, w których wykorzystuje się kilka różnych źródeł w celu zoptymalizowania wyników. Istnieją również techniki pomiarowe wykorzystujące dwa lub więcej źródeł pracujących równolegle.
Ze względu na to, iż źródłem sejsmicznym sejsmicznym może być w zasadzie dowolny czynnik wywołujący drgania ziemi, w pomiarach sejsmicznych często pojawia się problem zakłóceń wywołany przez źródła zewnętrzne (np. przejeżdżające samochody, pracujące pompy itp.), których inżynier prowadzący pomiary nie kontroluje. Jednak w pewnych warunkach takie "darmowe" źródła mogą okazać się przydatne dla uzyskania wartościowych rezultatów.
Czujniki drgań.
Do rejestracji drgań powierzchni ziemi niezbędne są specjalne czujniki, zwykle używane są geofony lub hydrofony (przy badaniach pod powierzchnią wody). Bardzo rzadko używane są również akcelerometry.
Rozmieszczenie czujników zależy od stosowanej techniki pomiaru, typowo używa się kilkunastu (kilkudziesięciu, kilkuset) geofonów lub hydrofonów rozmieszczonych wzdłuż linii prostej (profilu sejsmicznego), w jednakowych odstępach. Wybór rodzaju i ilości czujników oraz ich wzajemne odstępy a także pozycja źródła sejsmicznego względem nich, zależą od warunków terenowych pomiaru oraz od oczekiwanych parametrów obrazu sejsmicznego (przede głębokości i rozdzielczości obrazu).
Sejsmograf.
Typowy sejsmograf jest w istocie rzeczy wielokanałowym oscyloskopem, przystosowanym do specyficznych wymagań pomiaru sejsmicznego. Podstawowym zadaniem sejsmografu jest rejestracja sygnałów odebranych z czujników drgań. Współczesne sejsmografy są urządzeniami cyfrowymi, złożonymi z dwóch podstawowych części:
Współczesne sejsmografy są narzędziami oferującymi możliwości dalece wykraczające poza prostą digitalizację sygnału. Oprogramowanie sejsmografu umożliwia zwykle wstępną analizę sygnału sejsmicznego a nawet uzyskanie pierwszych obrazów sejsmicznych.
Przetwarzanie danych i interpretacja wyników.
Zarejestrowane w czasie pomiaru dane wymagają skomplikowanej obróbki, zanim możliwe będzie uzyskanie obrazu struktury geologicznej. Typowym rezultatem pomiaru są sejsmogramy uzyskane dla różnych punktów emisji fali sejsmicznej. W celu uzyskania z nich obrazu sejsmicznego wykonuje się następujące podstawowe operacje:
Końcowym wynikiem przetwarzania jest obraz sejsmiczny, pokazujący ułożenie warstw geologicznych; 
Zastosowania.
Początkowo sejsmika refleksyjna służyła jako jedno z narzędzi poszukiwań węglowodorów, w szczególności ropy naftowej i gazu ziemnego. Z czasem liczba różnych zastosowań rosła i w chwili obecnej metoda ta znajduje wiele różnych zastosowań, wszędzie tam, gdzie wymagana jest dokładna znajomość struktury geologicznej terenu. Kilka przykładów:
Techniką stosowaną do badań płytkiego podłoża jest metoda georadarowa, która wykorzystuje fale elektromagnetyczne w podobny sposób, w jaki sejsmika refleksyjna stosuje fale akustyczne.

</doc>
<doc id="446484" url="https://pl.wikipedia.org/wiki?curid=446484" title="Membrana tympani">
Membrana tympani



</doc>
<doc id="446485" url="https://pl.wikipedia.org/wiki?curid=446485" title="Łagiewka">
Łagiewka



</doc>
<doc id="446486" url="https://pl.wikipedia.org/wiki?curid=446486" title="Malleus">
Malleus



</doc>
<doc id="446487" url="https://pl.wikipedia.org/wiki?curid=446487" title="Incus">
Incus



</doc>
<doc id="446488" url="https://pl.wikipedia.org/wiki?curid=446488" title="Stapes">
Stapes



</doc>
<doc id="446489" url="https://pl.wikipedia.org/wiki?curid=446489" title="Frederick Soddy">
Frederick Soddy

Frederick Soddy (ur. 2 września 1877 w Eastbourne, zm. 22 września 1956 w Brighton) – profesor chemii na Uniwersytecie Oksfordzkim (1919–1956), laureat Nagrody Nobla w dziedzinie chemii w roku 1921 za wkład do chemii związków radioaktywnych oraz badania pochodzenia i charakteru izotopów. 
Prowadził prace badawcze w dziedzinie promieniotwórczości. W roku 1903 stwierdził, wraz z Williamem Ramsayem, tożsamość cząstek α i jąder atomów helu. W tym samym roku, we współpracy z Ernestem Rutherfordem, stworzył teorię rozpadu radioaktywnego oraz przeprowadził analizę promieniowania radu, radonu i toru. 
Wprowadził pojęcie izotopów (1910). W roku 1913 sformułował – niezależnie od Kazimierza Fajansa – prawo przesunięć, które do dziś jest często nazywane „regułą Soddy'ego i Fajansa”. Przewidział istnienie izotopów pierwiastków promieniotwórczych. 

</doc>
<doc id="446491" url="https://pl.wikipedia.org/wiki?curid=446491" title="Michael Ondaatje">
Michael Ondaatje

Michael Ondaatje (ur. 12 września 1943) - kanadyjski pisarz i poeta.
Laureat Nagrody Bookera w 1992 za swoją powieść "Angielski pacjent" (ang. "The English Patient"). W 1996 film nakręcony na podstawie tej powieści zdobył 9 Oscarów, w tym za najlepszy film roku.
Ondaatje urodził się na Cejlonie (obecnie Sri Lanka), w rodzinie o bardzo zróżnicowanym pochodzeniu, mającej korzenie portugalskie, holenderskie, tamilskie i syngaleskie. W 1954 przeprowadził się z matką do Anglii, a w 1962 osiadł na stałe w Kanadzie.
Zasiadał w jury konkursu głównego na 50. MFF w Cannes (1997).

</doc>
<doc id="446494" url="https://pl.wikipedia.org/wiki?curid=446494" title="Bazyli z Cezarei">
Bazyli z Cezarei



</doc>
<doc id="446495" url="https://pl.wikipedia.org/wiki?curid=446495" title="Norbertanie">
Norbertanie

Norbertanie (Premonstratensi) – zakon rzymskokatolicki założony w 1120 przez św. Norberta z Xanten w miejscowości Prémontré koło Laon we Francji. Oparty jest na regule św. Augustyna z Hippony.
Zakon norbertanów w XIV wieku obejmował 655 opactw i probostw. Obecnie w świecie jest około 1450 zakonników w 51 domach. Zakon wydał 10 świętych i 4 błogosławionych. Wśród błogosławionych jest też polska norbertanka, Bronisława z Krakowa. Pierwsi premonstratensi przybyli do Polski w 1126. 
Norbertanki założyły w Polsce pierwszy klasztor na Zwierzyńcu w Krakowie w 1162 roku. W 1193 Celestyn III przyjął nowo zorganizowany klasztor norbertanek w Strzelnie pw. "Najświętszej Marii Panny", pod opiekę Stolicy Apostolskiej.
Obecnie jest ich na świecie 172 w 6 domach.

</doc>
<doc id="446498" url="https://pl.wikipedia.org/wiki?curid=446498" title="Premonstratensi">
Premonstratensi



</doc>
<doc id="446504" url="https://pl.wikipedia.org/wiki?curid=446504" title="United States Coast Guard">
United States Coast Guard

Straż Wybrzeża Stanów Zjednoczonych (ang. "United States Coast Guard" – USCG) − jeden z rodzajów amerykańskich sił zbrojnych. Jej zadaniem jest obrona narodowa, ochrona bezpieczeństwa morskiego, wsparcie przy egzekwowaniu amerykańskiego prawa na wodach okalających terytorium Stanów Zjednoczonych oraz ochrona środowiska naturalnego. Łączy funkcje wojskowe i cywilne. Służy w niej około 40 tys. ludzi. W rezerwie pozostaje około 39 tys. ludzi. Straż Wybrzeża w czasie pokoju podlega Departamentowi Bezpieczeństwa Krajowego, a nie Departamentowi Obrony, tak jak pozostałe rodzaje sił zbrojnych. W czasie wojny zaś staje się organizacją podległą Marynarce Wojennej.

</doc>
<doc id="446510" url="https://pl.wikipedia.org/wiki?curid=446510" title="Skrzelotchawki">
Skrzelotchawki

Skrzelotchawki – narządy oddechowe występujące u larw wodnych owadów, służące do oddychania w wodzie. Mają postać blaszkowatych lub nitkowatych uwypuklenia ścianek ciała z tchawkami wewnątrz. U różnych owadów mogą być ona umiejscowione w różnych miejscach ciała, np.: na odnóżach, tułowiu, w końcowym odcinku jelita. Do skrzelotchawek tlen dyfunduje przez powłokę ciała, dalej rozprowadzany jest po organizmie w zamkniętym systemem tchawek.
Występowanie.
Larwy jętek mają 5-7 par skrzelotchawek umieszczonych po bokach odwłoka, czasem zawijających się na grzbiet. U niektórych dwie pierwsze pary mogą się znacznie różnić od pozostałych, np. być zredukowane lub tworzyć łuski okrywające. Skrzelotchawki siódmej pary są mniejsze od reszty. Skrzelotchawki jętek są zazwyczaj ruchome, płatkowate (listkowate, wydłużone, pierzaste). Zróżnicowane u różnych taksonów – pojedyncze lub podwójne, z dodatkowymi włoskami itp. Mogą również występować poza odwłokiem – pod odnóżami lub szczękami.
Larwy ważek równoskrzydłych mają skrzelotchawki umieszczone po trzy na końcu odwłoka. Są one listkowate. Natomiast u ważek różnoskrzydłych brak jest wystających skrzelotchawek, a obecne są skrzela rektalne, czyli zespół wyrostków wewnątrz jelita tylnego. Skrzelotchawki ważek równoskrzydłych składają się z części bazalnej (nasadowej) i dystalnej (zewnętrznej) połączonych szwem – linią nodalną. Przebiega przez nie główny pień tchawkowy z rozgałęzieniami. Skrzelotchawki po linieniu odrastają mniejsze. Larwy świtezianek wyróżniają się masywnymi skrzelotchawkami o trójkątnym przekroju, podczas gdy pozostałe ważki mają je płaskie.
U larw widelnic skrzelotchawki są umieszczone na spodzie tułowia, czasem też na ostatnim segmencie odwłoka. Mają postać nitkowatych lub palcowatych wyrostków.
Larwy wielkoskrzydłych mają różne skrzelotchawki w różnych stadiach. Początkowo nieczłonowane, później pięcioczłonowe, położone parzyście na pierwszych siedmiu segmentach odwłoka. Mają postać zwężających się wyrostków i są silnie owłosione. Zawijają się na grzbiet.
Dla larw sieciarek z rodzaju "Sisyra" charakterystyczne są skrzelotchawki na segmentach odwłoka od 1. do 7. po ich brzusznej stronie. Są trójczłonowe i pojawiają się w drugim stadium. Muchówki mikozkowate mają skrzelotchawki na odwłoku po bokach przyssawek brzusznych. Skrzelotchawki występują u niektórych wodnych gąsienic motyli, np. z rodziny wachlarzykowatych, u części larw chruścików na tułowiu lub odwłoku, larw niektórych chrząszczy na odwłoku.
Niektóre larwy w młodszych stadiach oddychają całą powierzchnią ciała i dopiero w kolejnych stadiach wytwarzają skrzelotchawki

</doc>
<doc id="446511" url="https://pl.wikipedia.org/wiki?curid=446511" title="Skrzelotchawka">
Skrzelotchawka



</doc>
<doc id="446513" url="https://pl.wikipedia.org/wiki?curid=446513" title="Jacek Karnowski">
Jacek Karnowski



</doc>
<doc id="446518" url="https://pl.wikipedia.org/wiki?curid=446518" title="Jacek Karnowski (dziennikarz)">
Jacek Karnowski (dziennikarz)

Jacek Karnowski (ur. 3 września 1976 w Koszalinie) – polski dziennikarz i publicysta, redaktor naczelny tygodnika „Sieci”, były kierownik redakcji „Panoramy” w TVP2, w latach 2009–2010 redaktor naczelny „Wiadomości” w TVP1.
Życiorys.
Absolwent I Liceum Ogólnokształcącego w Olsztynie oraz Instytutu Socjologii Uniwersytetu Warszawskiego (2003). Pracę magisterską pt. "Geneza, powstanie i funkcjonowanie Akcji Wyborczej Solidarność. Wybrane aspekty" pisał u Jadwigi Staniszkis. W okresie studiów działał w samorządzie studenckim, założyciel Dyskusyjnego Klubu Filmowego Socjologów „Pod Spodem”.
W latach 1998–2005 reporter Sekcji polskiej BBC. Do 27 lutego 2007 był reporterem "Wiadomości" TVP1, zajmował się bieżącymi wydarzeniami politycznymi. Prowadził też program "Kwadrans po ósmej" nadawany w TVP, a także poranne dyżury w programie 1 Polskiego Radia. W latach 2007–2008 szef zespołu reporterów codziennego serwisu informacyjnego "Puls Raport" telewizji Puls i prowadzący dwóch programów tej samej stacji – "Puls tygodnia" i "Temat numer 1".
Po reorganizacji w telewizji Puls został kierownikiem redakcji nadawanej w TVP2 "Panoramy". W latach 2009–2010 był szefem "Wiadomości" TVP1. Po zwolnieniu z TVP został współtwórcą i redaktorem naczelnym portalu wPolityce.pl, którym był do marca 2013 roku. Jest prezesem Stowarzyszenia Edukacji Medialnej i Społecznej im. Jana Liszewskiego. Do listopada 2012 roku był publicystą Uważam Rze. Od tego czasu jest redaktorem naczelnym tygodnika "Sieci".
Jest jednym z dziennikarzy prowadzących program "Salon dziennikarski Floriańska 3" od 2012 na antenie Radia Warszawa. Wcześniej audycja ukazywała się również w Telewizji Republika, a od 3 września 2016 jest też emitowana w TVP Info.
Jego brat bliźniak Michał Karnowski także jest dziennikarzem.
Nagrody.
W 2011 wspólnie z bratem Michałem otrzymał Nagrodę im. Jacka Maziarskiego.

</doc>
<doc id="446519" url="https://pl.wikipedia.org/wiki?curid=446519" title="Trzecia zasada dynamiki">
Trzecia zasada dynamiki



</doc>
<doc id="446520" url="https://pl.wikipedia.org/wiki?curid=446520" title="Pierwsza zasada dynamiki">
Pierwsza zasada dynamiki



</doc>
<doc id="446521" url="https://pl.wikipedia.org/wiki?curid=446521" title="Różanecznik żółty">
Różanecznik żółty

Różanecznik żółty, azalia pontyjska, zielina, azalia żółta ("Rhododendron luteum") – gatunek rośliny z rodziny wrzosowatych ("Ericaceae"). Występuje na Kaukazie i w Azji Mniejszej, poza tym na izolowanych obszarach na Ukrainie, Białorusi, w Słowenii i Grecji. W Polsce gatunek znany z jednego stanowiska uznawanego za naturalne, stąd objęty jest ochroną ścisłą. Roślina trująca, ale ze względu na efektowne kwitnienie i jesienne przebarwianie się liści oraz silny aromat – rozpowszechniona jest w uprawie jako roślina ozdobna. Zalecana jest także do sadzenia na skarpach w celu ochrony ich przed erozją. W Turcji, w miejscach masowego występowania w lasach, roślina ta bywa zwalczana.
Rozmieszczenie geograficzne.
Największy zwarty obszar występowania gatunku obejmuje Kaukaz (od Noworosyjska nad Morzem Czarnym na zachodzie po Dagestan na wschodzie, najliczniej rośnie w rejonie Niziny Kolchidzkiej) oraz Azję Mniejszą (na północy Góry Pontyjskie i obszar na południe od Morza Marmara, poza tym góry Taurus na południowym wschodzie). Najdalej na zachód wysunięte stanowisko związane z tym obszarem zasięgowym znajduje się w zachodniej części greckiej wyspy Lesbos na Morzu Egejskim.
Kolejny obszar licznego występowania gatunku to Polesie i wschodni Wołyń na Ukrainie (obwód rówieński i żytomierski). Gatunek ma tu siedliska na obszarze ok. 15 tys. km². W sąsiedztwie – w obwodzie homelskim na Białorusi rośnie na sześciu stanowiskach. Oddalone od tej wyspy zasięgowej stanowisko uznawane za naturalne znajduje się w Polsce – w Woli Zarczyckiej koło Nowej Sarzyny, powiat leżajski. Poza tym gatunek rośnie na izolowanym obszarze na południowo-wschodnim przedpolu Alp w Słowenii (w dorzeczu Sawy, trzy populacje w okolicach miejscowości: Velike Brusnice, Boštanj i Topolovec, liczące ponad 100 roślin każda). Silnie porozrywany zasięg współczesny jest uważany za pozostałość po szerszym zasięgu w okresie poprzedzającym plejstocen. Izolowane stanowiska są pozostałością po refugiach w czasie zlodowaceń. Dawne szersze rozprzestrzenienie gatunku potwierdzają paleobotaniczne ślady jego obecności w pliocenie w Karpatach Zachodnich w okolicach Czorsztyna, poza tym w Alpach i na Bałkanach.
Jako gatunek introdukowany podawany jest z nielicznych stanowisk w południowej Austrii. W Wielkiej Brytanii rośnie zdziczały na rozproszonych stanowiskach, w Irlandii jest rzadki. Introdukowany został także w słowackie Tatry, a jako dziczejący w okolicach parków i ogrodów, gdzie jest uprawiany, podawany jest także z Niemiec. Różanecznik żółty z nasion pochodzących z Wołynia rozpowszechniany był też w lasach w Polsce – jego stanowisko koło Złotego Potoku chronione jest w rezerwacie Parkowe, koło Tomaszowa Mazowieckiego w rezerwatach Niebieskie Źródła i Małecz.
Jedyne stanowisko w Polsce uznawane za naturalne, znajdujące się koło wsi Wola Zarczycka w Kotlinie Sandomierskiej, chronione jest w rezerwacie przyrody Kołacznia. W XXI wieku udokumentowano okazy tego gatunku także kilkaset metrów na zachód od rezerwatu.
Biologia.
Rozwój.
Różanecznik żółty kwitnie bardzo obficie na przełomie kwietnia i maja i w trakcie maja, na niektórych stanowiskach do czerwca. Poszczególne kwiaty kwitną przez 7–8 dni, cały okres kwitnienia trwa ok. 3 tygodnie. Kwitnienie ma miejsce zwykle przed, rzadziej już w trakcie rozwoju liści. Kwiaty wydzielają odurzający, przyjemny zapach (określany jako miodowy lub kwiatowy podobny do mieszanej woni hiacynta i tuberozy), który można wyczuć nawet z odległości 200 m (najsilniej pachnąca azalia z uprawianych w Polsce). Kwiaty zapylają owady. Nasiona są bardzo lekkie i przemieszczane są przez wiatr (anemogamia). Siewki na jedynym naturalnym stanowisku w Polsce rzadko są obserwowane, choć w uprawie nasiona kiełkują w 90%. Podobnie nasiona zebrane na Wołyniu kiełkują w warunkach kontrolowanych niemal w 100%. Do skutecznego kiełkowania roślina wymaga mikoryzy i dobrych warunków świetlnych. W naturze gatunek rozmnaża się głównie poprzez odrośla korzeniowe, przy czym tworzy je czasem tak obficie, że w efekcie powstają trudne do przebycia zarośla. Łatwo zakorzeniają się także pędy dotykające ziemi. Odrośla pojawiają się szczególnie intensywnie po wypaleniu lub przemarznięciu pędów nadziemnych. Krzew rośnie stosunkowo szybko; maksymalne rozmiary osiąga po 10 latach wzrostu.
Właściwości fitochemiczne.
Roślina trująca: liście i młode gałązki zawierają trujące glikozydy: rododendrynę, erykolinę, andromedotoksynę (najbardziej trującą z nich wszystkich), arbutynę, 8 flawonoidów (kemferol, kwercetyna, awikularyna, gwajaweryna, kwercytryna, hiperozyd, mirycetyna i mirycytryna), skopoletynę i umbeliferon. Zawierają także kwas ferulowy, ursolowy i oleanolowy. U zwierząt (zwykle owiec i kóz) zatrucia objawiają się pobudzeniem, a następnie porażeniem układu nerwowego, ślinotokiem, zgrzytaniem zębami, silnym bólem brzucha, przyspieszeniem oddechu i tętna, w końcu śmiercią wskutek porażenia ośrodka oddechowego. U ludzi obserwowano tylko lekkie zatrucia, objawiające się zawrotami i bólami głowy. Andromedotoksyna działa toksycznie na układ krążenia (powoduje silny rzadkoskurcz), na obwodowe zakończenia nerwów czuciowych i działa ośrodkowo powodując zamroczenie świadomości, drgawki i porażając ośrodek oddechowy.
Zatrucie możliwe jest również poprzez miód wytworzony z nektaru różanecznika. Trujący miód, zwany pontyjskim, zawierający andromedotoksynę, znany jest od starożytności – powstaje, gdy pszczoły zbiorą nektar różanecznika pontyjskiego lub właśnie żółtego. Spożyty powoduje problemy z zachowaniem przytomności podobne do upojenia alkoholowego, a przedawkowanie może być śmiertelne.
Ekologia.
Różanecznik żółty rośnie na glebach bielicoziemnych, gliniastych i piaszczysto-gliniastych, zawsze w miejscach silnie zakwaszonych (zwykle poniżej 4 pH, w Słowenii na stanowiskach jest ok. 5,5 pH). Silnie kwitnie tylko w miejscach nasłonecznionych, rosnąc w cieniu kwitnie słabo lub wcale, pędy w takich miejscach pokładają się na powierzchni gruntu i łatwo korzenią. Starsze rośliny są bardziej mrozoodporne od siewek i młodych okazów.
W rejonie Kaukazu różanecznik żółty stwierdzony został w kilkunastu zespołach leśnych z dominacją dębów, buka wschodniego, kasztana jadalnego i grabów ("Quercetum-Fagetum rhododendroso-pteridiosum", "Querceto rhododendroso-aegopodiosum", "Quercetum coryloso-rhododendroso-herbosum", "Quercetum-Carpinetum rhododendroso-convallariosum", "Querceto-Abieto-Fagetum rhododendroso-herbosum", "Querceto-Castaneto-Fagetum rhododendroso-herbosum", "Carpineto-Betulosum-rhododendroso-herbosum", "Fagetum rhododendroso-asperuiosum", "Carpineto-Quercetum-rhododendroso-graminosum", "Querceto-Tremuletum rhododendroso-pterdiosum", "Querceto-Carpineto-Aceretum coryloso-rhododendroso-herbosum"). Rośnie tam poza tym na łąkach, w zaroślach i skrajach lasów sięgając po piętro subalpejskie.
W wołyńskiej wyspie zasięgowej gatunek rośnie głównie w wilgotnych partiach borów mieszanych "Querco roboris-Pinetum" z sosną zwyczajną i dębem szypułkowym (gdzie miejscami podszyt tego gatunku ma 100% pokrycia) oraz na siedliskach boru bagiennego, chociaż na tym siedlisku rośnie mniej obficie. Rzadko obecny jest także w grądzie subkontynentalnym "Tilio-Carpinetum betuli". W zbiorowiskach tych występuje zarówno pod okapem drzewostanów, przy czym zwykle o zwarciu rozluźnionym i rzadszym, jak i w lukach i na porębach, poza tym na przydrożach śródleśnych i na skrajach lasów.
W Grecji różanecznik żółty tworzy podszyt w lasach z sosną czarną i kalabryjską wzdłuż brzegów strumieni, na glebie tworzącej się na skałach wulkanicznych. Tworzy także zbiorowiska zaroślowe wspólnie z chruściną jagodną. W Słowenii rośnie w kwaśnych lasach z dębem, bukiem i grabem w zespołach kwaśnej buczyny ("Luzulo luzuloides-Fagetum") oraz w zespole lasu bukowego z kasztanem jadalnym "Castaneo sativae-Fagetum sylvaticae".
W Polsce na jedynym stanowisku naturalnym różanecznik żółty rośnie na szczycie i wschodnim stoku piaszczystej wydmy, tworząc zarośla wspólnie z leszczyną pospolitą, kruszyną pospolitą, śliwą tarniną, jarzębem pospolitym i dębem szypułkowym.
Jako gatunek introdukowany w Wielkiej Brytanii rośnie na wybrzeżu atlantyckim, na wrzosowiskach, wydmach, mokradłach i w widnych lasach. Nie jest uważany za tak uciążliwy gatunek jak różanecznik pontyjski, jednak zmniejsza różnorodność gatunkową ekosystemów i utrudnia odnawianie lasów.
W górach sięga do 2000 m n.p.m. w rejonie Kaukazu, a na pogórzu Alp Julijskich w Słowenii rośnie do 400 m n.p.m.
Liście atakowane bywają przez patogeny grzybowe. W Polsce i Słowenii zidentyfikowano "Erysiphe azaleae" wywołującego chorobę – mączniaka prawdziwego azalii. Poza tym na gatunku stwierdzono z mączniakowatych także "Erysiphe polygoni" i "Erysiphe penicillata", a z innych patogenów grzybowych: "Exobasidium dubium", "Exobasidium horvathianum", "Exobasidium vaccinii", "Pucciniastrum vaccinii", "Colletotrichum gloeosporioides", "Melanomma rhododendri" i "Phyllosticta berolinensis". Na różaneczniku tym często pasożytuje opieńka miodowa "Armillaria mellea".
Różanecznik żółty okazał się jednym z żywicieli dla inwazyjnego w Europie (pochodzącego z Ameryki Północnej) owada z rodziny pilarzowatych – "Nematus lipovskyi".
Systematyka i zmienność.
W obrębie rodzaju różanecznik "Rhododendron" zaliczany jest do podrodzaju "Hymenanthes", sekcji "Pentanthera". Do najbliższych krewnych tego gatunku należy różanecznik nagietkowy "R. calendulaceum" i kanadyjski "R. canadense".
Gatunek jest bardzo zmienny w zakresie budowy morfologicznej, formy wzrostu i barwy kwiatów. W przeszłości opisano co najmniej 5 odmian i 9 form, jednak współcześnie nie uznaje się tej zmienności za wystarczającą dla wyróżniania taksonów wewnątrzgatunkowych. Na obszarach górskich w Kaukazie kwiaty różanecznika na wyższych wysokościach są jaśniejsze niż na niższych.
Zagrożenia i ochrona.
Gatunek w całym swym zasięgu nie jest uznawany za zagrożony ze względu na znaczne zasoby w rejonie Kaukazu, w Turcji i na Ukrainie. Na światowej czerwonej liście publikowanej przez Międzynarodową Unię Ochrony Przyrody (IUCN) uznany jest za gatunek najmniejszej troski (LC). W skali Unii Europejskiej, gdzie rośnie na izolowanych, wyspowych stanowiskach w Polsce, Grecji i Słowenii ma status gatunku bliskiego zagrożenia (NT). W Unii Europejskiej wymaga ochrony w sieci Natura 2000 – wymieniony został w załączniku II do dyrektywy siedliskowej.
Gatunek jest objęty w Polsce ochroną ścisłą. W kolejnych wydaniach Polskiej czerwonej księgi roślin uznawany jest za gatunek krytycznie zagrożony (kategoria zagrożenia CR), podobnie w Czerwonej liście roślin i grzybów Polski. Na jedynym w Polsce naturalnym jego stanowisku, odkrytym w 1909 roku, utworzono w 1957 roku rezerwat przyrody Kołacznia, o powierzchni zaledwie 10 arów. Główne skupisko rośliny w rezerwacie zajmuje płat o długości ok. 30 m i szerokości od 5 do 10 m. Kondycja roślin pogorszyła się od końca XX wieku ze względu na powtarzające się uszkodzenia mrozowe i obniżenie poziomu wód z powodu wykopania stawów w pobliżu rezerwatu. Wcześniej, przed objęciem ochroną rezerwatową stanowisko było dwukrotnie wypalane. Także stanowiska, na których introdukowano rośliny z Wołynia objęte są w Polsce ochroną rezerwatową (rezerwat przyrody Parkowe, Niebieskie Źródła i Małecz). Chronione jako pomnik przyrody jest także antropogeniczne stanowisko tego gatunku w Lendorf w Austrii.
Ze względu na efektowność roślin w czasie kwitnienia i osobliwość botaniczną jaką stanowią rośliny na izolowanych stanowiskach w Polsce i Słowenii – chronione grodzeniami są przed nadmierną penetracją i niebezpieczeństwem zrywania kwiatów.
Znaczenie użytkowe.
Walorem są wcześnie rozwijające się, intensywnie żółte i silnie aromatyczne kwiaty oraz liście efektownie przebarwiające się jesienią. Do uprawy roślina wprowadzona została najpierw w 1792 roku na Kaukazie. W 1795 odkryta została przez Dionizego Miklera na Wołyniu i namnożona przez niego w oranżerii w Puławach, a następnie uprawiana w ogrodzie botanicznym działającym przy Liceum Krzemienieckim. Stąd nasiona różanecznika żółtego zostały rozpowszechnione w ogrodach i kolekcjach botanicznych całej Europy w latach 1810–1830. Gatunek zalecany jest do sadzenia w parkach i ogrodach naturalistycznych, na wrzosowiskach, nad zbiornikami, a ze względu na silny aromat – w pobliżu miejsc wypoczynku – ławek, altan i tarasów. Można go także uprawiać w pojemnikach.
W celach ozdobnych uprawiana jest forma typowa, jej odmiany uprawne oraz liczne mieszańce międzygatunkowe. Mieszańce różanecznika żółtego z amerykańskimi gatunkami takimi jak: różanecznik nagietkowy "Rhododendron calendulaceum", "R. periclymenoides" i "R. viscosum" tworzą grupę odmian zwaną azaliami gandawskimi (Ghent Hybrids), które z kolei dalej mieszane z różanecznikiem japońskim dały mieszańce z grupy Rustica.
Do odmian ozdobnych tego gatunku należą:
Do azalii gandawskich należą:
Do azalii mieszańcowych z grupy Occidentale (mieszańce z różanecznikiem zachodnim "Rhododendron occidentale") należy:
Siewki różanecznika żółtego są obok siewek różanecznika Schlippenbacha najczęściej stosowane jako podkładki dla mieszańców azalii. Pędy stosowane w tej roli powinny mieć grubość ołówka, zabieg szczepienia metodą przystawki bocznej w szyjkę korzeniową wykonuje się z wykorzystaniem zrazów półzdrewniałych na przełomie czerwca i lipca.
Miód z różanecznika żółtego ma (poza tym, że działa toksycznie) działanie obniżające ciśnienie krwi, ma też działanie inotropowe. W tureckiej prowincji Giresun wywar z liści tego gatunku stosowany jest w leczeniu grzybic stóp.
W obszarze masowego występowania w lasach kolchidzkich na tureckim wybrzeżu Morza Czarnego różanecznik żółty wraz z pontyjskim uznawane są za gatunki szkodliwe, w dużym stopniu ograniczające odnowienie lasów i zmniejszające zróżnicowanie gatunkowe. Rekomendowane jest tam stosowanie dolistnego herbicydu – Triklopyru, skutecznie zwalczającego różaneczniki i nie powodującego znaczących szkód w rozwoju gatunków drzewiastych.
Gatunek rekomendowany jest do sadzenia na skarpach, bowiem za sprawą licznych odrostów korzeniowych umacnia je i chroni przed erozją.
Uprawa.
Różanecznik żółty dobrze rośnie na stanowiskach słonecznych i w półcieniu, przy czym preferuje te drugie. W pełnym słońcu liście mogą ulec oparzeniom, zwłaszcza jeśli gleba nie jest odpowiednio wilgotna. Z kolei rosnąc w półcieniu różanecznik ten dobrze znosi susze. Roślina jest mrozoodporna (podczas surowych zim zdarza się jednak, że przemarzają pąki kwiatowe) – zalecana jest do uprawy w strefach mrozoodporności od 6 do 9 (według innych źródeł od 4 do 8). Jest też tolerancyjna wobec gleby – nie znosi tylko gleb bardzo suchych, mocno podmokłych, wapiennych i bardzo gliniastych. Najlepiej rośnie na glebach kwaśnych, umiarkowanie wilgotnych, próchnicznych, zasobnych w materię organiczną. Ze względu na płytki system korzeniowy nie lubi sąsiedztwa drzew i krzewów o podobnie płytkim systemie korzeniowym. Zresztą źle znosi obecność innych roślin w swoim towarzystwie i w warunkach uprawy należy odchwaszczać powierzchnię na jakiej rośnie różanecznik. Ze względu na mocno rozbudowany, ale gęsty i zwarty system korzeniowy dobrze znosi przesadzanie.
Ze względu na płytko zalegające korzenie i łatwość tworzenia odrostów – nie zaleca się przekopywania gruntu w pobliżu krzewów. Wskazane jest natomiast usuwanie kwiatów tuż po przekwitnieniu.
Rośliny tego gatunku najłatwiej rozmnaża się za pomocą nasion, poza tym odkładów i sadzonek zielnych lub półzdrewniałych. Nasiona wysiewa się natychmiast po zbiorze zapewniając im dobre warunki świetlne (ew. je doświetlając) i utrzymując podłoże (kompost) stale wilgotne. Ze względu na wrażliwość siewek na mróz warto by pierwszą zimę spędziły w szklarni. Ukorzenianie odkładów trwa 15–24 miesiące. Ukorzenianie sadzonek jest trudne.
Konotacje kulturowe.
Gatunek należy do nielicznych krzewów ozdobnych wspomnianych wprost w literaturze klasycznej. O różaneczniku żółtym, a ściślej o miodzie z niego pisał Ksenofont w "Anabazie". Podczas marszu dziesięciu tysięcy Grecy weszli do wioski w Kolchidzie, gdzie znaleźli dzbany z miodem. Po jego spożyciu przez około dobę zatruci wojownicy leżeli niemal bez przytomności.
Na Ukrainie mówi się, że silna woń miejscami masowo tam rosnącego różanecznika żółtego może „odurzyć i uśpić może cały pułk wojska”.
Filatelistyka.
Poczta Polska wyemitowała 14 czerwca 1967 r. znaczek pocztowy przedstawiający różanecznika żółtego o nominale 10 zł, w serii "Rośliny chronione". Autorem projektu znaczka był Andrzej Heidrich. Znaczek pozostawał w obiegu do 31 grudnia 1994 r.

</doc>
<doc id="446524" url="https://pl.wikipedia.org/wiki?curid=446524" title="Dhtml">
Dhtml



</doc>
<doc id="446525" url="https://pl.wikipedia.org/wiki?curid=446525" title="Azalia pontyjska">
Azalia pontyjska



</doc>
<doc id="446526" url="https://pl.wikipedia.org/wiki?curid=446526" title="Różanecznik">
Różanecznik

Różanecznik, azalia, rododendron ("Rhododendron" L.) – rodzaj roślin z rodziny wrzosowatych ("Ericaceae"). Obejmuje ponad tysiąc gatunków. W stanie naturalnym występują głównie w Azji, w mniejszej liczbie gatunków w obydwu Amerykach i w Europie. Rosną zwykle na obszarach górskich, na glebach próchnicznych i kwaśnych, często także na torfowiskach i na glebach oraz skałach wapiennych. Zasiedlają lasy, formacje krzewiaste i wrzosowiska. Nieliczne gatunki są epifitami. Kwiaty są u części gatunków wonne, u innych nie. Zapylane są przez owady, niektóre gatunki w Himalajach także przez ptaki. 
Różanecznik jest jednym z częściej uprawianych i bardziej zróżnicowanych rodzajów krzewów ozdobnych w strefie umiarkowanej, zwłaszcza na obszarach o dużych opadach w sezonie wegetacyjnym. W obrębie podrodzajów łatwo się krzyżują, co pozwoliło wyhodować wiele tysięcy odmian uprawnych. Te gatunki i odmiany, które mają zimozielone, skórzaste liście, nazywane są zwyczajowo rododendronami lub różanecznikami, natomiast te o miękkich, lekko owłosionych i zrzucanych na zimę lub półzimotrwałych liściach nazywa się azaliami. Te ostatnie z kolei można podzielić na gatunki o liściach w dużej mierze opadających zimą i o liściach zimozielonych. Mimo że azalie i różaneczniki zaliczane są do tego samego rodzaju "Rhododendron" – w praktyce ogrodniczej w dalszym ciągu używa się utartych od dawna tradycyjnych nazw.
Gatunki drzewiaste użytkowane są także jako źródło drewna.
Rozmieszczenie geograficzne.
Zasięg rodzaju obejmuje rozległe obszary w strefie umiarkowanej półkuli północnej. W Ameryce Północnej przedstawiciele rodzaju (których jest tam 25 gatunków) rosną w części północnej i środkowej kontynentu, na południu sięgając do Kalifornii, Teksasu i Florydy. Rodzaj najbardziej zróżnicowany jest tu w części wschodniej kontynentu. W Europie rodzaj reprezentowany jest przez 7 gatunków, których brak tylko w południowych krańcach kontynentu oraz nie występują naturalnie na Wyspach Brytyjskich, Islandii. W Azji przedstawiciele rodzaju występują na rozległych obszarach w jej północnej części, w rejonie Kaukazu i Azji Mniejszej, a przede wszystkim w południowo-wschodniej części kontynentu. W Chinach rośnie ok. 570–650 gatunków, z czego 409 to endemity tego kraju. Centrum zróżnicowania rodzaju stanowią Himalaje. Liczne gatunki rosną także na obszarach górskich pozostałej części Azji Południowo-Wschodniej, z kolejnym centrum zróżnicowania w górach Nowej Gwinei, gdzie 155 gatunków jest endemitami tej wyspy. Najdalej na południe różaneczniki sięgają północno-wschodniej Australii, gdzie obecne są dwa gatunki.
W Polsce występują w stanie dzikim trzy gatunki. Najbardziej rozpowszechnionym z nich jest bagno zwyczajne "R. tomentosum". Na pojedynczych stanowiskach uznanych za naturalne występują różanecznik żółty "R. luteum" i różanecznik alpejski "R. ferrugineum".
Systematyka.
"Azalea" L., "Hymenanthes" Blume, "Rhodora" L. "Vireya" Blume
Należy do plemienia "Rhodoreae", podrodziny "Ericoideae", rodziny wrzosowatych "Ericaceae", która wraz z siostrzaną rodziną "Cyrillaceae" należą do rzędu wrzosowców, grupy astrowych (asterids) w obrębie dwuliściennych właściwych (eudicots).
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Ericanae" Takht., rząd wrzosowce ("Ericales" Dumort.), podrząd "Ericineae" Burnett, rodzina wrzosowate ("Ericaceae" Juss.), podrodzina "Rhodordendroideae" (Juss.) Sweet, plemię "Rhododendreae" (Juss.) Colla, podplemię "Rhododendrinae" Benth., rodzaj różanecznik ("Rhododendron" L.).

</doc>
<doc id="446527" url="https://pl.wikipedia.org/wiki?curid=446527" title="Jeleń olbrzymi">
Jeleń olbrzymi

Jeleń olbrzymi, łoś irlandzki ("Megaloceros giganteus") – gatunek wymarłego ssaka z rodziny jeleniowatych.
Żył od środkowego plejstocenu do wczesnego holocenu od 500 tys. do 7700 lat temu. Zamieszkiwał północną Europę (najwięcej jego szczątków znaleziono w Irlandii), północną Azję i północną Afrykę. Wielkością był zbliżony do łosia, osiągał ok. 2,1 m wysokości w kłębie. Posiadał poroże przekraczające 3,5 m rozpiętości, ważące około 40 kg. Żywił się tym, czym dzisiejsze jelenie. Z rysunków naskalnych wynika, że człowiek pierwotny często spotykał się z tym stworzeniem i polował na nie.
Ze względu na łopatowaty kształt poroża jeleń olbrzymi był uważany za bliskiego krewniaka daniela. Późniejsze badania morfologiczne i molekularne wskazały jednak na jego bliższe pokrewieństwo z jeleniem szlachetnym i wapiti. Dopiero badania genetyczne z 2005 r. potwierdziły, że jego najbliższym krewnym jest jednak faktycznie daniel.
Jedyny w Polsce kompletny szkielet jelenia olbrzymiego można zobaczyć na wystawie „Układ kostny kręgowców” w Muzeum Przyrodniczym Uniwersytetu Wrocławskiego.
Jeleń olbrzymi w kulturze.
Jeleń olbrzymi pojawił się w książkach "Zaginiony świat" ("The Lost World") autorstwa Arthura Conana Doyle’a, w "Sadze o Królestwie Światła" ("Legenden om Ljusets rike") autorstwa Margit Sandemo, w cyklu powieściowym „Dzieci Ziemi” „(Earth's Children)” autorstwa Jean Marie Auel, oraz wyprodukowanych przez BBC serialach dokumentalnych "Wędrówki z bestiami" ("Walking with Beasts") i "Wędrówki z jaskiniowcami" ("Walking with Caveman"). W Irlandii, przy drodze N20 pomiędzy miejscowościami Mallow i Cork, stoi naturalnej wielkości figura tego zwierzęcia.

</doc>
<doc id="446529" url="https://pl.wikipedia.org/wiki?curid=446529" title="Absorpcja promieniowania alfa">
Absorpcja promieniowania alfa

Absorpcja promieniowania alfa – pochłanianie promieniowania alfa przez substancję przez którą przechodzi promieniowanie. Absorpcja zachodzi wskutek wzbudzania i jonizacji atomów napromieniowywanego ciała. Zachodzi głównie przez oddziaływanie kulombowskie między cząstkami α a elektronami substancji przenikanej. Rzadziej, przez reakcje jądrowe i rozpraszanie na jądrach atomowych. Podczas absorpcji, z uwagi na dużą masę cząstki α, jej tor pozostaje praktycznie niezmieniony. Strata energii na jednostkę długości przez cząstkę α (zdolność hamowania materiału) jest odwrotnie proporcjonalna do kwadratu prędkości cząstki:
Gdy cząstka α utraci całą większą część energii kinetycznej i energia ta osiąga wartość rzędu energii termicznej, zwykle przyłącza do siebie dwa elektrony i staje się atomem helu.
Jedną z metod badania absorpcji jest mierzenie jonizacji właściwej (liczby jonów wytworzonych na jednostkę długości toru cząstki alfa). Jonizacja jest wprost proporcjonalna do energii cząstki:
gdzie:
Tylko część energii kinetycznej cząstki przekłada się na jonizację. Jej część ulega zmianie na energię cieplną, dysocjację cząstek i wzbudzenia atomów i innych cząstek. Przebieg krzywej Bragga dla cząstek alfa jest zbliżony do krzywej protonu. Intensywność jonizacji zwiększa się wraz z maleniem prędkości, po czym gwałtownie spada do zera.

</doc>
<doc id="446530" url="https://pl.wikipedia.org/wiki?curid=446530" title="Panzerkampfwagen V Panther II">
Panzerkampfwagen V Panther II

Panzerkampfwagen V „Panther II” – nazwa programu rozwojowego czołgu III Rzeszy podczas II wojny światowej. Była to mocniej opancerzona wersja alternatywna czołgu PzKpfw V Panther, rozwijana równolegle z odmianą standardową od stycznia do maja 1943 roku, ale ostatecznie nie wprowadzona do produkcji. Oznaczenia „Panther 2” oraz „Panther II” stosowane są zamiennie w dokumentach źródłowych.
Rozwój konstrukcji.
Początek programu.
Od początku rozwoju czołgu Panther obawiano się o jego opancerzenie, które uznawano za nieadekwatne do zagrożeń w obliczu informacji wywiadu o napotkanych radzieckich czołgach i środkach przeciwpancernych. Montaż dodatkowych płyt pancernych, takich jak w czołgu PzKpfw IV, okazał się niepraktyczny i trudny technicznie. Jeszcze przed debiutem bojowym Pantery rozpoczęto opracowywanie wariantu cechującego się grubszym pancerzem czołowym i bocznym. Firma MAN zajęła się projektowaniem podwozia, Rheinmetall – wieży.
I wariant (tylko pogrubienie opancerzenia).
Podczas spotkania z ministrem Speerem 3 stycznia 1943, Hitler zaakceptował schemat opancerzenia z 100 mm pancerzem czołowym i 60 mm bocznym (dodatkowe 20 mm grubości w stosunku do wersji podstawowej). Jako rozwiązanie tymczasowe, do czasu zakończenia wdrażania nowego modelu, zalecono kontynuowanie produkcji dotychczasowego czołgu.
W raporcie z 22 stycznia 1943 podkreślano, prawdopodobnie ze względu na wymóg szybkiego wprowadzenia do produkcji, że grubość płyt pancernych miała stanowić jedyną różnicę pomiędzy wersjami czołgu. Pozostałe parametry starano się zachować niezmienione. Niewielkie zmiany wprowadzono później w obrysie wieży – ścięto rogi i zmieniono kąt nachylenia tylnej płyty pancernej, co umożliwiło otwieranie włazów i dostęp do silnika pomimo pogrubienia pancerza. Przyrost wagi miał wynieść ok. 7 ton – z 40 do 47 ton. Planowany początek produkcji seryjnej to wrzesień 1943 roku.
II wariant (unifikacja układu jezdnego z Tiger II).
Na spotkaniu w Norymberdze dnia 10 lutego 1943 dr Wielbecke, szef inżynierów firmy MAN, w obliczu problemów z trwałością układu napędowego odmiany standardowej zaproponował daleko idącą unifikację czołgu „Panther 2” z „Tiger”. Proponowano wymianę zawieszenia i układu przeniesienia mocy, jak również przebudowę wieży. Waga wzrosła do ponad 50 ton. Projekt modyfikacji miał być przekazany zakładom produkcyjnym w kwietniu-maju 1943, bez wcześniejszej serii testowej. Firma Demag miała nie rozpoczynać produkcji Panther 1 tylko przygotowywać się do montażu nowej wersji.
W dniu 17 lutego 1943 podczas spotkania z ministrem Speerem uzgodniono unifikację czołgu 'Tiger 3” (później przemianowanego na „Tiger II”) z „Panther 2”. Rozważano kilka wariantów skrzyni biegów i mechanizmów skrętu. Planowano montaż silnika Maybach HL 230 ze skrzynią biegów Zahnradfabrik Friedrichshafen AK 7/200. Dla obu czołgów przewidziano ponadto nowe koła jezdne z wewnętrzną amortyzacją – elementy gumowe chronione były przez zewnętrzną obręcz. Panther miał mieć siedem par takich kół, Tiger – dziewięć. Kadłub czołgu otrzymał uproszczony kształt ułatwiający wytwarzanie, wprowadzono jednopłaszczyznowe płyty boczne, bez załamania w tylnej dolnej części.
18 lutego 1943 na spotkaniu pomiędzy przedstawicielami Wa Pruef 6 i Rheinmetall omówiono modyfikację do wieży czołgu. Planowano niewielką zmianę nachylenia płyty tylnej i ścięcie rogów, co pozwalałoby na otwieranie włazu kierowcy i dostęp do silnika pomimo pogrubienia opancerzenia.
29 marca 1943 zadecydowano, że produkcja „Panther 1” ma być kontynuowana do 1944 roku w zakładach już zaangażowanych w projekt. Do listy montażowni „Panther 2” dodano Krupp-Gruson (od września 1943), Werk Falkenses (od stycznia/lutego 1944) i Nibelungwerk (od połowy 1944 roku).
5 kwietnia 1943 Wa Pruef 6 oczekiwał, że prototyp „Panther II” będzie gotowy w połowie sierpnia.
Anulowanie programu.
29 kwietnia 1943 Speer zdecydował, że produkcja standardowych Panter będzie kontynuowana, jak również bazujących na tym samym podwoziu niszczycieli czołgów Jagdpanther – ich pancerz boczny został oceniony jako wystarczający po zastosowaniu ekranów bocznych, tzw. "Schuerzen". Prace koncepcyjne nad „Panther II” miały być jednak kontynuowane. Nalegano na wyposażenie „Panther I” w projektowane dla „Panther II” koła jezdne o wewnętrznej amortyzacji, tzw. "gummisparenden Laufrollen", oszczędzające deficytową gumę. Na spotkaniu w zakładach MAN w dniu 4 maja 1943 odrzucono pomysł wprowadzenia „Panther II” do produkcji, ze względu na sytuację na froncie. Podjęto decyzję o wykorzystaniu opracowanych rozwiązań konstrukcyjnych do modyfikacji kadłuba standardowych Panter.
Losy prototypu.
Prawdopodobnie jedyny istniejący egzemplarz podwozia Pantery II o numerze 120417 (przy założeniu, że zachowano kolejność oznaczeń, data produkcji to kwiecień-maj 1944) z założonymi obciążnikami imitującymi ciężar wieży został zdobyty w 1945 przez armię amerykańską i przewieziony w celu testowania na poligon Detroit, a następnie do Aberdeen (Maryland). Już na terenie USA połączono go ze standardową wieżą Ausf. G o numerze Fgst.Nr.121447. Po zakończeniu prób zamontowano inną wieżę Ausf G, oznaczoną Fgst.Nr.121455 i wystawiono na widok publiczny. Przez wiele lat można go było zobaczyć w Muzeum Armii Pattona w Forcie Knox. 14 grudnia 2010 przetransportowano go do Fort Benning, gdzie przechodzi renowację z wykorzystaniem elementów Panther Ausf. G. Obecnie (czerwiec 2015) nie jest dostępny dla zwiedzających.
Charakterystyka prototypu.
Na podstawie współczesnych pomiarów i dokumentacji fotograficznej stwierdzono liczne różnice pomiędzy istniejącym prototypem a wersjami Ausf. D/A/G standardowej Pantery.
Projekty pokrewne.
Panther Ausf. G – jednopłaszczyznowe płyty boczne.
W produkowanej od marca 1944 wersji Ausf. G czołgu Panther oraz skonstruowanym na jej podwoziu niszczycielu czołgów Jagdpanther zastosowano nowy kadłub, oparty na rozwiązaniach czołgu Panther II. Jednym z jego elementów były jednopłaszczyznowe płyty boczne bez załamania w tylnej dolnej części, które pogrubiono z 40 mm pod kątem 40° (w wersji Ausf. D i A) do 50 mm pod kątem 30°. Kadłub był pojemniejszy i prostszy w produkcji, zapewniał również lepszą ochronę.
Panther Ausf. F – wieża Schmalturm.
Opracowywana przez Rheinmetall dla Pantery II wieża początkowo miała mieć tylko pogrubione opancerzenie, zachowując kształt starej, ale przekonstruowano ją uwzględniając wnioski z eksploatacji frontowej Panter Ausf. D i A. Projekt nosił nazwę "Turm Panther 2 (schmale Blendenausführung)." Wieża ta nie wyszła poza stadium rysunku. Częstym błędem jest łączenie tego projektu z projektem "Schmalturm" (wąska wieża). Wieża Schmalturm powstała już po anulowaniu projektu Pantery II jako kontynuacja prac Rheinmetalla, jednak założenia konstrukcyjne zostały zmienione. 
Po anulowaniu programu Pantery II Rheinmetall kontynuował prace celem posadowienia wieży na lekko zmodyfikowanym kadłubie wersji Ausf. G. Było także rozważane zamontowanie jej na podwoziu Panzer IV, jednak umieszczenie ważącej 7,5 tony wieży na tak lekkim podwoziu byłoby najprawdopodobniej niemożliwe i pomysł ten pozostał tylko na papierze. Wiosną 1944, ze względu na niepowodzenia firmy Rheinmetall (wieża Schmalturm przez rok nie wyszła poza stadium rysunku) decyzją Wa. Prüf. 6 prace przeniesiono do firmy Daimler Benz. Prawdopodobnie Daimler Benz nie skorzystał z pracy poprzednika, i projektowanie wieży zaczął od nowa. Pierwsze wieże Schmalturm osadzono na podwoziach Panter G, tworząc pierwsze prototypy Pantery – Ausf. F. Nowa wersja Pantery miała wejść do produkcji w zakładach Daimler Benz od marca 1945 i od czerwca 1945 całkowicie zastąpić wcześniejsze wersje na liniach produkcyjnych.
Płytę czołową wieży pogrubiono do 120 mm, zredukowano jej szerokość zmieniając kształt całej wieży na bardziej klinowy, zamiast półwalcowej osłony jarzma armaty zastosowano znacznie mniejsze jarzmo typu "Saukopfblende" („świński ryjek”) w kształcie dzwonu, redukujące możliwość rykoszetowania pocisków w dół, w kierunku cienkich płyt stropu kadłuba. Płyty boczne wieży pogrubiono do 60 mm, stropową aż do 40 mm (konsekwencja utraty panowania w powietrzu przez Niemców i zagrożenia atakami lotnictwa szturmowego). Pracochłonność wykonania zmalała o 30-40%. Średnica pierścienia oporowego pozostała niezmieniona i wynosiła 1650 mm. Wieża ważyła 7565 kg.
Nowa, zmodyfikowana armata KwK 44/1 kalibru 75mm otrzymała oporopowrotniki umieszczone nad lufą, prostszy układ przedmuchiwania pompą pneumatyczną uruchamianą ruchem armaty i uproszczoną kołyskę. Zrezygnowano z hamulca wylotowego. Docelową armatę KwK 44/2 ze zmechanizowanym układem ładowania opracowywały zakłady Skody w Pilźnie, z terminem zakończenia prac w kwietniu 1945.
Przyrządy celownicze były bardzo nowoczesne: zastosowano dalmierz stereoskopowy firmy Carl Zeiss o bazie 1320 mm i powiększeniu 15x (obiektywy ukryte po bokach wieży w kulistych, odlewanych osłonach) oraz stabilizowany w pionie celownik peryskopowy SzF 1 (do końca wojny wyprodukowano tylko 10 z zamówionych 1000). Wieżyczka obserwacyjna dowódcy z 7 stałymi peryskopami została ścięta przy podstawie, tak aby stanowiła mniejszy cel. Wieże przystosowano do montażu noktowizora aktywnego FG 1250 z reflektorem podczerwieni oraz dodatkowych radiostacji umożliwiających użycie każdego czołgu jako wozu dowodzenia. Zamontowano granatnik do bliskiej obrony ("Nahverteidigungswaffe").
Dwie prototypowe wieże wpadły w ręce aliantów, były one testowane w USA i na Wyspach Brytyjskich.

</doc>
<doc id="446531" url="https://pl.wikipedia.org/wiki?curid=446531" title="Galangal">
Galangal

Galangal, galanga – przyprawa o imbirowo-pieprzowym smaku, stosowana w kuchni tajskiej i kuchni indonezyjskiej do zup i curry. Surowcem jest kilka gatunków roślin z rodziny imbirowatych, różniących się rozmiarami kłączy, barwą i smakiem:
Zastosowanie w medycynie.
Podobnie jak imbir, bywa podawany przy chorobie lokomocyjnej, pomaga w zaburzeniach żołądkowych.
W kuchni polskiej.
Należy do specyficznego zestawu przypraw używanych do aromatyzowania wódki Żołądkowej Gorzkiej.

</doc>
<doc id="446532" url="https://pl.wikipedia.org/wiki?curid=446532" title="Wólka Horyniecka">
Wólka Horyniecka

Wólka Horyniecka – wieś w Polsce położona w województwie podkarpackim, w powiecie lubaczowskim, w gminie Horyniec-Zdrój.
W latach 1975 – 1998 miejscowość należała administracyjnie do województwa przemyskiego.
Części wsi.
We wsi znajduje się rzymskokatolicki kościół filialny pod wezwaniem św. Brata Alberta należący do parafii Niepokalanego Poczęcia NMP w Horyńcu-Zdroju i 7 przydrożnych kamiennych krzyży bruśnieńskich.
Między Wólką a Basznią Górną w lesie Kaplisze znajduje się stara rampa kolejowa. Obok rampy kolejowej, po drugiej stronie drogi, znajduje się staw rybny "Stawki".

</doc>
<doc id="446533" url="https://pl.wikipedia.org/wiki?curid=446533" title="Atta">
Atta



</doc>
<doc id="446537" url="https://pl.wikipedia.org/wiki?curid=446537" title="Dhjana">
Dhjana

Dhjana (dewanagari ध्यान, trl. dhyāna, pali "jhana" wym. [dżana], chiń. 禪 "chán", kor. "sŏn 선", jap. "zen", wiet. "thiền") – hinduistyczna oraz buddyjska praktyka medytacyjna, skupienie.
Hinduizm.
W kontekście praktyki jogi dhjana została opisana w trzecim rozdziale Jogasutr Patańdźalego „Wibhuti Padah”. Poprzedza ją opanowanie dharany, natomiast po niej następuje samadhi. Wszystkie te trzy wymienione jednocześnie wykonane to samjama.
Rodzaje dhjany.
Dzieło Gherandasanhita wymienia trzy rodzaje dhjany, w zależności od natury obiektu obranego za cel praktyki:
Buddyzm.
W buddyzmie odnosi się głównie do czterech medytacyjnych wchłonięć. Są one osiągane poprzez pełne skupienie (pali "samādhi"), podczas którego następuje całkowite, chociaż tymczasowe zawieszenie aktywności pięciu zmysłów oraz pięciu przeszkód (pali "nīvarana"). Ten stan świadomości jednakże jest stanem pełnej czujności i przytomności. W tradycji therawady taki wysoki poziom skupienia jest na ogół rozwijany poprzez praktykę jednego z 40 przedmiotów medytacji wyciszenia (pali "samatha-kammatthāna") lub rozwoju umysłu (pali "bhavana").

</doc>
<doc id="446540" url="https://pl.wikipedia.org/wiki?curid=446540" title="Calosoma">
Calosoma

Calosoma – rodzaj chrząszczy z rodziny biegaczowatych i plemienia Carabini. Zwyczajowo określany jako liszkarz lub tęcznik. Wszystkie gatunki z tego rodzaju podlegają w Polsce ochronie gatunkowej.
Opis.
Duże chrząszcze. Przedstawiciele tego rodzaju posiadają żuwaczki silnie poprzecznie pomarszczone, przedplecze silnie poprzeczne oraz trzeci człon czułków długi z wyraźnym kilem po zewnętrznej stronie, którymi to cechami wyróżniają się spośród innych Carabini. Ponadto posiadają szerokie pokrywy i w pełni rozwinięte tylne skrzydła.
Biologia.
Stadium larwalne trwa bardzo krótko, bo zaledwie 2 do 3 tygodni. Dorosłe żyją za to 2 do 3 lat. Zarówno larwy, jak i osobniki dorosłe są aktywnymi drapieżnikami, polującymi na owady.
Występowanie.
W Europie występuje 6 gatunków, z czego w Polsce 5 gatunków:
Systematyka.
Do rodzaju tego należy 135 gatunków. Podział na podrodzaje stosowany jest różnie. Katalog „Carabidae of the World” podaje następujące podrodzaje:
Z kolei katalog „Calosoma of the World” Burschiego przyjmuje następujący podział:

</doc>
<doc id="446545" url="https://pl.wikipedia.org/wiki?curid=446545" title="Paprocie nasienne">
Paprocie nasienne

Paprocie nasienne (Pteridospermatophyta, Lyginopteridophyta, Pteridospermopsida) – klasa (gromada) wymarłych roślin nagonasiennych.
Charakterystyka.
Liście pierzaste, przypominające kształtem liście dzisiejszych paproci. W odróżnieniu od prawdziwych paproci na końcu ich liści tworzyły się zalążki. Największe drzewiaste paprocie nasienne sięgały 10 m wysokości.
Występowanie.
Występowały na Ziemi od późnego dewonu do albu (wczesna kreda), w postaci drzew, krzewów i pnączy.
Szczyt rozwoju przypadł na perm, a zwłaszcza karbon. W tych okresach były ważnym składnikiem lasów, a na kontynencie Gondwany paprocie nasienne, w tym szczególnie rząd "Glossopteridales" (np. rodzaj "Glossopteris"), stanowiły główną grupę drzew (tzw. flora glossopterisowa). Glossopteridy swój sukces zawdzięczały tolerancji na chłodny klimat związany z obecnością lądolodów na Gondwanie. W Polsce w utworach karbonu górnego Górnego Śląska i rejonu Wałbrzycha dość częste są fragmenty (zwłaszcza liście) paproci nasiennych, m.in. "Neuropteris".

</doc>
<doc id="446550" url="https://pl.wikipedia.org/wiki?curid=446550" title="Jak szukaliśmy Lailonii">
Jak szukaliśmy Lailonii



</doc>
<doc id="446551" url="https://pl.wikipedia.org/wiki?curid=446551" title="Absorpcja promieniowania beta">
Absorpcja promieniowania beta

Absorpcja promieniowania beta – proces pochłaniania promieniowania β, czyli strumienia elektronów lub pozytonów, przez substancję. Jest skutkiem oddziaływania promieniowania beta z materią: wzbudzania i jonizacji atomów, oddziaływania kulombowskiego z elektronami substancji, emisji promieniowania hamowania. Straty energii cząstek beta dzieli się zwykle na część kolizyjną (c, straconą w wyniku zderzeń) i radiacyjną (r, wypromieniowaną):
gdzie:
Ze względu na małą masę elektronów i pozytonów, podczas absorpcji tracą one nie tylko energię, ale także zmienia się ich tor ruchu. Oznacza to, że wiązka równoległych cząstek beta po wniknięciu w substancję ulega znacznemu rozproszeniu, a każda z cząstek ma inny tor, często o bardzo różnej długości.
Tor antyelektronów (tzn. pozytonów) w normalnej substancji będzie zawsze dłuższy od toru elektronu. Jest to spowodowane jednoimiennością ładunków antyelektronu i jądra atomowego – odpychają się one powodując mniejszą utratę energii kinetycznej przez antyelektron. Pochłanianie antyelektronu w normalnej materii kończy się jego anihilacją przy zetknięciu z elektronem.

</doc>
<doc id="446553" url="https://pl.wikipedia.org/wiki?curid=446553" title="Opowiadanie o zabawkach dla dzieci">
Opowiadanie o zabawkach dla dzieci



</doc>
<doc id="446555" url="https://pl.wikipedia.org/wiki?curid=446555" title="Jurij Artiuchin">
Jurij Artiuchin

Jurij Pietrowicz Artiuchin , ros. Юрий Петрович Артюхин (ur. 22 czerwca 1930 w Pierszutinie, obwód moskiewski (ZSRR), zm. 4 sierpnia 1998 w Gwiezdnym Miasteczku) – pułkownik lotnictwa, kosmonauta radziecki, Lotnik Kosmonauta ZSRR.
Wykształcenie i służba wojskowa.
W 1948 ukończył 10-klasową szkołę kolejową w mieście Klin, a w 1950 został absolwentem wojskowej szkoły służb specjalnych o profilu techniczno-lotniczym. Otrzymał kwalifikacje technika w zakresie specjalnego wyposażenia samolotów, po czym w latach 1951–1952 był technikiem w różnych jednostkach wojskowych 45 Armii Powietrznej Zabajkalskiego Okręgu Wojskowego.
W 1958 ukończył Wojskową Akademię Inżynieryjno-Lotniczą im. N. Żukowskiego (ВВИА). Po jej ukończeniu (do momentu przyjęcia do oddziału kosmonautów), na różnych stanowiskach, kontynuował służbę na uczelni. W 1980 otrzymał stopień kandydata nauk technicznych po obronie pracy poświęconej wywiadowi kosmicznemu. 3 marca 1988 – z uwagi na wiek – opuścił wojsko i został przeniesiony do rezerwy.
Loty załogowe.
3 lipca 1974 Jurij Artiuchin (inżynier pokładowy) oraz Pawło Popowicz (dowódca) wystartowali w kosmos na pokładzie statku Sojuz 14. Obaj kosmonauci mieli dotrzeć na pokład wystrzelonej wcześniej stacji kosmicznej Salut 3 i przeprowadzić na niej badania oraz eksperymenty. Taka była oficjalna wersja ogłoszona wówczas przez władze radzieckie. W rzeczywistości stacja Salut 3 była wojskową stacją kosmiczną zbudowaną w ramach programu Ałmaz. Podczas misji sprawdzano m.in. jakie cele wojskowe można realizować podczas lotów załogowych oraz wykonano cały szereg zadań o charakterze wywiadowczym. Poza tym załoga przetestowała wyposażenie stacji i wykonała eksperymenty z dziedziny medycyny i biologii. W celu zniwelowania wpływy stanu nieważkości na organizm ludzki kosmonauci przez dwie godziny dziennie wykonywali ćwiczenia fizyczne. 19 lipca 1974 statek Sojuz 14 pomyślnie wylądował w odległości około 140 km od miejscowości Dżezkazgan. Załoga ukończyła lot w zdecydowanie lepszej kondycji niż załoga Sojuza 9 w 1970, która nie realizowała takiego programu ćwiczeń, ponieważ Popowicz i Artiuchin mogli opuścić kapsułę Sojuza 14 o własnych siłach.
Po opuszczeniu oddziału kosmonautów.
Od maja 1988 w Zjednoczeniu Naukowo-Przemysłowym Mołnia (НПО „Молния”) został naczelnikiem działu zajmującego się matematycznym zabezpieczeniem symulatora wahadłowca Buran. W maju 1992 przeszedł na emeryturę.
Zmarł w Gwiezdnym Miasteczku 4 sierpnia 1998, po długiej chorobie.

</doc>
<doc id="446559" url="https://pl.wikipedia.org/wiki?curid=446559" title="UKD 5">
UKD 5



</doc>
<doc id="446560" url="https://pl.wikipedia.org/wiki?curid=446560" title="Osiedle Stanisława Staszica">
Osiedle Stanisława Staszica



</doc>
<doc id="446561" url="https://pl.wikipedia.org/wiki?curid=446561" title="UKD 59">
UKD 59



</doc>
<doc id="446564" url="https://pl.wikipedia.org/wiki?curid=446564" title="26. rozdanie nagród Złotych Malin">
26. rozdanie nagród Złotych Malin

Złote Maliny przyznane za rok 2005

</doc>
<doc id="446567" url="https://pl.wikipedia.org/wiki?curid=446567" title="Hemaglutynina">
Hemaglutynina

Hemaglutynina (w skrócie "H" lub "HA") – glikoproteina o właściwościach antygenowych znajdująca się na powierzchni wirusów grypy (a także innych bakterii i wirusów). Funkcją tego białka jest przyłączenie cząsteczki wirusa do powierzchni infekowanej komórki. Nazwa hemaglutynina pochodzi od zdolności tej glikoproteiny do powodowania aglutynacji (zlepiania się ze sobą) erytrocytów.
Istnieje co najmniej 16 różnych antygenów HA oznaczonych od H1 do H16. Pierwsze trzy H1, H2 i H3 występują w ludzkim wirusie grypy.

</doc>
<doc id="446573" url="https://pl.wikipedia.org/wiki?curid=446573" title="Günther Lütjens">
Günther Lütjens

Günther Lütjens (ur. 25 maja 1889 w Wiesbaden, zm. 27 maja 1941) – niemiecki wojskowy, dowódca floty III Rzeszy, admirał.
Życiorys.
W roku 1907 wstąpił do Cesarskiej Marynarki jako kadet. Szkołę marynarki ukończył z 20. lokatą na 160 podchorążych. Szybko wyrobił sobie znakomitą opinię jako szkoleniowiec broni torpedowej. Podczas I wojny światowej dowodził początkowo torpedowcami T 68 (wrzesień-grudzień 1914), T 21 (styczeń-marzec 1915), A 5, A 20 (maj 1915-luty 1916), następnie półflotyllą „A” Flotylli Torpedowców „Flandria” i torpedowcem A 40 (luty 1916-listopad 1918). Brał udział w wielu akcjach bojowych – starciach z siłami lekkimi, rozpoznaniach, ostrzeliwaniu wybrzeży i ratowaniu własnych, uszkodzonych jednostek. Był odznaczony Krzyżem Żelaznym I oraz II klasy, a wojnę zakończył w stopniu kapitana.
Od roku 1929, w stopniu komandora podporucznika, dowodził I Flotyllą Torpedowców. Od 1931 był kierownikiem wydziału personalnego oficerów w Ministerstwie Obrony, a w 1933 został szefem wydziału personalnego floty. W latach 1934-1935 dowodził krążownikiem „Karlsruhe”. W październiku 1937 uzyskał stopień kontradmirała i powierzono mu funkcję dowódcy Sił Torpedowych ("Führer der Torpedoboote", FdT). Po wybuchu II wojny światowej, we wrześniu 1939 walczył na Bałtyku i m.in. wziął udział w potyczce z polskimi okrętami koło Helu (na pokładzie niszczyciela „Leberecht Maass”). Od 21 października 1939 został dowódcą Sił Zwiadowczych. Podczas kampanii norweskiej pancerniki „Scharnhorst” i „Gneisenau”, osłaniające pod jego flagą siły desantowe, stoczyły walkę z brytyjskim „Renownem”. Przewidywano, iż jako dowódca sił morskich „Zachód” będzie dowodził siłami morskimi podczas planowanej inwazji Wielkiej Brytanii. W styczniu 1940 mianowano go wiceadmirałem, w czerwcu odznaczono Krzyżem Rycerskim i 18 czerwca 1940 został dowódcą floty. We wrześniu awansował na admirała.
W okresie 30 stycznia-22 marca 1941 dowodził zespołem „Scharnhorst” – „Gneisenau” podczas udanego rajdu przeciw żegludze na Atlantyku (operacja "Berlin"). Był następnie jednym z organizatorów operacji "Rheinübung" – rejsu korsarskiego pancernika „Bismarck” i krążownika „Prinz Eugen” w maju 1941 i dowódcą tego zespołu okrętów. W rozmowie z kmdr. Vossem przed operacją „Rheinubung” powiedział: "Chciałbym się pożegnać, nigdy już nie wrócę. Jeśli się weźmie pod uwagę przewagę Brytyjczyków, nie jest prawdopodobne, abyśmy to przeżyli...". Zginął wraz z pancernikiem „Bismarck” 27 maja 1941.
Günther Lütjens jest jedynym niemieckim admirałem w pełnym stopniu, który zginął w czasie wojny na morzu.
Jego imieniem nazwano niszczyciel rakietowy marynarki RFN „Lütjens”, oddany do służby w 1969.

</doc>
<doc id="446576" url="https://pl.wikipedia.org/wiki?curid=446576" title="Aforyzmy">
Aforyzmy



</doc>
<doc id="446583" url="https://pl.wikipedia.org/wiki?curid=446583" title="Flaga Demokratycznej Republiki Konga">
Flaga Demokratycznej Republiki Konga

Flaga Demokratycznej Republiki Konga została oficjalną flagą państwa 20 lutego 2006. Nowa konstytucja DR Konga, z grudnia 2005, roku przywróciła flagę z lat 1963–1971 z kilkoma drobnymi zmianami (zmiana tła z granatowego na błękitne, pomniejszono gwiazdę oraz zwiększono grubość dwóch żółtych pasów w środku flagi). Kolor niebieski symbolizuje chęć pokoju w państwie, kolor czerwony pokazuje, że wiele osób zginęło w walkach o niepodległość kraju, natomiast żółty jest symbolem nadejścia świetlanej przyszłości.
Historyczne warianty flagi.
Poprzednia flaga została przyjęta w 1997 roku. Była podobna do flagi niepodległościowej z lat 1960–1963. Sześć gwiazd symbolizowało sześć prowincji państwa, a największa gwiazda była symbolem stolicy państwa, którą jest nadal Kinszasa. Pierwsza flaga państwa (z lat 1877–1908 oraz z lat 1908–1960) była używana przez króla Leopolda II Belgijskiego oraz została dla niego zaprojektowana przez Henriego Mortona Stanleya i była symbolem światłości. Flaga Zairu (1971–1997) stworzona była w ramach prób reafrykanizacji narodu przez Mobutu i używana była oficjalnie aż do obalenia Mobutu w 1997.

</doc>
<doc id="446585" url="https://pl.wikipedia.org/wiki?curid=446585" title="Leniwcowate">
Leniwcowate

Leniwcowate (Bradypodidae) – monotypowa rodzina lądowych, nadrzewnych ssaków z podrzędu liściożerów w rzędzie włochaczy. Są to zwierzęta poruszające się powoli, podwieszone pod gałęziami drzew, z których rzadko schodzą. Na ziemi niezgrabnie pełzają. Żywią się liśćmi. Ich futro stanowi siedlisko glonów i licznych stawonogów, w tym motyli. Prowadzą samotny tryb życia. Samica rodzi pojedyncze młode. Rodzina obejmuje współcześnie cztery gatunki, z których leniwiec karłowaty jest krytycznie zagrożony wyginięciem, a leniwiec grzywiasty narażony.
Budowa.
Długość ciała (bez ogona) 485–755 mm, długość ogona 22–110 mm, długość ucha 5–22 mm, długość tylnej stopy 40–180 mm; masa ciała 2,5–10,1 kg; samice są z reguły nieco większe i cięższe od samców.
Leniwcowate wykazują liczne przystosowania do nadrzewnego trybu życia.
Ciało porasta gęste futro. W odróżnieniu od innych ssaków przedziałek znajduje się na brzuchu, jako że leniwiec większą część życia zwisa z gałęzi brzuchem do góry. Średnica włosa wynosi 0,4 mm. Futro jest zwykle brązowe lub szare. U większości gatunków twarz jest blada, w okolicy oczu biegną dwa ciemniejsze pasy. Leniwiec trójpalczasty (zwany po angielsku "pale-throated three-toed sloth", bladogardłym leniwcem trójpalczastym) wyróżnia się bladym zabarwieniem okolicy gardła. Samce większości gatunków noszą na grzbiecie "speculum" w formie ciemniejszego pasa biegnącego przez kremową plamę, niekiedy z mniejszymi ciemniejszymi plamkami. Od pozostałych gatunków odróżnia się leniwiec grzywiasty, nieposiadający ani ciemniejszych pasów na oczach, ani "speculum". Ma on natomiast, zgodnie z nazwą, ciemniejszą grzywę z tyłu głowy, wyraźniejszą u samców, u samic w postaci niekiedy tylko dwóch kępek ciemniejszych włosów.
Staw żuchwowy jest uniesiony, co poprawia pracę mięśni żwacza i skrzydłowego przyśrodkowego. Zęby nie mają szkliwa. Rosną całe życie zwierzęcia. W szczęce i połówce żuchwy jest po 4–5 zębów. Cechują się prostą budową, stożkowatym kształtem, rozmieszczone są w równych odstępach.
Spośród innych ssaków wyróżnia je budowa kręgosłupa. Odcinek szyjny kręgosłupa składa się z 8–10 kręgów, co jest wyjątkiem w świecie ssaków (typowo 7 kręgów szyjnych), a leniwcom trójpalczastym zapewnia możliwość obracania głowy o ponad 270° w kierunku przednio tylnym, na boki natomiast aż o 330°. Badania rozwoju embrionalnego leniwców wykazały, że kręgi &gt;7 rozwojowo należą do odcinka piersiowego.
Leniwce przystosowały się do połykania w odwrotnej niż większość ssaków pozycji. Budowa żołądka jest złożona i pozwala na trawienie dużej ilości pokarmu roślinnego – liści i gałązek. Pokarm powoli fermentuje. Trawią go obecne w przewodzie pokarmowym bakterie z grupy Firmicutes i Proteobacteria (w tym np. z rodzaju "Neisseria"). Narządy wewnętrzne przytwierdzone są pasmami łącznotkankowymi do dolnych żeber, żeby nie osuwały się na płuca i nie utrudniały zwierzęciu oddychania.
Ogon jest zredukowany.
Cechą charakterystyczną tej rodziny leniwców jest obecność trzech długich palców dłoni i stóp, uzbrojonych w trzy potężne, hakowato zagięte pazury, dzięki którym mogą się zwieszać z gałęzi drzew. Środkowe części palców mogą być zrośnięte.
Systematyka.
Podział.
Do rodziny Bradypodidae zaliczany jest jeden rodzaj leniwiec ("Bradypus") z następującymi gatunkami:
Ewolucja.
W przeszłości uważano, że leniwce trójpalczaste z rodzaju leniwiec ("Bradypus") i leniwce dwupalczaste z rodzaju leniuchowiec ("Choleopus") są ze sobą blisko spokrewnione. Umieszczano je w jednej rodzinie. Uzasadniono to podobieństwem związanym głównie z przystosowaniami do nadrzewnego trybu życia. Kolejne badania, zwłaszcza licznych wymarłych wielkich naziemnych leniwców, z których część okazało się być blisko spokrewnionymi z leniuchowcami, bliżej niż leniwce, zrewidowały ten pogląd. Podobieństwa między leniwcem a leniuchowcem uznano za wynik raczej konwergencji. W efekcie leniuchowce umieszczono w rodzinie Megalonychidae wraz z niektórymi wielkimi naziemnymi leniwcami, jak "Megalonyx", po polsku nazywanej leniuchowcowatymi. Rodzina ta jest dość daleko spokrewniona z leniwcowatymi, a ich linie rozdzieliły się między 20 a 30 milionów lat temu. W efekcie w rodzinie leniwcowatych pozostał pojedynczy rodzaj leniwiec.
Wśród czterech gatunków zaliczanych obecnie do rodzaju leniwiec najbardziej od pozostałych odróżnia się leniwiec grzywiasty. Stanowi grupę siostrzaną kladu złożonego z pozostałych trzech gatunków. Prowadząca do niego linia oddzieliła się 19–21 milionów lat temu. Niekiedy postuluje się przeniesienie go do osobnego rodzaju.
Inny podział miał miejsce 5–6 milionów lat temu. Powstały wtedy prawdopodobnie linie prowadzące do dwóch współczesnych gatunków leniwiec pstry i leniwiec trójpalczasty. Kontrowersyjna pozostaje natomiast kwestia pochodzenia ostatniego z gatunków, leniwca karłowatego, spotykanego wyłącznie na niewielkiej wyspie u wybrzeży Panamy. Gatunek wydzielono z leniwca pstrego w 2001, początkowo z uwagi na mniejszy rozmiar. Później przeprowadzone badania genetyczne potwierdziły istotne różnice pomiędzy leniwcem pstrym i karłowatym. Szacowany czas rozejścia się linii wypadł 8 milionów lat temu, a więc jeszcze przed rozejściem się linii leniwca pstrego i trójpalczastego. Krytycy wskazali jednak, że w badaniach porównywano materiał genetyczny przedstawicieli leniwca karłowatego oraz leniwców pstrych z okolic oddalonych od Panamy. Kolejne badania z wykorzystaniem przedstawicieli leniwca pstrego z obszaru leżącego niedaleko miejsca życia leniwca karłowatego nie potwierdziło poprzednich różnic. W efekcie niektórzy badacze kwestionują nawet wyróżnianie leniwca karłowatego jako odrębnego gatunku.
Tryb życia.
Leniwcowate wiodą nadrzewny tryb życia. Zasiedlają lasy tropikalne, są powolne, ale z łatwością poruszają się wśród gałęzi. Dużą część życia spędzają zwieszając się z gałęzi. Śpią od 15 do 18 godzin na dobę, często w rozwidleniu drzewa. W badaniach wenezuelskich odpoczywały przez 72,9% czasu. Podczas odpoczynku częściej siedziały, niż zwieszały się z gałęzi (nieco ponad 90% czasu). Najczęściej przemieszczają się z ciałem ustawionym prostopadle do gałęzi. Mają kilka swoich ulubionych drzew, zwanych "modal trees", na których spędzają większość czasu. O poranku, chcąc się wygrzać na słońcu, wspinają się ku wierzchołkom. Po południu, kiedy jest ciepło, raczej chowają się w cieniu. Po obfitym posiłku wystawiają brzuch na słońce, co przyśpiesza działanie obecnych w przewodzie pokarmowych bakterii trawiących liście.
Leniwce wiodą samotny tryb życia. Każdy osobnik zajmuje pewien areał. Samce mogą bronić go przed konkurentami, zwłaszcza swych ulubionych drzew. W razie konfliktu może dojść do przemocy fizycznej z uderzaniem rywala łapami i okrzykami o wysokich tonach. Areał samca zazębia się z areałami samic, które również mogą na siebie zachodzić. W ciągu doby leniwiec przebywa zwykle 20-40 m, w przypadku leniwca grzywiastego średnia wynosi 24 m. W dzień przebywał on średnio 17 m, nocą 5 m. Obserwowano jednak leniwce przemierzające jednego dnia aż kilkaset m. Pojedynczy osobnik zajmuje zwykle teren od 1 do prawie 20 ha, przy czym nie ma różnic w areale ze względu na płeć. Areał zajmowany przez poszczególne leniwce grzywiaste wynosi od 0,5 do 6 ha. Zagęszczenie populacji wynosi od 0,1 do 8,5 leniwca na ha. Zależy ono głównie od jakości siedliska i jest większe w dziewiczych lasach.
Na ziemi zwierzęta te nieporadnie pełzają posługując się przedramionami i tylnymi kończynami. Podróż rozpoczynają powoli, podpierając się trzema kończynami. Potem nieco przyspieszają, podpierając się przedramieniem i przeciwstawną kończyną tylną. Leniwiec jest w stanie przebywać w ten sposób istotne odległości.
W wodzie leniwce okazują się być dobrymi pływakami. Pływają znacznie lepiej, niż chodzą. Niekiedy wykorzystują rzeki na korytarze ułatwiające im przemieszczanie się.
Korzystając z ubogiego w energię pokarmu, leniwce oszczędzają energię, ograniczając wysiłek do minimum. Większą część doby spędzają nieruchomo, poruszają się powoli, stolec oddają raz w tygodniu. Ich temperatura bardziej niż w przypadku większości ssaków zależy od otoczenia. Również zużycie tlenu spada wraz z temperaturą otoczenia. Leniwce cechują się najwolniejszym tempem przemiany materii ze wszystkich niezapadających w sen zimowy ssaków.
Raz w tygodniu leniwiec opuszcza swe schronienie w koronach drzew i schodzi na dno lasu, zazwyczaj pod jednym ze swych ulubionych drzew. Szczątkowym ogonem wygrzebuje niewielkie zagłębienie w ziemi, do którego oddaje stolec w postaci niewielkich bobków, często w dużej ilości. Symbiotyczne ćmy składają w stolcu jaja, a leniwiec zagrzebuje go, po czym wraca do koron drzew. Zachowanie takie wystawia go na niebezpieczeństwo polujących na dnie lasu drapieżników. Na ziemi porusza się on bowiem niezdarnie, raczej pełza na przedramionach, niż chodzi. Zejście z drzew kosztuje go też dużo energii. Zachowania takiego nie obserwuje się wśród innych nadrzewnych ssaków, które oddają stolec pod siebie, spadający następnie w dół z wysokości koron drzew. Prawdopodobnie u leniwca schodzenie w dół ma związek z symbiotycznymi motylami jego futra, które rozmnażają się w tym kale, a same dostarczają substancji odżywczych glonom porastającym jego futro.
Cykl życiowy.
Samica leniwca może rozmnażać się raz do roku i czyni tak rzeczywiście trzy czwarte samic w wieku rozrodczym. Występuje pewien sezon rozrodczy. Może mieć on związek z dostępnością pokarmu, bowiem mniej wybredne leniuchowce rozmnażają się przez cały rok.
Gotowa na przyjęcie samca samica nawołuje go. Być może samiec komunikuje swą wartość za pomocą feromonów wydzielanych w okolicy "speculum". Interesuje się on wieloma samicami. Ogranicza też dostęp do niech rywalom. W jednym z badań pojedynczy samiec był ojcem połowy młodych w populacji, a tylko jedna czwarta samców przystąpiła do przedłużania gatunku. Samica po kopulacji zachodzi w ciążę trwającą pół roku. Najwięcej młodych przychodzi na świat w lutym. Młode, choć zależne od matki, jest już rozwinięte, ma futro i otwarte oczy, przynajmniej u leniwca pstrego. Waży około 340 g (dane pochodzą z niewoli). Wczepia się w futro swej matki, gdzie spędzi następne 100 dni. Początkowo żywi się wyłącznie mlekiem. Mając 2 tygodnie, próbuje pierwszego pokarmu stałego, wybieranego przez matkę, która w ten sposób uczy go jadalnych roślin. Pomimo tego nadal karmi go mlekiem, zaprzestając, kiedy młode skończy 2-4 miesiące. Młode odzywają się do matki, kiedy stracą z nią kontakt. Wydają z siebie dość krótkie, trwające mniej od sekundy gwizdnięcia o częstotliwości między 1,9 a 2,6 kHz. Matka może zajść w kolejną ciążę jeszcze w trakcie opieki nad starszym dzieckiem, pomiędzy porodami mija 10-12 miesięcy.
Leniwce żyją na wolności od 12 do 15 lat, pojedyncze osobniki mogą żyć jeszcze dłużej.
Rozmieszczenie geograficzne.
Rodzina obejmuje gatunki występujące w Ameryce Środkowej i Południowej.
Siedliskiem leniwców są lasy. Występuje zarówno w lasach pierwotnych, jak i wtórnych, a nawet na terenach użytkowanych rolnicze, jeśli rosną na nich gęsto drzewa, najlepiej mające kontakt przestrzenny z dziewiczym lasem. Zwierzęta preferują las nizinny nad górski, co ma związek z niską zawartością energetyczną pożywienia. Obecne są w Amazonii. Zwłaszcza leniwiec pstry ma szeroki zasięg występowania, od Ameryki Środkowej (Honduras) do północnej Argentyny i Urugwaju. Leniwiec trójpalczasty zasiedla północny wschód Ameryki Południowej. Leniwiec grzywiasty ograniczony jest do zanikającego lasu atlantyckiego. Leniwiec karłowaty występują na niewielkiej powierzchni lasach mangrowych niewielkiej wyspy 18 km od brzegu Panamy od strony atlantyckiej.
Ekologia.
W przeciwieństwie do mniej wyspecjalizowanych leniuchowców leniwcowate są ścisłymi liściożercami. Konsumują liście wielu różnych gatunków drzew i lian, aczkolwiek pojedynczy osobnik zwykle ogranicza się do kilku ulubionych. Najczęściej jadane są liście cekropki, figowca, śliwy i "Micropholis".
Leniwiec trójpalczasty spożywa właściwie wyłącznie liście cekropki, podczas gdy u leniwca pstrego prócz niej w skład pokarmu wchodzi jeszcze 50 innych gatunków drzew. Jednakże badania tego gatunku z Wenezueli wskazały, że 99,4% jego pokarmu stanowiły liście, najczęściej z rodzin "Clethraceae", "Cecropiaceae" (inni autorzy zaliczają cekropkę do pokrzywowatych) i "Clusiaceae" – w sumie 77%.
Dietę leniwca grzywiastego zbadał dokładniej Chiarello. 99% pokarmu zwierzęcia stanowiły liście, przy czym 68% to były młode liście, o lepszych własnościach odżywczych, 7% zaś liście dojrzałe. Większość liści pochodziło z drzew (83%, 16 gatunków), następnie z lian (16%, 5 gatunków). Dieta konkretnego osobnika była jednak znacznie mniej zróżnicowała, ograniczając się do 7-12 gatunków. 90% czasu spędzanego na odżywianiu się leniwce spędziły na: figowcach, "Micropholis venulosa", śliwach, mandewilach, toinowatych, cekropce "Cecropia hololeuca", "Cupania", "Pourouma" i "Trichilia". Prócz liści po 1% pokarmu stanowić mogą kwiaty i owoce.
Z uwagi na wysoką specjalizację podczas okresu deszczowego leniwcom może grozić głód.
Na leniwce polują z ptaków harpia wielka, "Pulsatrix perspicillata", ze ssaków jaguar, ocelot i margaj, a także kojot i pies domowy, z gadów "Eunectes".
Z kolei pasożytami zewnętrznymi liściożerów są liczne stawonogi, jak muchówki, w tym komarowate, muszki, i roztocza, jak kleszcze, w tym 6 gatunków z rodzaju "Ambylomma", z których 2, rzadko spotykane na innych zwierzętach, zdają się przystosowane do żerowania na liściożerach. W jednym z badań stwierdzono je na 99% przebadanych leniwców. Inne żywiące się krwią leniwców roztocza obejmują "Liponissus inheringi", "Lobalges trouessarti" i "Edentalges bradypus". Prócz pasożytów liściożerom towarzyszą symbionty i komensale. W futrze leniwców żyją symbiotyczne glony. Zamieszkują je też komensalne stawonogi, takie jak chrząszcze, ćmy, roztocza. Wśród tych ostatnich wymienia się 3 gatunki z rodzaju "Macrocheles". Poświętnikowate lubią szczególnie okolice łokci i kolan. Na pojedynczym osobniku z gatunku leniwiec pstry naliczono kiedyś 980 chrząszczy "Trichilium adisi". Mogą one przenosić roztocza. Innym rodzajem chrząszczy zamieszkujących futro liściożerów jest "Uroxys". Spośród motyli wymienia się Chrysauginae spędzające większość dorosłego życia w futrze liściożerów, zwłaszcza leniwców trójpalczastych. Możliwe, że chronią się w nim przed drapieżnictwem ptaków, a może żywią się wydzielinami skóry gospodarza bądź porastającymi jego futro glonami. Na pojedynczym osobniku znajdywano nawet 120 ciem. W futrze liściożerów spotykano także liczne gatunki koprofagów, które prawdopodobnie wykorzystywały te ssaki do przemieszczania się. Odchodami żywią się też larwy ciem. Samice zamieszkujących futro ciem (w futrze leniwców są 3 razy liczniejsze od samców) prawdopodobnie opuszczają je, kiedy gospodarz oddaje się defekacji, by złożyć jaja w jego stolcu. Z jaj następnie wylęgają się larwy, a o przeobrażeniu powstają z nich dorosłe, uskrzydlone motyle. Ponownie odnajdują one leniwca. Tutaj znaczenie może odgrywać zwyczaj leniwca do przebywania na kilku ulubionych drzewach ("modal trees"), pod którymi defekuje. Ćmy prowadzą dalsze życie w futrze leniwca. Niekoniecznie dotyczy do wszystkich motyli zamieszkujących futro, gdyż u "Bradipodicola hahneli" skrzydła zazwyczaj są przetrącone, co uniemożliwia sprawne latanie. Ćmy zwiększają dostępność w futrze leniwca azotu i innych minerałów, które z kolei są wykorzystywane przez glony. Te ostatnie, rosnąc w futrze leniwca, nie tylko zapewniają mu zielony odcień, doskonaląc kamuflaż chroniący go przed drapieżnikami. Stanowią także uzupełnienie jego diety, zwłaszcza w zakresie lipidów, których zawierają znacznie więcej od stanowiących główny element diety liści. Leniwiec spożywa glony z własnego futra, iskając się. Nieuwzględnienie tego źródła pokarmu powodowało w przeszłości niemożność zbilansowania kosztów energetycznych leniwca.
Zagrożenia i ochrona.
Miejscowa ludność poluje na leniwce, ale robi to rzadko i na niewielką skalę. Polują również psy. Kiedyś uważany za zwierzę głupie, leniwe i niepotrzebne, dzisiaj leniwiec jest pozytywnie postrzegany w opinii publicznej. Jego wizerunek wykorzystuje się w handlu i w kulturze, w Kostaryce figuruje nawet na pieniądzu. Z drugiej strony leniwcom zagraża dewastacja ich siedlisk.
Statusy konkretnych gatunków znacznie się różnią. Leniwiec pstry ma szeroki zasięg występowania i zajmuje liczne tereny chronione. Nie wydaje się, by cokolwiek mogło zagrozić mu wyginięciem. Również leniwiec trójpalczasty nie jest zagrożony. IUCN klasyfikuje oba jako gatunki najmniejszej troski. Inaczej wygląda sprawa zamieszkującego coraz mniejszy las atlantycki leniwca grzywiastego, podzielonego na trzy izolowane populacje. IUCN uznaje go za gatunek narażony. Jeszcze gorzej wygląda sytuacja leniwca karłowatego, występującego jedynie w bardzo ograniczonym przestrzennie przybrzeżnym lesie mangrowym pojedynczej wyspy. IUCN uznaje go za gatunek krytycznie zagrożony wyginięciem.

</doc>
<doc id="446593" url="https://pl.wikipedia.org/wiki?curid=446593" title="Bitwa pod Markuszowem (1792)">
Bitwa pod Markuszowem (1792)

Bitwa pod Markuszowem odbyła się 26 lipca 1792 roku w czasie wojny polsko-rosyjskiej 1792. Była ostatnim starciem tej wojny. 
Tło historyczne.
Między innymi wskutek dysproporcji sił, wojna w obronie Konstytucji 3 maja zamieniła się w jeden wielki odwrót wojsk polskich. Wobec niemożności utrzymania linii Bugu, książę Józef Poniatowski prowadził swój korpus w kierunku stolicy, unikając stoczenia decydującej bitwy, dbając o zachowanie armii. W staczanych bitwach obronnych osiągał zresztą niemałe sukcesy (Zieleńce). Pod koniec lipca stanął kwaterą w Kurowie, gdzie dosięgła go wieść o przejściu króla Stanisława Augusta Poniatowskiego na stronę konfederacji targowickiej.
Przebieg bitwy.
Pod Markuszowem znajdowała się straż tylna wojsk polskich. Na nią uderzyli od wschodu (od strony Garbowa) niezorientowani w sytuacji politycznej Kozacy. Zrozpaczony zachowaniem krewniaka dowódca polski pociągnął wierne mu wojska (12 szwadronów kawalerii) w bezsensowną już walkę, osobiście dowodząc i wykazując się przy tym niebywałą brawurą, wedle współczesnych przekazów - szukając śmierci. Kozacy zostali odparci i odrzuceni w kierunku Garbowa. W bitwie tej zginęło około 20 Polaków, w tym generalny inspektor kawalerii gen. Janusz Stanisław Iliński.
Konsekwencje.
Bitwa z powodu swoich rozmiarów nie miałaby większego znaczenia nawet w innej sytuacji politycznej, w tej zaś była ona pozbawiona znaczenia w ogóle. Wskutek zachowania króla okazało się, że było to ostatnie zwycięstwo wojsk polskich w tej wojnie. Choć armia polska zachowała zdolność bojową, wskutek decyzji władz wojna była przegrana. 

</doc>
<doc id="446596" url="https://pl.wikipedia.org/wiki?curid=446596" title="Legislatura">
Legislatura



</doc>
<doc id="446600" url="https://pl.wikipedia.org/wiki?curid=446600" title="Rezerwat przyrody Kacze Łęgi">
Rezerwat przyrody Kacze Łęgi

Rezerwat przyrody Kacze Łęgi (kaszb. "Kaczé Łãdżi") – leśny rezerwat przyrody o powierzchni 8,97 ha utworzony w 1983 roku, znajdujący się w dolinie rzeki Kaczej na terenie Trójmiejskiego Parku Krajobrazowego, na obszarze Krykulec (część dzielnicy Mały Kack). Teren rezerwatu jest zarządzany przez Nadleśnictwo Gdańsk, nadzór sprawuje Regionalna Dyrekcja Ochrony Środowiska.
Obejmuje odcinek potoku z niewielkim dopływem oraz dobrze zachowany fragment lasu łęgowego z okazałym drzewostanem i wieloma drzewami pomnikowymi. Rezerwat chroni pozostałość dawnej szaty roślinnej dolin rzecznych (łęg wiązowy) w formie typowej dla roślinności dna dolin niewielkich rzek. Stwierdzono tu występowanie 210 gatunków roślin naczyniowych, w tym stosunkowo dużej ilości roślin górsko-podgórskich. W drzewostanie dominuje olsza czarna i jesion wyniosły.

</doc>
<doc id="446602" url="https://pl.wikipedia.org/wiki?curid=446602" title="Rezerwat przyrody Kępa Redłowska">
Rezerwat przyrody Kępa Redłowska

Rezerwat Kępa Redłowska – krajobrazowy rezerwat przyrody o powierzchni 121,91 ha utworzony w 1938 roku, w granicach administracyjnych Gdyni, w Redłowie.
Charakterystyka.
Rezerwat jest częścią nadmorskiej klifowej wysoczyzny morenowej zwanej Kępą Redłowską. Celem ochrony jest zachowanie naturalnych lasów bukowych oraz naturalnego stanowiska jarząba szwedzkiego. W rezerwacie występują charakterystyczne rośliny (rokitnik zwyczajny, podrzeń żebrowiec, wawrzynek wilczełyko, bluszcz pospolity) i specyficzne procesy geologiczne abrazji morskiej. Jest to pierwszy rezerwat utworzony na obszarze byłego województwa gdańskiego (historycznego woj. pomorskiego sprzed 1939 roku) i jeden z najstarszych w Polsce.
Geologia.
Wysoki brzeg w Orłowie ma budowę wielowarstwową i składa się z gliny zwałowej, piasku o różnej granulacji (często z rdzawymi naciekami pochodzącymi od związków żelaza), iłu przewarstwionego piaskiem mułkowym, warstwy kamieni zwanej brukiem morenowym oraz piasku zawierającego pył węglowy. U samej podstawy ściany zalegają głazy narzutowe, znajduje się tam również wychodnia złoża węgla brunatnego (z zachowanymi pniami dawnych drzew), odsłaniana w czasie sztormów.
Awifauna.
Najpowszechniej występują tu stada łabędzi niemych, łysek, a także kaczek: krzyżówek, czernic i gągołów. Żywią się one głównie glonami i bezkręgowcami zbieranymi z dna i głazów. Inne spotykane tutaj ptaki to mewy: śmieszki, siwe, srebrzyste oraz siodłate. Rzadziej obserwowane są żywiące się rybami kormorany. Podczas ostrych zim zalatują niekiedy z zamarzniętych wód słodkich nurogęsi.

</doc>
<doc id="446607" url="https://pl.wikipedia.org/wiki?curid=446607" title="Kępa morenowa">
Kępa morenowa

Kępa morenowa – niewielkie płaskowzgórze tworzące nadmorską partię płaskiej lub lekko falistej moreny, podciętej przez fale od strony morza i oddzielone pradoliną od wysoczyzn morenowych, które rozciągają się w głębi lądu.
Kępy zbudowane są z gliny zwałowej. Tworzą często wybrzeże klifowe.

</doc>
<doc id="446610" url="https://pl.wikipedia.org/wiki?curid=446610" title="Lansjer (taniec)">
Lansjer (taniec)

Lansjer – powstały w Wielkiej Brytanii jeden z tańców salonowych, popularny w XIX wieku. Stanowił odmianę kadryla. W układach figur tego tańca widoczna jest próba naśladowania dawnej dworskiej galanterii. Zauważyć można także pantomimiczny układ miłosnych zalotów.

</doc>
<doc id="446611" url="https://pl.wikipedia.org/wiki?curid=446611" title="Leopold II Belgijski">
Leopold II Belgijski



</doc>
<doc id="446613" url="https://pl.wikipedia.org/wiki?curid=446613" title="Léopold II Belgijski">
Léopold II Belgijski



</doc>
<doc id="446616" url="https://pl.wikipedia.org/wiki?curid=446616" title="Klub Ślimaka">
Klub Ślimaka



</doc>
<doc id="446620" url="https://pl.wikipedia.org/wiki?curid=446620" title="Lansier">
Lansier



</doc>
<doc id="446622" url="https://pl.wikipedia.org/wiki?curid=446622" title="Eurynome (okeanida)">
Eurynome (okeanida)

Eurynome (gr. Eurynomē, łac. Eurynome) – w mitologii greckiej jedna z okeanid.
Uchodziła za córkę tytana Okeanosa i tytanidy Tetydy. Panowała przed Kronosem wraz z Ofionem na Olimpie. Wypędzili ją Kronos i Rea. Po ucieczce schronili się w morzu, gdzie wraz z nereidą Tetydą przyjęły strąconego z Olimpu Hefajstosa. Ze związku z Zeusem urodziła Charyty.
Świątynia jej poświęcona znajdowała się w okolicach Figalei w Arkadii, w cyprysowym gaju.
Przedstawiana była jako pół kobieta, pół ryba.

</doc>
<doc id="446627" url="https://pl.wikipedia.org/wiki?curid=446627" title="Chorzów Batory (stacja kolejowa)">
Chorzów Batory (stacja kolejowa)

Chorzów Batory – stacja kolejowa w Chorzowie, położona w dzielnicy Chorzów-Batory, stanowiąca początek magistrali węglowej. Stacja powstała w 1913 roku (pod niem. nazwą "Bismarckhütte") jako jeden z dwóch nowych obiektów (drugim jest przystanek kolejowy Świętochłowice) po zamkniętej wtedy stacji "Schwientochlowitz".
Historia.
W dniu 3 października 1846 roku uruchomiono odcinek Kolei Górnośląskiej ("Oberschlesische Eisenbahn") o długości 18 km, na trasie Królewska Huta–Katowice–Mysłowice. Dnia 15 sierpnia 1860 roku wybudowano mierzącą 3 km bocznicę towarową z okolicy huty „Bismarck” do centrum Królewskiej Huty. Stacja kolejowa z dworcem I klasy (niem. "Bahnhof I. Klasse Bismarckhütte") została oddana do użytku w środę 1 października 1913 roku, przejmując cały ruch pociągów starej stacji świętochłowickiej oraz jej infrastrukturę. Od początku istnienia stacja obsługiwała ruch towarowy i osobowy – w budynku dworca działały kasy biletowe i bagażowe, przyjmowane były wszystkie rodzaje przesyłek towarowych (również żywych zwierząt, towarów masowych i przedmiotów wielkogabarytowych). Dwa zadaszone wiatami perony zostały wzniesione na nasypie (pierwszy dla kierunków Królewska Huta, Katowice, a drugi dla kierunków Gliwice i Katowice) i połączone z budynkiem dworcowym przejściem podziemnym. Stacja użytkowała zmodernizowaną parowozownię i wieżę wodną starej stacji w Świętochłowicach. Po oddaniu dworca do użytku wybudowano nową ekspedycję towarową, położoną naprzeciwko wieży wodnej. 
W niedzielę 1 czerwca 1924 roku uruchomiono nową linię Hajduki–Kochłowice o długości 6 km.
Pasażerowie.
W roku 2017 wymiana pasażerska wyniosła 300-500 osób dziennie.
W roku 2018 wymiana pasażerska wyniosła 500-700 osób dziennie.
W roku 2019 wymiana pasażerska wyniosła 700-1000 osób dziennie.
W roku 2020 wymiana pasażerska wyniosła 700-1000 osób dziennie.
W roku 2021 stacja obsługiwała 1 tys. pasażerów na dobę (łącznie 365 tys. osób).
Charakterystyka.
Chorzów Batory jest stacją węzłową, na której łączy się kilka towarowych i pasażerskich linii kolejowych. Najważniejszą obecnie jest ciąg E30 (Katowice – Gliwice). Mimo to przejazd jadących nim pociągów następuje w kierunku zwrotnym (najczęściej ma to miejsce pod nastawnią CB), gdyż "na wprost" jedzie się w kierunku Chorzowa Miasta i dalej na Bytom. Od strony Katowic dociera tutaj też trzeci tor (linia z Katowic przez Gottwald) oraz szlak z posterunku Hajduki. Obecny układ torowy jest pamiątką po przebudowie, w wyniku której przełożony został na obecne miejsce szlak z Miasta. Dawniej istniał też trzeci tor szlakowy do stacji Ruda Chebzie oraz Chorzów Miasto. Do dziś widać też ślady po planowanej budowie drugiej pary torów w kierunku Gliwic, dla uruchomienia Kolei Ruchu Regionalnego. W kierunku Katowic oprócz istniejących 3 torów istniały jeszcze dwa (przez nieistniejący już podg Obroki), które zostały zlikwidowane. 
Sama stacja została też mocno nadszarpnięta kryzysem w przewozach towarowych. Obecnie duża część torów towarowych jest nieużywana, a wyłączoną z eksploatacji dawną parowozownię wyburzono w 2016 roku. Mimo to funkcjonują bocznice, m.in. do Huty „Batory” oraz Zajezdni Tramwajów Śląskich. Zmodernizowano też urządzenia SRK: dawne nastawnie suwakowe zastąpiono urządzeniami przekaźnikowo-komputerowymi typu SUP-3 (nastawnia CB), działa też nastawnia przekaźnikowa CB1, pełniąca funkcję manewrowej oraz SKP dla pociągów od strony Chorzowa Miasta. Szlaki od strony Hajduk oraz Gottwaldu posiadają układową kontrolę niezajętości (liczniki osi) i nie jest wymagane stwierdzanie końca pociągów wjeżdżających z tych szlaków.

</doc>
<doc id="446628" url="https://pl.wikipedia.org/wiki?curid=446628" title="Ofion (syn Uranosa)">
Ofion (syn Uranosa)

Ofion (gr. Ophíōn, łac. Ophion, Serpens ‘wąż’) – w mitologii greckiej władca tytanów.
Prawdopodobnie uchodził za syna Uranosa i Gai. Wraz ze swoją żoną (lub towarzyszką), Eurynome, panował na Olimpie w okresie poprzedzającym Kronosa i Reję. Gdy Kronos i Reja przejęli władzę, strącili go do Tartaru (lub Okeanosa).
W mitologii ugaryckiej jego odpowiednikiem był Jam.

</doc>
<doc id="446635" url="https://pl.wikipedia.org/wiki?curid=446635" title="Desmond Williams (biskup)">
Desmond Williams (biskup)

Desmond A. Williams (ur. 19 kwietnia 1930 w Dublinie, zm. 24 lutego 2006), irlandzki duchowny katolicki, biskup pomocniczy Dublina.
Święcenia kapłańskie przyjął 4 czerwca 1955. Pracował jako duszpasterz w archidiecezji dublińskiej, będąc jednocześnie zaangażowanym w problematykę społeczną. Od 1980 przewodniczył Katolickiej Konferencji ds. Pomocy Społecznej ("Crosscare"). Był także rzecznikiem organizowania katolickich klubów sportowych.
W marcu 1985 został mianowany biskupem pomocniczym Dublina, ze stolicą tytularną Summa; sakrę biskupią odebrał 21 kwietnia 1985 z rąk ówczesnego arcybiskupa Dublina Kevina McNamary (jednym ze współkonsekratorów był nuncjusz w Irlandii Gaetano Alibrandi). Wkrótce po otrzymaniu sakry biskupiej zdrowie ks. Williamsa uległo pogorszeniu, miał m.in. problemy ze słuchem. W grudniu 1993 złożył rezygnację z obowiązków biskupich.
W czerwcu 2005 obchodził jubileusz 50-lecia święceń kapłańskich, zmarł pół roku później.

</doc>
<doc id="446637" url="https://pl.wikipedia.org/wiki?curid=446637" title="Puchar Ronchetti">
Puchar Ronchetti

Puchar Ronchetti (ang. "Ronchetti Cup") – międzynarodowe, klubowe rozgrywki koszykarskie, utworzone z inicjatywy FIBA Europe w 1974 pod nazwą Puchar Europy Zdobywczyń Pucharów i regularnie prowadzone przez tę organizację od sezonu 1974/75 do sezonu 2001/02, przeznaczone dla drużyn zajmujących czołowe miejsca w europejskich ligach krajowych, które nie zostały zakwalifikowane do Pucharu Europy Mistrzyń Krajowych (późniejszej żeńskiej Euroligi). 
W 1981 (tj. od sezonu 1981/82) zmieniono nazwę rozgrywek na Europejski Puchar Liliany Rochetti (European Cup Liliana Ronchetti), by oddać hołd Lilianie Ronchetti – wybitnej włoskiej koszykarce, reprezentantce kraju (83 spotkania), czterokrotnej mistrzyni Włoch, tragicznie zmarłej 4 lutego 1974 na raka. W 1996 roku nazwa rozgrywek została zmieniona po raz kolejny, tym razem na sam Puchar Ronchetti (Ronchetti Cup).
Od sezonu 2002/03 Puchar Ronchetti został zastąpiony przez FIBA EuroCup Women.

</doc>
<doc id="446642" url="https://pl.wikipedia.org/wiki?curid=446642" title="Dziesięcioro przykazań (film 1923)">
Dziesięcioro przykazań (film 1923)

Dziesięcioro przykazań () – pierwszy film Cecila B. DeMilla z tzw. cyklu biblijnego. Pozostałe to "Król królów" i "Pod znakiem krzyża".
W roku 1956 Cecil DeMille zrealizował remake pierwszej części filmu pod tym samym tytułem.
Opis fabuły.
Film składa się z dwóch części, biblijnej i współczesnej. Pierwsza z nich poświęcona jest Mojżeszowi. Film przedstawia życie Mojżesza i Izraelitów w Egipcie pod władzą Ramzesa, ucieczkę z Egiptu w poszukiwaniu Ziemi Obiecanej, przejście Morza Czerwonego, zawarcie przymierza, kult złotego cielca. Sceny przejścia przez Morze Czerwone zostały zrealizowane z użyciem efektów specjalnych i w kolorze.
W drugiej części reżyser mówi o znaczeniu dekalogu w świecie współczesnym. Akcja rozgrywa się w San Francisco, a jej bohaterami są dwaj bracia McTavish, John i Dan; ciężko pracujący stolarz i bogaty architekt, intrygant. Obaj rywalizują o miłość tej samej dziewczyny, a konflikt potęguje się kiedy John odkrywa, że brat używa przy budowie katedry tandetnych materiałów, co prowadzi do zawalenia się kościoła.

</doc>
<doc id="446643" url="https://pl.wikipedia.org/wiki?curid=446643" title="Winobranie w Zielonej Górze">
Winobranie w Zielonej Górze

Winobranie (Dni Zielonej Góry) to coroczna, największa w regionie impreza kulturalna odbywająca się w Zielonej Górze w pierwszej połowie września oraz największe święto wina w Polsce. Winobranie jako święto miasta ogłaszane jest począwszy od 1842 roku przez radę miasta. Trwa 9 dni, podczas których trwają liczne imprezy organizowane przez lokalne stowarzyszenia, koncerty, jarmark handlowy oraz prezentacje produktów regionalnych, z których najważniejsze są lubuskie wina. 
Najbardziej efektownym i najbarwniejszym elementem obchodów zielonogórskiego Winobrania jest korowód. Za jego organizację odpowiada zazwyczaj Teatr Lubuski, który zaprasza do współpracy szczudlarzy, teatry uliczne, uczniów zielonogórskich szkół, miejskie stowarzyszenia i organizacje. Kilkaset osób przechodzi główną ulicą miasta, krocząc za królem winobrania – Bachusem. Na jadących platformach prezentują się poszczególne winnice, a winiarze częstują obserwatorów winem. 
Poza koncertami gwiazd estradowych, co roku imprezami składającymi się na obchody Winobrania są:
Szczególne miejsce zajmuje w czasie Dni Zielonej Góry Miasteczko Winiarskie – specjalnie wydzielona strefa, gdzie winiarze z całego regionu w maleńkich, drewnianych domkach prezentują swoje wina i inne wyroby. 
Historia zielonogórskiego winiarstwa to bardzo istotny element lokalnej tożsamości. Obrosła już w wiele pięknych legend. Jedna z nich mówi, iż po zamordowaniu Bachusa przez tytanów bogini Atena pokropiła jego krwią tereny przyszłych regionów winiarskich, a jedna z nich spadła na Zieloną Górę, co zapoczątkowało tradycję winiarską na tym terenie. 
Krzewy winorośli pojawiły się na terenie Zielonej Góry wraz z flandryjskimi osadnikami, którzy przybyli na ten obszar w 1150 r. Pierwsze udokumentowane wzmianki dotyczące zielonogórskiego winiarstwa pochodzą z 1314 r. Położenie miasta na nasłonecznionych wzgórzach a także sprzyjający klimat przyczyniły się do rozwoju winiarstwa, umożliwiając powstanie najbardziej na północ w Europie wysuniętych winnic. 
Wielowiekowe tradycje uprawy winorośli zrodziły różnorodne obyczaje, z których najbardziej spektakularnym od dawien dawna były coroczne obchody Winobrania. Początkowo nie funkcjonowały żadne przepisy regulujące termin rozpoczęcia i zakończenia zbiorów. Od połowy XIX w. Święto Wina ogłaszała Rada Miejska, wpisując je do miejskiego kalendarium. 
Przewozy Regionalne i Markowy Produkt Turystyczny TurKol.pl uruchomiły z okazji winobrania specjalny pociąg turystyczny "Winniczek", który dowozi turystów z Poznania i Leszna.

</doc>
<doc id="446647" url="https://pl.wikipedia.org/wiki?curid=446647" title="Izabela Katolicka">
Izabela Katolicka



</doc>
<doc id="446650" url="https://pl.wikipedia.org/wiki?curid=446650" title="Anna Manikowska-Wawrzyniak">
Anna Manikowska-Wawrzyniak

Anna Manikowska-Wawrzyniak (ur. 24 sierpnia 1986 w Złotowie) – polska siatkarka występująca na pozycji rozgrywającej. Karierę sportową rozpoczęła w klubie MLKS Sparta Złotów. Od sezonu 2014/2015 zawodniczka reprezentuje barwy klubu Wisła Warszawa. W 2009 zakończyła karierę siatkarską. Dwa lata później powróciła do sportu i została zawodniczką AKS OSW Olsztyn. W sezonie 2015/2016 zawodniczka będzie występowała pod nazwiskiem Manikowska-Wawrzyniak (6 czerwca 2015 wyszła za mąż, za Tomasza Wawrzyniaka – polskiego polarnika, uczestnika ekspedycji polarnych z Uniwersytetu im. Adama Mickiewicza i Instytutu Geofizyki Polskiej Akademii Nauk).

</doc>
<doc id="446652" url="https://pl.wikipedia.org/wiki?curid=446652" title="Karol Kulisz">
Karol Kulisz

Karol Kulisz (ur. 12 czerwca 1873 w Dzięgielowie, zm. 8 maja 1940 w Buchenwaldzie) – polski duchowny luterański, senior Kościoła Ewangelicko-Augsburskiego w RP, czołowy działacz neopietystycznego ruchu społecznościowego, polski działacz narodowy i ofiara reżimu nazistowskiego. 
Życiorys.
Urodził się w Dzięgielowie na Śląsku Cieszyńskim. Działał w Towarzystwie Ewangelickim Oświaty Ludowej w Cieszynie, w Społeczności Chrześcijańskiej (której był ojcem duchowym) oraz w Kole Polaków Teologów Ewangelickich. Został wyświęcony ok. 1897. Był wikarym w zborze ewangelickim w Ligotce Kameralnej. W 1907 został wybrany proboszczem parafii ewangelickiej w Krakowie (po śmierci ks. Jerzego Gabrysia). W 1913 założył w Ligotce Kameralnej dom opieki dla starców i ludzi niedołężnych „Betezda”. Od 1920 do 1940 pracował jako pastor w Kościele Jezusowym w Cieszynie. Był wydawcą i redaktorem czasopism „Dla wszystkich” i „Słowo Żywota”. W 1924 dzięki niemu powstał polski ewangelicki diakonat. 2 maja 1924 został odznaczony Krzyżem Oficerskim Orderu Odrodzenia Polski.
W 1939 został w ramach Intelligenzaktion Schlesien aresztowany przez gestapo za działalność narodową. 8 maja 1940 zginął w obozie koncentracyjnym w Buchenwaldzie.

</doc>
<doc id="446654" url="https://pl.wikipedia.org/wiki?curid=446654" title="Shimmy">
Shimmy

Shimmy (zw. też: Shimmy-sha-wabble, Hootchy-Kootchy) – taniec związany z jazzem, narodził się w Stanach Zjednoczonych po I wojnie światowej.
Tańczy się go w takcie 2/2 bądź 2/4. Jest szybszy od fokstrota W tańcu korpus tancerza pozostaje w bezruchu, porusza natomiast ramionami na zmianę do przodu i do tyłu (kiedy prawe ramię wysuwa się do przodu, lewe przesuwa się do tyłu). Pomocne może być trzymanie rąk lekko zgiętych w łokciach; kiedy ramiona się poruszają – dłonie utrzymywane są w tej samej pozycji. Intensywność ruchów ramion daje efekt erotyczny z powodu poruszających się i falujących piersi.
Pochodzenia nazwy można doszukiwać się u Gildy Gray, polskiej emigrantki w Ameryce. Zgodnie z anegdotą, kiedy zapytano ją o jej styl tańczenia, odpowiedziała z mocnym akcentem: "I’m shaking my chemise" („Potrząsam swoją koszulą”). Gilda Gray zaprzeczała tej anegdocie, a ponadto odnotowano wcześniejsze użycie tego słowa.
Shimmy jako ruch taneczny znany jest w różnych tańcach ludowych, w tym romskich, pod różnymi nazwami; w języku rosyjskim jako "cyganoczka" wykonywana przez tancerki. Podczas tańca dekoracje kostiumów sporządzone z naszytych monet, wydają dźwięki (brzęczenie), co mogłoby wyjaśniać „potrząsanie koszulą”. Ruch ten stosowany jest także w wielu współczesnych tańcach.

</doc>
<doc id="446655" url="https://pl.wikipedia.org/wiki?curid=446655" title="Caguas">
Caguas

Caguas – miasto w Portoryko, w środkowej części wyspy Portoryko, przy drodze samochodowej San Juan-Ponce, w aglomeracji San Juan.
Dane ogólne.
Osada założona została w 1775 roku. Ośrodek handlowo-usługowy regionu rolniczego. Przemysł cukrowniczy, tytoniowy, winiarski, chemiczny oraz rzemieślniczy. Eksploatacja pobliskich złóż marmurów.

</doc>
<doc id="446657" url="https://pl.wikipedia.org/wiki?curid=446657" title="Mariola Zenik">
Mariola Zenik

Mariola Katarzyna Zenik z d. Barbachowska (ur. 3 lipca 1982 w Węgrowie) – polska siatkarka, grająca na pozycji libero, reprezentantka Polski. Złota i brązowa medalistka mistrzostw Europy. Wielokrotna medalistka mistrzostw Polski, trzykrotna zdobywczyni Pucharu Polski.
Kariera klubowa.
W najwyższej klasie rozgrywkowej zadebiutowała w sezonie 2001/2002 roku w barwach Skry Warszawa, z którą wywalczyła srebrny medal mistrzostw Polski (2002). W sezonie 2003/2004 była siatkarką drużyny Tele-Net Autopart Mielec, kończąc sezon na trzecim miejscu. Na pierwszy zagraniczny transfer zdecydowała się w 2004 roku, podpisując kontrakt z klubem Universal Possidiese Carpi. Po roku gry we Włoszech, na jeden sezon (2005/2006) wróciła do Polski, dołączając do Nafty-Gaz Piła, z którą zdobyła srebrny medal w lidze. W sezonie 2006/2007 reprezentowała rosyjski klub Zarieczje Odincowo, zdobywając Puchar Rosji, a także kończąc rozgrywki Pucharu CEV na drugim miejscu.
W latach 2007-2012 grała w Muszyniance-Fakro Muszyna. Z tym klubem wywalczyła trzy złote (2007/2008, 2008/2009, 2010/2011) oraz jeden srebrny medal mistrzostw Polski (2011/2012), Puchar Polski (2010/2011), a także Superpuchar Polski (2009, 2011). W latach 2012-2014 wraz z Treflem Sopot zdobyła złoty (2012/2013) i brązowy (2013/2014) medal mistrzostw Polski.
Ostatnią drużyną, którą reprezentowała w latach 2014-2017 był Chemik Police, z którym wygrała trzykrotnie mistrzostwo Polski (2014/2015, 2015/2016, 2016/2017), dwa Puchary Polski (2015/2016, 2016/2017) oraz dwa Superpuchary Polski (2014, 2015)
Po sezonie 2016/2017 zawiesiła karierę ze względu na ciążę.
Kariera reprezentacyjna.
Wraz z reprezentacją Polski kadetek w 1999 roku wywalczyła złoty medal mistrzostw Europy. Rok później w mistrzostwach Europy juniorek zajęła trzecie miejsce. W reprezentacji Polski seniorek występowała w latach 2001-2014. W 2005 roku podczas turnieju rozgrywanego w Chorwacji została mistrzynią Europy. W 2009 roku wraz z reprezentacją Polski wywalczyła brązowy medal mistrzostw Europy, które były organizowane w Polsce.

</doc>
<doc id="446658" url="https://pl.wikipedia.org/wiki?curid=446658" title="Absorpcja promieniowania gamma">
Absorpcja promieniowania gamma



</doc>
<doc id="446660" url="https://pl.wikipedia.org/wiki?curid=446660" title="Kajetan Hądzelek">
Kajetan Hądzelek

Kajetan Jan Hądzelek (ur. 26 maja 1930 w Ostrowie Wielkopolskim) – polski historyk sportu, działacz sportowy.
Życiorys.
Od 1956 roku należał do PZPR. Doktor, docent Akademii Wychowania Fizycznego w Warszawie. W latach 1971–1973 prodziekan, a w latach 1973–1975 i 1977–1981 prorektor. 1984–1987 dziekan Wydziału Wychowania Fizycznego. Kierownik Katedry Sportu i Turystyki oraz prodziekan Wydziału Pedagogicznego Wyższej Szkoły Suwalsko-Mazurskiej w Suwałkach.
Prezes Fundacji Centrum Edukacji Olimpijskiej, prezes honorowy Polskiego Związku Koszykówki, wiceprezes Polskiego Komitetu Olimpijskiego.
W 1999 roku został odznaczony Krzyżem Oficerskim Orderu Odrodzenia Polski, a w 2005 roku – Krzyżem Komandorskim tego orderu.
30 września 2010 roku został uhonorowany tytułem Honorowego Obywatela Miasta Ostrowa Wielkopolskiego.
W marcu 2013 na Uniwersytecie Jagiellońskim w Krakowie otrzymał Medal „Kalos Kagathos".

</doc>
<doc id="446663" url="https://pl.wikipedia.org/wiki?curid=446663" title="Królowie Kastylii i Leónu">
Królowie Kastylii i Leónu



</doc>
<doc id="446664" url="https://pl.wikipedia.org/wiki?curid=446664" title="Władcy Kastylii i Leonu">
Władcy Kastylii i Leonu



</doc>
<doc id="446666" url="https://pl.wikipedia.org/wiki?curid=446666" title="Shimmy-sha-wabble">
Shimmy-sha-wabble



</doc>
<doc id="446667" url="https://pl.wikipedia.org/wiki?curid=446667" title="Hootchy-Kootchy">
Hootchy-Kootchy



</doc>
<doc id="446670" url="https://pl.wikipedia.org/wiki?curid=446670" title="Wedast">
Wedast



</doc>
<doc id="446671" url="https://pl.wikipedia.org/wiki?curid=446671" title="Królowie Kastylii i Leonu">
Królowie Kastylii i Leonu



</doc>
<doc id="446673" url="https://pl.wikipedia.org/wiki?curid=446673" title="Królowie Kastylii">
Królowie Kastylii



</doc>
<doc id="446674" url="https://pl.wikipedia.org/wiki?curid=446674" title="Gaston (imię)">
Gaston (imię)

Gaston, Wedast – zlatynizowane męskie imię "Vedastus" z germ. "Widugast", złożone z członów: widu- / vitu- 'las' i gast- 'gość'; w ang.: "Foster" lub "Gaston" (człowiek leśny, leśnik).
Patronem tego imienia jest św. Wedast z Arras, męczennik z VI wieku. 
Gaston imieniny obchodzi 6 lutego i 24 kwietnia.

</doc>
<doc id="446676" url="https://pl.wikipedia.org/wiki?curid=446676" title="Królowie Leónu">
Królowie Leónu



</doc>
<doc id="446678" url="https://pl.wikipedia.org/wiki?curid=446678" title="Władcy Leonu">
Władcy Leonu



</doc>
<doc id="446679" url="https://pl.wikipedia.org/wiki?curid=446679" title="Tomasz Raczek">
Tomasz Raczek

Tomasz Raczek (ur. 15 czerwca 1957 w Warszawie) – polski teatrolog, krytyk filmowy i publicysta, autor programów telewizyjnych i radiowych, wydawca Instytutu Wydawniczego Latarnik im. Zygmunta Kałużyńskiego, w latach 2012–2013 redaktor naczelny miesięcznika „Film”. Od 2017 redaktor naczelny miesięcznika „Magazyn Filmowy” wydawanego przez Stowarzyszenie Filmowców Polskich. Laureat Wiktora (1986) oraz nagród za osiągnięcia w dziedzinie krytyki artystycznej.
Jako krytyk współpracował ze stacjami telewizyjnymi: TVP1, TVP2, Canal+, Kino Polska, nFilm HD, nFilm HD 2; a także stacjami radiowymi: Polskie Radio, Tok FM, RMF FM. Prowadzi swój autorski kanał "Wideorecenzje Tomasza Raczka" na portalu YouTube oraz cotygodniową audycję "Raczek Movie" w internetowym Radiu Nowy Świat.
Życiorys.
Jest absolwentem XLI Liceum Ogólnokształcącego im. Joachima Lelewela w Warszawie. W latach 1978–1979 pełnił funkcję sekretarza literackiego Teatru Komedia w Warszawie. Ukończył studia na Wydziale Wiedzy o Teatrze Państwowej Wyższej Szkoły Teatralnej im. Aleksandra Zelwerowicza w Warszawie (1981), pisząc pracę magisterską na temat mówienia w telewizji. Publikował na łamach „Polityki”, „Rzeczpospolitej”, „Przeglądu Tygodniowego”, „Teatru”, „Kina”, „Cinema”, „The European”, „Wprost”, „Kina Domowego”. Jest laureatem Nagrody Klubu Krytyki Teatralnej Stowarzyszenia Dziennikarzy PRL za publicystykę teatralną (1985), "ex aequo" z Bożeną Frankowską.
Szerzej rozpoznawalny stał się dzięki cyklowi telewizyjnemu „Perły z lamusa” emitowanemu w latach 1990–2000, w którym wraz z Zygmuntem Kałużyńskim recenzował najbardziej znane dzieła kinematografii.
W 1991 redagował ukazujące się w Sopocie czasopismo „Pawie Oko: satellite TV Europe”. W 1992 stworzył od podstaw polską edycję „Playboya” i został jego pierwszym redaktorem naczelnym. W 1998 pojawił się gościnnie w jednym z odcinków serialu "Matki, żony i kochanki". W 1999 jako redaktor naczelny miesięcznika „Voyage” stworzył jego nową formułę, a w 2001 jako dyrektor programowy wydawnictwa Gruner+Jahr Polska wprowadził na polski rynek prasowy tygodnik „Gala”.
Był recenzentem teatralnym i filmowym, kierownikiem literackim Teatru Muzycznego w Gdyni i Teatru Rozrywki w Chorzowie oraz Zespołu Filmowego „Oko”, wicedyrektorem TVP2, wykładowcą w Wyższej Szkole Dziennikarskiej im. Melchiora Wańkowicza, a także zawodowym oficerem rozrywkowym na TS/S „Stefan Batory”. W 2002 założył własne wydawnictwo specjalizujące się w wydawaniu książek o mediach i pisanych przez ludzi mediów – Instytut Wydawniczy Latarnik (noszący od 2005 imię Zygmunta Kałużyńskiego).
W 2008 został laureatem Elle Style Award w kategorii „Postać Roku”. W 2009 stworzył dwa telewizyjne kanały filmowe premium nFilm HD i nFilm HD2 oraz radio cyfrowe z muzyką filmową na platformie n, których był dyrektorem do stycznia 2011. Prowadził tam programy "Perły i wieprze", "Hot Spot", "Bilet do kina", "Idę do kina z..."
Jest współtwórcą (wraz z Maciejem Ejsmondem-Mechowskim) Stowarzyszenia Przyjaciół Mireille Mathieu – Loża MM. Od września 2011 do czerwca 2015 prowadził nadawany w soboty w TVP1 "Weekendowy Magazyn Filmowy". Nagroda Polskiego Instytutu Sztuki Filmowej. Od września 2012 do czerwca 2013 roku był redaktorem naczelnym miesięcznika „Film”. Od października 2012 prowadzi w Tok FM audycję "Szczerotok". Od września 2013 do grudnia 2016 prowadził w TVP3 "Kultowe rozmowy."
Od 1 marca 2017 jest redaktorem naczelnym miesięcznika „Magazyn Filmowy” wydawanego przez Stowarzyszenie Filmowców Polskich. Prowadzi także swój autorski kanał "Wideorecenzje Tomasza Raczka" na portalu YouTube. Od 12 lipca 2020 na antenie Radia Nowy Świat prowadzi audycję "Raczek Movie", w której recenzuje wybrane filmy oraz przedstawia muzykę z bardziej lub mniej znanych produkcji kinowych.
Życie prywatne.
Urodzony w Warszawie, syn Krystyny Lipińskiej-Raczek (1927–2020) – lekarza pediatry – i Ryszarda Raczka, który wraz ze swoim ojcem prowadził zakład produkujący buty.
W październiku 2007 w wywiadzie ujawnił, iż jest gejem. Jego życiowym partnerem jest Marcin Szczygielski, z którym związany jest od 1 stycznia 1994. W listopadzie 2008 w plebiscycie czytelników tygodnika „Gala” Tomasz Raczek i Marcin Szczygielski zostali wybrani najpiękniejszą parą roku.

</doc>
<doc id="446680" url="https://pl.wikipedia.org/wiki?curid=446680" title="Królowie Leonu">
Królowie Leonu



</doc>
<doc id="446682" url="https://pl.wikipedia.org/wiki?curid=446682" title="Chomiks">
Chomiks

Chomiks ("chomikowy komiks") – polski komiks internetowy w odcinkach, autorstwa Artura Kurasińskiego, ukazujący się w latach 2005-2007. Reaktywowany 23 kwietnia 2010, jednak zaledwie na cztery odcinki. „Chomiks” zawiera dialogi komentujące bieżące wydarzenia polityczne i społeczne w Polsce. Grafika komiksu jest minimalistyczna (brak tła, postacie chomików są pasywne i zawsze przedstawiane w niezmiennym ujęciu).
Komiks jest dostępny na licencji Creative Commons Uznanie autorstwa-Użycie niekomercyjne-Bez utworów zależnych 2.0.
Bohaterowie komiksu.
"Chomiks" był satyrą polityczną na ówczesnych czołowych polityków Prawa i Sprawiedliwości, ze szczególnym uwzględnieniem prezydenta RP Lecha i premiera Jarosława Kaczyńskiego. Prawie wszyscy bohaterowie zostali przedstawieni w "Chomiksie" pod postacią chomików.
Na podobnym pomyśle oparty był telewizyjny program satyryczny pt. "Polskie Zoo", który emitowano w Telewizji Polskiej na początku lat 90. XX wieku. W tym programie, będącym cykliczną szopką polityczną, kukiełki polskich polityków miały formę różnych gatunków zwierząt. Braci Lecha i Jarosława Kaczyńskich przedstawiano właśnie pod postacią pary chomików.
Inne realne postacie, które pojawiły się w komiksie "Chomiks" to m.in.:
Historia.
Rozpoczęcie komiksu, według słów autora spowodowane jest z jego negatywną oceną wyniku polskich wyborów parlamentarnych w 2005 roku. Kolejne odcinki komiksu publikowane były regularnie w sieci począwszy od jesieni 2005. 
We współpracy z radiem Tok FM powstawały także "Chomiki" w wersji audio. Okresowo był on publikowany na łamach gazety NIE, na jej ostatniej stronie. 
Od 7 sierpnia 2006 istniała możliwość stworzenia własnych odcinków w dziale Generator. 
10 października 2006 ukazał się pierwszy odcinek w formie krótkiego filmu. Dzień później ukazał się 300 odcinek.
6 grudnia 2006 odbyła się premiera papierowego wydania tego komiksu - albumu pt. „Chomiks.com - pierwszy łże-komiks o IV RP”. Patronat nad przedsięwzięciem objęły m.in. Gazeta.pl i Radio Tok FM.
1 listopada 2007 Artur Kurasiński ogłosił zamknięcie działalności serwisu Chomiks.
23 kwietnia 2010 autor wznowił publikowanie komiksu na oryginalnej stronie oraz w serwisie Facebook, jednak zostało ono zawieszone po opublikowaniu zaledwie czterech odcinków.

</doc>
<doc id="446684" url="https://pl.wikipedia.org/wiki?curid=446684" title="Miercurea-Ciuc">
Miercurea-Ciuc

Miercurea-Ciuc (węg. "Csíkszereda", uproszczona wymowa "Mierkurja Cziuk") – miasto w Rumunii nad rzeką Olt, stolica okręgu Harghita. Miasto jest handlowym i kulturowym centrum Seklerszczyzny – 81% mieszkańców korzysta z języka węgierskiego i nazywa siebie Szeklerami.
Położenie.
Miasto leży w środkowej części Kotliny Ciuc, w miejscu, w którym zwęża się ona pomiędzy pasmem gór Harghita na zachodzie i górami Ciuc na wschodzie. Przepływa przez nie w swym górnym biegu Aluta, mająca tu jeszcze postać niewielkiej rzeczki. Przebiega przez nie również linia kolejowa i droga z Gheorghieni w Kotlinie Giurgeu (na północy) do Braszowa (na południu).
Historia.
Ślady osadnictwa w okolicach Miercurei-Ciuc pochodzą z epoki kamienia łupanego, ale w regionie nigdy nie rozwinął się ważny ośrodek polityczny czy centrum wymiany handlowej. Nazwa "Miercurea", jako wspólne określenie kilku scalonych w jeden organizm miejski wiosek, pojawiła się po raz pierwszy w dokumencie Izabeli Jagiellonki z 1558. W pierwszej połowie XVII wieku wybudowano w mieście zamek i nadano miastu status stolicy komitatu Ciuc (węg. "Csík"), obejmującego oprócz Miercurei także kilka sąsiednich miast. W 1661 roku Turcy i Tatarzy splądrowali miasto. W 1668 roku franciszkanin János Kájoni założył pierwszą w historii Miercurei-Ciuc szkołę, a kilka lat później również drukarnię. Był to impuls do rozwoju kulturalnego w regionie.

</doc>
<doc id="446690" url="https://pl.wikipedia.org/wiki?curid=446690" title="Miercurea Ciuc">
Miercurea Ciuc



</doc>
<doc id="446691" url="https://pl.wikipedia.org/wiki?curid=446691" title="Teofil Ciesielski">
Teofil Ciesielski

Teofil Ludwik Józef Ciesielski (ur. 13 listopada 1847 w Grabowie nad Prosną, zm. 8 maja 1916 we Lwowie) – polski botanik, pszczelarz, wydawca i redaktor „Bartnika Postępowego”, encyklopedysta.
Życiorys.
Syn Józefa Ciesielskiego i Anny z domu Strybel. Uczeń Królewskiego Katolickiego Gimnazjum w Ostrowie Wielkopolskim i absolwent gimnazjum w Śremie. Brał udział w powstaniu styczniowym 1863 walcząc w oddziale Kazimierza Unruga. Tuż po przekroczeniu granicy, został zaatakowany przez kozaków na wedecie i zraniony, po czym powrócił w rodzinne strony. Następnie odbył studia na uniwersytetach w Berlinie i Wrocławiu, gdzie w 1871 uzyskał stopień doktora filozofii na podstawie rozprawy pt. "Untersuchungen iiber die Abwiirtskriimmung der Wurzel". Po studiach pracował jako asystent w katedrze fizyki a następnie kustosz Muzeum Botanicznego przy Uniwersytecie Wrocławskim.Od 1872 profesor nadzwyczajny botaniki Uniwersytetu Lwowskiego. Objął także po Adolfie Weisie dyrekcję ogrodu botanicznego we Lwowie i funkcję tę sprawował do śmierci. Placówka ta wyposażona była ówcześnie w cztery szklarnie (w tym jedną wysoką) oraz w laboratorium i bibliotekę podręczną. Założył w nim pole doświadczalne dla różnych nawozów, tak naturalnych, jak i sztucznych, na których uprawiano przez szereg lat różne rośliny ogrodowe i polne. Dzięki niemu założono basen o 3 kręgach dla roślin łąkowych, błotnych i wodnych oraz wzmocniono konstrukcję szklarni. Ciesielski założył także na terenie ogrodu specjalny sektor dla przeszło 1000 roślin rosnących w okolicy Lwowa.
Rozpoczął pracę naukową od badań nad geotropizmem korzeni roślin. Przyczyny tego zjawiska wyjaśnił w rozprawie doktorskiej pt. „Badania nad zakrzywianiem się korzenia ku dołowi”. Na jego doświadczeniach nad odcinaniem korzeni roślin oparł się Karol Darwin. Pracując na uniwersytecie lwowskim w swej działalności naukowej i praktycznej zasadniczą uwagę poświęcił ogrodnictwu i pszczelnictwu. Skonstruował doskonały na owe czasy ul (tzw. ul słowiański, ul Ciesielskiego) oraz wyjaśnił wiele zagadnień z biologii pszczół. Na podstawie żmudnych badań stwierdził, że pszczoły umieją utrzymywać w ulu temperaturę niezależną od otoczenia. Określił rodzaj i masę spożywanego przez czerw pokarmu oraz pierwszy na świecie stwierdził, że zgnilec jest wywoływany przez bakterie. Zbadał przeobrażenie poszczególnych osobników rodziny pszczelej. Wyniki swych badań opublikował w dwutomowej książce "Bartnictwo czyli hodowla pszczół dla zysku oparta na nauce i wielostronnym doświadczeniu". Wydał też inne książki poświęcone tematyce pszczelarskiej (zob. niżej).
Założyciel (w 1875), wydawca oraz przez 40 lat redaktor "Bartnika Postępowego". Na jego łamach publikował liczne artykuły poświęcone chorobom pszczół (zob. niżej). Z jego inicjatywy w 1875 powstało we Lwowie Towarzystwo Ogrodniczo-Pszczelniczego, w którym pełnił najpierw funkcję wiceprezesa, a następnie przez szesnaście lat prezesa. Celem rozpowszechnienia znajomości ogrodnictwa i pszczelnictwa wśród ludu wydawał "Kalendarz pszczelniczo-ogrodniczy".
Był również encyklopedystą oraz edytorem Encyklopedii zbiór wiadomości z wszystkich gałęzi wiedzy - polskiej encyklopedii wydanej w latach 1898-1907 przez Macierz Polska, Opisał w niej zagadnienia z zakresu pszczelnictwa. Na łamach "Bartnika Postępowego" opublikował liczne artykuły, m.in. o powstawaniu, rozwoju i leczeniu gnilca (]875), o najnowszych doświadczeniach nad gnilcem u pszczół (1878) lub o zasadach dobrej zimowli pszczół (1896).
Był wieloletnim radnym miasta Lwowa i członkiem C. K. Rady Szkolnej Krajowej. Członek i działacz Galicyjskiego Towarzystwa Gospodarskiego, członek jego Komitetu (18 czerwca 1875 - 12 czerwca 1880). Był jednym z inicjatorów i założycieli Polskiego Towarzystwa Przyrodników im. Kopernika. Był także członkiem Zarządu Towarzystwa Pedagogicznego we Lwowie. Wydawca ilustrowanego "Ogniska Domowego" (1886-1888) a także przez pewien czas współredagował "Miesięcznik Galicyjskiego Towarzystwa Ochrony Zwierząt".
W 1881 ożenił się w Ostrowie Wielkopolskim z Kazimierą z Zawrowskich. Mieli syna, znanego chemika i nauczyciela lwowskiego Kazimierza (1882-1935). Został pochowany na Cmentarzu Łyczakowskim we Lwowie.

</doc>
<doc id="446696" url="https://pl.wikipedia.org/wiki?curid=446696" title="Polacy na mistrzostwach świata w łyżwiarstwie szybkim">
Polacy na mistrzostwach świata w łyżwiarstwie szybkim

Mistrzostwa świata w łyżwiarstwie szybkim rozgrywano początkowo wyłącznie w wieloboju. Mężczyźni rywalizowali od 1893 (z przerwami w latach 1915-1921 oraz 1941-1945), a kobiety od 1933 (z przerwą 1940-1946). Do 1995 były one rozgrywane oddzielnie. Mistrzostwa świata w wieloboju sprinterskim rozgrywane są od 1970, a mistrzostwa na dystansach od 1996.
Mistrzostwa świata w wielobojach.
1922-1940.
"Mistrzostwa w 1940 nie są oficjalnie uznawane"

</doc>
<doc id="446698" url="https://pl.wikipedia.org/wiki?curid=446698" title="Okręg Argeş">
Okręg Argeş



</doc>
<doc id="446700" url="https://pl.wikipedia.org/wiki?curid=446700" title="Okręg Botoşani">
Okręg Botoşani



</doc>
<doc id="446704" url="https://pl.wikipedia.org/wiki?curid=446704" title="Podejźrzon księżycowy">
Podejźrzon księżycowy

Podejźrzon księżycowy ("Botrychium lunaria" (L.) Sw.) – gatunek paprotnika z rodziny nasięźrzałowatych ("Ophioglossaceae"). Rozmnaża się za pomocą zarodników oraz kłączy. Gatunek kosmopolityczny – jest to najszerzej rozprzestrzeniony przedstawiciel rodzaju.
Zasięg geograficzny.
Roślina występuje na terenie prawie całej Europy, Azji, Ameryce Północnej, na południowym krańcu Ameryki Południowej, Australii, w górach rośnie po piętro alpejskie.
W Polsce rośnie w rozproszeniu na terenie całego kraju. Największe skupienia stanowisk tego gatunku zlokalizowane są w południowo-zachodniej, południowej i północno-wschodniej części kraju. W południowo-wschodniej Polsce gatunek podawany był z kilku stanowisk, zlokalizowanych głównie w Bieszczadzkim Parku Narodowym – na połoninach w grupie Halicza i Krzemienia, w okolicach Beniowej oraz na Wzgórzach Łuczycko-Jaksmanickich koło Przemyśla.
Biologia i ekologia.
Bylina. Zarodek jest egzoskopowy, rozwój jego jest powolny, początkowe jego stadia aż do wytworzenia pierwszych organów, tzn. liścia i pierwotnego korzenia, mogą trwać kilka lat.
Gatunek ten według klasyfikacji Raunkiera należy do hemikryptofitów, czyli bylin, których pąki zimujące umieszczone są na pę­dach przy powierzchni ziemi, dlatego może on występować zarówno w najzim­niejszych, jak i umiarkowanie ciepłych częściach Polski.
Liczba chromosomów 2n = 90.
Na północnych szerokościach geograficznych i wzniesieniach jest to roślina otwartych, łąk i muraw, jak również słabo zarośniętych roślinnością piargów. Na południowych szerokościach geograficznych można znaleźć ją na terenach leśnych, łąkach i słabo zarośniętych wydmach. W Europie Środkowej rośnie na łąkach, wrzosowiskach, porębach leśnych, piaszczystych przydrożach, miedzach, trawiastych skarpach, na łąkach, w ubogich murawach. Preferuje glebę ubogą w wapń, umiarkowanie kwaśną, próchniczną i gliniastą. Nie toleruje cienia i nawożenia. Gatunek charakterystyczny muraw bliźniczkowych z rzędu "Nardetalia".
Zanikanie "Botrychium lunaria "obserwuje się w całej Polsce, a związane jest głównie z przekształcaniem siedlisk w wyniku sukcesji wtórnej roślinności leśnej, rozwoju krzewów i drzew, co prowadzi do zacienienia i stopniowego wypierania tej paproci.
Zagrożenia i ochrona.
Roślina objęta w Polsce ścisłą ochroną gatunkową od 2004 roku.
Roślina umieszczona na Czerwonej liście roślin i grzybów Polski (2006) pośród gatunków narażonych na wyginięcie (kategoria zagrożenia VU). W wydaniu z 2016 roku umieszczona w tej samej kategorii. Na obszarze Wielko­polski gatunek ten ma status EN – zagrożony.

</doc>
<doc id="446705" url="https://pl.wikipedia.org/wiki?curid=446705" title="Anita Kwiatkowska">
Anita Kwiatkowska

Anita Kwiatkowska z d. Chojnacka (ur. 5 marca 1985 w Pile) – polska siatkarka grająca na pozycjach przyjmującej i atakującej, reprezentantka kraju. 
Anita zaczęła uprawiać siatkówkę w wieku 11 lat. Jej pierwszym trenerem był Adam Grabowski. Następnie trenowała z drugim zespołem Nafty Piła pod okiem Artura Pyszewskiego oraz reprezentowała barwy Sparty Złotów w Mistrzostwach Polski młodziczek. W trakcie nauki w Szkole Mistrzostwa Sportowego w Sosnowcu występowała w trzeciej, drugiej i pierwszej lidze serii B oraz w młodzieżowych reprezentacjach Polski, z którymi osiągnęła swoje pierwsze sukcesy.
Po ukończeniu Szkoły Mistrzostwa Sportowego wróciła do PTPS Piła.
Sukcesy klubowe.
Mistrzostwo Polski:
Puchar Polski:
Sukcesy reprezentacyjne.
Mistrzostwa Europy kadetek:
Mistrzostwa Europy juniorek:
Mistrzostwa świata juniorek:
Letnia Uniwersjada:

</doc>
<doc id="446707" url="https://pl.wikipedia.org/wiki?curid=446707" title="Prohor">
Prohor

Prohor () – domniemany pierwszy biskup krakowski z drugiej połowy X w.
Historia badań.
Imię Prohora ("Prohorius") pojawia się w najstarszych katalogach biskupów krakowskich (znanych z redakcji z XIII, a może XII w.) jako pierwszego w ich szeregu. Przy jego imieniu podawana jest (jednak nie w najstarszej znanej redakcji katalogu) data 969, a jego następcy, Prokulfa 986, dając w ten sposób domniemany okres pontyfikatu Prohora. Jednak interpretacja zapisu w kronice Thietmara pochodzącej z początku XI w. o powołaniu w 1000 arcybiskupstwa gnieźnieńskiego, któremu podporządkowano trzech biskupów, w tym krakowskiego Poppona (trzeciego w szeregu biskupów wymienionych w katalogach) zaowocowała licznymi rozważaniami historyków na temat historyczności Prohora i jego następcy.
Część badaczy uznaje, że zapis Thietmara nie wyklucza istnienia biskupstwa krakowskiego w drugiej połowie X w., które w 1000 zostało jedynie podporządkowane nowemu metropolicie (m.in. Jerzy Wyrozumski i Dariusz Andrzej Sikorski). Zgodnie z tą interpretacją Prohor i Prokulf byli biskupami krakowskimi, a biskupstwo to mogło powstać jeszcze za czeskiego panowania w Krakowie. Za biskupów krakowskich uważali ich wcześniej m.in. Wojciech Kętrzyński i Karol Buczek (który uznawał ich za biskupów misyjnych za rządów młodego Bolesława Chrobrego w Krakowie).
Z kolei inni badacze uznają, iż zapis Thietmara oznacza, że biskupstwo krakowskie powstało w 1000 i w związku z tym należy szukać innej interpretacji zapisków z katalogów. Władysław Abraham wysnuł teorię, zgodnie z którą Prohor i Prokulf byli biskupami morawskimi (ołomunieckimi) – biskupstwo takie niewątpliwie istniało w X w. i mogło obejmować także Kraków, natomiast żadne inne źródło nie wymienia imion pierwszych jego biskupów. Tę teorię poparł później Gerard Labuda.
W przeszłości Prohor i Prokulf łączeni byli także z obrządkiem słowiańskim – w tym wypadku założenie biskupstwa krakowskiego miało być związane z misją metodiańską i mieć miejsce na przełomie IX i X w. (natomiast w roku 1000 faktycznie już by nie istniało). Taką wersję przyjmowali Karol Potkański i Jerzy Widajewicz (ten ostatni jednak z obrządkiem słowiańskim wiązał tylko Prohora, a Prokulfa uważał za duchownego niemieckiego pochodzenia). Henryk Łowmiański sugerował, że Prohor i Prokulf mogli być w praktyce jedną osobą, której imię rozdzielono wskutek aliteracji ("Proc-horius"), a rzeczony Prohor miał być biskupem w Krakowie podległym metropolicie bułgarskiemu, jednak w końcu X w.
Pojawiały się także inne, mniej popularne teorie, zgodnie z którymi Prohor i Prokulf mieli być postaciami obcymi, połączonymi w katalogach z późniejszymi biskupami krakowskimi przypadkowo. Alfons Parczewski zwrócił uwagę na podobieństwo imion Prokora i Prokulfa z imionami biskupów Auch we Francji z VI w.: Porchariusa i Prokulejana. Z kolei Tadeusz Poklewski dopatrzył się podobieństwa do imion biskupów Chalon-sur-Saône z drugiej połowy X i początku XI w.: Frotgariusa, Radulphusa i Lambertusa (w tym ostatnim przypadku chodzi badaczowi o zbieżność z kolejnym biskupem krakowskim poświadczonym jedynie w katalogach, Lambertem).

</doc>
<doc id="446708" url="https://pl.wikipedia.org/wiki?curid=446708" title="Juigalpa">
Juigalpa

Juigalpa – miasto w środkowej Nikaragui, położone nad rzeką Mayales, około 30 km na północ od jej ujścia do jeziora Nikaragua. Ośrodek administracyjny departamentu Chontales. Ludność: 71,0 tys. (2002). Miasto rolnicze, ośrodek hodowli zwierząt, port lotniczy.

</doc>
<doc id="446709" url="https://pl.wikipedia.org/wiki?curid=446709" title="Helena Szymańska">
Helena Szymańska

Helena z Palińskich Szymańska (ur. ok. 1840, zm. 23 czerwca 1874) – aktorka sceny wileńskiej i lwowskiej, tancerka. Żona aktora Józefa Henryka Szymańskiego, przyrodnia siostra aktorki Salomei Palińskiej, szwagierka dziennikarza Józefa Keniga. 
Helena urodziła się w rodzinie żydowskiej Józefa i Teodory z Józefowiczów. W wieku 4 lat przyjęła chrzest razem z matką i rodzeństwem . 
Uczyła się w warszawskiej szkole baletowej. Od 26 października 1856 do 1858 r. występowała na deskach teatru wileńskiego jako aktorka i tancerka (pod nazwiskiem Palińska). W latach 1859-1860 grała w Kownie i w Suwałkach, a niedługo potem wyszła za mąż. Pod nazwiskiem męża występowała już do śmierci (po raz pierwszy w 1860 r. w Wilnie).
5 grudnia 1863 r. debiutowała w Warszawie, lecz nie została zaangażowana. W latach 1864-1865 występowała w Krakowie, a od 1 maja 1865 do 1871 w teatrze lwowskim. Na krótko, w sezonie 1871/1872 przeniosła się do Poznania, lecz wróciła do Lwowa. Tam też zmarła, a jej ciało spoczęło na cmentarzu Łyczakowskim.
Córką Heleny Szymańskiej, ze związku z Witoldem hr. Dunin-Borkowskim, była aktorka Helena Szymańska (1868-1954).

</doc>
<doc id="446710" url="https://pl.wikipedia.org/wiki?curid=446710" title="Próbówka">
Próbówka



</doc>
<doc id="446717" url="https://pl.wikipedia.org/wiki?curid=446717" title="Barbara Kolanka">
Barbara Kolanka

Barbara Kolanka, Barbara Kołówna (ur. koniec XV w.; zm. 1550) – matka królowej Polski Barbary Radziwiłłówny, córka wojewody podolskiego Pawła Koły z Dalejowa i Brunety z Chodczy. Od 1515 roku żona Jerzego Radziwiłła. 
Słynna z urody, którą przekazała swojej córce Barbarze oraz kontrowersyjnego stylu życia, będącego źródłem napiętnowania, plotek i paszkwili, rozpowszechnianych przez niechętnych wyniesieniu jej rodu magnatów litewskich. 
Dzieci:

</doc>
<doc id="446724" url="https://pl.wikipedia.org/wiki?curid=446724" title="Piżmaczkowate">
Piżmaczkowate

Piżmaczkowate ("Adoxaceae" Trautv.) – rodzina roślin należąca do rzędu szczeciowców ("Dipsacales" Dumort.). Należy do niej 5 rodzajów z ok. 200 gatunkami. Przedstawiciele występują przede wszystkim w strefie klimatu umiarkowanego na półkuli północnej, rzadziej w górach strefy międzyzwrotnikowej. W systemach XX-wiecznych (np. w systemie Cronquista z 1981 i Reveala z 1993) do rodziny tej zaliczano tylko rośliny zielne, krzewy grupując w rodzinie przewiertniowatych ("Caprifoliaceae"), ew. kalinowatych ("Viburnaceae") i bzowatych "Sambucaceae". Od przełomu XX i XXI wieku (systemy APG) piżmaczkowate wyodrębniane są jako grupa monofiletyczna, wyodrębnienie bzu zmieniłoby rodzinę piżmaczkowatych w takson parafiletyczny. 
Liczne gatunki z rodzajów kalina "Viburnum" i bez "Sambucus" uprawiane są jako rośliny ozdobne, w tym w licznych odmianach uprawnych. Kwiaty i owoce bzów używane są także jako jadalne, a różne części tych roślin wykorzystywane są w lecznictwie.
Rozmieszczenie geograficzne.
Rośliny z rodziny występują na wszystkich kontynentach półkuli północnej, przy czym brak ich na dalekiej północy i w południowo-zachodniej części Azji, a w Afryce rosną tylko w górach Atlas i w górach jej równikowej części. Poprzez obszary górskie w strefie tropikalnej zasięg rodziny sięga także Ameryki Południowej (Andy i Wyżyna Brazylijska), a poprzez Azję Południowo-Wschodnią sięga także Australii (Wielkie Góry Wododziałowe i Tasmania). W Polsce występują w naturze przedstawiciele trzech rodzajów: kalina "Viburnum", bez "Sambucus" i piżmaczek "Adoxa".
Systematyka.
Rodzina stanowiąca klad bazalny w obrębie rzędu szczeciowców "Dipsacales" w grupie "euasterids II" wchodzącej w skład kladu astrowych ("asterids") należącego do dwuliściennych właściwych ("eudicots"). Od systemu APG III z 2009 wszystkie pozostałe grupy systematyczne w obrębie rzędu zostały scalone w jedną, siostrzaną rodzinę przewiertniowatych.
Rodzaj kalina "Viburnum" jest siostrzany wobec kladu obejmującego wszystkie pozostałe rodzaje. 
Plemię "Viburneae" 
Plemię "Adoxeae" (syn. "Adoxaceae" , "Sambucaceae" )
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa dereniowe ("Cornidae" Frohne &amp; U. Jensen ex Reveal), nadrząd "Dipsacanae" Takht., rząd szczeciowce ("Dipsacales" Dumort.), rodzina piżmaczkowate ("Adoxaceae" Trautv.).
W węższym ujęciu Reveala do rodziny zaliczane były rodzaje:

</doc>
<doc id="446726" url="https://pl.wikipedia.org/wiki?curid=446726" title="Alencon">
Alencon



</doc>
<doc id="446727" url="https://pl.wikipedia.org/wiki?curid=446727" title="Andrzej Sypytkowski">
Andrzej Sypytkowski

Andrzej Sypytkowski (ur. 14 października 1963 w Korszach) – polski kolarz szosowy, wicemistrz olimpijski oraz wicemistrz świata.
Życiorys.
Kariera sportowa.
Karierę sportową rozpoczął w klubie LZS Agrokompleks Kętrzyn, następnie był zawodnikiem KS Zjednoczenie Olsztyn (do 1983), Gwardii Katowice (1984–1985) i Krupiński Suszec (1985–1994). Od 1994 jeździł w zawodowych grupach kolarskich Kelme (1994), Rotan Spiessens (1995), Mróz (1996–1999).
W latach 80. i 90. należał do czołowych polskich kolarzy szosowych. Jego największym sukcesem sportowym było zdobycie srebrnego medalu podczas igrzysk olimpijskich w Seulu w wyścigu drużynowym na 100 km (razem z Joachimem Halupczokiem, Zenonem Jaskułą i Markiem Leśniewskim). Polacy powtórzyli ten wynik na mistrzostwach świata w Chambéry rok później w tym samym składzie. Andrzej Sypytkowski startował także na igrzyskach olimpijskich w Barcelonie w 1992, gdzie zarówno w wyścigu indywidualnym, jak i drużynowym zajął 6. miejsce. W mistrzostwach świata wystąpił łącznie czterokrotnie wśród amatorów (MŚ w Villach (1987) – 7. miejsce w wyścigu drużynowym, MŚ w Chambéry (1989) – srebrny medal w wyścigu drużynowym, nie ukończył wyścigu indywidualnego, MŚ w Utsunomiya (1990) – 12. miejsce indywidualnie i 10. miejsce w drużynie, MŚ w Stuttgarcie (1991) – 10. miejsce indywidualnie i 4. miejsce w drużynie) oraz trzykrotnie w kategorii zawodowców w wyścigu indywidualnym (MŚ w Agrigento (1994) – 40. miejsce, MŚ w San Sebastián (1997) – 63. miejsce oraz MŚ w Valkenburgu (1998), gdzie nie ukończył rywalizacji).
W 1985 zdobył mistrzostwo Polski w wyścigu ze startu wspólnego. Ponadto zdobywał w mistrzostwach Polski czterokrotnie srebrny medal (1989 – wyścig drużynowy na 100 km w barwach Krupińskiego Suszec, 1991 – w jeździe parami (z Robertem Czopkiem), 1992 – w szosowym wyścigu indywidualnym, 1998 – w jeździe parami) i ośmiokrotnie brązowy (1988 – w wyścigu indywidualnym, 1989 – w wyścigu górskim i w jeździe parami (z Cezarym Zamaną), 1991 – w jeździe indywidualnej na czas i wyścigu górskim, 1993 – w wyścigu górskim, 1998 – w jeździe indywidualnej na czas, 1999 – w wyścigu indywidualnym)
Dziewięciokrotnie brał udział w Tour de Pologne, m.in. wygrywając etap w 1986 i klasyfikację górską w 1998, a także trzykrotnie, chociaż bez sukcesów w Wyścigu Pokoju (1990 – 41. miejsce, 1996 – 41. miejsce, 1997 – 43. miejsce). Wygrywał wyścigi kolarskie: Małopolski Wyścig Górski (1987), Dookoła Mazowsza (1989), Bałtyk-Karkonosze Tour (1997), Szlakiem Grodów Piastowskich (1998), Tour of Japan (1999). W 1994 był 73. w Giro d’Italia.
Po zakończeniu kariery sportowej.
Po zakończeniu kariery sportowej był w latach 2000–2004 dyrektorem występującej pod różnymi nazwami grupy kolarskiej CCC Polsat Polkowice. M.in. prowadził tę grupę w historycznym występie w Giro d’Italia w 2003 (był to pierwszy występ polskiej grupy kolarskiej w wyścigu tej rangi). Pełnił też funkcję dyrektora wyścigu Szlakiem Walk Majora Hubala. Później zajął się prowadzeniem własnej działalności gospodarczej. W wyborach samorządowych w 2006 z listy Platformy Obywatelskiej uzyskał mandat radnego rady miasta w Końskich. W wyborach w 2010 bez powodzenia startował do sejmiku województwa świętokrzyskiego, ponownie z listy PO.
Z wykształcenia jest technikiem elektrykiem.
Odznaczenia.
Odznaczony m.in. Srebrnym Krzyżem Zasługi (1988) oraz Krzyżem Kawalerskim Orderu Odrodzenia Polski (2010).

</doc>
<doc id="446745" url="https://pl.wikipedia.org/wiki?curid=446745" title="Agnieszka Bednarek-Kasza">
Agnieszka Bednarek-Kasza

Agnieszka Bednarek (ur. 20 lutego 1986 w Złotowie) – polska siatkarka, grająca na pozycji środkowej, reprezentantka Polski. W 2008 roku wraz z reprezentacją wzięła udział w Igrzyskach Olimpijskich w Pekinie. Po sezonie 2019/2020 zakończyła karierę sportową.
Sukcesy klubowe.
Mistrzostwo Polski:
Puchar Polski:
Superpuchar Polski:
Puchar CEV:
Sukcesy reprezentacyjne.
Mistrzostwa Europy:
Igrzyska Europejskie:

</doc>
<doc id="446756" url="https://pl.wikipedia.org/wiki?curid=446756" title="Pandemia grypy hiszpanki">
Pandemia grypy hiszpanki

Pandemia grypy hiszpanki (hiszpanka lub grypa hiszpańska) – pandemia wywołana przez wyjątkowo groźną odmianę podtypu H1N1 wirusa A grypy, do której doszło w latach 1918–1920, znana pod potoczną nazwą „hiszpanka”.
Historia.
Pandemia przetoczyła się w okresie 12 miesięcy w latach 1918–1919, w trzech osobnych falach, przez Europę, Azję, Afrykę i Amerykę Północną.
Pierwsza fala nadeszła wiosną 1918, była wysoce zakaźna, ale łagodna w przebiegu i nie wzbudziła zaniepokojenia. Pierwszy przypadek został odnotowany w hrabstwie Haskell w stanie Kansas w USA w styczniu 1918 roku. Niewielka liczba mieszkańców hrabstwa Haskell została wcielona do wojska w Fort Riley w Kansas, gdzie 4 marca 1918 kucharz Albert Gitchell zgłosił się do lekarza z temperaturą 39,5 °C. Wkrótce dołączyli do niego kapral Lee Drake i sierżant Adolph Hurby. W ciągu dwóch dni u 522 mężczyzn w obozie zaobserwowano objawy infekcji.
Druga fala, od sierpnia 1918, odznaczała się niezwykle wysoką śmiertelnością. Wystąpiła jednocześnie w trzech rejonach: w Breście we Francji, w Bostonie w USA i we Freetown w Sierra Leone. Największe ogniska grypy występowały na froncie i w obozach, skąd choroba z łatwością przenosiła się na ludność cywilną. Nawet przy najlepszej opiece medycznej 1/3 chorych umierała. Do Europy grypę sprowadzili amerykańscy żołnierze. Jako że ich transporty docierały główne do portów we Francji, kraj ten stał się wylęgarnią zarazy. Pandemia grypy była także przyczyną licznych śmierci jeńców podczas wojny polsko-bolszewickiej i po niej.
Trzecia fala pandemii miała miejsce między końcem 1918 a marcem 1919 i nierównomiernie, lecz z podobnym nasileniem rozwijała się w Stanach Zjednoczonych oraz w niektórych częściach Europy. Ostatnie zarażenia odnotowywano w 1920 roku, jednak ostatnia fala cechowała się mniejszą śmiertelnością niż dwie poprzednie.
Zakres geograficzny.
Pandemia rozwinęła się na całym świecie, z wyjątkiem nielicznych wolnych od niej obszarów, takich jak: wyspy Świętej Heleny, Nowa Gwinea i kilka wysp na Pacyfiku, a być może również centralne obszary Azji, Afryki i Ameryki Południowej. Australia dzięki wprowadzeniu szczelnej blokady transportu morskiego, ustrzegła się zawleczenia grypy aż do 1919 roku (kiedy nie była ona już tak zabójcza).
Popularna jej nazwa („hiszpanka”) pochodzi od powszechnej opinii, jakoby pandemia szczególnie mocno rozwinęła się w Hiszpanii. Wrażenie to było skutkiem tego, że walczące w I wojnie światowej kraje, w których rozwijała się pandemia grypy, cenzurowały informację o skali zachorowań i śmiertelności, aby nie osłabiać morale (liczba zgonów była większa niż straty wojenne). Hiszpania pozostawała neutralna w wojnie i informacje o pandemii były otwarcie publikowane, stąd też wrażenie wysokiej zachorowalności.
Śmiertelność.
Śmiertelność grypy hiszpanki jest trudna do oceny, jednak na podstawie danych wojskowych można ją oszacować na 5–10%. W zamkniętych społecznościach śmiertelność była jeszcze wyższa. W Bostonie zachorowało 10% ludności. 2/3 chorych zmarło. W całej armii Stanów Zjednoczonych zachorowało 20%.
Liczba ofiar „hiszpanki” znacznie przewyższyła liczbę ofiar frontów I wojny światowej. Na grypę i jej powikłania zmarły 24 tysiące osób amerykańskiego personelu wojskowego (amerykańskie straty bojowe wyniosły 34 tysiące osób). W Wielkiej Brytanii zmarło 150 tysięcy osób.
Podawane są różne szacunki śmiertelności na całym świecie: od 21–25 mln do 50–100 mln. Była pierwszą pandemią od czasów czarnej śmierci (1347–1350) o tak wysokiej śmiertelności. Zachorowało na nią ok. 500 mln ludzi, co stanowiło wówczas 1/3 populacji świata.
Śmierć ofiar grypy hiszpanki była w większości spowodowana wirusowym krwotocznym zapaleniem płuc, które zabijało w ciągu kilku pierwszych dni choroby. W wypadkach, kiedy pacjent przeżył pierwszą krytyczną fazę choroby, często przyczyną zgonu było bakteryjne zapalenie płuc.
Osoby, które zachorowały w pierwszym ataku epidemii, wykazywały odporność na nią w następnych falach zachorowań. W czasie pandemii podawano w wątpliwość, czy rzeczywiście zachorowania były spowodowane przez grypę. Pierwsza fala miała stosunkowo łagodny przebieg, natomiast druga niosła niespotykaną do tej pory śmiertelność.
Profil wiekowy.
Nietypową cechą tej pandemii był odwrócony profil wiekowy jej ofiar. Umierali przede wszystkim ludzie młodzi i w średnim wieku (20–40 lat), podczas gdy zwykle na grypę umierają dzieci, osoby starsze i z osłabioną odpornością. W relacjach z pandemii podkreślano, że liczba zgonów w młodszym wieku przekraczała liczbę zgonów w starszym wieku, np. w Szwajcarii znacznie poważniejszy przebieg zachorowań stwierdzono u osób w przedziale wiekowym 20–49 lat.
Uczeni z University of Wisconsin-Madison w USA, badając zakażone wirusem hiszpanki makaki, doszli do wniosku, że to nie sam wirus był bezpośrednio odpowiedzialny za wysoką śmiertelność wśród zarażonych. Kierujący badaniami Yoshihiro Kawaoka twierdzi, że małpy zabił ich własny układ odpornościowy. Okazało się, że atak układu odpornościowego na zakażone płuca, wywołany hipercytokinemią, był tak silny, iż niszczył płuca. Wyjaśnia to, dlaczego (w odróżnieniu od normalnej grypy) hiszpanka zabijała głównie młodych ludzi – to właśnie młode osoby mają najsilniej działający układ odpornościowy.

</doc>
<doc id="446757" url="https://pl.wikipedia.org/wiki?curid=446757" title="Hymn Śródmieścia">
Hymn Śródmieścia

Hymn Śródmieścia – utwór funkcjonujący w czasie powstania warszawskiego pod tą nazwą, choć oficjalnie nigdy nie został tak określony. Powstał w pierwszym tygodniu powstania, najprawdopododniej 7 sierpnia. Autorem słów był Eugeniusz Żytomirski, natomiast melodii - Zbigniew Krukowski.
 &lt;br&gt; 
 &lt;br&gt; 
 Hymn Śródmieścia 
 "I znów walczy dzielna stolica," 
 "Znów spowiły ją łuny i dym" 
 "I na krwią zbroczonych ulicach" 
 "Znów wolności rozlega się hymn!" 
 &lt;br&gt; 
 "Choć mundury nie zdobią nam ramion," 
 "Choć nie każdy z nas nawet ma broń -" 
 "Cała ludność Warszawy jest z nami," 
 "Każdy Polak podaje nam dłoń!" 
 &lt;br&gt; 
 "Bo my - walcząca Warszawa," 
 "Złączona ofiarą krwi..." 
 "Nasz cel - to honor i sława," 
 "Potęga przyszłych dni!" 
 &lt;br&gt; 
 "Nieznane jest nam słowo "trwoga"," 
 "Nie zgnębi nas zdradziecki wróg! "
 "Kto żyw, ten z nami, na wroga!" 
 "Tak nam dopomóż Bóg! "
 &lt;br&gt; 
Przypisy.
 &lt;br&gt; 

</doc>
<doc id="446758" url="https://pl.wikipedia.org/wiki?curid=446758" title="Piec Achesona">
Piec Achesona

Achesona piec – oporowy piec elektryczny stosowany do grafityzacji wyrobów węglowych w celu nadania im struktury krystalicznej grafitu. Są to m.in., kształtki węglowe o nieregularnych wymiarach i przekrojach, oraz grafit reaktorowy do periodycznej grafityzacji. Proces ten opiera się o metodę wytwarzania sztucznego grafitu opatentowaną w roku 1896 przez Edwarda Goodricha Achesona.
Budowa.
Piec tworzy koryto o dwóch ruchomych ścianach bocznych z bloków ognioodpornych i bloków betonowych oraz dwóch stałych ścian czołowych będących betonowymi głowicami z elektrodami grafitowymi. Dno wykłada się piaskiem, blokami koksowymi a szczeliny wypełnia się koksem drobnym. Całość zamykana jest płytami betonowymi i izolowana węglikami krzemu, koksem, piaskiem, trocinami. Ściany boczne posiadają otwory do odprowadzania tworzących się gazów. Rdzeń pieca tworzą wyroby poddawane grafityzacji. W dużych piecach rdzeń osiąga rozmiary 2,5 × 2,5 m i długość ok. 40 m. Piec może być zasilany prądem stałym lub przemiennym.
Działanie.
Proces grafityzacji przeprowadzany jest w temperaturze ok. 2500–3000 °C. W trakcie trwania grafityzacji z wyrobów ulatniają się całkowicie tlenki metali – pozostałość jest czystym grafitem z wykształconą strukturą krystaliczną. Piec może mieć pojemność od 0,5 do 150 ton (moc od 0,5 do 15 MW). Cykl wypalania trwa, zależnie od wielkości pieca, 15 do 24 dni, w tym od 10 do 70 h przy włączonym prądzie. Postęp wypalania szacuje się na podstawie zużytej energii, której tempo zużycia wynosi od 3000 do 6500 kWh/t. W miarę stygnięcia pieca rozbiera się go. Zasypkę izolacyjną zdejmuje się po obniżeniu temp. poniżej 600 °C.

</doc>
<doc id="446765" url="https://pl.wikipedia.org/wiki?curid=446765" title="Czesław Woś">
Czesław Woś

Czesław Woś (ur. 1944 w Krajance) – polski grafik, twórca ekslibrisów.
Życiorys.
Absolwent Wydziału Sztuk Pięknych Uniwersytetu Mikołaja Kopernika w Toruniu. Członek Związku Polskich Artystów Plastyków. Współorganizator (wraz z żoną Bożeną Woś) Międzynarodowego Biennale Małej Formy Graficznej i Ekslibrisu w Ostrowie Wielkopolskim i Międzynarodowej Wystawy Ekslibrisu Muzycznego
towarzyszącej Międzynarodowemu Festiwalowi „Chopin w barwach jesieni” w Antoninie i Ostrowie. Zasłużony Profesor Almae Matris Ostroviensis.
Wystawy indywidualne i zbiorowe w kraju i za granicą, m.in. indywidualna Im Europäischen Kulturzentrum w Erfurt, indywidualna w Exlibris – Galerie w Gütersloh, PIASA Gallery w Nowym Jorku, Meyenburg Museum w Nordhausen, Muzeum Narodowym we Wrocławiu Oddział Panorama Racławicka; zbiorowe na wystawach grafiki i ekslibrisu w Niemczech, Kanadzie, Włoszech, Danii, Chinach, Rosji, USA. Prace w zbiorach m.in. Muzeum Narodowego w Kielcach i Wrocławiu, Biblioteki Narodowej w Warszawie, Biblioteki Naukowej PAU i PAN w Krakowie, Biblioteki im. Ossolińskich we Wrocławiu, Muzeum Zamkowego w Malborku, Biblioteki Raczyńskich w Poznaniu, Polskiego Instytutu Naukowego w Nowym Jorku, Fundacji Kościuszkowskiej w Nowym Jorku, International Ex libris Centrum w Sint-Niklaas, Ex libris Museum w Mediolanie.

</doc>
<doc id="446767" url="https://pl.wikipedia.org/wiki?curid=446767" title="Konsumpcja">
Konsumpcja

Konsumpcja – zużywanie posiadanych dóbr w celu bezpośredniego zaspokojenia ludzkich potrzeb. Wynika ona z użyteczności konsumowanego produktu lub usługi, która może mieć też dla konsumenta charakter subiektywny i komplementarny.
Pojęcie.
W makroekonomii konsumpcja to wydatki gospodarstw domowych na zakup dóbr. W tym znaczeniu wyróżnia się konsumpcję autonomiczną i dodatkową. Konsumpcja autonomiczna jest niezależna od dochodów, stanowi ona – według subiektywnej oceny danego konsumenta – niezbędne minimum zapewniające egzystencję. Konsumpcja dodatkowa jest natomiast uwarunkowana wysokością dochodów, oznacza wydatki na dobra, które nie są niezbędne do życia. 
Alternatywą dla konsumpcji dodatkowej jest oszczędzanie, czyli przeznaczanie pieniędzy na konsumpcję w przyszłości.
Na polu marketingu konsumpcja jest definiowana odmiennie od teorii ekonomii.
Powstrzymywanie się konsumenta (gospodarstwa domowego) od bieżącej konsumpcji celem zwiększenia jej w przyszłości w literaturze jest rozumiane jako oszczędzanie.
Determinanty konsumpcji.
Wraz z rozwojem nauk ekonomicznych powstał szereg teorii, które dążyły do wskazania kluczowych czynników decydujących o wielkości konsumpcji. Najważniejsze z nich wymieniały następujące determinanty konsumpcji:
Rodzaje konsumpcji.
Produkty wytwarzane w społeczeństwie są przeznaczone do konsumpcji produkcyjnej lub osobistej. "Konsumpcją produkcyjną" nazywamy wykorzystanie środków produkcji do wytwarzania dóbr materialnych. "Konsupcją osobistą" nazywamy zaspokajanie potrzeb człowieka w zakresie żywności, odzieży, mieszkania itd.

</doc>
<doc id="446772" url="https://pl.wikipedia.org/wiki?curid=446772" title="San Carlos (Nikaragua)">
San Carlos (Nikaragua)

San Carlos – miasto w południowej Nikaragui, na południowo-wschodnim wybrzeżu jeziora Nikaragua, w miejscu, gdzie wypływa z niego rzeka San Juan. Współrzędne geograficzne: . Ośrodek administracyjny departamentu Río San Juan. Ludność: 8,9 tys. mieszk. (1995).
Gmina San Carlos obejmuje południowo-wschodnie wybrzeże jeziora Nikaragua, a także położony na nim archipelag Solentiname.
Po nikaraguańskiej rewolucji w 1979 przeciwko dyktaturze Somozy ten szczególnie słabo rozwinięty region Nikaragui stał się celem licznym akcji humanitarnych. W tym okresie miasto San Carlos nawiązało kontakty z wieloma miastami w Europie i Stanach Zjednoczonych.

</doc>
<doc id="446773" url="https://pl.wikipedia.org/wiki?curid=446773" title="Herb Solca Kujawskiego">
Herb Solca Kujawskiego

Herb Solca Kujawskiego – jeden z symboli miasta Solec Kujawski i gminy Solec Kujawski w postaci herbu.
Wygląd i symbolika.
Herb przedstawia na srebrnym polu gotyckiej tarczy herbowej bramy miasta, składające się z dwóch ceglanych, czerwonych wież blankowanych, połączonych czerwonym, ceglanym, blankowanym murem. W każdej z wież znajduje się wąska srebrna strzelnica, natomiast w murze łączącym wieże srebrna brama z otwartymi złotymi wrotami, posiadającymi po dwa czarne okucia każde. W bramie czarna krata (brona) opuszczona do 1/3 wysokości. Powyżej linii muru znajduje się wizerunek (popiersie) świętego Stanisława Biskupa i Męczennika – patrona Polski oraz miasta. Postać świętego jest w błękitnych szatach i również błękitnej infule z elementem złotym. Trzyma on w lewej ręce złoty pastorał. Po obu stronach głowy świętego widnieją dwie litery S, będące skrótem łacińskich słów "Sanctus Stanislaus" (pol.: Święty Stanisław).
Historia.
Solec Kujawski w chwili przejęcia przez Prusy nie posiadał własnego herbu. W czasach rozbiorów w Poznańskim Archiwum Państwowym znaleziono kilka dobrze zachowanych odcisków pieczęci miasta z roku 1781. Zostały one wykonane na podstawie słabej jakości odcisków pochodzących z XVI i XVII wieku. Na podstawie owych pieczęci, w roku 1897, monachijski artysta malarz Otto Hupp zaprojektował nowy herb miasta. 18 października 1898 herb przyjęło zgromadzenie Rady Miasta, a następnie został on zatwierdzony przez rząd pruski. 
W 2003 roku rada miejska zatwierdziła nowy herb, różniący się od tego zaprojektowanego przez Huppa. Dawniej mury przedstawione były na tle niebieskim i były koloru srebrnego. Wieże posiadały szpiczaste dachy, a na spinającej ornat biskupi szarfie widniała data 1325 – rok uzyskania przez miasto praw miejskich. Istotną różnicą jest również liczba strzelnic w wieżach – dawniej było ich trzy w każdej wieży i były koloru czarnego. Pierwowzór herbu nie posiadał ponadto krat.

</doc>
<doc id="446775" url="https://pl.wikipedia.org/wiki?curid=446775" title="Tadeusz Barącz">
Tadeusz Barącz

Tadeusz Barącz herbu Odrowąż (ur. 24 marca 1849 we Lwowie, zm. 13 marca 1905 tamże) – polski rzeźbiarz i medalier, twórca licznych rzeźb portretowych i pomników.
Życiorys.
Pochodził ze starej patrycjuszowskiej i zasłużonej dla Lwowa rodziny polskich Ormian. Jego braćmi byli Roman (1856-1930, profesor chirurgii Uniwersytetu Lwowskiego), Erazm (1859-1928, inżynier górnik, kolekcjoner), Stanisław (1864-1936, poeta i tłumacz) oraz Władysław (1865-1919, aktor i dyrektor Teatru Wielkiego we Lwowie).
Studia artystyczne pod kierunkiem Władysława Łuszczkiewicza odbył w Krakowie, następnie studiował w Monachium (w październiku 1869 r. zgłosił się do Akademii Sztuk Pięknych w Monachium - Bildhauerklasse: immatrykulacja 13 VI 1870 r.) i Florencji. Wykonał wiele dekoracji budynków użyteczności publicznej we Lwowie, a także wiele nagrobków i pomników, w tym słynnego pomnika króla Jana III Sobieskiego na Wałach Hetmańskich. Był autorem m.in. posągów Kopernika, Mickiewicza, Czackiego, Ossolińskiego, Jędrzeja Śniadeckiego i Długosza na fasadzie gmachu III Gimnazjum im. Franciszka Józefa we Lwowie (późniejsze im. Stefana Batorego), popiersi Szewczenki, Siemiradzkiego, Lenartowicza, Matejki, Malczewskiego, pomników Kościuszki w Chicago, Mickiewicza w Karlowych Warach i Truskawcu. Był także autorem dwóch niezrealizowanych lwowskich pomników: pomnika Konstytucji 3 maja i pomnika upamiętniającego Polaków poległych za wolność w powstaniach 1794–1831–1863 (który miał stanąć na Cmentarzu Łyczakowskim i nosił nazwę "Obrona sztandaru").
Został pochowany w rodzinnym grobowcu na cmentarzu Łyczakowskim we Lwowie.

</doc>
<doc id="446777" url="https://pl.wikipedia.org/wiki?curid=446777" title="Okupacja radziecka Afganistanu">
Okupacja radziecka Afganistanu



</doc>
<doc id="446778" url="https://pl.wikipedia.org/wiki?curid=446778" title="Newport (Gwent)">
Newport (Gwent)

Newport (wal. "Casnewydd") – miasto w Wielkiej Brytanii (Walia) w hrabstwie Newport, od 2002 posiadające status "city", port przy ujściu rzeki Usk do Kanału Bristolskiego. W 2011 roku miasto liczyło 128 060 mieszkańców.
Gospodarka.
W mieście rozwinął się przemysł maszynowy, elektrotechnicznej, chemiczny, odzieżowy, papierniczy oraz hutniczy.
Sport.
Znajduje się tu klub rugby Newport Rugby Club, piłki nożnej – Newport County A.F.C. oraz żużlowy – Newport Wasps, a także stadion Newport Stadium. Jednym z ważniejszych wydarzeń sportowych w mieście jest turniej snookera Welsh Open. W 2010 w okolicy odbył się turniej golfowy Ryder Cup.

</doc>
<doc id="446781" url="https://pl.wikipedia.org/wiki?curid=446781" title="Eleonora Dziękiewicz">
Eleonora Dziękiewicz

Eleonora Dziękiewicz z d. Staniszewska (ur. 25 października 1978 w Gdańsku) − polska siatkarka, grająca na pozycji środkowej, reprezentantka Polski.
Kariera klubowa.
Urodziła się w Gdańsku; swoje pierwsze siatkarskie kroki stawiała w tym właśnie mieście występując najpierw w AZS-ie, a później w Gedanii. Kolejnym klubem w karierze siatkarki był II-ligowy Sokół Mogilno. Po dość krótkim okresie gry w tym klubie, Dziękiewicz wróciła do Gedanii. Tam została dostrzeżona przez działaczy Stali Mielec i ostatecznie przeszła do tego zespołu. Kolejnym epizodem w jej karierze była PTPS Nafta-Gaz Piła. W sezonie 2004/2005 Dziękiewicz zdobyła z nią brązowy medal mistrzostw Polski. Była jednak tylko rezerwową. Regularne występy zaczęły się dopiero w następnym sezonie, gdy z klubu, z powodów finansowych, odeszło wiele zawodniczek. W tym sezonie siatkarka zdobyła z pilankami srebrny medal mistrzostw Polski, na finiszu przegrawszy z MKS-em Muszynianką-Fakro Muszyna. Sezon 2006/2007 Dziękiewicz spędziła w Winiarach Kalisz. W barwach Winiar zdobyła swoje pierwsze mistrzostwo i Puchar Polski. Dobre występy zaowocowały nie tylko przyznaniem jej tytułu MVP turnieju Pucharu Polski, ale także powołaniem do reprezentacji Polski. W sezonie 2007/2008 reprezentowała Winiary Bakalland Kalisz. Sezony 2008/2009 i 2009/2010 spędziła w klubie BKS Aluprof Bielsko-Biała. Od sezonu 2010/2011 występowała w Atomie Trefl Sopot, gdzie wywalczyła srebrny medal mistrzostw Polski, jednak tylko jako rezerwowa, a w następnym sezonie sięgnęła po mistrzostwo Polski i została wybrana MVP ostatniego finałowego meczu z Bankiem BPS Muszynianką Fakro Muszyna. W latach 2013-2017 była zawodniczką Tauronu Banimex MKS Dąbrowy Górniczej. W dniu 5 kwietnia 2017 ogłosiła zakończenie kariery.
Kariera reprezentacyjna.
Zawodniczka została po raz pierwszy powołana do reprezentacji Polski na turniej Grand Prix 2007, na którym została uznana za najlepszą blokującą. Później reprezentowała Polskę podczas mistrzostw Europy i Pucharu Świata. Trener Marco Bonitta nie powołał jej na Igrzyska Olimpijskie w Pekinie. Brązowy medal mistrzostw Europy, który odebrała w październiku 2009, jest ostatnim wywalczonym przez nią w biało-czerwonych barwach krążkiem, gdyż kilka miesięcy potem postanowiła zakończyć karierę reprezentacyjną. W 2014 roku wróciła do kadry Polski na Turniej Kwalifikacyjny do Mistrzostw Świata. W latach 2007–2014 rozegrała w niej 69 spotkań.
Sukcesy klubowe.
Mistrzostwo Polski:
Puchar Polski:
Superpuchar Polski:
Puchar CEV:
Sukcesy reprezentacyjne.
Mistrzostwa Europy Juniorek:
Mistrzostwa Europy:

</doc>
<doc id="446784" url="https://pl.wikipedia.org/wiki?curid=446784" title="Azalia">
Azalia



</doc>
<doc id="446785" url="https://pl.wikipedia.org/wiki?curid=446785" title="Marek Ogiela">
Marek Ogiela

Marek Romuald Ogiela (ur. 1968 w Krakowie) – polski naukowiec, informatyk, kryptolog i biocybernetyk, prof. dr hab.
Kariera naukowa.
Polski uczony zajmujący się informatyką, automatyką i robotyką, biocybernetyką i inżynierią biomedyczną oraz kryptografią. Jeden z pionierów informatyki kognitywnej oraz współtwórca metod komputerowego rozumienia obrazów. Autor nowatorskich rozwiązań w zakresie zaawansowanych technik rozpoznawania i semantycznej klasyfikacji obrazów, a także twórca kognitywnych systemów informacyjnych. Twórca inteligentnych algorytmów podziału sekretnych informacji tzw. lingwistycznych schematów progowych współdzielenia tajemnicy. Autor nowatorskich systemów identyfikacji personalnej opartych o niestandardowe wzorce biometryczne. Współtwórca multimedialnej technologii rozpoznawania gestów GDL. Twórca nowej gałęzi kryptografii zwanej kryptografią kognitywną.
Związany z krakowskim środowiskiem naukowym. Profesor zwyczajny na Akademii Górniczo-Hutniczej oraz Uniwersytecie Pedagogicznym w Krakowie. Absolwent kierunku Informatyka na Wydziale Matematyki i Fizyki Uniwersytetu Jagiellońskiego z roku 1992. Stopień doktora nauk technicznych w dyscyplinie automatyki i robotyki uzyskał na Wydziale Elektrotechniki, Automatyki, Informatyki i Elektroniki AGH w roku 1996, za wyróżnioną rozprawę doktorską dotyczącą syntaktycznych metod rozpoznawania obrazów medycznych. Stopień doktora habilitowanego w dyscyplinie informatyki otrzymał na AGH w roku 2001 za badania dotyczące automatycznej interpretacji i komputerowego rozumienia zobrazowań diagnostycznych. W roku 2005 uzyskał tytuł profesora nauk technicznych jako jeden z najmłodszych polskich profesorów, a w roku 2008 mianowanie na stanowisko profesora zwyczajnego.
Członek wielu renomowanych międzynarodowych towarzystw naukowych w tym: SPIE (Life Fellow Member), IET (Fellow Member), IEEE (Senior Member), SIIM, IS&amp;T. W latach 2003-2011 członek Komisji Nauk Technicznych Polskiej Akademia Umiejętności.
W roku 2017 otrzymał prestiżowe wyróżnienie Fellow Member w amerykańskim towarzystwie SPIE (International Society for Optical Engineering). Towarzystwo SPIE to międzynarodowa organizacja z siedzibą w Bellingham w Stanach Zjednoczonych, zajmująca się optyką i fotoniką, która powstała w 1955 roku, i która obecnie zrzesza kilkanaście tysięcy uczonych z ponad 160 krajów świata. W ciągu ponad 60-letniej działalności towarzystwa SPIE, wyróżnienie Fellow Member otrzymało łącznie ponad 1000 uczonych, a w tym zaszczytnym gronie znalazło się zaledwie kilkunastu naukowców z polskimi afiliacjami. Prof. Marek Ogiela jest jednym z nich i jednocześnie jest pierwszym naukowcem z Krakowa. 
W roku 2018 otrzymał wyróżnienie Fellow Member w brytyjskim towarzystwie naukowym IET (The Institution of Engineering and Technology), które zrzesza ponad 160 tys. członków ze 150 krajów, ma siedzibę w Michael Faraday House w Stevenage (Wielka Brytania), a swoją historią sięga 1871 roku.
Autor ponad 450 publikacji naukowych o zasięgu międzynarodowym z dziedziny rozpoznawania, maszynowej percepcji i rozumienia obrazów, a także sztucznej inteligencji i algorytmów inteligencji obliczeniowej. W swoich badaniach rozwija również intensywnie zagadnienia technik informacyjnych i kryptografii, oraz bezpieczeństwa systemów komputerowych i technik multimedialnych. Zajmuje się także algorytmami rozszerzonej rzeczywistości oraz metodami niewerbalnej komunikacji człowieka z komputerem oraz analizą behawioralną osób.
Laureat wielu prestiżowych nagród naukowych w tym nagród im. prof. W. Taklińskiego (2000, 2003, 2018) i im. prof. Z. Engela (2003). Odznaczony Medalem Komisji Edukacji Narodowej (2010) oraz srebrnym Medalem za Długoletnią Służbę (2015). Członek komitetów redakcyjnych wielu czasopism międzynarodowych oraz ponad 150 komitetów organizacyjnych i naukowych międzynarodowych konferencji.

</doc>
<doc id="446786" url="https://pl.wikipedia.org/wiki?curid=446786" title="Metyda">
Metyda

Metyda (także Metis, Rozsądek, Roztropność; Mētis, ‘Roztropność’, ‘Rozwaga’, ‘Rozum’, ‘Przebiegłość’) – w mitologii greckiej jedna z okeanid; bogini i uosobienie roztropności (w pozytywnym znaczeniu) i przewrotności (w negatywnym znaczeniu).
Uchodziła za jedną z najstarszych córek tytana Okeanosa i tytanidy Tetydy. Była pierwszą żoną (lub pierwszą kochanką) boga Zeusa.
Za jej namową Zeus podał swemu ojcu środek wymiotny, po którego zażyciu Kronos wyrzucił z siebie połknięte potomstwo i abadir.
Uranos i Gaja (lub sama Metyda) przepowiedzieli Zeusowi, że po urodzeniu córki Metyda wyda na świat chłopca, który pozbawi go władzy. Zeus połknął ciężarną Metydę, po czym straszliwie rozbolała go głowa. Hefajstos otworzył Zeusowi głowę, a z niej wyszła na świat bogini Atena.

</doc>
<doc id="446789" url="https://pl.wikipedia.org/wiki?curid=446789" title="Inverloch">
Inverloch

Inverloch to australijski komiks internetowy autorstwa Sarah Ellerton, przedstawiający historię młodego Acherona z gatunku Da'kor. Podróżuje on po krainie zwanej Inverloch w poszukiwaniu zaginionego dawno temu elfa Kayn'dara. Pomagają mu tajemnicza Lei'ella, złodziej Varden i czarodziejka Nei'renn.
Ogromna popularność komiksu sprawiła, że zainteresowało się nim wydawnictwo Seven Seas Entertainment, które wydało niektóre z jego części w formie drukowanej. Komiks jest już ukończony, a autorka pracuje nad kolejnym projektem.

</doc>
<doc id="446790" url="https://pl.wikipedia.org/wiki?curid=446790" title="Wiśniowieccy herbu Korybut">
Wiśniowieccy herbu Korybut

Wiśniowieccy – magnacki ród książęcy, pieczętujący się herbem Korybut, z którego pochodził król Polski i wielki książę litewski Michał Korybut Wiśniowiecki.
Historia rodu.
Wiśniowieccy są gałęzią kniaziów Nieświckich i chociaż ich pochodzenie od lat było sporne wśród historyków – autorzy najnowszych opracowań coraz częściej wywodzą ich od Rurykowiczów, a nie Giedyminowiczów, jak sami utrzymywali. Dowodem na to jest m.in. ich całkowite pozostawanie w momencie wyodrębniania się rodu pod wpływami kultury ruskiej: język ruski, prawosławie; jeden z nich (Dymitr Bajda Wiśniowiecki) był nawet legendarnym przywódcą kozackim. Tytuł kniaziowski Wiśniowieckich został zatwierdzony przy zawieraniu unii lubelskiej.
Posiadając bardzo silną pozycję na południowo-wschodniej Ukrainie („królewięta”), Wiśniowieccy prowadzili własną politykę wobec Mołdawii, a nawet Rosji (dymitriady), komplikując niekiedy politykę zagraniczną Rzeczypospolitej. Jednym z najsłynniejszych Wiśniowieckich był, obok swojego syna Michała Korybuta, wojewoda ruski Jeremi Wiśniowiecki, znany z powieści „Ogniem i mieczem” Sienkiewicza.
Ostatnim przedstawicielem rodu był Michał Serwacy Wiśniowiecki, zmarły w 1744 roku.
Nazwisko rodu pochodzi od zamku Wiśniowiec, odziedziczonego przez Michała Zbaraskiego Wiśniowieckiego.
Kontrowersje.
W XIX wieku historyk Kazimierz Stadnicki, zakwestionował pogląd o królewskim rodowodzie książąt Zbaraskich i wywodzących się od nich Wiśniowieckich. Pretekstem do tego było odnalezienie przez Stadnickiego zapisu, że wszyscy synowie Korybuta zeszli z tego świata bezpotomnie. Hipotezę oprotestował Józef Puzyna.
Badania genetyczne.
Pochodzenie Wiśniowieckich od Ruryka zostało ostatnio potwierdzone badaniami genetycznymi, na co zwrócił uwagę Mariusz Kowalski w książce "Księstwa Rzeczpospolitej" (2013). Badaniom haplogrupy y-dna poddał się żyjący współcześnie przedstawiciel rodu Woronieckich, wywodzący się w linii męskiej, podobnie jak Wiśniowieccy, od Nieświckich. Układ markerów zawartych w chromosomie Y Woronieckich okazał się identyczny z układem, jaki posiadają żyjący współcześnie przedstawiciele rodów wywodzących się niewątpliwie od Ruryka: Puzynowie, Massalscy, Gagarinowie, Kropotkinowie, Putiatynowie.
Wyniki tych badań każą uznać Wiśniowieckich za ostatnich Rurykowiczów władających samodzielnym księstwem (do 1744 r.). Michał Korybut Wiśniowiecki był zaś ostatnim monarchą z tej dynastii. Panował nie tylko w Polsce i na Litwie, ale również nad znaczną częścią Rusi, czyli nad pierwotną domeną Rurykowiczów.
Drzewo genealogiczne książąt Wiśniowieckich.
 Michał Zbaraski Wiśniowiecki (†po 1516), namiestnik bracławski
 (1501-1507)
 ~ 1. NN (siostrzenica Fiedory (Zofii) Rohatyńskiej)
 ├─&gt;Iwan (†ok. 1542 r.), dworzanin królewski 1522, dzierżawca ejszyski,
 │ worniański, czeczerski i propojski
 │ ~ 1. (po 1516) Nastazja Olizarowiczówna (†ok. 1536), c.
 │ │ Semena Olizarowicza; ×2 [ok. 1538] Magdalena Despot (†po 1570)
 │ ├─&gt;Katarzyna (†p. 1580), ż. [po 1539] Hrehorego Chodkiewicza,
 │ │ kasztelana wileński i hetmana wielkiego litewskiego
 │ ├─&gt;Dymitr zw. Bajdą (†1563); dzierżawca woniaczyński,
 │ │ starosta bracławski, winnicki, czerkaski
 │ │ i kaniowski
 │ ├─&gt;Andrzej Iwanowicz (†1584), kasztelan wołyński 1568, 
 │ │ wojewoda bracławski 1572, wojewoda wołyński 1576, starosta lubecki i
 │ │ łojowski
 │ │ ~ 1.(po 1563) Eufemia Wierzbicka (*ok. 1539 †1589)
 │ │ ├─&gt;Hanna (†ok. 1595), ż. (po 1581) Mikołaja Sapiehy,
 │ │ │ wojewody witebskiego (†1599)
 │ │ ├─&gt;Aleksandra (†po 1612), ×1 [ok. 1580; rozwiedzeni ok. 1605] Jerzy ks.
 │ │ │ Czartoryski, starosta łucki (*ok. 1550 †1626 (1632?)); ×2 Jan
 │ │ │ Łahodowski, kasztelan wołyński
 │ │ ├─&gt;Zofia Anna (*1569 †1619), ×1 [po 1593] Jan Pac,
 │ │ │ wojewoda miński (†1610); ×2 Krzysztof Wacław Szemet,
 │ │ │ starosta rosieński
 │ │ └─&gt;Halszka (Elżbieta) Eufemia (*1569 †1596), ż. (×1584) księcia
 │ │ Mikołaja Krzysztofa Radziwiłła „Sierotki”,
 │ │ wojewody wileńskiego
 │ │ i marszałka wielkiego litewskiego (*1549 †1616)
 │ ├─&gt;Konstanty (†1574),
 │ │ dworzanin królewski 1570, starosta
 │ │ żytomierski
 │ │ ~Anna Elżbieta z Olchowca Świerszczówna (†1582)
 │ │ ├─&gt;Konstanty (*1564 †1641);
 │ │ │ wojewoda bełski 1636, ruski 1638,
 │ │ │ starosta czerkaski i kamionecki; ×1 Anna Zahorowska; ×2 1603 Urszula
 │ │ │ Mniszech; ×3 [1626/1628] Katarzyna Korniakt
 │ │ │ (†ok. 1635); ×4 Katarzyna Strusiówna (†po 1647), c. Mikołaja Strusia,
 │ │ │ starosty halickiego
 │ │ │ ~Anna Zahorowska
 │ │ │ ├─&gt;Janusz (*1598 †1636), koniuszy wielki koronny 1633, starosta
 │ │ │ │ krzemieniecki;
 │ │ │ │ ~ Katarzyna Eugenia Tyszkiewicz(×1627) (†po
 │ │ │ │ │1642); (1°-v. Jan Rakowski, kasztelan witebski; 3°-v.
 │ │ │ │ │Aleksander Ludwik ks. Radziwiłł,
 │ │ │ │ │marszałek wielki litewski)
 │ │ │ │ ├─&gt;Dymitr Jerzy (*1631 †1682),
 │ │ │ │ │ strażnik polny koronny 1658, wojewoda bełski 1660,
 │ │ │ │ │ hetman polny koronny 1667, hetman wielki koronny 1676,
 │ │ │ │ │ wojewoda krakowski 1678, kasztelan
 │ │ │ │ │ krakowski 1680, starosta białocerkwicki,
 │ │ │ │ │ kamionacki, solecki, strumilowski, drahimski i lubomelski; ×1
 │ │ │ │ │ Marianna Zamoyska (†1668); ×2 [1671] Teofila Ludwika ks.
 │ │ │ │ │ Zasławska (†1709); (2°-v. Józef Karol Lubomirski,
 │ │ │ │ │ marszałek wielki koronny)
 │ │ │ │ │ ~Marianna Zamoyska
 │ │ │ │ │ ├─&gt;Eugenia Katarzyna (z pierwszego; †po 1681); × [1667]
 │ │ │ │ │ │ Stanisław Koniecpolski,
 │ │ │ │ │ │ kasztelan krakowski (†1682)
 │ │ │ │ │ └─&gt;Zofia (*1655 †1681), ×
 │ │ │ │ │ Wacław Leszczyński,
 │ │ │ │ │ woj. podlaski (†1688)
 │ │ │ │ └─&gt;Konstanty Krzysztof (*1633
 │ │ │ │ †1686), woj. podlaski 1673,
 │ │ │ │ bracławski 1767, bełski
 │ │ │ │ 1678; ×1 Urszula Teresa Mniszech (†1668); ×2 Anna
 │ │ │ │ Chodorowska (†1711)
 │ │ │ │ ~Anna Chodorowska (†1711)
 │ │ │ │ ├─&gt;Franciszka (†po 1690); × (1688) Kazimierz Tarło,
 │ │ │ │ │ starosta goszczyński (†1690)
 │ │ │ │ ├─&gt;Janusz Antoni (*1678 †1741);
 │ │ │ │ │ podczaszy litewski 1697,
 │ │ │ │ │ marszałek nadworny litewski 1699, kasztelan wileński
 │ │ │ │ │ 1702-1703, krakowski 1726,
 │ │ │ │ │ woj. wileński 1704,
 │ │ │ │ │ krakowski 1706, starosta piński;
 │ │ │ │ │ ~ Teofila Leszczyńska (×1704),(1°-v. Filip Konarzewski, starosta
 │ │ │ │ │ │ koniński) (*1680 †1757)
 │ │ │ │ │ └─&gt;Urszula Franciszka (*1705 †1753), ż. (1725)
 │ │ │ │ │ Michała Kazimierza Radziwiłła Rybeńki,
 │ │ │ │ │ woj. wileński
 │ │ │ │ │ i hetmana wielkiego litewskiego (*1702
 │ │ │ │ │ †1762)
 │ │ │ │ └─&gt;Michał Serwacy (*1680 †1744);
 │ │ │ │ hetman polny litewski 1702 i 1707, kasztelan wileński
 │ │ │ │ 1703, hetman wielki litewski 1703-1707 i 1735,
 │ │ │ │ woj. wileński 1706-1707
 │ │ │ │ i 1735, kanclerz wielki litewski 1720; ×1 (1695) Katarzyna Dolska
 │ │ │ │ (†1725); ×2 (1725) Magdalena ks. Czartoryska (†1728);
 │ │ │ │ ×3 (1730) Tekla Róża ks. Radziwiłł (*1703 †1747); (1°-v.
 │ │ │ │ Jakub Henryk Flemming, koniuszy wielki litewski;
 │ │ │ │ 3°-v. Michał Antoni Sapieha, woj. podlaski)
 │ │ │ │ ~Katarzyna Dolska
 │ │ │ │ ├─&gt;Anna (*1700 †1732); × (1721)
 │ │ │ │ │ Józef ks. Ogiński, woj. trocki
 │ │ │ │ │ (*ok. 1693 †1736)
 │ │ │ │ └─&gt;Elżbieta (*1701 †1770); × (1722) Michał Zdzisław Zamoyski, woj. smoleński (†1735)
 │ │ │ ├─&gt;Marianna (z pierwszego; †1624); × (1620) Jakub Sobieski, kasztelan krakowski (†1646)
 │ │ │ ├─&gt;Helena (z pierwszego); × Stanisław Warszycki, wojewoda mazowiecki
 │ │ │ ├─&gt;Jerzy (z drugiego; †1641); starosta kamionacki 1637; × (1639)
 │ │ │ │ Eufrozyna Eulalia Tarnowska (†1645); (2°-v. Hieronim Radziejowski,
 │ │ │ │ podkanclerzy koronny)
 │ │ │ │ └─&gt;Konstancja (†1669); × (po 1656) Samuel Leszczyński, starosta
 │ │ │ │ łucki (*1637 †1676)
 │ │ │ ├─&gt;Aleksander (z drugiego; †1638/1639); rotmistrz królewski,
 │ │ │ │ starosta czerkaski 1638
 │ │ │ └─&gt;Teofila (z drugiego); × Piotr Szyszkowski, kasztelan wojnicki
 │ │ ├─&gt;Aleksandra (†p. 1582); × Mikołaj Radziwiłł,
 │ │ │ woj. nowogrodzki (*1546 †1589)
 │ │ └─&gt;Anna; × [1591/1593] Jan Zamoyski, kasztelan chełmski i strażnik koronny (†1619)
 │ ├─&gt;Michał (z drugiego; †1552)
 │ └─&gt;Aleksandra (z drugiego); × Iwan Szymkowicz, marszałek hospodarski
 ├─&gt;Fiodor (Fiedko) (z drugiego; †1549); dzierżawca stepański; × (p. 1530) Bohdana
 │ ks. Holszańska Dubrowicka; ×2 ks. Maria Putiatianka (†1554/1561)
 ├─&gt;Fiodor (z drugiego; †1533); dzierżawca czeczerski i propojski 1524; ×1 NN (†p.
 │ 1523); ×2 [p. 1533] Nastazja ks. Żylińska (†p. 1535)
 └─&gt;Aleksander (z pierwszego; †1555); starosta rzeczycki; × (p. 1529)
 Katarzyna Skorucianka (†po 1568)
 ├─&gt;Michał (*1529 †1584); kasztelan bracławski 1580,
 │ kijowski 1580, starosta czerkaski, kaniowski,
 │ lubecki i łojowski; × Halszka Zenowiczówna (†p. 1594)
 │ ├─&gt;Aleksander (†1594); starosta czerkaski, kaniowski,
 │ │ korsuński, lubecki i łojowski;
 │ ├─&gt;Michał (†1616); starosta owrucki; × [p. 1603] Regina Mohylanka
 │ │ (†1619), c. Jeremiasza Mohyły,
 │ │ hospodara mołdawskiego
 │ │ └─&gt;Jeremi Michał (*1612 †20 sierpnia 1651);
 │ │ woj. ruski 1646, starosta przemyski,
 │ │ przasnyski, nowotarski, hadziacki i
 │ │ kaniowski; × (1639)
 │ │ Gryzelda Konstancja Zamoyska (*Zamość 27 kwietnia
 │ │ 1623 †Zamość 17 kwietnia 1672)
 │ │ ├─&gt;Michał (*31 maja 1640 †
 │ │ │ 10 listopada 1673); król Polski 1669-1673; ×
 │ │ │ (27 lutego 1670)
 │ │ │ Eleonora Maria Józefa Habsburżanka (*31 maja 1653
 │ │ │ †17 listopada 1697); (2°-v. Karol V, ks. Lotaryngii)
 │ │ └─&gt;Anna; × (1638) Zbigniew Firlej, starosta
 │ │ lubelski (*1613 †1649)
 │ ├─&gt;Jerzy (†1618); kasztelan kijowski 1609; × Teodora Czaplicówna
 │ ├─&gt;Maryna; × Fiodor ks. Drucki-Horski, stolnik połocki
 │ └─&gt;Zofia (†po 1612); × (p. 1595)
 │ Józef Ostafi Tyszkiewicz Łohojski,
 │ woj. brzeski litewski (†1631)
 ├─&gt;Maksym (†1565)
 ├─&gt;Aleksander (*1543 †1577); dworzanin królewski 1570; × (p. 1566)
 │ Aleksandra Kapuścianka (†ok. 1603)
 │ ├─&gt;Adam (†1622); × (p. 1601) Aleksandra
 │ │ Chodkiewicz (†po 1630)
 │ │ └─&gt;Krystyna (†1654); ×1 Mikołaj Jeło Maliński; ×2 [po 1631] Piotr
 │ │ Daniłowicz, krajczy koronny (†1645)
 │ └─&gt;Ewa (†1617/1618); × [p. 1594 (1593?)] Piotr Zbaraski
 │ (†1603/1604)
 └─&gt;Stefania; × Łukasz Kurzeniecki, starosta ostrski
Pałace i zamki.
Inne zamki i pałace Wiśniowieckich:

</doc>
<doc id="446794" url="https://pl.wikipedia.org/wiki?curid=446794" title="Rutewka mniejsza">
Rutewka mniejsza

Rutewka mniejsza ("Thalictrum minus" L.) – gatunek rośliny należący do rodziny jaskrowatych. Występuje w stanie dzikim w południowej i środkowej Europie. W Polsce na niżu, w górach rzadki.
Biologia i ekologia.
Bylina, hemikryptofit. Kwitnie od maja do czerwca. Siedlisko: kamieniste zbocza, słoneczne pagórki, widne lasy, skały, ubogie łąki, zarośla. W klasyfikacji zbiorowisk roślinnych gatunek charakterystyczny dla związku (All.) "Geranion sanguineii".
Zagrożenia i ochrona.
Roślina nie objęta ochroną gatunkową na terenie Polski. Lokalnie gatunek jest rzadki, uznany jest za narażony na wyginięcie m.in. na terenie Górnego Śląska.

</doc>
<doc id="446796" url="https://pl.wikipedia.org/wiki?curid=446796" title="Miarkownik spalania">
Miarkownik spalania

Miarkownik spalania służy do automatycznego utrzymywania zadanej temperatury wody grzejnej lub ciśnienia pary przez zwiększanie lub zmniejszanie dopływu powietrza do komory paleniskowej, a tym samym utrzymywanie odpowiedniej intensywności spalania.

</doc>
<doc id="446807" url="https://pl.wikipedia.org/wiki?curid=446807" title="Benzyna syntetyczna">
Benzyna syntetyczna

Benzyna syntetyczna – paliwo syntetyczne, rodzaj benzyny otrzymywany w wyniku syntezy chemicznej, o składzie zależnym od surowców wyjściowych i metody otrzymywania. Metodami tymi są:
Benzyna syntetyczna w czasie II wojny światowej.
Badania nad upłynnianiem węgla prowadzono w latach 20 XX wieku w Niemczech, głównie z powodu odcięcia tego kraju po I wojnie światowej od źródeł ropy naftowej. Pierwszy proces upłynniania został wynaleziony przez Franza Fischera i Hansa Tropscha z Instytutu Cesarza Wilhelma. W czasie II wojny światowej był on stosowany do produkcji benzyny na potrzeby zbrojeniowe przez Niemcy i Japonię. W szczytowym okresie produkcji w Niemczech wytwarzano 124 000 baryłek benzyny na dobę, co dało łącznie 6,5 miliona ton w 1944.
Badania państwowe po II wojnie światowej w USA.
Po II wojnie światowej część niemieckich naukowców zajmujących się upłynnianiem węgla zatrudnił rząd Stanów Zjednoczonych w ramach operacji Paperclip. Prace badawcze nad wdrożeniem tej technologii w USA prowadzono od 1944 w ramach Synthetic Liquid Fuels Program. Program ten porzucono w 1955 ze względu na niskie ceny ropy naftowej. Niemniej w ramach tego projektu wybudowano kilka dużych instalacji do procesu Fischera-Tropscha, które istnieją do dzisiaj jako rodzaj rezerwy strategicznej.
Program ten został ponownie uruchomiony w 1979, po wybuchu drugiego kryzysu paliwowego. Powstała wówczas państwowa Synthetic Fuels Corporation, która jednak po paru latach została zlikwidowana, gdy nastąpił spadek cen ropy.
Do idei upłynniania węgla powrócono w USA na początku XXI wieku. Departament Obrony USA rozpoczął w 2000 roku projekt uniezależniania Armii USA od dostaw importowanych paliw. W ramach niego rozwijane są technologie biopaliw oraz produkcji paliw z gazu ziemnego i węgla. Firma Syntroleum zaczęła zaopatrywać NASA i US Air Force w paliwo syntetyczne produkowane w procesie Fischera-Tropscha.
Współczesna produkcja komercyjna.
W 2006 głównym komercyjnym producentem benzyny syntetycznej był koncern Sasol z Republiki Południowej Afryki. Koncern ten posiada fabrykę do produkcji benzyny syntetycznej w miejscowości Secunda w RPA, o zdolności wytwarzania 150 000 baryłek na dobę. Innymi koncernami, które posiadają instalacje do produkcji benzyny syntetycznej są m.in. Shell, ExxonMobil, Statoil, Rentech i Syntroleum.
Benzyna syntetyczna na terytorium dzisiejszej Polski.
W czasie II wojny światowej w Policach działała jedna z największych niemieckich fabryk benzyny syntetycznej, należąca do IG Farben. Fabryka ta popadła w ruinę po zakończeniu wojny. Benzynę syntetyczną produkowano także w Blachowni Śląskiej do 1945.

</doc>
<doc id="446808" url="https://pl.wikipedia.org/wiki?curid=446808" title="Tina Lipicer-Samec">
Tina Lipicer-Samec

Tina Lipicer-Samec (ur. 9 października 1979 w Šempeterze pri Gorici) – słoweńska siatkarka grająca na pozycji przyjmującej. Od 2018/2019 występuje w drużynie OK Hit Nova Gorica.
Sukcesy klubowe.
Mistrzostwo Polski:
Puchar Challenge:
Puchar Czech:
Mistrzostwo Czech:
Puchar Francji:
Liga Mistrzyń:
Mistrzostwo Francji:

</doc>
<doc id="446811" url="https://pl.wikipedia.org/wiki?curid=446811" title="Anna Elżbieta Radziwiłłówna">
Anna Elżbieta Radziwiłłówna

Anna Elżbieta Radziwiłłówna (ur. 1518, zm. 1558) – córka hetmana wielkiego litewskiego Jerzego Radziwiłła i Barbary Kolanki z Dalejowa, siostra królowej Polski Barbary Radziwiłłówny oraz Mikołaja Radziwiłła Rudego.
Życiorys.
Zaręczyny z Ostrogskim i Gasztołdem.
W 1523 w wyniku umowy pomiędzy Jerzym Radziwiłłem i wojewody trockiego Konstantym Ostrogskim Anna została zaręczona z synem Konstantego Ilią Ostrogskim. 1 marca 1524 otrzymali dyspensę papieską, gdyż Ilia był wyznania prawosławnego. Układ małżeński miał na celu zwalczenie wojewody wileńskiego Olbrachta Gasztołda. Wkrótce jednak Jerzy przeszedł na stronę Olbrachta i zaręczył Annę z jego synem, Stanisławem Gasztołdem, wpłacając królowi Zygmunta I Starego kaucję 10 tysięcy kóp groszy litewskich na rzecz przyszłego małżeństwa. W ten sposób Anna posiadała dwóch narzeczonych jednocześnie. Jednak gdy Ilia dorósł, nie zgodził się na poślubienie Anny, gdyż zakochał się w Beacie Kościeleckiej. Nieoczekiwanie w 1537 Jerzy postanowił wydać za Stanisława Gasztołda swą młodszą córkę Barbarę. Prawdopodobnie przyczyną niechęci mężczyzn do Anny były plotki o jej złym prowadzeniu się i posiadaniu nieślubnych dzieci.
Małżeństwo z Piotrem Kiszką.
Do kolejnych zaręczyn Radziwiłłówny doszło już po ślubie jej siostry Barbary z królem polskim Zygmuntem II Augustem. W 1548 brat Anny, Mikołaj Rudy zaplanował jej małżeństwo z marszałkiem ziemi wołyńskiej Piotrem Kiszką. Ślub był kilkakrotnie odkładany z różnych przyczyn, jednak ostatecznie doszło do niego w lutym 1549. Wzrost prestiżu Barbary Radziwiłłówny przyczynił się do osłabienia jej relacji z Anną. Na ślub siostry wysłała ona swego dworzanina Gabriela Tarłę, sama zaś nie była na nim obecna. Małżeństwo Anny z Kiszką było bezpotomne, gdyż Piotr zmarł już w rok później.
Dalsze losy.
Po owdowieniu Anna wyszła po raz drugi za mąż za kniazia i stolnika litewskiego Semena Holszańskiego. Brak większych informacji na temat drugiego małżeństwa Anny. Podobnie jak pierwsze pozostało ono bezpotomne. Drugi mąż Anny zmarł już w 1556 jako ostatni męski przedstawiciel rodu Holszańskich. Anna Elżbieta Radziwiłłówna zmarła dwa lata później.

</doc>
<doc id="446812" url="https://pl.wikipedia.org/wiki?curid=446812" title="Radziecka interwencja w Afganistanie">
Radziecka interwencja w Afganistanie

Radziecka interwencja w Afganistanie (wojna domowa w Afganistanie, wojna afgańska) – dziewięcioletnia wojna Związku Radzieckiego wspierającego rząd afgański, przeciw partyzantce mudżahedinów zaopatrywanej przez Stany Zjednoczone, toczona na terytorium Afganistanu. ZSRR chciał umocnić i utrzymać u władzy rząd w sąsiadującym Afganistanie. Interwencja została uruchomiona w momencie, gdy zaistniały warunki sprzyjające do przejęcia pełnej sowieckiej kontroli nad Afganistanem. Jeden z najbardziej krwawych konfliktów XX wieku. Trwał od 25 grudnia 1979 do 15 lutego 1989 roku. Jest zaliczany do pośredniej formy „wojen zastępczych”.
Geneza.
W latach 1953–1963 faktyczne rządy w Afganistanie, dużym państwie o powierzchni około 650 000 km², sprawował, jako premier, książę Mohammad Daud Chan – został on odsunięty od władzy przez króla Zahir Szaha. Monarcha zdobywszy władzę, stopniowo zmierzał do przekształcenia ustroju politycznego w monarchię konstytucyjną, doprowadzając do legalizacji partii politycznych i pierwszych w historii kraju wolnych wyborów w styczniu 1965 r. Następne wybory odbyły się w roku 1969 i podobnie jak w poprzednich, zwyciężyły w nich formacje prorządowe i przywódcy największych klanów. W wyborach z roku 1969 miejsca w parlamencie uzyskali również komuniści afgańscy, wywodzący się z Ludowo-Demokratycznej Partii Afganistanu (LDPA). Byli wśród nich liderzy LDPA, tacy jak Babrak Karmal czy Hafizullah Amin. LDPA, od 1965 roku kierowana przez Nur Mohammeda Tarakiego, zyskała po wyborach silniejszą pozycję i zaczęła prowadzić antyrządową i antymonarchistyczną kampanię propagandową. Dotkliwa susza z lat 1970–1973, której następstwem była śmierć ok. 80 tysięcy ludzi, a także eskalacja inspirowanych przez LDPA protestów społecznych i niepokojów, doprowadziła do zamachu stanu i obalenia 17 lipca 1973 roku nieobecnego w kraju króla Zahir Szaha przez jego szwagra, generała Muhammada Daud Chana, mającego duże poparcie radykalnych oficerów i części kierownictwa LDPA ("Parczam").
Po obaleniu króla proklamowano republikę – prezydentem został Muhammad Daud Chan. W skład rządu Muhammada Dauda weszło początkowo 7 ministrów należących do "Parczamu" (Sztandar), frakcji LDPA o umiarkowanym charakterze. Początkowo Daud prowadził proradziecką politykę zagraniczną, co wzbudziło obawy ze strony USA, które oskarżyły Dauda o chęć utworzenia w kraju państwa o modelu wzorowanym na radzieckim. W 1975 roku doszło do nieoczekiwanego zwrotu w polityce afgańskiej i odsunięcia Parczam od rzeczywistego wpływu na politykę międzynarodową państwa – Muhammad Daud zaczął zawierać umowy gospodarcze także z państwami zachodnimi, Iranem oraz Indiami. Mimo iż współpraca z ZSRR trwała nadal, istniała istotna rozbieżność między Kabulem a Moskwą co do kształtu tej współpracy i wpływu ZSRR na Afganistan. Dodatkowo Daud zwiększył własną władzę i doprowadził do coraz większej autokracji. Wkrótce utworzył on system jednopartyjny na czele z Partią Rewolucji Narodowej i zdelegalizował pozostałe partie polityczne.
Do więzień masowo trafiali przeciwnicy rządu, w tym byli sojusznicy Dauda z LDPA. Doszło też do zabójstw politycznych, a celem jednego z nich padł Mir Akbar Chajbar, którego śmierć była bezpośrednią przyczyną obalenia Dauda. 27 kwietnia 1978 roku doszło do kolejnego zamachu stanu (nazywanego też rewolucją kwietniową lub rewolucją sauryjską), w wyniku którego Muhammad Daud został obalony. Nie chcąc się poddać, prezydent zginął wraz z całą rodziną w szturmie na pałac prezydencki. W dniu 30 kwietnia 1978 roku utworzono oficjalnie Demokratyczną Republikę Afganistanu – na czele utworzonego tego samego dnia rządu stanął Nur Mohammed Taraki, polityk komunistyczny z "Chalku" (Lud), radykalnej frakcji LDPA.
Wojna domowa w Afganistanie (1978–1992).
Początek wojny domowej.
Reformy nowego rządu.
Od 1978 roku władze sprawował rząd LDPA. Nur Mohammad Taraki ogłosił wdrożenie programu radykalnych zmian społecznych, które w rezultacie miały doprowadzić do liberalizacji społeczeństwa afgańskiego i przeobrażenia struktury społecznej. Reformy kwestionowały tradycyjne wartości i ugruntowanie struktur władzy na obszarach wiejskich. Rząd wprowadził do życia politycznego kobiety i położył kres przymusowym małżeństwom. Rząd 1 stycznia 1979 zainicjował reformę rolną, która próbowała ograniczyć ilość ziemi feudałów. Ci, których posiadłości przekraczały limit, musieli bez rekompensaty oddawać ją w ręce rządu. Afgańskie przywództwo wierzyło, że reforma spotka się z uznaniem wśród mieszkańców wsi i osłabi władzę arystokratów. Reforma została uznana za kompletną w połowie 1979 roku, a rząd ogłosił, że 665 tysięcy hektarów (około 1 632 500 akrów) zostało podzielonych. Rząd oświadczył również, że tylko 40 tys. rodzin, lub 4% populacji, zostało negatywnie dotkniętych przez reformę rolną. Opierając się na poprzednich działaniach Mohammada Daud Chana, nowy rząd stworzył program alfabetyzacji wsparty przez UNESCO. Plan zakładał wyeliminowanie analfabetyzmu w ciągu 20 lat. Rząd następnie zmniejszył okres przejściowy z 20 do czterech lat, co w obliczu braku nauczycieli było nierealne. Plan po późniejszej interwencji radzieckiej został wydłużony do lat siedmiu. Jako że naród afgański był głęboko islamski i religijny, reformy nie zostały ze skutkiem wprowadzone w całym kraju. Szereg zmian było początkowo przyjmowanych pozytywnie przez społeczeństwo, które jednak sprzeciwiało się im gdy okazywało się, jak ich wdrażanie wygląda w praktyce – rząd nakazał np. zniesienie posagów. Reformy te zwiększyły opór części Afgańczyków wobec rządu. Siła oporu względem reform doprowadziła w końcu do wojny domowej.
Zbombardowanie Heratu i represje rządowe.
Do marca 1979 roku protesty antyrządowe przerodziły się w rebelię o charakterze ogólnokrajowym, której głównym czynnikiem jednoczącym był islam. Czynnikiem inicjującym zbrojny sprzeciw była masakra w wiosce Kerala, w której afgańska armia zabiła 1,7 tys. mieszkańców – całą ludność rozstrzelano, a następnie ludzkie ciała zepchnięto spychaczami do dołów i zagrzebano. W krótkim czasie rebelianci dowodzeni przez Ismaela Chana (byłego oficera rządowej armii afgańskiej) opanowali miasto Herat, zabijając około 30 cywilnych i wojskowych doradców radzieckich (w tym lekarzy, pielęgniarki, inżynierów, mechaników) wraz z rodzinami, członków i sympatyków LDPA oraz wszystkich ubranych w europejskie stroje, pozbawiono tym samym rząd realnego wpływu na sytuację w okolicznym rejonie. Nur Mohammed Taraki i komuniści afgańscy zażądali od ZSRR realnego wsparcia, gdyż sytuacja powoli wymykała się spod kontroli. W marcu 1979 sowieckie MiG-i dokonały nalotu bombowego na miasto Herat, powodując śmierć 5-25 tysięcy ludzi na ogólną liczbę 200 tys. mieszkańców. Następnie do miasta wkroczyła armia afgańska, dokonując dalszych mordów i aresztowań przeciwników politycznych. Atak na Herat nie przyniósł oczekiwanych rezultatów, spowodował jedynie eskalację konfliktu – miesiąc później Afgańczycy znowu zmuszeni byli prosić ZSRR o wsparcie wojskowe, do grudnia 1979 takich próśb było około 20. Dostarczono im wtedy ogromne ilości sprzętu wojskowego (jak na ówczesne możliwości armii afgańskiej) o wartości 53 milionów rubli; 140 dział i moździerzy, 90 pojazdów opancerzonych, 48 tysięcy sztuk broni palnej, 1 tys. granatników i 680 bomb lotniczych, a także 100 pojemników napalmu i 150 skrzyń mniejszych bomb. Odmówiono stronie afgańskiej dostarczenia broni chemicznej i helikopterów.
Wojna domowa doprowadziła do terroru stosowanego przez siły rządu. W ramach sekularyzacji rozpoczęto represje wobec przywódców religijnych przejawiające się m.in. publicznym paleniem Koranu, zabójstwami islamskich duchownych czy zabójstwami całych klanów – reprezentujących głównie orientację szyicką. Ustanowiono także zakaz praktyk religijnych wszystkich wyznań, dotyczący także Żydów z Kabulu i Heratu. Po otrzymaniu radzieckiego wsparcia (także w postaci ok. 5 tys. doradców wojskowych), afgański reżim postanowił ostatecznie zlikwidować wszelką opozycję. Według Czarnej księgi komunizmu, wskutek niszczenia całych wiosek, tortur i zsyłek do obozów koncentracyjnych (np. kompleks więzienny "Pol-e-Czarki" we wschodniej części Kabulu), poniosło śmierć blisko 100 tys. osób, a 500 tys. Afgańczyków udało się na emigrację do państw ościennych.
Spór Parczam-Chalk.
W tym samym czasie doszło do rozgrywek wewnątrz LDPA; radykalne skrzydło Chalk całkowicie zdominowało umiarkowany Parczam, którego członków wysłano jako ambasadorów do państw bloku wschodniego – Babrak Karmal został zmuszony do wyjazdu do Czechosłowacji. 10 września 1979 nowym przywódcą LDPA i państwa został Hafizullah Amin. W kilka dni później doszło na jego polecenie do fizycznej likwidacji wewnątrzpartyjnej opozycji – w tym dotychczasowego premiera Afganistanu, Nur Muhammada Tarakiego, który zginął uduszony 14 września 1979 roku tuż po przylocie z Moskwy. Dojście Amina do władzy spowodowało przyjęcie polityki umiarkowanej, polegającej na próbach przekonania Afgańczyków co do tego, że rząd nie jest antyislamski. Rząd Amina zaczął inwestować w odbudowę meczetów i wypłacać odszkodowania za ich zniszczenia. Obiecał zapewnienie Afgańczykom wolności wyznania. Grupy religijne otrzymywały kopie Koranu, a Amin w swoich przemówieniach zaczął odnosić się do Boga. Stwierdził, że rewolucja kwietniowa była „całkowicie oparta na zasadach islamu”. Kampania okazała się nieudana, a wielu Afgańczyków obarczało Amina odpowiedzialnością za represyjne działania rządu. Działania Amina mające wykazać, że jest on pobożnym muzułmaninem były silnym punktem działającym na szkodę kontrrewolucyjnej propagandy, która twierdziła, że rząd jest ateistyczny. Amin starał się też zwiększyć swoją popularność wśród grup plemiennych, czego nie udało się osiągnąć Tarakiemu. Choć na ogół Amin ubierał się w zachodnie stroje, pojawiały się również fotografie przedstawiające go w tradycyjnych ubraniach Pasztunów. W okresie krótkiego przywództwa starał się zdemokratyzować władzę i obiecał nie dopuścić do utworzenia rządów jednoosobowych. Rząd opublikował również listę osób straconych w okresie rządów Tarakiego, a winą za ich egzekucje obarczono byłego lidera państwa.
Amin próbował zmniejszyć zależność Afganistanu od ZSRR. Próbował to zrealizować poprzez zrównoważenie polityki zagranicznej, polegające na zacieśnieniu stosunków z Iranem i Pakistanem. Postawa Amina budziła obawy w ZSRR, gdzie na afgański rząd patrzono z coraz większą podejrzliwością. Szczególnie niechętnie przywódcy ZSRR patrzyli na Amina po tym, gdy ten spotkał się osobiście z Gulbuddinem Hekmatjarem, będącym jednym z czołowych antykomunistów w Afganistanie. Prezydent starał się też nawiązać lepsze stosunki z USA. Amerykański ambasador, J. Bruce Amstutz, po trzecim spotkaniu z Aminem oświadczył, że przed ewentualnymi działaniami rząd USA musi obserwować sytuację w państwie. Na początku grudnia 1979 roku Ministerstwo Spraw Zagranicznych zaproponowało spotkanie Amina z pakistańskim prezydentem Muhammadem Zią ul-Haqem. Rząd Pakistanu przyjął zmodyfikowaną wersję oferty afgańskiego MSZ i wysłał na rozmowy do Kabulu własnego ministra spraw zagranicznych Aghę Szaniego. Mimo to, służba specjalna Pakistanu (ang. tłumaczenie nazwy) Inter-Services Intelligence w dalszym ciągu szkoliła mudżahedinów walczących przeciwko rządowi Amina.
Przebieg interwencji radzieckiej.
Operacja Sztorm-333.
Mimo istotnego wsparcia radzieckiego i przewagi militarnej, rząd Amina nie był w stanie pokonać partyzantów. Sytuacja stała się na tyle groźna, że instrukcje wkroczenia wojsk armii radzieckiej do Afganistanu zostały wydane już 12 grudnia 1979 roku. Interwencja radziecka w Afganistanie w rzeczywistości zaczęła się w nocy między 24 a 25 grudnia 1979 roku, kiedy to radzieckie wojska powietrznodesantowe opanowały strategiczne lotniska w Kabulu i Bagramie. 26 grudnia w okolicach miast Termez i Kuszka 2 dywizje 40 Armii (specjalnie utworzonej do inwazji na Afganistan) przekroczyły granicę afgańsko-radziecką, kierując się w stronę stolicy, Kabulu oraz do Kandaharu poprzez Herat.
27 grudnia 1979 roku rozpoczęła się operacja „Sztorm-333”, mająca na celu zlikwidowanie Hafizullaha Amina (którego KGB podejrzewało o działalność agenturalną na rzecz CIA, antyradziecką politykę oraz poglądy maoistyczne). Komandosi przeszkoleni przez KGB z grupy Alfa, pod dowództwem pułkownika Grigorija Bojarinowa, wylądowali na lotnisku w Kabulu i zaatakowali pałac prezydencki – Amin został zastrzelony, a jego następcą został Babrak Karmal, cieszący się zaufaniem radzieckich decydentów długoletni agent KGB. W akcji zginął dowódca komandosów, pułkownik Bojarinow, zastrzelony przez pomyłkę przez własnych żołnierzy (dla mistyfikacji radzieccy żołnierze zostali przebrani w mundury afgańskiej armii). Formalnie radziecka interwencja nastąpiła na prośbę rządu Karmala, jednak prośbę tę Karmal podpisał na terytorium ZSRR, a do Kabulu przybył kilka dni po rozpoczęciu inwazji. Kierownictwo radzieckie błędnie oceniło sytuację, uważając, że wprowadzenie ogromnych sił radzieckich sparaliżuje opór muzułmańskich partyzantów. Inwazja planowana jako wojna błyskawiczna, przeistoczyła się w długotrwały konflikt.
Fazy konfliktu.
Dziewięcioletni okres walk wojsk ZSRR w Afganistanie można podzielić na trzy okresy – w latach 1979 do 1982 następowało zajmowanie państwa przez wojska radzieckie – na początku 1980 ich liczba wynosiła kilkadziesiąt tysięcy, a w późniejszym okresie osiągając poziom 104 tys. żołnierzy, z kolei inne źródła oceniają liczbę żołnierzy ZSRR na stałe stacjonujących w Afganistanie na ok. 200 tys. Żołnierze walczący po stronie ZSRR, pochodzili oprócz Rosji głównie z Ukrainy, Białorusi, Uzbekistanu, a także w o wiele mniejszym stopniu z Łotwy, Litwy i Estonii. Zastępowano nimi stopniowo wojska z muzułmańskich republik radzieckich, głównie z Tadżykistanu.
Rozlokowanie sił radzieckich podczas inwazji skoncentrowane było głównie wzdłuż granicy (obecnie granica z Tadżykistanem, Uzbekistanem i Turkmenistanem), oraz sieci dróg zbudowanych przez Rosjan jeszcze w latach siedemdziesiątych, a także w strategicznych miastach, takich jak Kandahar i Herat oraz w kluczowej dla komunikacji dolinie Panczsziru, leżącej w północno-wschodniej części kraju. W strefie zainteresowania ZSRR leżały także tereny obejmujące bogate złoża gazu oraz innych bogactw naturalnych, których produkcję w okresie radzieckiej okupacji przeznaczano dla Związku Radzieckiego. Docelowo armia radziecka kontrolowała zaledwie 20% terytorium Afganistanu.
Faza druga przypada na lata od 1982 do 1986 i jest to najcięższy okres walk, praktycznie wojny totalnej. Mimo zastosowanego arsenału środków wojennych armia radziecka około roku 1986 zaczęła stopniowo tracić kontrolę nad Afganistanem. Przyczyniło się do tego także wsparcie afgańskiego ruchu oporu przez CIA, zgodnie z wcześniejszą decyzją amerykańskiego Kongresu, które dostarczało mudżahedinom duże ilości sprzętu wojskowego – w tym niezwykle skuteczne w walce z radzieckimi helikopterami, naprowadzane na podczerwień rakiety Stinger (operacja Cyclone).
Ostatnia faza wojny to lata 1986 do 1989, podczas których następowało wycofywanie sił ZSRR z terytorium Afganistanu. Sytuacja armii radzieckiej była na tyle niekorzystna, iż w 1988 została praktycznie uwięziona w centrum kraju, gdyż mudżahedini przejęli kontrolę nad głównymi szlakami komunikacyjnymi wiodącymi na północ. Dopiero po zniszczeniu głównych dróg z użyciem rakiet Huragan oraz dzięki skutecznemu natarciu, armia radziecka zapewniła sobie bezpieczny transport do ZSRR. Ostateczne wycofanie się ostatnich żołnierzy radzieckich z Afganistanu nastąpiło 15 lutego 1989 roku. Rząd komunistyczny upadł ponad 3 lata później, głównie w wyniku przejścia oddziałów uzbeckiego generała Dostuma na stronę opozycji.
Rola Stanów Zjednoczonych, Zachodu i państw regionu.
14 lutego 1979 doszło do uprowadzenia i zabicia amerykańskiego ambasadora w Afganistanie, Adolpha Dubsa przez grupę maoistów z ugrupowania "Setem-i-Milli". CIA (nie mając jednak bezpośrednich dowodów) podejrzewało, iż inspiratorem akcji było radzieckie KGB, które posługując się afgańską służbą bezpieczeństwa, zorganizowało całą akcję, a następnie doprowadziło do nieudanej próby odbicia zakładnika, zakończonej jego śmiercią. Kiedy w marcu 1979 roku radzieckie siły powietrzne zbombardowały miasto Herat, powodując śmierć tysięcy ludzi (od 5 tys. do 25 tys. według różnych szacunków), wywiad USA uznał, iż ZSRR dąży do konfrontacji militarnej w tym rejonie – wskazywały na to również meldunki wywiadu o formowaniu w Tadżykistanie nowej radzieckiej 40 armii, przeznaczonej do działań ofensywnych. W tej sytuacji prezydent USA Jimmy Carter podpisał dnia 3 lipca 1979 instrukcję dla wywiadu rozszerzającą udzielaną od kwietnia 1978 roku pomoc dla opozycji afgańskiej. Zbigniew Brzeziński, ówczesny doradca do spraw bezpieczeństwa narodowego prezydenta Stanów Zjednoczonych stwierdził, że inwazja ZSRR na Afganistan (do której doszło kilka miesięcy później) była faktycznie wyrokiem śmierci dla ZSRR, który nie mogąc sprostać ekonomicznym i militarnym wymogom tej wojny (mimo ogromnej przewagi w uzbrojeniu), doprowadził się ostatecznie do samodestrukcji (upadek ZSRR nastąpił niedługo po wycofaniu wojsk radzieckich z Afganistanu). Brzeziński zaproponował, aby amerykańskie wysiłki zmierzały w kierunku pomocy mudżahedinom, wplątując ZSRR w kosztowny konflikt, podobny do wojny w Wietnamie. Jako że mudżahedini źle przyjęli równouprawnienie kobiet (zakazano m.in. kupowania żon), Brzeziński ukuł termin "„świętej wojny”", mający zachęcić muzułmanów do walki z Sowietami i afgańskim rządem.
CIA zapewniało afgańskiemu ruchowi oporu znaczne wsparcie logistyczne i dostawy uzbrojenia, pomocy udzielały też Wielka Brytania, Chiny, Iran i państwa arabskie – zwłaszcza Arabia Saudyjska. Na terenie Pakistanu i Iranu utworzono bazy szkoleniowe i zaopatrzeniowe mudżahedinów. Liczbę mudżahedinów szacowano na 60 tys. w początkowym okresie wojny, natomiast około roku 1988 już na prawie 180–200 tys. bojowników – niewątpliwie przyczynił się do tego fakt powstania w Pakistanie i Iranie kilkuset obozów treningowych, w których szkolono i uzbrajano mudżahedinów oraz zjawisko masowej dezercji z armii afgańskiej, jak również religijny charakter ruchu oporu. Od początku bowiem związany był on częściowo z radykalnymi oraz umiarkowanymi nurtami islamu – tworzyło go od początku 7 partii sunnickich (wspieranych z terytorium Pakistanu) oraz 8 partii szyickich, które otrzymywały wsparcie z Iranu. Do przekazywania pieniędzy i sprzętu CIA wykorzystywała głównie pakistański wywiad ISI, wskutek utraty możliwości wpływu na irańskie służby wywiadowcze SAWAK, rozwiązane w lutym 1979 roku w czasie rewolucji islamskiej w Iranie. Większość dostaw kierowano do radykalnego ugrupowania, którym dowodził Gulbuddin Hekmatjar podejrzewany o przyjaźń z Osamą bin Ladenem. W minimalnym stopniu wspierano identyfikujący się z bardziej umiarkowanym nurtem islamu ruch komendanta Masuda, gdyż wywiad pakistański nie dowierzał mu jako Tadżykowi.
Szacuje się, że w wojnie brało udział 35 tysięcy islamskich ochotników pochodzących z 43 państw islamskich. Według rządu USA (oskarżonego o dopuszczenie do wzrostu wpływów ruchów fundamentalistycznych), wszystkie fundusze trafiły do rodzimych afgańskich rebeliantów, jednocześnie rząd USA zaprzecza, że któryś z jego funduszy był wykorzystywany przez Osamę bin Ladena oraz zagranicznych ochotników arabskich. Do przybywania na "świętą wojnę" do Afganistanu, arabskich ochotników zachęcały służby specjalne Pakistanu.
Wpływ interwencji na rządy afgańskie.
Rządy Karmala.
Karmal po objęciu władzy ogłosił amnestię, w wyniku której na wolność wypuszczono więźniów dwóch poprzednich rządów. Obiecał utworzenie rządu koalicyjnego, który nie będzie zwolennikiem socjalistycznego modelu państwa, podkreślając przy tym, że wynegocjuje wsparcie polityczne, militarne i gospodarcze z ZSRR. Trzema najważniejszymi obietnicami Karmalu były – powszechna amnestia więźniów, upowszechnianie Podstawowych Zasad Demokratycznej Republiki Afganistanu i przyjęcie nowej flagi zawierającej tradycyjne barwy narodowe (poprzednia flaga była czerwona). Jego rząd przywrócił ponadto skonfiskowane mienie, przyznał koncesje przywódcom religijnym oraz sprywatyzował niektóre nieruchomości znacjonalizowane podczas wcześniejszych reform. Wszystkie te działania, z wyjątkiem ogólnej amnestii więźniów, były wprowadzane stopniowo. Z więzień wypuszczono 2600 więźniów politycznych w tym 600 członków Parczam, a powszechna amnestia ogłoszona na obchodach szesnastej rocznicy powstanie LPDA (1 stycznia 1980 roku) była przez rząd bardzo nagłośniana. Karmal rozpoczął pracę nad Podstawowymi Zasadami Demokratycznej Republiki Afganistanu, którymi była gwarancja praw demokratycznych tj. wolność słowa, prawo do bezpieczeństwa i życia, prawo do demonstracji, prawo do pokojowego zrzeszania się oraz do rzetelnego procesu sądowego. Amin w ramach zasad ogłosił, że państwo chronić będzie trzy rodzaje własności: państwową, spółdzielczą i własność prywatną. Prezydent rozszerzył bazę wsparcia dla LPDA na grupy społeczne, które dotychczas były określane jako "wrogowie rewolucji". Prezydent mianował też grupę osób niezwiązanych z ruchem komunistycznym na stanowiska rządowe – w okresie od marca do maja 1980 roku aż 78 na 191 osób mianowanych na stanowiska rządowe nie było członkami LDPA. Z jego inicjatywy w czerwcu 1981 roku odbył się zjazd założycielski Narodowego Frontu Ojczyzny. Karmal jako praktykujący muzułmanin przystąpił do powrotu do odwoływań do tradycyjnych zwyczajów afgańskich oraz islamskich. Na piątym plenum Komitetu Centralnego partii w czerwcu 1981 roku złożył rezygnację ze stanowiska premiera i na tym stanowisku został zastąpiony przez Sultana Aliego Kesztmandu oraz doprowadził do zmian w Radzie Rewolucyjnej, której aż pięciu członków nie było związanych z rządzącą partią. Nieortodoksyjne i liberalne podejście Karmala nie zatrzymało jednak rosnących niepokojów oraz rozłamu w rządzie, którego liczni przedstawiciele przechodzili na stronę opozycji. Rozłamy nie zmieniły jednak kierunku obranego przez rząd. W styczniu 1984 roku Karmal drastycznie ograniczył reformę rolną wprowadzoną przez Tarakiego i Amina oraz zwiększył zakres granic gospodarstw ziemskich. Rząd kontynuował program alfabetyzacji oraz zwiększył prawa kobiet. We wrześniu 1985 roku odbyło się pierwsze od lat posiedzenie parlamentu starszyzny plemiennej Loja Dżirga. Przewodniczącym parlamentu został Abdurrahim Hatef niebędący członkiem LPDA. Podczas wyborów 1985-1986 zostało ustalone, że 60% urzędników państwowych ma być osobami spoza rządzącej partii, a pod koniec rządów Karmal zdecydował o tym, że kilku członków rządu na wysokim szczeblu nie będzie członkami partii. Mimo liberalizacji systemu stale zwiększano zapotrzebowanie na armię – po interwencji radzieckiej, budżet obronny wzrósł do 208 mln USD w 1980 roku i 325 mln USD w 1981 roku. W 1982 roku stwierdzono, że rząd wydał na cele wojskowe około 22% wszystkich wydatków. W styczniu 1981 roku rząd podwoił płace dla personelu wojskowego oraz zwiększył wiek dla rezerwistów do 35 roku życia, a wojskowi zyskali w rządzie szerokie wpływy. Liczba żołnierzy wzrosła z 25 tysięcy w 1980 roku do 40 tysięcy w połowie lat 80.
Rządy Nadżibullaha.
W 1987 roku władzę przejął Mohammad Nadżibullah, który zwiększył zakres liberalizacji i zlikwidował Demokratyczną Republikę Afganistanu, tworząc w jej miejsce II Republikę. Z inicjatywy Nadżibullaha powstała Komisja Pojednania Narodowego, a pod koniec tego samego roku wezwał do półrocznego zawieszenia broni w trwającej w państwie wojnie domowej. Choć program nie udał się, to rządowi udało się przeciągnąć na swoją stronę wielu mudżahedinów rozczarowanych polityką opozycji, zasilili oni rządowe milicje. Proces pojednania doprowadził do zyskania szerokiego poparcia dla rządu na terenach miejskich oraz do stabilizacji afgańskiej armii. We wrześniu 1986 roku przygotowano nową konstytucję, którą zatwierdzono 29 listopada 1987 roku. W czerwcu 1988 roku Rada Rewolucyjna, której członkowie byli wybierani przez kierownictwo partii, została zastąpiona przez Zgromadzenie Narodowe, którego przedstawiciele byli wybierani w wyborach. Znacznej zmianie uległa ideologia LDPA, która coraz mniej odwoływała się do socjalistycznych wzorców. W 1989 roku minister szkolnictwa wyższego w rządzie Nadżibullaha rozpoczął proces "desowietyzacji" uczelni. W 1989 roku nazwę partii zmieniono na Partię Ojczyzny, a w 1990 roku partia ogłosiła, że porzuca marksizm, a wszyscy jej członkowie są muzułmanami. Jego rząd rozpoczął też prywatyzację gospodarki i wprowadzał reformy w duchu wolnego rynku. Rząd afgański pod jego kierownictwem ograniczył radzieckie wpływy.
W 1987 roku odbyły się wybory samorządowe, w których prezydent umożliwił start innych partii politycznych oraz zapowiedział gotowość do podzielenia się władzą z przedstawicielami grup opozycyjnych oraz na utworzenie koalicji rządowej. Nowa konstytucja zakładała utworzenie nowego dwuizbowego Zgromadzenia Narodowego ("Meli Shura"), składającego się z Senatu ("Sena") i Izby Reprezentantów ("Wolesi Dżirga"). Nadżibullah ogłosił, że tylko grupa najbardziej ekstremistycznych organizacji opozycji nie może przystąpić do planowanego rządu koalicyjnego. Wybory parlamentarne w 1988 roku wygrała LDPA, która zyskała 46 mandatów, Front Narodowy zyskał 45 miejsc, a nowo powstałe partie lewicowe zdobyły łącznie 24 miejsca. Wybory zostały zbojkotowane przez mudżahedinów – jedyną uzbrojoną grupą opozycyjną, która zgodziła się na pokój z rządem, było szyickie stronnictwo, afgański Hezbollah. Mimo bojkotu ze strony islamistów, rząd oddał im 50 z 234 miejsc w Izbie Parlamentu.
Zakończenie interwencji i koniec wojny domowej.
W lutym 1989 roku Sowieci wycofali ostatnich żołnierzy z Afganistanu, ale wbrew oczekiwaniom obserwatorów rząd wciąż utrzymywał się u władzy. ZSRR zachował wsparcie finansowe i zaopatrzeniowe dla Afganistanu. W dalszym ciągu mudżahedini otrzymywali wsparcie ze strony Pakistanu i CIA, a celem zbrojnej opozycji było ustanowienie państwa opartego na fundamentalistycznym islamie. Nadżibullahowi początkowo udało się skutecznie zorganizować obronę przeciw mudżahedinom, w 1990 roku prezydent powołał liczącą 100 tysięcy osób milicję, a już pod koniec lat 80. liczba funkcjonariuszy sił państwowych wynosiła 300 tysięcy osób. Rząd zyskał też pomoc zaopatrzeniową i technologiczną ze strony Indii pragnących utrzymać przy władzy Nadżibullaha. Po wycofaniu się Sowietów doszło do stopniowej islamizacji kraju – konstytucja z 1990 roku deklarowała, że Afganistan jest państwem islamskim i ostatecznie zlikwidowano w niej odniesienia do myśli lewicowej. Artykuł pierwszy konstytucji z 1990 roku potwierdził, że Afganistan jest "niezależnym, jednolitym i islamskim państwem". W styczniu 1992 roku rząd Rosji ostatecznie zakończył swoje wsparcie dla Afganistanu, a sam Nadżibullah coraz bardziej negatywnie wyrażał się o dotychczasowych sojusznikach, ustanawiając nawet nowe święto narodowe – Dzień Ocalenia Narodowego, które odbywało się w rocznicę wycofania się z Afganistanu wojsk radzieckich.
W 1992 roku rząd spadkobierców LDPA ostatecznie upadł, a w jego miejscu mudżahedini utworzyli Islamskie Państwo Afganistanu. Długoletnia wojna spowodowała osłabienie gospodarki Afganistanu i gwałtowne zubożenie jego społeczeństwa. Zniszczenie kultury oraz masowa emigracja ludności (ok. 5 milionów Afgańczyków) były kolejnymi efektami wojny. Odległym skutkiem poparcia przez Pakistan fundamentalistycznego odłamu mudżahedinów, którym kierował Gulbuddin Hekmatjar, a także braku zainteresowania państw zachodnich sytuacją w Afganistanie na początku lat 90. (wynikającego poniekąd z utraty wpływu na radykalizujące się ugrupowania byłych mudżahedinów po wycofaniu się ZSRR z Afganistanu), było przejęcie władzy przez fundamentalistów islamskich w 1992 roku. Rozpoczęta wkrótce później wojna domowa, toczona głównie przez dawnych mudżahedinów, doprowadziła do śmierci ponad 400 tys. ludzi oraz niemal całkowitego zniszczenia Kabulu (już wcześniej miasto doznało uszczerbku wskutek działań wojennych w latach 80.), a w końcu do przejęcia władzy przez fanatycznych Talibów.
Siły stron.
ZSRR.
Radzieckie wojska operacyjne stanowiły Ograniczony Kontyngent Wojsk Radzieckich w Afganistanie. W pierwszym rzucie 40 Armii wprowadzono do Afganistanu 81100 żołnierzy (z czego 61800 w jednostkach liniowych), 2400 pojazdów pancernych (ok. 600 czołgów, 1500 BWP i 290 BTR), 900 dział i 500 samolotów. W 1985 siły te (40 A) liczyły 108800 żołnierzy (z czego 73 tys. w jednostkach liniowych) i 29 tys. pojazdów (w tym ok. 6 tys. czołgów, BWP-ów i BTR-ów). Były one wspierane przez ponad 1 tys. samolotów, w tym 320 śmigłowców.
Według oficjalnych danych i badań rosyjskich historyków wojskowości, przez Afganistan przewinęło się 620 tys. żołnierzy radzieckich, z czego w armii – 525 200 (w tym 62 900 oficerów), 90 tys. – w wojskach podległych KGB, a 5 tys. – w formacjach MSW. W tym samym czasie wojska radzieckie w Afganistanie liczyły od 80 tys. do 104 tys. żołnierzy (według raportów CIA z 1987 w apogeum konfliktu liczba żołnierzy radzieckich wynosiła 120 tys.), nie licząc personelu cywilnego.
Demokratyczna Republika Afganistanu.
Siły Zbrojne DRA podlegające Ministerstwu Obrony DRA przez cały okres istnienia do roku 1992 charakteryzowały się ilościową zmiennością, która wynikała nie tylko ze strat bojowych, ale również dezercji, w 1978 roku armia DRA liczyła 90 tys. żołnierzy, w 1982 liczba ta spadła do ok. 40 tys. żołnierzy, w roku 1986 udało się ją podnieść do ok. 142 tys. żołnierzy. W skład militarnych i paramilitarnych sił afgańskich wchodziły obok jednostek regularnych armii lądowej oraz lotnictwa formacje paramilitarne takie jak Korpus Obrońców Rewolucji, jednostki policji granicznej, grupy samoobrony wiejskiej i zakładowej, które podlegały MSW, w sumie ok. 110 tys. milicjantów, policjantów i żandarmów. W szeregach policji bezpieczeństwa KHAD służyło ok. 20 tys. funkcjonariuszy. Wyposażenie armii afgańskiej było bardzo zróżnicowane obok czołgów starszej generacji, T-34-85 czy T-44, posiadali na wyposażeniu nowsze czołgi np. T-62 i T-64, transportery BTR-60, BTR-70, wyrzutnie BM-21 Grad, bojowe wozy piechoty BMP-1, formacje paramilitarne KHAD były wyposażone w transportery BTR-40 i w niewielkim stopniu BTR-60. Lotnictwo wyposażono w myśliwce MiG-17, MiG-21, Su-7, Su-17, bombowce Ił-28, śmigłowce Mi-2, Mi-4, Mi-8, pod koniec wojny dostarczono niewielką liczbę Mi-24. Podstawowym karabinem w armii afgańskiej był AKM, formacje paramilitarne otrzymały na wyposażenie karabinki AK-47, SKS oraz pm.PPS.
Mudżahedini.
Według wywiadu radzieckiego, w końcu 1988 roku strona partyzancka dysponowała 4530 oddziałami liczącymi 173 tys. ludzi (z tego aktywne działania bojowe prowadziło 1920 grup partyzanckich liczących 82 300 mudżahedinów). Zgodnie z tymi samymi ocenami mudżahedini dysponowali m.in.: 86 działami, 770 działkami przeciwlotniczymi, ok. 1500 działami bezodrzutowymi, blisko 700 wyrzutniami rakiet ziemia-powietrze ("Stinger", "Strieła-2"), ponad 1 tys. wyrzutni pocisków przeciwpancernych (ppk), ok. 2800 moździerzami, ponad 4 tys. karabinów maszynowych i ponad 10 tys. ręcznych granatników. Mudżahedini wywodzili się z islamistycznych ruchów wspartych finansowo przez teokratyczne państwa regionu tj. Arabię Saudyjską czy w przypadku grup mniejszości szyickiej przez Iran, mniejszą grupę antyrządowych i antyradzieckich rebeliantów stanowiły organizacje maoistowskie.
Skutki.
Liczba ofiar śmiertelnych konfliktu po stronie afgańskiej oceniana jest na ok. 1,5 mln ludzi (w tym ludność cywilna stanowiła ok. 90% ogólnej liczby zabitych) – są to głównie ofiary bezpośrednich działań wojennych, jak również terroru CHAD, oraz (w mniejszym stopniu) działań odwetowych i terroru stosowanego przez mudżahedinów. Rannych zostało od 2 do 4 milionów ludzi. Po stronie ZSRR liczba zabitych, zaginionych i zmarłych wskutek odniesionych ran wyniosła 15 031 osób, z czego 14 427 żołnierzy armii radzieckiej, 576 żołnierzy i funkcjonariuszy z formacji podległych KGB, 28 członków formacji MSW. Prawie 54 tys. żołnierzy zostało rannych (w tym ponad 10 tysięcy uległo trwałemu inwalidztwu). Ustalenia poczynione w latach 90. przez część historyków zachodnich sugerowały całkowitą liczbę poległych po stronie ZSRR na ponad 30 tys. ludzi. Liczba ofiar radzieckich wskutek szerzącego się wśród żołnierzy alkoholizmu, narkomanii i spowodowanych działaniami wojennymi chorób psychicznych nie jest znana. Straty ZSRR w sprzęcie wojskowym wyniosły 118 samolotów, 333 helikoptery, 147 czołgów, 1314 transporterów opancerzonych, 433 działa i moździerze, 1138 zestawów radiowych i wozów dowodzenia, 510 pojazdów inżynieryjnych, 11 369 ciężarówek i wozów tankowania.
Wojna w Afganistanie spowodowała przyspieszony upadek Związku Radzieckiego, mimo iż w stosunku do całości budżetu wojskowego coroczne koszty interwencji były niskie (mniej niż 3% każdego roku), systematycznie rosnące koszty wojny zamknęły się kwotą ponad 100 mld dolarów amerykańskich (częściowo zrekompensowaną przez obowiązkowe dostawy gazu ziemnego z Afganistanu do ZSRR, eksploatację bogactw naturalnych okupowanego państwa oraz podporządkowaniu większości jego gospodarki ZSRR). Słabość doktryny militarnej państwa radzieckiego w starciu z partyzantami, spowodowała zmianę postrzegania na arenie międzynarodowej rzeczywistej wartości bojowej Armii Radzieckiej i jej przyszłych szans w ewentualnym konflikcie z państwami zachodnimi – brak zwycięstwa ZSRR w Afganistanie nie oznaczał jednak, że Armia Radziecka została uznana na Zachodzie za niegroźną. Nadal uważana była, mimo pewnych opóźnień w najnowszych technologiach wojskowych, za zdolną do prowadzenia intensywnej wojny konwencjonalnej z zaawansowanym technicznie przeciwnikiem w diametralnie innych warunkach terenowych Europy i Dalekiego Wschodu. Ponadto od zakończenia II wojny światowej nie brała ona udziału bezpośrednio w regularnej wojnie, w większości prowadząc tzw. wojny zastępcze (ang. „proxy wars”). Dlatego też jej początkowe sposoby prowadzenia walki w Afganistanie (duże operacje okrążające z użyciem wojsk pancernych i zmechanizowanych bez wystarczającego wsparcia z powietrza) okazały się zupełnie nieefektywne. Dopiero potem Sowieci ad hoc stworzyli od podstaw nowe sposoby działań, wycofując z Afganistanu prawie wszystkie pododdziały czołgów i zastępując je przede wszystkim użyciem śmigłowców. Przerzucano nimi szybko wojska aeromobilne w rejon walk z zamiarem „pionowego okrążenia” oddziałów partyzanckich, a następnie wspierano ogniem ze śmigłowców oddziały walczące na ziemi.
Osłabienie autorytetu państwowego ZSRR i jego przywódców przyczyniło się do końca zimnej wojny. Dodatkowym czynnikiem przyspieszającym upadek ZSRR był spowodowany radziecką interwencją brak ratyfikacji przez Kongres Stanów Zjednoczonych porozumienia w sprawie ograniczenia zbrojeń strategicznych (SALT II) – co nastąpiło w pół roku po inwazji ZSRR na Afganistan. W 1980 r. liczące się na arenie międzynarodowej państwa zachodnie, w proteście przeciwko radzieckiej interwencji w Afganistanie, zbojkotowały Letnie Igrzyska Olimpijskie w Moskwie.
Kontrowersje.
Ocena konfliktu i jego rzeczywistych skutków dla ZSRR jest sporna. Mimo stosunkowo wysokich kwot przeznaczonych przez lata trwania konfliktu na finansowanie wojny, zaangażowanie militarne ZSRR i obciążenia finansowe budżetu wojskowego podczas interwencji w Afganistanie pozostawały względnie niskie – na prowadzenie wojny przeznaczano corocznie od 1,5 do 2,5 procent budżetu wojskowego ZSRR, a liczebność kontyngentu wojskowego stanowiła 3% całości sił zbrojnych ZSRR. Niskie koszty interwencji wynikały z kilku czynników – niewielka zmiana liczby żołnierzy w szczytowej fazie konfliktu w stosunku do początkowej liczby żołnierzy (ich liczby nie zwiększano gwałtownie, lecz stopniowo), używanie konserwatywnych taktyk wojennych w celu zminimalizowania strat (naloty prowadzono przeważnie z dużych wysokości, co powodowało także duże straty wśród ludności cywilnej, a wojska lądowe walcząc z rebeliantami, nie zapuszczały się poza zasięg ogniowego wsparcia ani nie ścigały partyzantów), stosowanie starszych rodzajów broni i amunicji pochodzących ze składów mobilizacyjnych, krótkie linie dostaw wojskowych (często o wiele krótsze niż podobne linie zaopatrzenia jednostek wojskowych w samym ZSRR), zobowiązanie rządu Afganistanu do obowiązkowej odpłatności na rzecz ZSRR za pomoc ekonomiczną i wojskową w postaci dostaw gazu ziemnego (wartość dostaw, wyłączona z sumy wydatków na interwencję, wyniosła do 1986 3,5 miliarda rubli w porównaniu do kosztów interwencji, które wyniosły ogółem 15 miliardów rubli w roku 1986).
W Afganistanie stacjonowało przeważnie 100 samolotów bojowych i 300 śmigłowców (3,5% całości sił radzieckiego lotnictwa). Około trzech czwartych wojsk armii radzieckiej stacjonujących w Afganistanie pełniło służbę garnizonową, pilnując kluczowych miast, baz wojskowych oraz sieci dróg, organizując konwoje (siły wojskowe ZSRR w szczytowym momencie kontrolowały nie więcej niż 20% powierzchni państwa). Jedynie pozostała ich część złożona z wojsk elitarnych (powietrznodesantowych, desantowo-szturmowych oraz Specnazu) była stale zaangażowana w bezpośrednie walki z partyzantami razem z rządową armią afgańską.
Rakiety przeciwlotnicze.
Podczas inwazji radzieckiej na Afganistan mudżahedini posiadali i kupowali na czarnym rynku m.in. w Polsce strzały-2. Pociski z tych sponsorowanych przez państwa zachodnie dostaw często się psuły (znacznie bardziej niż używane przez armie UW) oraz posiadały liczne wady. ZSRR doskonale o tym wiedział, kontrolując sprzedaż i uszkadzając sprzęt. Dlatego też dostarczenie sprawnych rakiet jak stingery było zaskoczeniem.

</doc>
<doc id="446819" url="https://pl.wikipedia.org/wiki?curid=446819" title="Edward Goodrich Acheson">
Edward Goodrich Acheson

Edward Goodrich Acheson (ur. 9 marca 1856 w Washington, zm. 6 lipca 1931 w Nowym Jorku) – amerykański inżynier i chemik, wynalazca karborundu i metody otrzymywania grafitu (pieca Achesona).
Życiorys.
Urodził się w Waszyngtonie (Pensylwania) jako syn kupca i kierownika huty Williama Achesona oraz Sarah Diany Ruple. Acheson przez 3 lata uczęszczał do Akademii Bellefonte w hrabstwie Center (Pensylwania), koncentrując się na badaniach geodezyjnych. W 1872 r., w wieku 16 lat, jego formalna edukacja została nagle przerwana na skutek paniki finansowej (giełdowej) tego roku i pogarszającego się stanu zdrowia ojca. Acheson zaczął pracować jako chronometrażysta w Monticello Furnace, hucie żelaza prowadzonej przez jego ojca, gdzie opracował swój pierwszy wynalazek, wiertarkę do wydobycia węgla. To dało mu pierwszy patent, gdy miał 17 lat, ale urządzenie było niewygodne w użyciu i niestety nie odniosło sukcesu komercyjnego.
Kariera.
Jego inżynierski talent odkrył Thomas Edison, który skierował go do pracy w Menlo Park (12 września 1880 r.). Acheson pracował tam (pod kierownictwem Johna Kruesiego) nad otrzymaniem przewodzącego węgla, który Edison mógłby zastosować w swoich elektrycznych żarówkach.
W 1884 r. Acheson opuścił firmę Foresterów i został kierownikiem zakładu produkującego lampy elektryczne. Tam też rozpoczął badania nad otrzymaniem materiałów ściernych, między innymi sztucznych diamentów, w piecu elektrycznym. To właśnie w trakcie tych eksperymentów, na skutek podgrzania mieszaniny glinki i koksu w żelaznym zbiorniku z węglowymi elektrodami, przy elektrodzie powstał lśniący, heksagonalny kryształ węgliku krzemu (karborundu).
Acheson opatentował karborund 28 lutego 1893 r. W okresie międzywojennym odkrycie węgliku krzemu uznane zostało przez amerykańskie biuro patentowe za jedno z 22 kluczowych dla rozwoju przemysłu.
W 1891 r., za namową Edisona, Acheson wybudował elektrownię w Port Huron, a wytworzoną elektryczność zużywał, między innymi, do eksperymentów z wynalezionym karborundem.
Upamiętnienie.
W 1997 r. został włączony do amerykańskiego Narodowego Pocztu Wynalazców.

</doc>
<doc id="446830" url="https://pl.wikipedia.org/wiki?curid=446830" title="Friedrich Wilhelm Ruppert">
Friedrich Wilhelm Ruppert

Friedrich Wilhelm Ruppert (ur. 2 lutego 1905, zm. 28 maja 1946 w Landsberg am Lech) – zbrodniarz nazistowski, członek załogi obozów koncentracyjnych Majdanek i Dachau oraz SS-Hauptsturmführer.
Urodził się w mieście Frankenthal (Palatynat). Z zawodu elektrotechnik. Członek NSDAP (nr legitymacji partyjnej 414280) i SS (nr identyfikacyjny 7282) od 1 stycznia 1933 roku. Służbę w obozach koncentracyjnych rozpoczął już 11 kwietnia 1933 roku w Dachau. Przebywał tam do 18 września 1942 pełniąc stanowiska wartownika, elektryka i starszego elektryka. Następnie został przeniesiony do załogi Majdanka, gdzie pełnił służbę w obozowej administracji. Na przełomie kwietnia i maja 1944 został kierownikiem obozu Warschau, który został wówczas ustanowiony podobozem Majdanka. Pełnił tu również funkcję dowódcy kompanii wartowniczej. Wreszcie od 6 sierpnia 1944 do 29 kwietnia 1945 roku był kierownikiem obozu i zastępcą komendanta ("Schutzhaftlagerführerem") w Dachau. Był odpowiedzialny za kierowanie egzekucjami więźniów, jeńców radzieckich i agentów brytyjskiego wywiadu, które miały miejsce w obozie Dachau.
W procesie załogi Dachau przed amerykańskim Trybunałem Wojskowym Ruppert został skazany za swoje zbrodnie na karę śmierci. Wyrok wykonano przez powieszenie w więzieniu Landsberg pod koniec maja 1946 roku.

</doc>
<doc id="446836" url="https://pl.wikipedia.org/wiki?curid=446836" title="Tristan i Izolda">
Tristan i Izolda



</doc>
<doc id="446837" url="https://pl.wikipedia.org/wiki?curid=446837" title="Jerozolima Wyzwolona">
Jerozolima Wyzwolona



</doc>
<doc id="446839" url="https://pl.wikipedia.org/wiki?curid=446839" title="Agnieszka Kosmatka">
Agnieszka Kosmatka

Agnieszka Kosmatka, z d. Orłowska (ur. 17 sierpnia 1978 w Toruniu) – polska siatkarka, grająca na pozycji atakującej, reprezentantka Polski. Obecnie menedżerka drużyny PTPS Piła.
Siatkarka bardzo utytułowana na arenie krajowej i przez wiele sezonów kluczowa postać drużyny z Piły, ale po 2000 nie znajdująca większego uznania w oczach kolejnych selekcjonerów reprezentacji Polski (choć sporadycznie do niej powoływana). W drugiej połowie lat 90. była jednakże etatową reprezentantką Polski, m.in. grała dwukrotnie w turnieju finałowym Mistrzostw Europy (1997 i 1999).

</doc>
<doc id="446858" url="https://pl.wikipedia.org/wiki?curid=446858" title="Natalia Sroka">
Natalia Sroka

Natalia Sroka z d. Krawulska (ur. 23 czerwca 1988 w Pile) – polska siatkarka, grająca na pozycji przyjmującej. Wychowanka klubu PTPS Piła. Od sezonu 2018/2019 występuje w drużynie Enea PTPS Piła.
Sukcesy klubowe.
Mistrzostwa Polski Kadetek:
Mistrzostwo Polski:
Mistrzostwo I ligi:

</doc>
<doc id="446861" url="https://pl.wikipedia.org/wiki?curid=446861" title="Adam Grabowski (trener)">
Adam Grabowski (trener)

Adam Grabowski (ur. 1 kwietnia 1970 w Drawsku Pomorskim) – polski trener siatkówki. W środku sezonu 2019/2020 objął obowiązki trenera E.Leclerc Radomki Radom. Ostatnio trenował zespół Stal Mielec, kontrakt po sezonie 2020/2021 nie został przedłużony.
Życiorys.
Od roku 1997 z małymi przerwami pracował w PTPS Piła, przeważnie jako asystent Jerzego Matlaka. Pod koniec sezonu 2004/2005 został pierwszym szkoleniowcem zespołu z Piły, z którym zdobył brązowy medal. W połowie sezonu 2009/2010 zastąpił na stanowisku pierwszego trenera Wojciecha Lalka. Jednak po rozegraniu 10 meczu zrezygnował z funkcji trenera siatkarek PTPS Piła. Od sezonu 2010/2011 był pierwszym trenerem KPSK Stali Mielec, grającej w PlusLidze Kobiet. W połowie sezonu 2011/2012 został zwolniony z funkcji pierwszego trenera drużyny z Mielca. Od 22 lutego do końca maja 2012 był pierwszym trenerem II-ligowej Szóstki Biłgoraj. Od początku sezonu 2012/2013 był asystentem pierwszego trenera Atomu Trefla Sopot, Jerzego Matlaka, a po jego zwolnieniu, w grudniu 2012 r. przejął obowiązki pierwszego trenera.
Od 2009 do 2011 był asystentem Jerzego Matlaka w żeńskiej reprezentacji Polski.
Na początku 2022 roku zdiagnozowano u niego stwardnienie boczne zanikowe. To schorzenie powoduje uszkodzenie układu nerwowego, objawia się zanikiem mięśni kończyn, a w dalszej perspektywie ich niedowładem.

</doc>
<doc id="446869" url="https://pl.wikipedia.org/wiki?curid=446869" title="Stanowisko (hodowla koni)">
Stanowisko (hodowla koni)

Stanowisko – miejsce uwiązywania konia w stajni. Stanowiska, w zależności od wymiarów stajni, umieszczone są w jednym lub dwóch rzędach na dłuższych bokach budynku. Stanowiska nie są zamykane i z tego względu koń musi być cały czas uwiązany. Tradycyjnie przyjęte wymiary stanowiska to 2,8 m długości i 1,5 m szerokości. Strop powinien znajdować się na wysokości co najmniej 2,8 m od podłogi. W stanowisku koń stoi przodem(przywiązany) do ściany, a zadem do korytarza, szerokiego przynajmniej na 2,5 m umożliwiającego koniowi swobodne wychodzenie tyłem oraz przejazd wózka na obornik. Każde stanowisko oddzielone jest od następnego ścianką lub ruchomym przedzielnikiem. 

</doc>
<doc id="446874" url="https://pl.wikipedia.org/wiki?curid=446874" title="Menażka">
Menażka

Menażka – lekki, zamykany pojemnik, dwu- lub trzyczęściowy, służący jako naczynie do spożywania posiłków, a czasem też ich przygotowywania (szczególnie ciepłych). Menażka używana jest głównie przez żołnierzy i turystów.
Menażka zazwyczaj wykonana jest z aluminium. Dzięki temu menażka jest mniejszym obciążeniem w ekwipunku.

</doc>
<doc id="446879" url="https://pl.wikipedia.org/wiki?curid=446879" title="Uziemienie">
Uziemienie

Uziemienie – przewód wykonany z przewodnika łączący ciało naelektryzowane z ziemią. W wyniku połączenia ciało naelektryzowane oddaje lub przyjmuje odpowiednią liczbę ładunków ulegając zobojętnieniu (staje się elektrycznie obojętne).
W elektrotechnice i elektronice – połączenie określonego punktu obwodu elektrycznego z ziemią, celem zapewnienia bezpiecznej i prawidłowej pracy urządzeń elektrycznych.
W skład urządzenia uziemiającego (w skrócie uziemienia) wchodzą następujące części:

</doc>
<doc id="446880" url="https://pl.wikipedia.org/wiki?curid=446880" title="Obojętność elektryczna">
Obojętność elektryczna

Obojętność elektryczna - stan, w którym dodatnie i ujemne ładunki ciała fizycznego, równoważą się. Oznacza to, że ładunków dodatnich jest dokładnie tyle samo, ile ujemnych. 

</doc>
<doc id="446881" url="https://pl.wikipedia.org/wiki?curid=446881" title="Die Form">
Die Form

Die Form - francuski duet muzyczny z kręgu dark electro, który tworzą:Philippe Fichot (Teksty, sampling, programming, instrumenty, śpiew męski, strona wizualna), Eliane P. (śpiew żeński). Początki zespołu sięgają roku 1977-78, natomiast pierwsza oficjalna płyta wydana została w roku 1982 ("Die Puppe"). Muzyka Die Form określana jest jako mieszanka electro, industralu i techno, która zdominowana jest przez pulsacyjno-hipnotyzujące bity oraz klasyczny, niemal sakralny wokal Elaine P. Jednak nie tylko muzyka składa się na artystyczną działalność Die Form. Poza stroną muzyczną istnieje także rozbudowana strona wizualna na którą składają się dopracowane "live performances" oraz często prowokujące swoją treścią materiały fotograficzne.
Od strony lirycznej zespół prezentuje zainteresowanie licznymi parafiliami, w tym fetyszyzmem oraz masochizmem wszystko to jednak z zachowaniem dobrego smaku. 

</doc>
<doc id="446884" url="https://pl.wikipedia.org/wiki?curid=446884" title="Steve Pavlina">
Steve Pavlina

Steve Pavlina (ur. 14 kwietnia 1971) – mówca motywacyjny, założyciel firmy Dexterity Software tworzącej gry komputerowe. Prowadzi blog, w którym pisze na tematy związane z rozwojem osobistym. Przez ponad 5 miesięcy próbował wielofazowego rytmu snu – sypiał co 4 godziny po 20 minut.

</doc>
<doc id="446891" url="https://pl.wikipedia.org/wiki?curid=446891" title="Kombinacja norweska na Zimowych Igrzyskach Olimpijskich 1928">
Kombinacja norweska na Zimowych Igrzyskach Olimpijskich 1928

Kombinacja norweska na Zimowych Igrzyskach Olimpijskich 1928 odbyła się w dniach 17 – 18 lutego 1928 roku na skoczni Olympiaschanze i trasie biegowej w Sankt Moritz. Zawodnicy najpierw musieli pokonać dystans 18 km w biegu narciarskim, a następnie oddali po dwa skoki na skoczni. Czas biegu przeliczano na punty i sumowano z notą za skoki; zawodnik z najwyższą notą wygrywał. Tytułu mistrzowskiego bronił Norweg Thorleif Haug, który wcześniej zakończył karierę. Nowym mistrzem olimpijskim został jego rodak – Johan Grøttumsbråten. Pozostałe medale także wywalczyli Norwegowie: srebrny – Hans Vinjarengen, a brązowy John Snersrud.

</doc>
<doc id="446892" url="https://pl.wikipedia.org/wiki?curid=446892" title="Grady Booch">
Grady Booch

Grady Booch (ur. 1955) – główny szef "Rational Corp" oraz redaktor magazynu "Software Development". Opracował metodę obiektową zwaną "metodą Boocha". W późniejszym czasie razem z Ivarem Jacobsonem i Jamesem Rumbaughem opracowali zunifikowany język modelowania (UML). Oficjalnie początek tego języka datuje się na październik 1995 roku.

</doc>
<doc id="446899" url="https://pl.wikipedia.org/wiki?curid=446899" title="Flaga Solca Kujawskiego">
Flaga Solca Kujawskiego



</doc>
<doc id="446902" url="https://pl.wikipedia.org/wiki?curid=446902" title="Kombinacja norweska na Zimowych Igrzyskach Olimpijskich 1924">
Kombinacja norweska na Zimowych Igrzyskach Olimpijskich 1924

Kombinacja norweska na Zimowych Igrzyskach Olimpijskich 1924 – zawody olimpijskie w kombinacji norweskiej, rozegrane w ramach I Zimowych Igrzysk Olimpijskich. Konkurs biegów odbył się 2 lutego 1924 r. na stadionie olimpijskim w Chamonix, konkurs skoków rozegrano 4 lutego na skoczni Tremplin aux Bossons. Zawodnicy najpierw musieli pokonać dystans 18 km w biegu narciarskim, a następnie oddali po dwa skoki na skoczni. Czas biegu przeliczano na punty i sumowano z notą za skoki; zawodnik z najwyższą notą wygrywał. Pierwszym w historii mistrzem olimpijskim został Norweg Thorleif Haug. Pozostałe medale także wywalczyli Norwegowie: srebrny – Thoralf Strømstad, a brązowy Johan Grøttumsbråten. 

</doc>
<doc id="446903" url="https://pl.wikipedia.org/wiki?curid=446903" title="Death On The Road">
Death On The Road



</doc>
<doc id="446920" url="https://pl.wikipedia.org/wiki?curid=446920" title="Switchblade Symphony">
Switchblade Symphony

Switchblade Symphony – amerykańska grupa muzyczna wykonująca darkwave połączony z rockiem gotyckim. Powstała 1989 roku w San Francisco z inicjatywy wokalistki Tiny Root oraz kompozytorki Susan Wallace. Grupę rozwiązano w 1999 roku, Root po opuszczeniu zespołu występuje w projekcie muzycznym pod nazwą Tré Lux.

</doc>
<doc id="446921" url="https://pl.wikipedia.org/wiki?curid=446921" title="Swojczów">
Swojczów

Swojczów (ukr. Свійчів) – wieś leżąca na terenie Ukrainy, obwód wołyński, rejon włodzimierski.
Historia.
Wieś przed 1939 r. położona w Polsce, w gminie Werba, powiat włodzimierski, województwo wołyńskie.
W 1607 r. kasztelan wołyński Jan Łahodowski (herbu Korczak) zbudował na terenie wsi drewniany kościół pw. Narodzenia Najświętszej Marii Panny, a następnie podczaszy koronny Szczęsny Czacki w 1787 r. – kościół murowany. W kościele znajdowała się kopia obrazu Matki Bożej Śnieżnej – obraz Matki Boskiej Swojczowskiej (obecnie znajdujący się w Otwocku w parafii pw. św. Wincentego á Paulo). Ponadto przed 1939 r. we wsi znajdowała się m.in. cerkiew prawosławna, szkoła, poczta, posterunek policji, mleczarnia, karczmy a osada była zamieszkana w połowie przez Polaków i w połowie przez Ukraińców.
Zbrodnia wołyńska.
7 lipca 1943 r. banderowcy (Ukraińska Powstańcza Armia) przy pomocy ukraińskich chłopów z pobliskich wsi zamordowali w Swojczowie około 100 osób narodowości polskiej. Rzeź rozpoczęła się od próby wysadzenia murów miejscowego kościoła, co było hasłem do mordowania Polaków zgromadzonych na niedzielnym nabożeństwie. Nieliczni uratowani Polacy znaleźli schronienie we Włodzimierzu Wołyńskim. W miejscu wysadzonego w powietrze kościoła obecnie stoi krzyż.

</doc>
<doc id="446922" url="https://pl.wikipedia.org/wiki?curid=446922" title="Lipoproteina o bardzo niskiej gęstości">
Lipoproteina o bardzo niskiej gęstości

Lipoproteina o bardzo niskiej gęstości, lipoproteina o bardzo małej gęstości, VLDL (od ang. "very low-density lipoprotein") – lipoproteina wytwarzana przez wątrobę, transportująca z niej lipidy do tkanek tłuszczowych. 
Nowo powstała w wątrobie VLDL zawiera apolipoproteiny oraz trójglicerydy pochodzenia endogennego. Lipoproteiny te charakteryzują się gęstością względną 1,000–1,006 g/ml i odpowiadają ruchliwością elektroforetyczną frakcji α2-globulinowej (pre-β).

</doc>
<doc id="446923" url="https://pl.wikipedia.org/wiki?curid=446923" title="Travian">
Travian

Travian – komputerowa gra strategiczna, która została wydana w 2004 roku przez Travian Games. Gra polega na zakładaniu i rozbudowywaniu osad oraz handlowaniu i walce z innymi graczami. Rozgrywka kończy się w momencie wybudowania cudu świata.

</doc>
<doc id="446924" url="https://pl.wikipedia.org/wiki?curid=446924" title="Deifobos">
Deifobos

Deifobos (gr. Dēíphobos, łac. Deiphobus) – w mitologii greckiej królewicz trojański, uczestnik wojny trojańskiej.
Uchodził za syna Priama i Hekabe oraz za młodszego brata Hektora i Parysa. Był tym, który rozpoznał Parysa po zwycięstwie nad braćmi w czasie żałobnych igrzysk. W czasie wojny trojańskiej ranił kreteńskiego wojownika – Merionesa. Gdy Hektor walczył z Achillesem i chciał się wycofać, Atena przybrawszy postać Deifobosa namówiła Hektora do prowadzenia dalszej walki z Achillesem. Doprowadziło to do śmierci Hektora, a Deifobos przejął dowodzenie nad Trojanami.
Po śmierci Parysa Deifobos uzyskał rękę Heleny, pokonując starszego brata Helenosa. Helena nie kochała go i wolała wrócić do swojego poprzedniego męża – Menelaosa, niż być żoną Deifobosa. Zdradziła Deifobosa i kiedy po zdobyciu Troi Odyseusz i Menelaos łupili ich dom, wskazała Menelaosowi sypialnię i tam Menelaos zabił Deifobosa.

</doc>
<doc id="446927" url="https://pl.wikipedia.org/wiki?curid=446927" title="Kanwa">
Kanwa

Kanwa (fr. "canevas") – tkanina lniana lub konopna, z grubych, usztywnianych nici (współcześnie również z plastiku), o regularnym, rzadkim splocie, tzw. płóciennym. Używana jako podkład do haftu krzyżykowego i półkrzyżykowego. Popularna od XVIII wieku.
W przypadku tzw. wzorów liczonych – używana jest kanwa czysta (bez nadruku), ale możliwy jest też zakup kanwy z nadrukowanym wzorem, który następnie bezpośrednio pokrywa się nicią. 
Występuje w różnych rozmiarach – najpopularniejsze to 11, 14, 16 i 18 (11 to kanwa rzadka, 18 – gęsta). Bezpośrednio przekłada się to na liczbę krzyżyków na 1 cal. Istnieje również kanwa nazywana płótnem pomocniczym – służy jako podkład pomocniczy do haftu krzyżykowego na tkaninach o nieregularnym splocie (np. na koszulkach bawełnianych, czy jedwabnej bluzce), którą po zakończeniu haftu, wypruwa się spod niego.
W języku polskim, w przenośni, kanwa oznacza również podstawę lub tło czegoś, najczęściej utworu literackiego lub filmowego.

</doc>
<doc id="446935" url="https://pl.wikipedia.org/wiki?curid=446935" title="Mogilica (województwo zachodniopomorskie)">
Mogilica (województwo zachodniopomorskie)

Mogilica (niem. "Neuhof") – osada w Polsce położona w województwie zachodniopomorskim, w powiecie stargardzkim, w gminie Dolice, położona 4 km na wschód od Dolic (siedziby gminy) i 21 km na południowy wschód od Stargardu (siedziby powiatu).
W latach 1975–1998 miejscowość położona była w województwie szczecińskim.
Zobacz też.
Mogilica

</doc>
<doc id="446938" url="https://pl.wikipedia.org/wiki?curid=446938" title="Jiří Lábus">
Jiří Lábus

Jiří Lábus (ur. 26 stycznia 1950 w Pradze) – czeski aktor filmowy, telewizyjny i teatralny.
W 1973 ukończył Akademie Múzických Umění w Pradze. Występował w teatrach: Studio Ypsilon, Národní Divadlo, Divadlo Viola, Divadlo Ungelt. Zadebiutował na kinowym ekranie w filmie "Zatykač na královnu" (1973). Zwrócił na siebie uwagę rolą złego czarownika Rumburaka w serialach TV: "Arabela" (1979–1980) i "Powrót Arabeli" ("Arabela se vrací", 1990) oraz filmie "Rumburak" (1984). W latach 80. zajął się także dubbingiem – "Jů" w popularnym programie dziecięcym
"Studio Kamarád", później użyczył swojego głosu Marge Simpson. Podwójna rola wujka Jakuba i ojca Rossmana w dramacie "Ameryka" ("Amerika", 1994) przyniosła mu nagrodę czeskiego Lwa.

</doc>
<doc id="446939" url="https://pl.wikipedia.org/wiki?curid=446939" title="Jiri Labus">
Jiri Labus



</doc>
<doc id="446940" url="https://pl.wikipedia.org/wiki?curid=446940" title="Chrześcijańska Demokracja III RP">
Chrześcijańska Demokracja III RP



</doc>
<doc id="446942" url="https://pl.wikipedia.org/wiki?curid=446942" title="Arvid Posse">
Arvid Posse

Arvid Rutger Fredriksson Posse (ur. 15 lutego 1820 w gminie Helsinborg, zm. 24 kwietnia 1901 w Sztokholmie) – premier Szwecji w latach 1880–1883.

</doc>
<doc id="446944" url="https://pl.wikipedia.org/wiki?curid=446944" title="Szałwia błyszcząca">
Szałwia błyszcząca

Szałwia błyszcząca, szałwia ogrodowa ("Salvia splendens") – gatunek rośliny należącej do rodziny jasnotowatych). Pochodzi z Brazylii. Powszechnie uprawiana w wielu krajach świata jako roślina ozdobna.
Zastosowanie.
Roślina ozdobna. Bardzo popularna roślina rabatowa. Trudności w otrzymaniu siewek wynagradza długim, obfitym kwitnieniem. Jaskrawo czerwone kwiatostany doskonale prezentują się na rabatach. Mogą być również ozdobą balkonów w skrzyneczkach lub misach.
Uprawa.
W Polsce jest uprawiana jako roślina jednoroczna. Wysiewać od marca do kwietnia do skrzyneczek. Kiełkuje w temperaturze 18 °C w ciągu 7-14 dni. Utrzymywać należy stałą wilgotność. Wymaga pikowania. Na rabaty wysadzać w maju w rozstawie 20×40 cm. Wymaga gleby żyznej, przepuszczalnej, ciepłej, wilgotnej. Lubi słoneczne stanowiska.

</doc>
<doc id="446945" url="https://pl.wikipedia.org/wiki?curid=446945" title="Mieczysław Lisiński">
Mieczysław Lisiński

Mieczysław Karol Lisiński, wcześniej Lis (ur. 30 października 1877 w Żołyni, zm. 18 stycznia 1957 w Jarosławiu) – polski duchowny rzymskokatolicki, kanonik, katecheta, przewodniczący Polskiej Organizacji Wojskowej, radny miejski oraz rektor kościoła Św. Ducha.
Życiorys.
Urodził się 30 października 1877 w Żołyni jako syn Jana Lisa i Cecylii z domu Krzyżak. Jego chrzestnymi byli Zofia Mościcka i Jan Bielecki. W 1885 ukończył szkołę powszechną w Żołyni. Kształcił się w C. K. I Gimnazjum w Rzeszowie, gdzie w 1896 zdał egzamin dojrzałości. Dekretem C. K. Namiestnictwa we Lwowie z 16 listopada 1896 zmienił nazwisko z „Lis” na „Lisiński”. 
Po zdaniu matury wstąpił do Diecezjalnego Seminarium Duchownego w Przemyślu. 22 lipca 1900 otrzymał święcenia kapłańskie z rąk bpa Józefa Sebastiana Pelczara. Pracę duszpasterską rozpoczął wpierw w parafii Wielowieś, a następnie po trzech latach udał się do kościoła św. Trójcy w Przemyślu. Pełnił tam funkcje katechety, rektora i kapelana Sióstr Benedyktynek. 18 września 1906 otrzymał nominację na zastępcę ks. dra Mateusza Czopra. W 1914 nadano mu tytuł kanonika. W 1917 wstąpił do Polskiej Organizacji Wojskowej. W 1918 wszedł w skład Reprezentacji Rządu Polskiego w Jarosławiu. Werbował razem z innymi młodzież do obrony Lwowa i Przemyśla. 1 września 1924 otrzymał nominację na stałego katechetę w I Państwowym Gimnazjum w Jarosławiu, w którym od 1926 do 1033 był wicedyrektorem. Organizował spotkania historyczne. W latach 1933–1939 był radnym miejskim z ramienia Stronnictwa Narodowego. Założył dwa domy dla sierot polskich. W 1924 został obdarzony przywilejem noszenia Rokiety i Mantoletu. We wrześniu 1939 roku, po wkroczeniu wojsk niemieckich został wpisany na listę zakładników, a 27 września został wywieziony za San z zakazem powrotu. Do Jarosławia powrócił w 1944. 2 lipca 1945 objął kościół św. Ducha w Jarosławiu. Odnowił zniszczony rektorat przy pomocy swoich przyjaciół. Wprowadził szopkę bożonarodzeniową i Grób Pański. W 1950 zrzekł się kierowania domami dla sierot, które przeszły pod zarząd „Caritasu”. W 1956 udał się do Szczawnicy w celu podratowania zdrowia. 
Zmarł 18 stycznia 1957 w Jarosławiu na chorobę nowotworową. Pochowany na Starym Cmentarzu w Jarosławiu (sektor 27-B-1).
Upamiętnienie.
Nazwany został "ojcem ubogich i sierot". Decyzją Rady Miasta Jarosławia I kadencji ulicę, gdzie mieścił się drugi dom dla sierot, nazwano jego imieniem.

</doc>
<doc id="446947" url="https://pl.wikipedia.org/wiki?curid=446947" title="Kołowie herbu Junosza">
Kołowie herbu Junosza

Kołowie, Koła herbu Junosza – wygasły na przełomie XVI i XVII w. ród magnacki Rzeczypospospolitej.
Jego przedstawiciele piastowali najważniejsze funkcje urzędnicze na Rusi Halickiej i Podolu w okresie panowania dynastii Jagiellonów.
Linia Kołów z Dalejowa.
Do linii Kołów z Dalejowa (obecnie Delejów) należeli m.in.: 
Linia Kołów Saporowskich.
Do linii Kołów Saporowskich należał:
Majętność domu Kołów przeszła poprzez małżeństwa jego przedstawicielek na inne rody magnackie ówczesnej Rzeczypospolitej: Mieleckich, Sieniawskich, Kmitów, Odrowążów.
Przedstawicielki rodu Koła.
Do najbardziej znanych przedstawicielek rodu Kołów należą: 

</doc>
<doc id="446949" url="https://pl.wikipedia.org/wiki?curid=446949" title="William Morris">
William Morris

William Morris (ur. 24 marca 1834 w Walthamstow, zm. 3 października 1896 w Kelmscott Manor) – angielski malarz, rysownik, architekt, projektant, pisarz i poeta pochodzenia walijskiego. Członek drugiego bractwa prerafaelitów. Współtwórca Socialist League (1884) i Arts and Crafts Movement.
Życiorys.
Wierzył w nastanie złotego wieku, kiedy przemysłowców zastąpią artyści, którzy wszystkim pracującym ofiarują szczęście i miłość Piękna. Żył w zgodzie ze swoimi teoriami, różnorodną działalnością starając się je szerzyć i stosować. Urodził się w zamożnej rodzinie. W młodości wiódł życie amatora sztuki. Bardzo wcześnie doszedł do przekonania, że przemysłowa cywilizacja przynosi brzydotę. Pierwszy zwrócił uwagę na znaczenie środowiska i konieczność polepszenia warunków życia robotników. Uważał maszynę i produkcję przemysłową za nieszczęście i porzucił Londyn, żeby zamieszkać na wsi.
Obrazy Burne-Jonesa, z którym zaprzyjaźnił się w Oxfordzie, zrobiły na nim tak wielkie wrażenie, że porzucił studia architektoniczne dla malarstwa. Razem z Philipem Webbem zbudował sobie dom w pobliżu Londynu, Red House, z czerwonej cegły miejscowej i wedle planu, który uzależniał strukturę fasady od funkcjonalnego układu pomieszczeń wewnętrznych. Był to pierwszy etap prowadzący do Art Nouveau. Drugi wiąże się z powstaniem w Londynie firmy Morris, Marshall, Faulkner and Co. pod szyldem „Fine Art Workmen in Painting, Carving, Furniture and the Metals” w 1861. W sklepie tej firmy znajdowało się wszystko, co służy do dekoracji wnętrza. Celem było uprzystępnienie publiczności użytkowych dzieł sztuki. Do przedsięwzięcia dołączyli się Rossetti, Burne-Jones i inni. Morris projektował tapety, tkaniny, meble, szkła artystyczne.
Morris odnowił także sztukę graficzną. Jego pomysłu jest nowa czcionka zwana „Golden Type,” upiększał też książki zdobiąc ich marginesy arabeskami, esami-floresami, liniami, na wzór iluminowanych manuskryptów średniowiecznych. Swoje zasady wyłożył w książce "Sztuki dekoracyjne, ich związki z życiem współczesnym". Zainteresował się książką jako przedmiotem użytkowym i zaprojektował nową formę książki: 2 typy stron (zdobione na czarnym tle białymi elementami lub białe tło i czarna ilustracja), stosował druk biało-czarny, ale czasem łączył z czerwienią; zniwelował wolne przestrzenie w książce (tekst umieszczony w bogato zdobionej ramce, inicjały).
Jako poeta był przede wszystkim autorem monumentalnego poematu "The earthly paradise" (Raj ziemski), nawiązującego do "Opowieści kanterberyjskich" Geoffreya Chaucera. Tłumaczył też bądź parafrazował staroskandynawskie (islandzkie) pieśni i sagi. Żeby lepiej zrozumieć średniowieczne utwory, udał się nawet do ojczyzny ich autorów, czyli na Islandię. Owocem islandzkich fascynacji Morrisa był między innymi poemat "The Story of Sigurd the Volsung" "and the Fall of the Niblungs".

</doc>
<doc id="446959" url="https://pl.wikipedia.org/wiki?curid=446959" title="Nazireat">
Nazireat

Nazireat (od hebr. "נזיר", "nazir", "poświęcenie") – opisany w Biblii i oparty na prawie Mojżesza, czasowy lub wieczysty ślub pełnego poświęcenia się Bogu. Osoba składająca śluby, czyli nazirejczyk (nazyrejczyk), zobowiązywała się - na czas trwania ślubów - do:
W przypadku naruszenia zasad nazireatu musi zostać on przerwany i unieważniony. Po złożeniu odpowiedniej ofiary i oczyszczeniu ślub nazireatu może zostać złożony na nowo.
Stary Testament.
Przepisy nazireatu są regulowane w 6 rozdziale Księdze Liczb:
Nazirejczycy podlegali szczególnemu traktowaniu w społeczności Izraela, dlatego w Księdze Amosa znajduje się opis kary, jaką Bóg zsyła na tych, którzy podają im wino.
W Starym Testamencie jako nazirejczycy zostali przedstawieni sędziowie Samson i Samuel. Wspomniani są również w deuterokanonicznej 1 Księdze Machabejskiej.
Nowy Testament.
Nazirejczykiem opisanym w Nowym Testamencie był Jan Chrzciciel. O nazireacie wspomina anioł, który ukazał się w świątyni jego ojcu Zachariaszowi.
Nazirejczycy pojawiają się również w Dziejach Apostolskich, kiedy Paweł z Tarsu, by uzyskać zaufanie chrześcijan z Jerozolimy, składa w świątyni ofiarę za ich ostrzyżenie.

</doc>
<doc id="446962" url="https://pl.wikipedia.org/wiki?curid=446962" title="Skandha">
Skandha



</doc>
<doc id="446964" url="https://pl.wikipedia.org/wiki?curid=446964" title="Panca skandha">
Panca skandha



</doc>
<doc id="446966" url="https://pl.wikipedia.org/wiki?curid=446966" title="Zgrupowanie (buddyzm)">
Zgrupowanie (buddyzm)



</doc>
<doc id="446967" url="https://pl.wikipedia.org/wiki?curid=446967" title="Vedana">
Vedana



</doc>
<doc id="446970" url="https://pl.wikipedia.org/wiki?curid=446970" title="Potrójny Klejnot">
Potrójny Klejnot



</doc>
<doc id="446973" url="https://pl.wikipedia.org/wiki?curid=446973" title="Stajnia">
Stajnia

Stajnia – budynek, w którym trzyma się konie lub ogół koni należących do jednego właściciela. W prawidłowym wyposażeniu stajni powinno się znajdować; sprzęt pożarowy, czyli gaśnice, węże, sprzęt do sprzątania. Powinien obowiązywać rygorystyczny zakaz palenia, ze względu na zagrożenie pożarowe. Stajnia składa się przeważnie z kilku pomieszczeń, z których każde ma określoną funkcję. Najważniejsze to stajnia główna, gdzie znajdują się boksy lub stanowiska, w których stoją konie. Drugim takim pomieszczeniem jest siodlarnia, gdzie trzyma się sprzęt jeździecki. Oba te pomieszczenia powinny mieć zapewnioną doskonałą wentylację, a siodlarnia dodatkowo ogrzewanie, aby można było wysuszyć zawilgocony sprzęt. Kolejnym pomieszczeniem może być paszarnia, gdzie przechowuje się i przygotowuje paszę (jedzenie) dla koni. Często w stajniach znajdują się pomieszczenia pomocnicze, w których trzyma się np. narzędzia do sprzątania lub przybory do podkuwania koni.
Typy stajni.
Boksowa.
Stajnia jest podzielona na indywidualne, zamykane miejsca dla poszczególnych koni, tzw. boksy. Boksy mogą być murowane, wykonane z drewna, czy stalowych prętów. Posiadają otwierane jedno- lub dwuczęściowe (górne i dolne) drzwi. Minimalna wielkość boksu dla konia gorącokrwistego to ok. 3×4 m (kuce mogą mieć boksy mniejsze, konie zimnokrwiste powinny mieć wymiary dostosowane do wielkości konia).
Stanowiskowa.
Stajnia jest podzielona na indywidualne, otwarte od strony korytarza miejsca dla poszczególnych koni. Minimalna szerokość stanowiska dla konia gorącokrwistego to ok. 1,5 m (kuce i konie zimnokrwiste powinny mieć stanowiska odpowiednie do wielkości zwierząt). Konie na stanowiskach przebywają przywiązane linką lub łańcuchem o długości umożliwiającej swobodny ruch głową oraz położenie się na ściółce.
Wolnowybiegowa.
Konie przez cały czas mają możliwość wchodzenia i wychodzenia ze stajni na wybieg. Stajnia, przypominająca często wiatę, chroni przed deszczem, wiatrem i śniegiem. Zazwyczaj niepodzielona na miejsca dla poszczególnych koni, umożliwiająca im poruszanie się w stadzie. Minimalna powierzchnia jaka powinna przypadać na jednego konia gorącokrwistego to ok. 9 m².

</doc>
<doc id="446975" url="https://pl.wikipedia.org/wiki?curid=446975" title="Sześć sfer istnienia">
Sześć sfer istnienia



</doc>
<doc id="446976" url="https://pl.wikipedia.org/wiki?curid=446976" title="Triloka">
Triloka

Triloka (trl. triloka) - hierarchiczny potrójny system klasyfikacji rejonów wszechświata (zwanych loka) występujący w wedach. Podział taki opisuje "Rygweda" .

</doc>
<doc id="446979" url="https://pl.wikipedia.org/wiki?curid=446979" title="Tusita">
Tusita



</doc>
<doc id="446983" url="https://pl.wikipedia.org/wiki?curid=446983" title="Jhana">
Jhana



</doc>
<doc id="446984" url="https://pl.wikipedia.org/wiki?curid=446984" title="Republika Srpska">
Republika Srpska



</doc>
<doc id="446988" url="https://pl.wikipedia.org/wiki?curid=446988" title="Ksi Puppis">
Ksi Puppis

Ksi Puppis ("ξ Pup", "Azmidi") – jedna z jaśniejszych gwiazd w gwiazdozbiorze Rufy, leży w odległości ok. 1350 lat świetlnych od Słońca.
Nazwa.
Nazwa własna tej gwiazdy, Azmidi, wywodzi się od zniekształconej nazwy "Aspidiske", „tarcza”, właściwie odnoszącej się do gwiazdy Jota Carinae. Była zapisywana też w formie Azmidiske lub Asmidiske. Międzynarodowa Unia Astronomiczna w 2018 roku formalnie zatwierdziła użycie nazwy Azmidi dla określenia tej gwiazdy.
Charakterystyka.
Jest to żółty nadolbrzym, gwiazda należąca do typu widmowego G3, o bardzo dużej wielkości absolutnej równej −4,47. Jej obserwowana wielkość gwiazdowa to 3,34m. Gwiazda świeci 8300 razy jaśniej do Słońca i ma temperaturę 4990 K. Średnica tej gwiazdy to około 120 średnic Słońca, zaś masa jest oceniana na 8–10 mas Słońca. Niepewność masy jest związana z niepewnością co do jej zaawansowania ewolucyjnego – gwiazda ta może ochładzać się, przekształcając w czernowego nadolbrzyma, co odpowiada wyższej masie, bądź była nim, a obecnie ponownie zwiększa temperaturę. Mogła już przejść przez stadium cefeidy, bądź dopiero staje się nią.
Podejrzewa się, że jest to gwiazda spektroskopowo podwójna, która ma bliskiego towarzysza okrążającego nadolbrzyma w ciągu roku w średniej odległości 2 au. Ponadto w odległości 5,1 sekundy kątowej (pomiar z 1964 r.) znajduje się gwiazda 13. wielkości. Jest to gwiazda podobna do Słońca, odległa o co najmniej 2000 au od głównej gwiazdy, a pełny obieg zajmuje jej ponad 26 tysięcy lat.

</doc>
<doc id="446989" url="https://pl.wikipedia.org/wiki?curid=446989" title="Nibbana">
Nibbana



</doc>
<doc id="446992" url="https://pl.wikipedia.org/wiki?curid=446992" title="Tamo">
Tamo



</doc>
<doc id="446993" url="https://pl.wikipedia.org/wiki?curid=446993" title="Zapiski Błękitnego Urwiska">
Zapiski Błękitnego Urwiska



</doc>
<doc id="446995" url="https://pl.wikipedia.org/wiki?curid=446995" title="Kujawki (województwo łódzkie)">
Kujawki (województwo łódzkie)

Kujawki – część wsi Ernestynów w Polsce położona w województwie łódzkim, w powiecie kutnowskim, w gminie Bedlno.
W latach 1975–1998 Kujawki administracyjnie należały do województwa płockiego.

</doc>
<doc id="446997" url="https://pl.wikipedia.org/wiki?curid=446997" title="Abhidharma Pitaka">
Abhidharma Pitaka



</doc>
<doc id="446998" url="https://pl.wikipedia.org/wiki?curid=446998" title="Czyste krainy">
Czyste krainy



</doc>
<doc id="446999" url="https://pl.wikipedia.org/wiki?curid=446999" title="Itanos">
Itanos

Itanos (łac. "Itanus") – starożytne miasto, kolonia fenicka znajdująca się niegdyś na wschodnim wybrzeżu Krety, nieco na północ od dzisiejszego Palekastro. Miasto według greckiej tradycji miało powstać w czasie wojny trojańskiej.

</doc>
<doc id="447000" url="https://pl.wikipedia.org/wiki?curid=447000" title="Devadatta (buddyzm)">
Devadatta (buddyzm)

Devadatta – imię księcia z rodu Sakyów. Według tekstów buddyjskich był on kuzynem i uczniem Buddy (według innych źródeł szwagrem), który wystąpił przeciwko niemu, za co został potępiony i zniknął w czeluściach ziemi, trafiając do jednego z buddyjskich piekieł. W buddyzmie uznawany za symbol występku.
Więzy rodzinne.
Devadatta by synem Suppabuddhy (wuj Buddy od strony matki) i Amity (siostra Suddhodany, ojca Buddy).
Podaje się również inne imię matki: Pamitā, Amitodanā, lub też Godhi (w Vinaya Pitace zwą go bowiem Godhiputta - syn Godhi).
Źródła różnią się między sobą także co do rodzeństwa Devadatty. Jedne podają, że miał siostrę Bhaddakaccānę (jedno ze spotykanych określeń Yasodhary), która poślubiła księcia Siddhatthę - późniejszego Buddę. Uzasadniałoby to nazywanie Devadatty w niektórych źródłach - szwagrem Buddy.
Podaje się także czasami, że Ānand był jego rodzonym bratem.
Znaczenie imienia.
Imię Devadatta jest potocznie wymawiane jak "Deodatta". Imię można przetłumaczyć jako "Dar Bogów". W Bhagawadgicie, w "Mahabharacie", róg z muszli Ardżuny, który używał w czasie bitwy pod Kurukszetra, nazywał się Devadatta.
Życie.
Po wizycie Buddy w Kapilavastu, gdzie — już po swym Przebudzeniu — nauczał Sakyów, Devadatta postanowił dołączyć do wspólnoty mnichów. Razem z Anandą, Bhagu, Kimbilą, Bhaddiją, Anuruddhą i ich fryzjerem Upāli, odnaleźli Buddę w Anupiyā i poprosili o przyjęcie ich do wspólnoty.
Podczas następnej pory deszczowej, Devadatta, poprzez praktykę uzyskał moce siddhi, dostępne dla tych, którzy rodzą się po raz ostatni w tym świecie ("puthujja-nika-iddhi"). Przez jakiś czas cieszył się znacznym poważaniem we wspólnocie. W kilku ustępach Udāny i Vinaji, wymieniany jest jako jeden z jedenastu Starszych, o których Budda mówi z szacunkiem. Sariputta, idąc do Rajagaha wychwala Devadattę.
Prawdopodobnie jednak, Devadatta nie wybaczył Gotamie porzucenia jego siostry i stąd zrodziła się jego nienawiść.
Później Devadatta stracił szacunek z powodu pychy i podejrzeń o niecne czyny i zamiary, czynione wobec Buddy. I faktycznie, na osiem lat przed śmiercią Buddy, kierując się żądzą bogactwa, chwały i zazdrością, omotał iluzjami i kłamstwami księcia Ajātasattu.
Omotanie księcia Ajātasattu.
Kierując się swą żądzą i pychą, Devadatta zawładnął umysłem księcia Ajātasattu. Korzystając ze swych mocy, przybrał postać dziecka noszącego girlandę z węży i nagle pojawił się na podołku księcia. Później przybrał własną postać. Zrobiło to wielkie wrażenie na Ajātasattu. Książę uznał Devadattę za wielkiego mistrza. W późniejszym czasie odwiedzał go rano i wieczór, ze świtą liczącą 500 rydwanów. Teksty religijne podają, że książę kazał wybudować dla Devadatty klasztor w Gayāsīsa, gdzie posyłał mu codziennie 500 talerzy najlepszego jedzenia, które było tak kuszące, że niektórzy z uczniów Buddy szli tam, by je podkradać.
Devadatta, przekonał także księcia, by zrzucił z tronu swego ojca - króla Bimbisārę. Ajātasattu zaplanował więc śmierć ojca. Król Bimbisāra usłyszawszy pogłoski o tym, potwierdzone przez jego syna - abdykował. Książę uwięził go w celi. Tam, były król, spacerując po celi, utrzymywał się w dobrym zdrowiu. Zły Ajātasattu, rozkazał więc odcięcie mu podeszew stóp. Wkrótce potem, król zmarł.
Devadatta, widząc jaki ma wpływ na księcia oraz jaką czcią go on darzy, zrobił się jeszcze bardziej pyszny i zapragnął zająć miejsce Buddy.
Próba przejęcia Zgromadzenia.
Pisma religijne podają, że kiedy jego pycha sięgnęła zenitu i pomyślał o usunięciu Buddy, jego moce go opuściły.
Devadattcie ciężko było ukrywać swe pragnienia, skoro Kakudha, uczeń Moggallāny, doniósł o nich swemu mistrzowi, a ten powtórzył je Buddzie. Budda się nimi jednak nie przejął, mówiąc, że Devadatta sam się zdradzi.
To się potwierdziło. Devadatta osobiście przybył do Buddy i zażądał by przekazano mu władzę nad Zgromadzeniem, gdyż Budda wkracza w wiek podeszły i nie może już nim kierować. Buddha miał odpowiedzieć: "Nie przekażę [Zgromadzenia] nawet Sariputtcie, czy Moggallānie. Dlaczegóż więc miałbym przekazać je tobie?". Devadatta wpadł w gniew i poprzysiągł zemstę. Od tego zdarzenia ogłoszono, że cokolwiek Devadatta czyni - czyni to w swym imieniu, a nie imieniu Buddy, czy Zgromadzenia. Devadatta w swym gniewie i pysze postanowił zgładzić Buddę. Teksty religijne wyjaśniają, że próby uśmiercenia Buddy, są wynikiem jego złych uczynków w poprzednich żywotach.
Zemsta Devadatty.
Najpierw namówił Ajātasattu, by wysłał swych królewskich łuczników, aby zgładzili Buddę. Szesnastu z nich zasadziło się na różnych drogach, którymi miał iść Budda z mnichami. Potem i łuczników miano zgładzić, by wieść się nie rozniosła. Jednak, kiedy orszak mnichów napotykał jednego z nich na drodze, ten odrzucił łuk i wyjawił plan mordu. Budda przemówił do niego łagodnie i odesłał go. Łucznik ten opowiedział potem Devadattcie o całym zdarzeniu.
Wtedy Devadatta postanowił zgładzić Buddę sam. Pewnego dnia, gdy Budda przechadzał się wraz z mnichami wzdłuż zboczy Gijjhakūta, stoczył w jego kierunku kamień. Kamień się zablokował, jednak jego odłamek boleśnie ugodził Buddę w stopę. Mnisi zanieśli swego nauczyciela do Maddakucchi, a stamtąd do Ambavany Jīvaki. Tam Jīvaka doglądał rany Buddy. Od tego momentu, mnisi namawiali swego nauczyciela, by wszędzie wybierał się w towarzystwie strażników. Budda jednak odmówił, mówiąc im, że nie jest możliwe, by pozbawić Tathāgaty życia.
Kolejny zamach polegał na przekonaniu treserów słoni, by wypuścili na drogę, którą miał iść Budda, groźnego słonia Nalāgiri (zwanego też Dhanapāla) - tak też uczyniono. Ostrzeżono jednak mnichów, że na drodze grasuje rozszalały słoń. Mimo to, Budda nie nakazał zawracać. Spotkawszy słonia, ułagodził go tylko siłą swej miłującej dobroci.
Schizma.
Wcześniejsze występki uczyniły Devadattę bardzo niepopularnym i pogardzanym. Nawet, omotany przez niego, Ajatāsattu wyzwolił się z jego uroku. Wtedy namówił kilku mnichów: Kokālikę, Katamoraka-tissę, Khandadeviyāputtę i Samuddadattę, by wspólnie dokonać rozłamu w Zgromadzeniu. Chcieli na Buddzie wymusić narzucenie na wszystkich członków Zgromadzenia następujących nakazów:
Budda odrzekł im, że kto pragnie przestrzegać tych zasad - może to czynić, poza spaniem pod drzewem w porze deszczowej. Odmówił jednak, by zasady obowiązywał wszystkich. Odmowa dała Devadattcie pretekst by rozgłosić, ze Budda oddaje się zbytkom. Poinformował Anandę, że chce spotkania "uposatha" bez Buddy i przekonał go, by podążyło za nim 500 świeżo wyświęconych mnichów. Nie zważał na ostrzeżenia, że dokonanie schizmy w Zgromadzeniu, jest czynem niewybaczalnym. Wyruszył ze swoimi poplecznikami z Vesāli do Gayāsīsy. Także niektórzy z rodu Sākyan woleli Devadattę, niż Buddę. Budda wysłał Sāriputtę i Moggallānę do Gayāsīsy, by zawrócili mnichów. Devadatta myślał, że przybyli do niego dołączyć i przyjął ich gościnnie. Do późna w nocy kazał do mnichów. Potem poprosił, by Sāriputta kazał za niego, a sam poszedł spać. Sāriputta z Moggallāna przekonali 500 mnichów, by powrócili do Buddy. Kokālika pobiegł do Devadatty, obudził go kopnięciem w pierś i opowiedział o całym zdarzeniu. Devedatta usłyszawszy o zdarzeniu poważnie zaniemógł na dziewięć miesięcy.
Śmierć Devadatty.
Czując, że zbliża się jego koniec, zapragnął ujrzeć Buddę. Jego zwolennicy wzięli go na nosze i podążyli do miejsca, gdzie zatrzymał się Budda. W czasie podróży zatrzymali się w Jetavana, nad brzegiem stawu, gdzie Devadatta zamierzał się umyć. Kiedy dotknął stopą ziemi, ta się rozstąpiła i pochłonęła go do Avīcy. Tam ma cierpieć przez sto tysięcy "kapp". Po tym okresie ma odrodzić się jako "paccekabuddha" zwany Atthissara (inne źródła podają Devarāja). Teksty religijne wspominają, że nim pochłonęła go ziemia, wypowiedział słowa schronienia w Buddzie. Był piątą osobą w czasach Buddy pochłonięta przez ziemię.
"Ānantarika-kamma" (Haniebne czyny).
Zobacz więcej w osobnym artykule: "ānantarika kamma".
Według religijnych tekstów, Devadatta dopuścił się "Haniebnych czynów" - czynów, za które winowajca odradza się w piekle; są to najgorsze czyny jakich człowiek może się dopuścić:
- próbując zabić Buddę:
- wywołując schizmę w łonie Zgromadzenia:
- namawiając do Haniebnego czynu:
Devadatta był jedyną osobą, która za czasów Buddy popełniła aż trzy ānantarika kamma - Haniebne czyny.
Devadatta w naukach mahayany.
W 12. rozdziale Sutry Lotosu Budda obiecuje, że Devadatta po nieskończenie długim czasie osiągnie oświecenie i zostanie "niebiańskim królem".

</doc>
<doc id="447001" url="https://pl.wikipedia.org/wiki?curid=447001" title="Dhamma">
Dhamma



</doc>
<doc id="447002" url="https://pl.wikipedia.org/wiki?curid=447002" title="Anapanasati">
Anapanasati



</doc>
<doc id="447005" url="https://pl.wikipedia.org/wiki?curid=447005" title="Mopreme">
Mopreme

Mopreme Shakur (ur. 1969 w Nowym Jorku) – amerykański raper z zachodniego wybrzeża, znany również jako "Wycked", "Komani" czy "Mocadez". Jest przyrodnim bratem Tupaca Shakura i synem Mutulu Shakura. Był członkiem nieistniejącej już grupy Thug Life założonej w 1993 roku przez Tupaca Shakura. Należał także do grupy Outlawz (pod pseudonimem "Komani").
W 1993 roku wystąpił gościnnie na albumie 2Paca Strictly 4 My N.I.G.G.A.Z. w utworze "Papa'z Song". W 1994 roku wystąpił u boku 2Paca na płycie "Thug Life" wraz z zespołem Thug Life. W 2005 roku nagrał dwupłytowy album "Evolution Of A T.H.U.G. Life Nigga" (Volume 1.1 &amp; 1.2).

</doc>
<doc id="447008" url="https://pl.wikipedia.org/wiki?curid=447008" title="Itanus">
Itanus



</doc>
<doc id="447010" url="https://pl.wikipedia.org/wiki?curid=447010" title="Maeldun">
Maeldun

Maeldun, również Mael-Dúin, Mael-dun – mityczny żeglarz, bohater iryjskiej opowieści "Immeam curaig Maile-Dúin" (Żegluga Dúina). Historia jego życia jest mieszanką koncepcji przedchrześcijańskich i chrześcijańskich w przeciwieństwie do starszej legendy o podróżach Brana, która zawiera wyłącznie pogańskie elementy.
Narodziny, lata młodzieńcze i cudowna podróż.
Jego ojcem był wódz plemienia z wysp Aran, pirat. W czasie jednego z najazdów grabieżczych na irlandzkie wybrzeże ograbił jeden z kościołów i zgwałcił zakonnicę. Wkrótce potem zginął z rąk innych morskich rabusiów, prawdopodobnie wikingów. Zakonnica w wyniku gwałtu wydała na świat dziecko, któremu nadała imię Mael-Dúin. Zakonnica oddała dziecko na wychowanie swojej siostrze, żonie lokalnego władcy. Kiedy podrósł, inne dzieci zaczęły się z niego wyśmiewać, że nie jest szlachetnie urodzony. Królowa postanowiła zabrać go z powrotem do jego matki i wyjawić mu całą prawdę o jego pochodzeniu.
Kiedy dorósł, postanowił odnaleźć swojego ojca, dowiedział się jednak tylko tyle, że został zamordowany. W takim wypadku postanowił pomścić śmierć ojca. Po uzyskaniu rad druida odnośnie do najbardziej korzystnego czasu budowy, wodowania i wypłynięcia w rejs, zbudował łozinową łódź pokrytą trzema skórami, po czym wyruszył w towarzystwie 17 ludzi załogi oraz trojgiem swoich braci mlecznych na poszukiwania zabójców ojca. Podróż ta miała okazać się niebezpieczną i pełną niespodziewanych zakrętów losu.
Pierwsza wyspa, jaką odwiedzili, była zamieszkana przez zabójców, jednak nie tych, których szukał Mael-Dúin. Na drugiej wyspie grupa podróżników spotkała mrówki wielkie jak konie i o mały włos zostałaby zjedzona żywcem wraz z całą łodzią. Wielkie ptaki, które spotkali na trzeciej z wysp, okazały się przyjaźnie nastawione. Dostarczyły żeglarzom pożywienia. Kolejne wyspy były zamieszkane przez groźne dla ludzi wielkie konie. W końcu na piątej wyspie, która nazywała się Domem Łososia, znaleźli niezamieszkany dom, w którym mogli wypocząć w wygodnych łóżkach i posilić się dzięki stołowi pełnemu jedzenia i picia. W domu znajdowało się urządzenie, które systematycznie wrzucało do domu ryby wprost z morza. Podobne luksusowe warunki odnaleźli na kolejnej wyspie porośniętej sadem z przepysznymi jabłkami. Wkrótce jednak sielanka skończyła się, a na ich drodze zaczęły pojawiać się niewyobrażalne trudności i śmiertelne niebezpieczeństwa, wszystko to za sprawą kolejno napotykanych wysp zamieszkałych przez stada walecznych koni, tajemniczego kota i ogniste świnie. Grunt jednej wyspy był gorący jak wulkan i nie dało się po nim chodzić. Wśród innych dziwactw napotkanych w poszukiwaniu zabójców ojca Mael-Dúin były ogromne świnie, cielaki tak duże, że nie dało się ugotować ich w całości; owce, które mogły dowolnie zmieniać kolor swojego runa; ponury młynarz, mielący wszystko co budziło w świecie zazdrość i pożądanie, lud żałobników.
Jedna z odwiedzonych wysp była podzielona na 4 królestwa, odgrodzone od siebie płotami ze złota, srebra, spiżu i kryształu, na innej odnaleźli zamek ze szklanym mostem, w którym dzierżyła władzę piękna dziewczyna. Mael-Dúin oświadczył się jej, jednak zaloty jego zostały odrzucone. Dalej spotkali płaczące ptaki, samotnego pielgrzyma na maleńkiej wysepce, powiększanej każdego roku za sprawą Boskiej Opatrzności oraz cudowne źródło bijące mlekiem, piwem i winem.
Osobny wątek to olbrzymi kowale, szklane morze oraz morze chmur, w których nagle pojawiały się zamki, lasy, cudowne zwierzęta i przerażający potwór, podwodna wyspa proroctw, cudowny wodny łuk i ogromna kolumna ze srebra i sieć, której żeglarze ucięli kawałek na pamiątkę. Inne cuda napotkane w morzu chmur to cokół na którego szczycie znajdowała się niedostępna wyspa oraz wyspa rządzona przez pewną królową i jej córki, gdzie ofiarowano im wieczną młodość, owoce powodujące upojenie, człowiek zarażający śmiechem, szalejący ogień i pustelnik żywiący się łososiem przynoszonym mu przez wydrę i połową bochenka chleba, dostarczaną każdego dnia przez anioły.
Po tak licznych cudach jakie było dane zobaczyć Mael-Dúinowi i jego towarzyszom, wreszcie mordercy zostali odnalezieni. Ci prosząc o łaskę otrzymali miłosierdzie i obie strony zawarły pokój. Tak zakończyła się podróż, o której wieść niesie, że zawiera „sumę mądrości Irlandii”.
Maeldun w kulturze współczesnej.
W grze komputerowej Myth Maeldun był członkiem kręgu Dziewięciu, Awatarem, potężnym czarownikiem walczącym z Upadłymi Lordami, którym przewodził Balor. Pod koniec Wielkiej Wojny został ciężko ranny w bitwie o Bagradę.

</doc>
<doc id="447015" url="https://pl.wikipedia.org/wiki?curid=447015" title="John M. Jackson">
John M. Jackson

John Murice Jackson (ur. 1 czerwca 1950 w Baton Rouge) – amerykański aktor telewizyjny i filmowy.
Życiorys.
Dorastał w Teksasie. W liceum grał w drużynie footbalu amerykańskiego oraz w lidze baseballa. Po ukończeniu szkoły pracował przez pewien czas na platformach wiertniczych, potem został nauczycielem historii i geografii w Austin w Teksasie. Jego kariera aktorska rozpoczęła się od występów w amatorskim zespole teatralnym w miejscowym klubie. To jednak pozwoliło mu dość szybko stać się „prawdziwym” aktorem telewizyjnym i filmowym.
Pojawiał się m.in. w takich filmach, jak "Ludzie honoru" z Demi Moore, "Doskonały świat" z Clintem Eastwoodem; zagrał też u boku Stevena Seagala w "Nieuchwytnym" oraz w wielu innych.
Wystąpił w takich serialach telewizyjnych jak "Przystanek Alaska", "Family Of Spies" oraz nominowanym do nagrody Emmy "From The Earth To The Moon" i w przedstawieniach scenicznych.
Występował w roli admirała Chegwiddena w serialu telewizyjnym "JAG".

</doc>
<doc id="447016" url="https://pl.wikipedia.org/wiki?curid=447016" title="Aeronca L-3">
Aeronca L-3

Aeronca L-3 "Grasshopper" (lub O-58) – amerykański samolot obserwacyjny i łącznikowy z czasów II wojny światowej.
Historia.
Aeronca L-3 Grasshopper powstała na bazie dwumiejscowego cywilnego samolotu Aeronca Model 65 na początku lat 40. XX wieku. Dużą zaletą był krótki rozbieg i dobieg maszyny. Z uwagi na niewielkie wymiary samolotu oraz dobrą zwrotność uszkodzenia wrogą obroną przeciwlotniczą były niezwykle rzadkie. Z taśmy fabryki w Middletown w stanie Ohio zeszło 1740 samolotów w różnych wersjach.
Aeronca L-3 była zastrzałowym górnopłatem konstrukcji mieszanej. Kabina w pełni zakryta. Podwozie klasyczne, stałe.
W 1942 roku zbudowano szybowiec treningowy TG-5. Podstawą był model O-58. Modernizacji poddano tylko przednią część kadłuba, reszta była taka sama jak w wersji z silnikiem. Powstało 250 szybowców TG-5.
Po wojnie część samolotów sprzedano, jako nadwyżki sprzętu, odbiorcom prywatnym. Jedna z maszyn, odbudowana prywatnie, trafiła do National Museum of the United States Air Force w 1984 roku.

</doc>
<doc id="447021" url="https://pl.wikipedia.org/wiki?curid=447021" title="Myelosis leukaemica chronica">
Myelosis leukaemica chronica



</doc>
<doc id="447024" url="https://pl.wikipedia.org/wiki?curid=447024" title="Anna Jarosławówna">
Anna Jarosławówna

Anna Jarosławówna (ur. ok. 1035, zm. 5 września między 1075 a 1078) – księżniczka kijowska, królowa Francji z dynastii Rurykowiczów, córka Jarosława I Mądrego i jego prawdopodobnie drugiej żony, Ingegerdy szwedzkiej. 
Życiorys.
Do Kijowa po przyszłą królową przybył orszak w którego składzie było trzech biskupów. 19 maja 1051 w Reims poślubiła króla francuskiego Henryka I. Z tego małżeństwa urodziła czworo dzieci:
Henryk I zmarł 4 sierpnia 1060 w Loiret, a przez kolejnych sześć lat Anna rządziła krajem jako regentka w imieniu swojego najstarszego syna, zaś drugim regentem był hrabia Baldwin V Flandryjski.
Około 1061 Anna została żoną hrabiego Raula II z Peronne, człowieka bardzo ambitnego, który aby poślubić Annę oddalił swoją żonę Haquenez (Eleonorę). Eleonora została oskarżona o cudzołóstwo i zwróciła się w 1062 do papieża Aleksandra II, który w odpowiedzi ekskomunikował Raula i Annę. Młody król Filip przebaczył matce skandal, gdyż w 1071 Anna pojawiła się na ślubie Filipa. Po śmierci Raula w Péronne w 1074, wróciła na dwór francuski. Została pochowana w opactwie Villiers-aux-Nonnains w gminie Cerny.
Według niektórych źródeł jej podpis jest najstarszym zachowanym przykładem pisma staroukraińskiego.

</doc>
<doc id="447028" url="https://pl.wikipedia.org/wiki?curid=447028" title="Fi Velorum">
Fi Velorum

 
Fi Velorum – jedna z jaśniejszych gwiazd w gwiazdozbiorze Żagla, leży w odległości ok. 1586 lat świetlnych od Słońca. Jest gwiazdą o bardzo dużej jasności absolutnej wynoszącej –4,91, jej jasność wizualna zaś to 3,52m. Temperatura powierzchni fi Velorum sięga ok. 13 600 K. Gwiazda należy do typu widmowego B5 Ib lub B6II(zob. diagram Hertzsprunga-Russella).
W odległości nieco powyżej pół minuty łuku znajduje się gwiazda 12 wielkości Fi Velorum B – olbrzym typu widmowego K, jednak jest on położony około pięciokrotnie dalej, zatem gwiazdy te nie tworzą układu podwójnego.

</doc>
<doc id="447029" url="https://pl.wikipedia.org/wiki?curid=447029" title="Corneliu Zelea Codreanu">
Corneliu Zelea Codreanu

Corneliu Zelea Codreanu (ur. 13 września 1899 w Huși, Mołdawia, zm. 30 listopada 1938 w konwoju do twierdzy Jilava) – rumuński polityk, przywódca mistycznego, religijnego Ruchu Legionowego (Legion Archanioła Michała) oraz jego zbrojnego ramienia – Żelaznej Gwardii.
Życiorys.
Pochodzenie.
Corneliu Codreanu urodził się 13 września 1899 w miejscowości Huşi na Bukowinie, jako Korneliusz Codreanu w rodzinie urzędniczej o polsko-niemiecko-mołdawskich korzeniach. Przed narodzinami Korneliusza, jego ojciec, Ion (Jan) Zeliński, zmienił swoje nazwisko na Zelea Codreanu. Matka, Eliza (z domu Brauner/Brunner) była Niemką. Dziadek ze strony ojca, Simon Zelea, pochodził z rodziny chłopskiej z mołdawskiej wsi Yizhivtsi na Bukowinie. Podczas gdy Bukowina 1786-1848 była pod polską administracją (należącą do prowincji Galicja), został zmuszony przez władze do zmiany nazwiska na Zeliński. Ojciec matki – Adolf Brunner, przybył na Bukowinę z Bawarii i był celnikiem. Korneliusz został ochrzczony w cerkwi wraz z rodzicami, czym dokonali aktu konwersji na prawosławie oraz jednoznacznego opowiedzenia się za rumuńska tożsamością narodową. Wcześniej, rodzina Codreanu używała podwójnego polsko-rumuńskiego nazwiska. Złożone, wielonarodowe pochodzenie Cornelia Codreanu było w latach 30. wykorzystywane przez jego politycznych oponentów, który wytykali mu, że nie jest „czystej krwi Rumunem”.
Młodość.
Uczęszczał do szkoły podstawowej w Jassach i Husi, a między 1912 – 1916 uczęszczał do szkoły (liceum) kadetów w klasztorze Dealu. W 1916 roku, gdy Rumunia przystąpiła do I wojny światowej po stronie Ententy, Codreanu starał się zaciągnąć do armii, jednak, po krótkim epizodzie na froncie, ze względu na wiek został odesłany do domu. W 1918 po ukończeniu szkoły wojskowej w Botoszanach otrzymał stopień podoficerski. W latach 1918–1922 studiował prawo na uniwersytecie w Jassach, udzielając się czynnie w lokalnym ruchu nacjonalistycznym. W 1922 roku wyjechał kontynuować studia do Berlina, które jednak przerwał jeszcze w tym samym roku, by po powrocie do Rumunii wziąć udział w studenckich protestach przeciw nadaniu Żydom pełnych praw obywatelskich. Przy okazji tych wydarzeń, 4 marca 1924 roku, wraz z seniorem rumuńskiego ruchu nacjonalistycznego i antysemickiego oraz dawnym wykładowcą z Jassów – A. C. Cuzą – założył Ligę Obrony Narodowo-Chrześcijańskiej ("Liga Apărării Național Creștine" – LANC).
Kiedy protesty nie przynoszą skutków i rumuński parlament przegłosowuje przyznanie Żydom praw, Codreanu wraz z grupą towarzyszy postanowił „w akcie desperacji” zabić sześciu ministrów, którzy w ich opinii zdradzili Rumunię, a także wybranych żydowskich przedsiębiorców, rabinów oraz dziennikarzy. W wyniku donosu jednego ze spiskowców plan nie doszedł do skutku, a cała grupa została aresztowana. Codreanu przyznał się do winy, jednak wraz z innymi został uniewinniony, ponieważ w świetle ówczesnego rumuńskiego prawa, konspiracja jest za taką uznawana jedynie, gdy data czynu zostanie ustalona, co w tym przypadku nie miało miejsca. Cała grupa została uwolniona, poza późniejszym bliskim współpracownikiem Codreanu, Ionem Moţą, który pozostał w więzieniu za zastrzelenie osoby winnej wpadki. W więzieniu Codreanu wpadł na pomysł stworzenia poświęconej Michałowi Archaniołowi organizacji skupiającej się bardziej na kształceniu „nowego człowieka” niż działalności stricte politycznej. W początkowych zamierzeniach miała być to „młodzieżówka” Ligi Obrony Narodowo-Chrześcijańskiej nazwana „Bractwem Krzyża” ("Frăția de Cruce"). Jedną z jej pierwszych inicjatyw była budowa domu studenckiego w Unghenii, niedaleko Jass. 6 maja 1924 roku budowa domu została przerwana przez policję pod wodzą prefekta Constantina Manciu. Studenci, z Codreanu na czele, zostali aresztowani, pobici, a następnie torturowani na komendzie aż do interwencji A. C. Cuzy, po której ich wypuszczono. 24 października Codreanu, przy okazji składania zeznań w sądzie w sprawie skargi jednej z ofiar, zabił Manciu strzałem z rewolweru, po czym oddał się w ręce władz. W odległym Turnu Severin, gdzie przetransportowany został w bezskutecznym poszukiwaniu obiektywnej ławy przysięgłych (przysięgli z Turnu Severin, po wydaniu wyroku, pojawili się na sali ze wstążkami ze swastyką – symbolem LANC), został uniewinniony jako działający w obronie własnej.
13 czerwca 1925 wziął ślub z Eleną Ilinoiu. W 1925, m.in. w wyniku narastającego sporu z Cuzą, wraz z Ionem Moţą i żoną wyjechał kontynuować studia w Grenoble. Wrócił na moment do Rumunii w 1926 by wziąć udział w wyborach do parlamentu, które przegrał. W 1927, z powodu rozpadu LANC, wrócił na stałe. Zamiast przyłączyć się do którejś z dwóch zwalczających się frakcji 24 czerwca 1927 założył mistyczno-ideowy (na wzór średniowiecznych zakonów rycerskich) – Legion Michała Archanioła ("Legiunea Arhanghelului Mihail"), który miał służyć pogłębianiu świadomości narodowej i religijnej wśród Rumunów. W Legionie przyjął tytuł kapitana ("Capitanul"). Wzrastająca popularność ruchu Legionowego i jego sukcesy wyborcze skłoniły władze w latach 30. do podjęcia brutalnych represji wobec jego członków. Codreanu był wielokrotnie aresztowany, a Legion kilkakrotnie delegalizowany. Sam Legion, za władzy Codreanu, odpowiedzialny był za przynajmniej dwa zabójstwa (premiera Rumunii i zaprzysięgłego wroga Żelaznej Gwardii – Iona Duki w 1933 oraz byłego legionisty, „zdrajcy sprawy” – Mihaia Stelescu w 1936) oraz być może powiązany był z próbą zabójstwa podsekretarza spraw wewnętrznych – Constantina Angelescu w 1930
Po sukcesie wyborczym w grudniu 1937, kiedy Legion zdobył 16 procent głosów i stał się trzecią siłą polityczną w Rumunii, król Karol II w lutym 1938 rozwiązał parlament i wprowadził stan wyjątkowy. Dokonano konfiskaty całego majątku Legionu i zlikwidowano jego kooperatywy. Codreanu podporządkował się decyzjom władz: zakazał stawiania oporu i jedynie wystosował list otwarty do cieszącego się powszechnym szacunkiem historyka, prof. Nicolae Iorgi, z prośbą o wstawiennictwo. Właśnie na podstawie tego listu został 16 kwietnia 1938 aresztowany za „obrazę królewskiego doradcy”. Wraz z nim zatrzymano tysiące legionistów. Codreanu został oskarżony o szpiegostwo na rzecz obcego mocarstwa (w domniemaniu: Włoch lub Niemiec), zdradę ojczyzny i przygotowywanie w porozumieniu z obcym mocarstwem zbrojnego powstania w kraju. 27 maja 1938 został skazany podczas pokazowego procesu na dziesięć lat ciężkich robót. W nocy z 29/30 listopada tegoż roku Codreanu oraz trzynastu innych legionistów zostało wysłanych w transporcie do więzienia w Jilavie. Nad ranem wszyscy zostali uduszeni przez eskortujących ich żandarmów, podlegających ministrowi spraw wewnętrznych, Armandowi Călinescu. Zwłoki zamordowanych, dla pewności przestrzelone, oblane kwasem siarkowym i przykryte warstwą niegaszonego wapna, zakopano następnie w lesie Tincabesti, a dół zalano betonem oraz przykryto ziemią i mchem. W prasie ukazał się komunikat o ich „zastrzeleniu podczas próby ucieczki”. Dwa lata później, po abdykacji Karola II, przejęciu władzy przez armię i Legion (pod kierownictwem Horii Simy) i proklamowaniu (14 września 1940) Rumunii Narodowym Państwem Legionowym, odnaleziono grób Codreanu i jego towarzyszy. Po dokonaniu ekshumacji zwłok, 30 listopada 1940 odbył się w Bukareszcie ich uroczysty pogrzeb. Rumuńska Cerkiew Prawosławna ogłosiła Codreanu „męczennikiem za Wiarę i Ojczyznę”. Obecnie jest czczony jako wzór przez wiele organizacji nacjonalistycznych.

</doc>
<doc id="447034" url="https://pl.wikipedia.org/wiki?curid=447034" title="Arteria testicularis">
Arteria testicularis



</doc>
<doc id="447035" url="https://pl.wikipedia.org/wiki?curid=447035" title="Grupowanie danych">
Grupowanie danych



</doc>
<doc id="447039" url="https://pl.wikipedia.org/wiki?curid=447039" title="Republika Serbska">
Republika Serbska

Republika Serbska (RS) (serb. Република Српска; serb., bośn. i chorw. "Republika Srpska") – jedna z dwóch części składowych Bośni i Hercegowiny (drugą jest Federacja Bośni i Hercegowiny). Obecny status Republiki Serbskiej uregulowany jest porozumieniem pokojowym, którym zakończyła się wojna domowa w Bośni i Hercegowinie (1992–1995).
Ludność.
Republikę Serbską zamieszkuje ok. 1,4 mln osób (2007 r.); 90% tej liczby stanowią Serbowie, oprócz nich żyją tu głównie Chorwaci i Boszniacy (bośniaccy muzułmanie).

</doc>
<doc id="447042" url="https://pl.wikipedia.org/wiki?curid=447042" title="Most Śląsko-Dąbrowski">
Most Śląsko-Dąbrowski

Most Śląsko-Dąbrowski – most na Wiśle w Warszawie. Został zbudowany w latach 1947–1949 jako element Trasy W-Z na filarach zniszczonego w 1944 mostu Kierbedzia.
Opis.
Most stanowi fragment Trasy W-Z, wybudowanej w latach 1947–1949, która łączy Pragę ze Śródmieściem i Wolą.
Projektantem mostu był Jerzy Koziełek, a wybudowało go Przedsiębiorstwo Budowy Mostów i Konstrukcji Stalowych „Mostostal”. Konstrukcje stalowe zostały wykonane przez Hutę Zabrze i Zakłady Produkcji Konstrukcji Stalowych w Chorzowie ze stali dostarczonej przez Hutę Batory. Nie odtworzono ciężkiej, stalowej konstrukcji mostu Kierbedzia.
Nazwa mostu nadana w 1947, dwa lata przed oddaniem go do użytku, była wyrazem podziękowania społeczeństwu Górnego Śląska i Zagłębia Dąbrowskiego za deklarację zebrania w ciągu roku 250 mln zł na budowę przeprawy oraz uznania dla udziału tamtejszych górników i hutników w odbudowie zniszczonej Warszawy. 
Prace montażowe rozpoczęły się 22 września 1948 w obecności prezydenta RP Bolesława Bieruta na środkowym filarze mostu (nr 4). 3 listopada tego roku „Mostostal” podjął uchwałę o skróceniu montażu sześciu przęseł mostu o 15 dni, do 8 grudnia, w celu uczczenia kongresu zjednoczeniowego PPS i PPR. Montaż zakończono 6 grudnia 1948.
Jest to most kołowo-tramwajowy, jednak w odróżnieniu od większości warszawskich torowisk, w tym przypadku tory tramwajowe są poprowadzone na jezdni dla samochodów. Od dnia 16 czerwca 2007, w związku ze zwiększeniem ruchu szynowego w ciągu Trasy W-Z podczas modernizacji trasy tramwajowej w Alejach Jerozolimskich, torowisko tramwajowe zostało wydzielone od jezdni za pomocą naklejonej nań żółtej, ciągłej linii. Wydzielenie torowiska utrzymano również po zakończeniu prac modernizacyjnych, dzięki czemu znacznie skrócono czas przejazdu przez most tramwajami.
W latach 1992–1993 most przeszedł generalny remont. W marcu 2009 rozpoczął się remont torowiska na moście i Trasie W-Z (od placu Bankowego do Dworca Wileńskiego). Do jesieni tego roku wyłączony został ruch kołowy (poza autobusami miejskimi, taksówkami oraz pojazdami jednośladowymi) oraz tramwajowy. Po remoncie ruch autobusowy został skierowany na pas tramwajowy.
15 października 2011 most został zamknięty dla ruchu samochodów osobowych w związku z budową stacji metra Dworzec Wileński. 27 sierpnia 2012 most otwarto dla samochodów osobowych, ale bez możliwości dalszego przejazdu tunelem Trasy W-Z w godzinach szczytu (tj. 6-10 i 15-19 z wyjątkiem sobót, niedziel i świąt).

</doc>
<doc id="447043" url="https://pl.wikipedia.org/wiki?curid=447043" title="Sprężarka śrubowa">
Sprężarka śrubowa

Sprężarka śrubowa to rodzaj sprężarki, w której sprężanie gazu spowodowane jest zmniejszaniem się przestrzeni pomiędzy pracującymi śrubami od otworów ssawnych do otworów tłocznych. Wartość sprężu w tego typu sprężarkach zależy od jej konstrukcji. Sprawność elementu sprężającego zależy w dużej mierze od uzyskania szczelności pomiędzy obiema śrubami oraz śrubami i obudową.
Konstrukcja.
Konstrukcje sprężarek śrubowych dążą do osiągnięcia jak najbardziej kompaktowych rozmiarów oraz bardzo łagodnego, pozbawionego wibracji rozruchu. Dlatego też nie wymagają dodatkowych amortyzatorów sprężynowych. Wiele urządzeń sprężarkowych posiada mimo wszystko specjalne tłumiki drgań, pochłaniające wibracje wysokiej częstotliwości. Zagadnienie to jest szczególnie istotne w przypadku sprężarek śrubowych pracujących w przedziałach wysokich prędkości obrotowych.
Zastosowania.
Sprężarki śrubowe znajdują zastosowanie w kolejnictwie, gdzie wyparły hałaśliwe sprężarki tłokowe oraz w instalacjach przemysłowych jako urządzenie dostarczające do instalacji sprężone powietrze. Sprężarki przewoźne zasilane silnikiem wysokoprężnym (diesel) najczęściej znajdują zastosowanie na placach budowy, gdzie zasilają sprężonym powietrzem maszyny budowlane.
W kolejnictwie zasilanie realizowane jest za pomocą silników elektrycznych, a same sprężarki zapewniają odpowiednie ciśnienie robocze powietrza np. w przewodach hamulcowych.
Sprężarki bezolejowe.
W śrubowych sprężarkach bezolejowych proces sprężania powietrza odbywa się poprzez zmniejszenie przestrzeni pomiędzy dwoma obracającymi się wirnikami bez uszczelnienia przestrzeni między nimi w postaci filmu olejowego. Maksymalne ciśnienie wylotowe w jednostopniowych sprężarkach bezolejowych jest zwykle niższe niż w jednostopniowych sprężarkach olejowych. Dlatego też sprężarki bezolejowe zostały wyposażone w system kilku śrubowych elementów sprężających. Zabieg ten umożliwia osiągnięcie ciśnienia 1 MPa (10 bar), a w przypadku sprężarek bezolejowych z wtryskiem wody 1,3 MPa (13 bar). Sprężarki bezolejowe znajdują zastosowanie w aplikacjach, gdzie nieakceptowana jest jakakolwiek zawartość cząstek oleju w sprężonym powietrzu. Są to między innymi gałęzie przemysłu takie jak: medycyna i produkcja farmaceutyków, produkcja półprzewodników, przemysł papierniczy. 
Sprężarki olejowe.
W śrubowych sprężarkach olejowych olej wtryskiwany jest do komory sprężania, zapewniając jednocześnie uszczelnienie przestrzeni pomiędzy obracającymi się śrubami oraz chłodzenie elementu sprężającego. Olej jest separowany ze strumienia sprężonego powietrza, a następnie schładzany, filtrowany i kierowany z powrotem do komory sprężania. Sprężone powietrze na wylocie z elementu sprężającego zawiera cząstki stałe, cząstki oleju i wody, które wpływają ujemnie na jakość i wydatek powietrza na wylocie. Dlatego też są one usuwane w drodze separacji cyklonowej oraz filtracji we wkładach filtracyjnych filtrów sprężonego powietrza. Niepożądany kondensat, jakim jest mieszanina wody i cząstek oleju gromadząca się w chłodnicy końcowej, bądź zbiorniku buforowym za sprężarką jest odprowadzany z układu za pomocą elektronicznych spustów kondensatu i kierowany bezpośrednio do urządzeń separujących olej i wodę. Dzięki takiemu zabiegowi uzdatniona w ten sposób woda może być w bezpieczny i zgodny z przepisami sposób odprowadzona do instalacji ściekowej. Standardowa sprężarka olejowa umożliwia osiągnięcie ciśnienia roboczego 1,3 MPa (13 bar).
Zmienny przepływ.
Sprężarki śrubowe, w których wykorzystuje się technologię zmiennego przepływu są rozwiązaniem dla zastosowań, w których występuje zmienny pobór powietrza. Technologia zmiennej prędkości obrotowej silnika wykorzystuje pomiar ciśnienia na wylocie ze sprężarki przez cały czas pracy urządzenia i na tej podstawie dostosowuje przepływ do aktualnego zapotrzebowania na sprężone powietrze.

</doc>
<doc id="447044" url="https://pl.wikipedia.org/wiki?curid=447044" title="Napiwek">
Napiwek

Napiwek (ang. "tip", fr. "pourboire", hiszp. "propina", niem. "Trinkgeld", ros. "чаевые") – dodatkowe wynagrodzenie, gratyfikacja za dobrą obsługę, wyraz zadowolenia klienta. Napiwek nie jest obowiązkowy, choć w niektórych krajach (np. USA, Tunezja, Turcja, Egipt, Maroko, Anglia, Hiszpania, Włochy) jest niepisanym przymusem obyczajowym. 
Zależnie od kraju, klasy lokalu i wartości rachunku napiwek wynosi od 5 do 25 procent ceny za usługę. Bywa też, że napiwek to po prostu wysokość rachunku zaokrąglona w górę do "równej" sumy.
W niektórych krajach/kulturach (np. Korea Południowa, Japonia, Chiny, Finlandia) można się spotkać z odmową przyjęcia napiwku: wszak pracownik otrzymuje pensję, oczekiwanie i przyjmowanie dodatkowej zapłaty jest rzeczą niezrozumiałą i naganną. We Włoszech za domaganie się napiwku grożą kary. W innych krajach, np. w Polsce bywa, że pensja jest na poziomie minimum, a zasadniczy zarobek stanowią właśnie napiwki. 
Zdarza się, szczególnie przy wcześniejszych rezerwacjach dla większej liczby osób (np. powyżej 10) lub w weekendowe wieczory, że napiwek jest wliczany do rachunku. Informacja o tym powinna być umieszczona w menu bądź cenniku, a napiwek traci wtedy swój charakter uznaniowy (jest naliczany obligatoryjnie każdemu klientowi, niezależnie od jego poziomu zadowolenia z usługi). Napiwek doliczony do rachunku podlega opodatkowaniu.
W zależności od zwyczaju panującego w danym lokalu obdarowany napiwkiem dzieli się uzbieraną kwotą ze współpracownikami (zgodnie z zasadą, że na efekt końcowy pracuje cały zespół np: także kucharze) lub zostawia ją sobie w całości.

</doc>
<doc id="447045" url="https://pl.wikipedia.org/wiki?curid=447045" title="Harnaś (ujednoznacznienie)">
Harnaś (ujednoznacznienie)



</doc>
<doc id="447046" url="https://pl.wikipedia.org/wiki?curid=447046" title="Odkształcenie sprężyste">
Odkształcenie sprężyste

Odkształcenie sprężyste - odkształcenie, które ustępuje po usunięciu siły, która je spowodowała. Siła, która powoduje, że odkształcenie jest sprężystym nosi nazwę siły sprężystości. Odkształcenie sprężyste metali zachodzi poprzez przemieszczanie się atomów na odległości nie większe niż odległości sieciowe, dzięki czemu nie następują zasadnicze zmiany w ułożeniu atomów w sieci.
Najczęściej spotykanymi układami takich sił są: rozciąganie, ściskanie, skręcanie. Odkształcenia sprężyste występują w każdej konstrukcji budowlanej, maszynie, urządzeniu, nie występują w ciałach idealnie plastycznych (ich przybliżeniem jest np. glina).

</doc>
<doc id="447047" url="https://pl.wikipedia.org/wiki?curid=447047" title="Nemea">
Nemea

Nemea (gr. Νεμέα) – miejscowość w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Koryntia. Siedziba gminy Nemea. W 2011 roku liczyła 3853 mieszkańców.
Starogrecki ośrodek kultowy, położony w dolinie o tej samej nazwie (Dolina Nemejska) w starożytnej Argolidzie, obecnie stanowisko i muzeum archeologiczne.
Według mitologii tutaj Herakles zabił lwa nemejskiego.
W Nemei znajdowała się dorycka świątynia, otoczona gajem, poświęcona Zeusowi Nemejskiemu ("Nemeios") z około 340-320 p.n.e. Uległa ona zniszczeniu w wyniku trzęsienia ziemi u schyłku starożytności. W jej pobliżu stał gimnazjon, palestra, mniejsze świątynie, a w okresie rzymskim powstały łaźnie.
Około 500 m na wschód od świątyni Zeusa znajdował się wielki stadion na ok. 30 tysięcy widzów. Od roku 573 p.n.e. odbywały się tutaj co dwa lata igrzyska nemejskie podobnie, jak igrzyska olimpijskie zaliczane do igrzysk panhelleńskich. Rozgrywano je zawsze rok przed, i rok po igrzyskach w Olimpii.
Prace wykopaliskowe i rekonstrukcyjne prowadzą Grecy i amerykańscy naukowcy z Uniwersytetu Kalifornijskiego.
W przeszłości dochodziło do gigantycznych, międzynarodowych kradzieży i paserstwa znalezisk z pobliskich cmentarzysk, kultur okresu mykeńskiego. Sprawców nie ujawniono, niemniej znaczną część skradzionych przedmiotów odzyskano, drogą wnoszenia przez Grecję skarg, w trakcie zagranicznych aukcji, bogatych kolekcji.

</doc>
<doc id="447048" url="https://pl.wikipedia.org/wiki?curid=447048" title="Quad SLI">
Quad SLI



</doc>
<doc id="447049" url="https://pl.wikipedia.org/wiki?curid=447049" title="Wobuloskop">
Wobuloskop

Wobuloskop – przyrząd elektroniczny, umożliwiający wizualną obserwację charakterystyk częstotliwościowych badanego układu, bądź wizualną analizę charakterystyki widmowej badanego sygnału. Dwoma głównymi elementami wobuloskopu są: wobulator i oscyloskop.
Zasada działania wobuloskopu jest zbliżona do zasady działania oscyloskopu. Zawiera on generator podstawy czasu, służący do odchylania promienia lampy w osi X. Jednocześnie napięcie odchylające jest doprowadzane do generatora przestrajanego napięciem (VCO). Częstotliwość tego generatora zmienia się liniowo bądź logarytmicznie w funkcji napięcia odchylania. W pierwszym przypadku podziałka na osi X jest liniowa, w drugim – logarytmiczna. Tor Y zawiera jeden bądź dwa (przełączane ręcznie lub automatycznie) wzmacniacze, o charakterystyce liniowej bądź logarytmicznej. Napięcie wyjściowe z generatora przez dzielnik (na ogół skokowy, kalibrowany w dB) jest doprowadzane do mierzonego układu. Do wyjścia tego układu jest dołączana sonda pomiarowa (prostownicza), która umożliwia pomiar np. amplitudy napięcia wyjściowego. Ponieważ napięcie wyjściowe z VCO o stałej amplitudzie ma zmienną w czasie częstotliwość, napięcie uzyskiwane z sondy ma wartość chwilową odpowiadającą funkcji
formula_1
Napięcie to podane do wejścia Y odchyli strumień na odległość proporcjonalną do współczynnika wzmocnienia układu dla określonej, chwilowej wartości częstotliwości. Jeśli badany układ ma własny detektor (np. detektor amplitudy w odbiorniku AM czy demodulator FM), to nie korzysta się wówczas z sondy prostowniczej, a napięcie z detektora doprowadza bezpośrednio do wejścia Y. W obu przypadkach promień elektronów kreśli na ekranie charakterystykę wzmocnienia (tłumienia) badanego układu, a oś X staje się osią częstotliwości.
Wobuloskopy przeznaczone do zdejmowania charakterystyk w zakresie m.cz. i w.cz. działają na tej samej zasadzie. Istnieją tylko zrozumiałe różnice w zakresie obrazowanych częstotliwości i we właściwościach wejść (impedancje wejściowe).
Ze względów użytkowych, w przyrządach tego typu istotne są:
Przy pomiarach w zakresie wielkich częstotliwości istotny jest jeszcze jeden parametr wobuloskopu – szybkość zmian częstotliwości VCO. W przypadku badania torów z silną ARW, bądź obwodów o dużej selektywności i dobroci, może się zdarzyć, że zbyt szybkie zmiany częstotliwości mogą zniekształcić obserwowane charakterystyki. Dlatego szybkość podstawy czasu w wobuloskopie powinna być regulowana.
W wobuloskopach w.cz. istnieje możliwość wprowadzania tzw. znaczników. Do przeznaczonego do tego celu wejścia doprowadza się sygnał z zewnętrznego (niekiedy i wewnętrznego) generatora w.cz. o znanej częstotliwości. Na zobrazowanej krzywej przenoszenia pojawia się wówczas znacznik w miejscu odpowiadającym tej częstotliwości.
Znacznik może mieć postać rozjaśnionego punktu, pionowej linii, bądź zafalowania na charakterystyce. Służy on do określania np. częstotliwości środkowej badanego filtru bądź do znajdowania częstotliwości granicznych (3 dB spadku) obrazowanej charakterystyki.
Także na zbliżonej do oscyloskopu zasadzie działają analizatory widma. Analizator ma generator podstawy czasu o liniowym lub (częściej) logarytmicznym przebiegu napięcia odchylającego promień lampy w osi X. Napięcie to jest wykorzystane jednocześnie do przestrajania filtrów o regulowanej (dobieranej) szerokości pasma (filtrów kroczących). Analizowany sygnał wejściowy jest doprowadzany do zespołu filtrów. Napięcie wyjściowe z filtrów jest prostowane i służy do odchylania promienia w osi Y. Ze względu na to, że filtry są przestrajane wzdłuż osi częstotliwości, napięcie chwilowe w torze Y określa wysokość poszczególnych prążków analizowanego przebiegu. Wzmacniacz ma zwykle logarytmiczną charakterystykę wzmocnienia, a więc wysokości prążków badanego sygnału są określane bezpośrednio w decybelach. Do podstawowych parametrów analizatorów widma należą:

</doc>
<doc id="447050" url="https://pl.wikipedia.org/wiki?curid=447050" title="Nikita Murawjow">
Nikita Murawjow

Nikita Murawjow, ros. Никита Муравьёв (ur. 30 lipca 1796, zm. 10 maja 1843) – rosyjski kapitan sztabowy, jeden z przywódców dekabrystów.
W czasie wojny 1813 brał udział w kampanii w Saksonii. W 1815 wkroczył wraz z armią rosyjską do Paryża. Był wolnomularzem, członkiem Loży Trzech Cnót. Był jednym z przywódców konspiracji przeciwko carowi Mikołajowi I. Wszedł do władz Towarzystwa Północnego, był autorem projektu konstytucji rosyjskiej. Aresztowany został 20 grudnia 1825. W 1826 za swą działalność został skazany na 15 lat katorgi na Syberii.

</doc>
<doc id="447051" url="https://pl.wikipedia.org/wiki?curid=447051" title="Emese">
Emese

Emese (IX w.) – babka Arpada, protoplasty dynastii Arpadów.
Emese znana jest z "Gesta Hungarorum" spisanych przez Anonima, sekretarza króla Węgier Beli III. Według wspomnianych relacji, Emese miała być córką niejakiego wodza Onedbelia (Eudubelianusa) i w 819 roku poślubić Ugyela, wodza Scytów. Gdy była w ciąży, miał się jej ukazać we śnie bóg w postaci ptaka (część legend węgierskich podaje, że był to "astur" tj. jastrząb, zaś Szymon de Kéza wskazuje na niezidentyfikowanego do dziś ptaka o nazwie "turul").
Synem Emese i Ugyela miał być Almos.

</doc>
<doc id="447052" url="https://pl.wikipedia.org/wiki?curid=447052" title="Sprężarka spiralna">
Sprężarka spiralna

Sprężarka spiralna (nazywana również sprężarką mimośrodową), to typ sprężarki wyporowej, w której sprężanie odbywa się dzięki współpracy dwóch spirali. Jedna spirala jest nieruchoma, podczas gdy druga porusza się ruchem mimośrodowym, nie obracając się, dzięki czemu przestrzeń między spiralami zmniejsza się od otworu ssawnego do otworu tłocznego.
Historia.
Pomimo iż idea sprężarki spiralnej nie jest nowa, jednak urządzenie to jest odzwierciedleniem stosunkowo młodej i nowoczesnej technologii. Data opatentowania pierwszej sprężarki spiralnej sięga roku 1905. Pierwszą na świecie sprężarkę spiralną zaprojektował francuski inżynier – Léon Creux. Konstrukcja technologicznie wyprzedzała swoje czasy, jednak dopiero we wczesnych latach 70. XX wieku precyzja maszyn i technologii wytwórczej umożliwiła wyprodukowanie działającego prototypu tego urządzenia. Prace badawczo - rozwojowe w tej dziedzinie toczyły się dalej, głównie w Japonii i Stanach Zjednoczonych, a w połowie lat 80. zaczęto stosować sprężarki spiralne w aplikacjach związanych z chłodnictwem oraz HVAC. 
Dzisiaj sprężarki spiralne znajdują zastosowanie w wielu gałęziach przemysłu.
Konstrukcja.
Spirala ruchoma napędzana jest przez wałek korbowy o małym wykorbieniu i porusza się ruchem mimośrodowym względem środka spirali zamontowanej w stałym położeniu. 
Wlot powietrza umieszczony jest u góry obudowy elementu sprężającego. Jeżeli wirująca spirala porusza się to powietrze jest zasysane, zamykane w jednej z kieszeni powietrznych
i sprężane w kierunku środka spirali gdzie znajduje się wylot i zawór zwrotny. Cykl sprężania trwa poprzez 2,5 obrotu, co praktycznie powoduje stały przepływ powietrza bez pulsacji. 
Proces sprężania jest stosunkowo cichy, nie wywołujący drgań ponieważ w elemencie nie ma niemal żadnej zmiany momentu obrotowego w porównaniu do np. sprężarki tłokowej.
Ze względu na to, że nie dochodzi do kontaktu powierzchni metalowych spiral sprężających nie ma również konieczności smarowania olejowego w komorze sprężania. Dzięki temu technologia sprężania spiralnego gwarantuje wytwarzanie całkowicie bezolejowego sprężonego powietrza. Ponieważ element sprężający napędzany jest poprzez napęd pasowy nie trzeba stosować skrzyni przekładniowej. Dlatego można powiedzieć, że sprężarka spiralna jest całkowicie bezolejowa.
Zastosowania.
Sprężarki spiralne wykorzystywane są do zaawansowanych aplikacji, w których ważnymi elementami są elastyczność pracy i oszczędność energii. Sposób sterowania jest uzależniony od stopnia skomplikowania konstrukcji urządzenia i jego finalnego przeznaczenia. Dzięki prostemu systemowi sterowania start/stop można uniknąć poboru energii podczas pracy maszyny w stanie odciążania. W bardziej skomplikowanych konstrukcjach zastosowana została Technologia Zmiennego Przepływu dopasowująca wydatek sprężonego przepływu do jego poboru. Dzięki niewielkiej prędkości obrotowej spiralnych elementów sprężających, sprężarki spiralne są wyjątkowo ciche, co pozwala na ich instalowanie w każdym środowisku roboczym.
Urządzenia te najczęściej wykorzystywane są w urządzeniach chłodniczych i klimatyzacyjnych jako sprężarki czynnika ziębniczego oraz jako element sprężający powietrze w bezolejowych agregatach sprężarkowych znajdujących zastosowanie w przemyśle medycznym, farmaceutycznym elektronicznym, papierniczym i wielu innych.
Niezawodność.
Sprężarki spiralne to maszyny proste i niezawodne. Spiralna konstrukcja elementu sprężającego, w której ilość elementów ruchomych ograniczona została do minimum, zapewnia długi okres eksploatacji przy bardzo niewielkim zakresie obsługi technicznej. Sprężarki spiralne charakteryzują się kompaktową konstrukcją i wymagają bardzo małej powierzchni przeznaczonej do instalacji.

</doc>
<doc id="447055" url="https://pl.wikipedia.org/wiki?curid=447055" title="Nikita Murawiow">
Nikita Murawiow



</doc>
<doc id="447057" url="https://pl.wikipedia.org/wiki?curid=447057" title="Wyżyna Besarabska">
Wyżyna Besarabska

Wyżyna Besarabska (t. "Wyżyna Bessarabska", rum. "Podișul Basarabiei") – wyżyna w Europie Wschodniej.
Wyżyna Besarabska leży między dolinami Prutu na zachodzie i Dniestru na wschodzie i północy. Zajmuje niemal całą Mołdawię oraz skrawek zachodniej Ukrainy (obwód czerniowiecki). Szerokość od 50 km na północy do 180 km na południu, długość – 320 km, najwyższy punkt – wzgórze Dealul Bălăneşti, 430 m n.p.m. Na północy łączy się z Wyżyną Podolską, na południu opada stopniem w Nizinę Czarnomorską
Wyżyna Besarabska jest zbudowana z trzeciorzędowych margli, wapieni i piaskowców przykrytych lessem. Ma charakter lekko falistego płaskowyżu pociętego głębokimi dolinami rzecznymi. Rzeźba terenu jest urozmaicona dzięki dużym różnicom wysokości względnej na stosunkowo niewielkich odległościach. Wśród form ukształtowania terenu przeważają wysokie grzędy ciągnące się z północy na południe albo z północnego zachodu na południowy wschód, pocięte i podzielone głębokimi dolinami rzek.
Wyżyna Besarabska dzieli się na kilka mniejszych części:
Klimat Wyżyny Besarabskiej jest umiarkowany ciepły o cechach kontynentalnych.
Gleby Wyżyny Besarabskiej są niezwykle urodzajne, są więc w większości zajęte pod intensywne rolnictwo. Tylko w najwyższych partiach zachowały się reliktowe lasy.

</doc>
