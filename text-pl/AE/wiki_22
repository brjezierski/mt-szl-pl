<doc id="447060" url="https://pl.wikipedia.org/wiki?curid=447060" title="Molestowanie seksualne">
Molestowanie seksualne

Molestowanie seksualne, rzadziej napastowanie seksualne (ang. "sexual harassment", "molestation") – nieakceptowane zachowanie o charakterze seksualnym, którego skutkiem jest naruszenie godności lub poniżenie osoby nim dotkniętej. Molestowaniem seksualnym mogą być zachowania fizyczne, werbalne lub pozawerbalne, które według jednego ujęcia nie mają cech zgwałcenia, gdyż molestowanie seksualne nie wiąże się z obcowaniem płciowym. Amerykańskie Towarzystwo Psychologiczne wyróżnia jednak dwie formy napastowania seksualnego: inwazyjne (np. pieszczoty, usiłowanie zgwałcenia, zgwałcenie) oraz nieinwazyjne (np. obsceniczne rozmowy telefoniczne, podglądanie, ekshibicja). Również polska nauka prawa wiąże niektóre postacie molestowania seksualnego z odpowiedzialnością karną za zgwałcenie, wskazując, że zgwałcenie to ekstremalny przejaw molestowania.
Informacje ogólne.
Molestowania seksualnego mogą doświadczać osoby obu płci, większość badań wskazuje jednak, że najczęściej sprawcami są mężczyźni, a ofiarami kobiety. Ofiarami molestowania seksualnego padają dorośli i dzieci, przy czym sprawcami molestowania dzieci są zarówno mężczyźni jak i kobiety. 
Molestowanie seksualne można uznać za jeden z elementów mobbingu. Zgodnie z typologią twórcy współczesnego pojęcia mobbingu H. Leymanna molestowanie seksualne jest jedną z 45 cech (kryteriów) odnoszących się do zjawiska mobbingu. Wspólne dla obu rodzajów nękania są zarówno osiąganie przez prześladowców określonego rezultatu, jak i czynnik braku zgody ofiar na poszczególne działania sprawców. W miejscu pracy molestowanie seksualne może wchodzić w skład praktyk mobbingowych, ale zwykle jest osobną formą przemocy. L.F. Fitzgerald definiuje je jako "każde rozmyślne lub powtarzające się zachowanie seksualne, niepożądane dla osoby, wobec której się je podejmuje, oraz inne zachowania związane z płcią, które są wrogie, obraźliwe lub poniżające". Fitzgerald ze współpracownikami wyłonili trzy typy nękania seksualnego: nękanie płciowe (chamskie zachowania werbalne, fizyczne i symboliczne, które przekazują poniżające i wrogie postawy wobec kobiet); niepożądaną uwagę seksualną (nasycone seksualnie komentarze i zaloty) oraz przymus seksualny (dyskretne lub jawne zbiegi uzależniające nagrody w pracy od przychylności seksualnej).
Badania wskazują, iż kobiety rozumieją molestowanie seksualne szerzej od mężczyzn, dla których niektóre zachowania nie są ukierunkowane na poniżenie czy też dyskryminację innej osoby. Poza tym kobiety są mniej tolerancyjne wobec niepożądanych zachowań w miejscu pracy niż mężczyźni, dlatego też podchodzą do problemu bardziej poważnie. Wpływ na rozumienie zakresu pojęcia molestowania seksualnego ma nie tylko płeć, ale też wiek, rodzaj wykonywanej pracy, status cywilny, wcześniejsze bycie ofiarą molestowania seksualnego, znajomość przepisów zakazujących dyskryminacji, a nawet warunki pracy. Duże znaczenie w odbierze danego zachowania jako molestowania seksualnego mają różnice kulturowe i cywilizacyjne występujące pomiędzy ludźmi żyjącymi w różnych krajach. Wszystko to sprawia, że stworzenie uniwersalnej i wyczerpującej definicji molestowania seksualnego jest utrudnione. Mimo to w większości współczesnych kultur prawnych można spotkać się ze wskazaniem najważniejszych cech zachowania, które można uznać za molestowanie seksualne.
W świetle prawa molestowanie seksualne to postać przemocy seksualnej, a więc przemocy na tle płciowym, którą uznaje się za formę dyskryminacji oraz pogwałcenia podstawowych wolności ofiary tej przemocy. Do molestowania seksualnego często dochodzi w relacjach zależności służbowej, pedagogicznej, ekonomicznej, zależności wnikających ze stosunków rodzinnych oraz tych wszystkich stosunków, które przewidują pewien element władztwa, z jednej strony, i podporządkowania lub zależności z drugiej. Może to być np. stosunek między nauczycielem i uczniem, opiekunem i podopiecznym, lekarzem i pacjentem lub urzędnikiem i petentem, a nawet między turystą i przewodnikiem w trakcie wspinaczki górskiej. Dlatego już od czasów rzymskich niektóre porządki prawne wyodrębniały i penalizowały przypadki określane współcześnie molestowaniem seksualnym, jeżeli dochodziło do nich właśnie w takich relacjach zależności. We Francji i Hiszpanii osobnym typem przestępstwa jest molestowanie seksualne w stosunkach pracy.
W polskim kodeksie karnym seksualne wykorzystanie stosunku zależności lub krytycznego położenia penalizuje art. 199. Wskazuje się, że z praktycznego punktu przepis ten dotyczy na ogół tych zachowań, które zwykło się określać jako molestowanie seksualne. J. Warylewski podkreśla jednak, że molestowanie seksualne w miejscu pracy rozumiane jest znacznie szerzej, niż wskazywałyby na to powyższy przepis, gdyż jest nim każde niechciane przez ofiarę zachowanie o charakterze seksualnym, które jest odbierane przez nią jako determinujące warunki zatrudnienia lub kreujące nieprzyjazne środowisko pracy.
Historia pojęcia.
Pojęcie molestowania seksualnego () we współczesnym sensie zostało ukute w USA w latach 70. XX wieku. W sądach w USA złożono wówczas 5 spraw, w których kobiety skarżyły swoich pracodawców za zwolnienie z pracy z powodu odrzucenia zalotów zwierzchników. Kobiety argumentowały, że ich zwolnienia były dyskryminacją ze względu na płeć, co było zakazane na mocy prawa pracy. Prawnicy pracodawców przekonywali, że zachowanie szefów nie jest dyskryminacją, a wynika jedynie z ich prywatnych upodobań. Prawnicy kobiet dowodzili, że molestowanie wynika ze sprowadzania kobiet do roli obiektów seksualnych i prowadzi do tego, że decyzje o ich zatrudnieniu są podejmowane na podstawie powodów nie związanych z ich dokonaniami w pracy. W 1976 roku w sprawie Williams v. Saxbe sąd w USA uznał, że molestowanie seksualne stanowi dyskryminację ze względu na płeć w miejscu pracy. Wyrok ten wywołał kontrowersje, większość mediów odnosiła się do niego krytycznie, dziennikarze wyśmiewali go i uznawali molestowanie seksualne za temat błahy. W 1979 roku ukazała się książka Catharine MacKinnon "Molestowanie seksualne kobiet pracujących" (), która przedstawiała dogłębne teoretyczne, filozoficzne i prawne argumenty dowodzące, że molestowanie seksualne jest formą dyskryminacji w miejscu pracy. 
Wzrost świadomości znaczenia molestowania seksualnego był związany z drugą falą feminizmu. Feministki poświęcały szczególną uwagę zagadnieniu przemocy wobec kobiet. Na określenie zachowań nazywanych później jako "molestowanie seksualne" używano różnych terminów takich jak: "przymus seksualny", "zastraszanie seksualne", "nadużycia seksualne". W 1975 roku działaczki organizacji "Working Women United", która udzielała pomocy prawnej ofiarom molestowania w miejscu pracy zdecydowały się konsekwentnie używać terminu "molestowanie seksualne" ().
Rodzaje.
Można wyróżnić pięć rodzajów molestowania seksualnego w miejscu pracy:
W polskim orzecznictwie i nauce prawa podkreśla się, że molestowanie seksualne to nie tylko niechciany kontakt fizyczny – zaloty, ocieranie się, dotykanie, poklepywanie, przemoc seksualna czy też seksualny szantaż. Do tego rodzaju molestowania zaliczyć można również opowiadanie sprośnych dowcipów, nachalną prezentację treści pornograficznych, np. w komputerze, wywieszanie zdjęć czy kalendarzy z rozebranymi osobami, podsuwanie czasopism pornograficznych itp. To również aluzje, uwagi, zaczepki, docinki lub wulgarne żarty, wypowiedzi na temat ubioru lub wyglądu, „przypadkowe” dotknięcia i nieprzyzwoite gesty. Niedopuszczalne zachowania będące przykładem molestowania to:
Prawo obowiązujące w Polsce.
Prawo karne.
Napastowanie seksualne nie jest zdefiniowane w prawie karnym. Jednakże zakres czynów zaliczanych do molestowania seksualnego mogą obejmować:
Prawo wykroczeń.
W prawie wykroczeń molestowanie seksualne nie jest zdefiniowane. Wskazuje się jednak, że nieobyczajny wybryk z art. 140 kodeksu wykroczeń może przybrać formę molestowania seksualnego w postaci podszczypywania lub poklepywania pośladków, łapania za piersi czy też napastowania za pomocą sztucznego penisa, względnie wibratora. Jeżeli molestowanie seksualne przybierze postać słowną (np. formę żartu o podłożu seksualnym czy też składania dwuznacznych propozycji) lub pozawerbalną (napisu, rysunku), zastosowanie może mieć art. 141 k.w., o ile użyte słowa (napis, rysunek) będą miały charakter nieprzyzwoity i gdy zostaną użyte (umieszczone) w miejscu publicznym.
Prawo pracy.
Polski kodeks pracy uznaje molestowanie seksualne za przejaw niezgodnej z prawem dyskryminacji. Według art. 18(3a) § 6 i § 7 molestowanie seksualne to niepożądane zachowanie o charakterze seksualnym lub odnoszące się do płci pracownika, którego celem lub skutkiem jest naruszenie godności pracownika, w szczególności stworzenie wobec niego zastraszającej, wrogiej, poniżającej, upokarzającej lub uwłaczającej atmosfery; na zachowanie to mogą się składać fizyczne, werbalne lub pozawerbalne elementy. Podporządkowanie się przez pracownika molestowaniu lub molestowaniu seksualnemu, a także podjęcie przez niego działań przeciwstawiających się molestowaniu lub molestowaniu seksualnemu nie może powodować jakichkolwiek negatywnych konsekwencji wobec pracownika.
Wskazuje się, że pracodawcy nie tylko nie wolno dyskryminować pracowników, w tym molestować ich seksualnie, ale ponadto ma on obowiązek przeciwdziałania dyskryminacji w zatrudnieniu, w tym przejawom molestowania seksualnego w miejscu pracy oraz w związku z pracą. W razie ciężkiego naruszenia tych podstawowych obowiązków pracodawcy, poszkodowanemu pracownikowi przysługuje prawo do rozwiązania umowy o pracę bez wypowiedzenia. Ponadto molestowanie seksualne może uzasadnić kontraktową odpowiedzialność odszkodowawczą pracodawcy, jak również pracownik może dochodzić zadośćuczynienia w związku z naruszeniem jego godności. Molestowanie seksualne w miejscu pracy lub w związku z pracą to zachowanie, które może również skutkować zastosowaniem sankcji prawa karnego wobec sprawcy molestowania seksualnego (pracodawcy albo osoby trzeciej), a także w stosunku do pracodawcy, który nie wykonywał lub nienależycie wykonywał obowiązki w zakresie przeciwdziałania molestowaniu seksualnemu.
Ustawa równościowa.
Zgodnie z art. 3 pkt 4 ustawy z dnia 3 grudnia 2010 r. o wdrożeniu niektórych przepisów Unii Europejskiej w zakresie równego traktowania molestowanie seksualne to każde niepożądane zachowanie o charakterze seksualnym wobec osoby fizycznej lub odnoszące się do płci, którego celem lub skutkiem jest naruszenie godności tej osoby, w szczególności przez stworzenie wobec niej zastraszającej, wrogiej, poniżającej, upokarzającej lub uwłaczającej atmosfery; na zachowanie to mogą się składać fizyczne, werbalne lub pozawerbalne elementy.
Prawo Unii Europejskiej.
Molestowanie seksualne definiuje również dyrektywa 2006/54/WE Parlamentu Europejskiego i Rady Unii Europejskiej w sprawie wprowadzenia w życie zasady równości szans oraz równego traktowania kobiet i mężczyzn w dziedzinie zatrudnienia i pracy. Wskazano w niej, że molestowanie seksualne to sytuacja, w której ma miejsce jakakolwiek forma niepożądanego zachowania werbalnego, niewerbalnego lub fizycznego o charakterze seksualnym, którego celem lub skutkiem jest naruszenie godności osoby, w szczególności przy stwarzaniu atmosfery zastraszenia, wrogości, poniżenia, upokorzenia lub obrazy. Molestowanie (sytuacja, w której ma miejsce niepożądane zachowanie związane z płcią osoby, którego celem lub skutkiem jest naruszenie godności osoby i stworzenie atmosfery zastraszenia, wrogości, poniżenia, upokorzenia lub obrazy) oraz molestowanie seksualne są sprzeczne z zasadą równego traktowania kobiet i mężczyzn i stanowią dyskryminację ze względu na płeć do celów tej dyrektywy. Te formy dyskryminacji występują nie tylko w miejscu pracy, ale również w związku z dostępem do zatrudnienia, szkolenia zawodowego i awansu zawodowego. Powinny one więc być zakazane i powinny podlegać skutecznym, proporcjonalnym i odstraszającym sankcjom. Państwa Członkowskie zachęcają, zgodnie z prawem krajowym, układami zbiorowymi lub praktyką, pracodawców oraz osoby odpowiedzialne za dostęp do szkolenia zawodowego do podejmowania skutecznych środków służących zapobieganiu wszelkim formom dyskryminacji ze względu na płeć, w szczególności molestowaniu oraz molestowaniu seksualnemu w miejscu pracy, w dostępie do zatrudnienia, szkoleniu zawodowym i awansie zawodowym (art. 26).
Ponadto molestowanie seksualne stanowi formę przemocy w rozumieniu dyrektywy Parlamentu Europejskiego i Rady 2012/29/UE z 25 października 2012 ustanawiającej normy minimalne w zakresie praw, wsparcia i ochrony ofiar przestępstw oraz zastępującej decyzję ramową Rady 2001/220/WSiSW.
Konwencja Stambulska.
Konwencja o zapobieganiu i zwalczaniu przemocy wobec kobiet i przemocy domowej uznaje molestowanie seksualne za formę przemocy i zobowiązuje państwa sygnatariuszy, w tym Polskę, do działań, które zapewnią, że wszelkie formy niepożądanych działań werbalnych, niewerbalnych lub fizycznych o charakterze seksualnym, skutkujące naruszeniem godności danej osoby, w szczególności w atmosferze zastraszania, wrogości, upodlenia, poniżenia lub obrazy, podlegać będą odpowiedzialności karnej lub innej odpowiedzialności prawnej (art. 40). Konwencja zobowiązuje również do podjęcia działań zapobiegających molestowaniu seksualnemu, takich jak: prowadzenie edukacji anty-dyskryminacyjnej czy prowadzenie ogólnokrajowego telefonu zaufania dla ofiar molestowania seksualnego.
Skala występowania molestowania seksualnego.
Unia Europejska.
Według badania FRA 45-55% kobiet w Unii Europejskiej doświadczyło molestowania seksualnego przynajmniej raz w życiu od ukończenia 15 roku życia. Z tego:
Polska.
Według badania CBOS z 2018 roku 25% osób uczących się lub zatrudnionych (kobiet i mężczyzn) doświadczyło molestowania seksualnego. Najczęstszą formą molestowania były niestosowne wypowiedzi o charakterze seksualnym (doświadczyło tego 24% osób). 9% osób doświadczyło napastowania fizycznego ze strony współpracowników, 2% deklarowało, że w ich miejscu ktoś otrzymał korzyści w zamian za utrzymywanie stosunków seksualnych z przełożonym. 
Badanie zawarte w raporcie Fundacji Na Rzecz Równości i Emancypacji Ster stwierdza, że 87% kobiet doświadczyło jakiejś formy molestowania seksualnego, przy czym:
Molestowanie seksualne z perspektywy psychologicznej.
Sprawca molestowania seksualnego.
Wskazuje się na następujące przyczyny molestowania seksualnego: problemy małżeńskie, cechy socjopatyczne i manipulacyjne osobowości, dewiacje seksualne, liberalizm seksualny, zakochanie się, hierarchiczność stosunku typu mężczyzna-kobieta, psychopatologia, kompensacja poczucia nieatrakcyjności, racjonalizacja ukrytych potrzeb, mechanizm przeciwprzeniesienia (u terapeutów), seksizm, cechy dominacji, izolacji i antyspołeczne. Sprawca molestowania seksualnego przeważnie nie molestuje tylko jednej ofiary. W życiu osobistym napastnicy wykazują cechy osobowości narcystycznej. Zachowania polegające na molestowaniu seksualnym to nie przypadek – to cykl dewiacyjny w psychice napastnika, sekwencja zazębiających się myśli, uczuć i zachowań, które znajdują kulminację w akcie nadużycia seksualnego. Molestowanie seksualne jest zachowaniem w bardzo wysokim stopniu powtarzalnym, stanowi niezawodny sposób szybkiej zmiany nastroju. Jest bowiem nastawione na natychmiastową gratyfikację kosztem odroczonych na później długofalowych konsekwencji. Większość zbadanych molestujących wykazywało silne pobudzenie opisami przemocy seksualnej oraz miało skłonności sugerujące sadyzm. Bardzo często napastnicy seksualni działają w sposób wrogi, dominujący i agresywny, mimo że sami czują się słabi, przestraszeni i niepewni. Osoba molestująca nie potrafi zaznaczyć swojej pozycji w społeczeństwie i pragnie zademonstrować swoją władzę.
Ofiara molestowania seksualnego.
Wiele ofiar molestowania seksualnego doświadcza objawów określanych jako "uraz gwałtu" lub "uraz seksualny", przypominających symptomy zespołu stresu pourazowego. Dla ofiary molestowanie oznacza olbrzymie psychiczne obciążenie, wielkie trudności z zaufaniem do innych i bliskością, silne uczucie podejrzliwości i lęku wobec każdego, kto szuka bliższego kontaktu. Towarzyszy temu bardzo silne obniżenie poczucia własnej wartości, odczuwanie winy, wstydu związanego ze społecznym odbiorem wydarzenia. To stereotypowe myślenie stawia ofiarę w sytuacji opresji, skazuje ją na ostracyzm społeczny, wstyd i poczucie winy. Ofiara odczuwa lęk przed pokazywaniem swoich uczuć, może przeżywać trudności w relacjach z bliskimi, w małżeństwie – zamyka się emocjonalnie. Ofiary molestowania doświadczają silnego stresu, który – gdy utrzymuje się dłużej – może prowadzić do obniżenia samopoczucia fizycznego i psychicznego oraz takich objawów, jak m.in.: podwyższony poziom lęku, stany depresyjne, zmniejszona samoocena, obwinianie się, fobie, problemy za snem, problemy żołądkowe czy dolegliwości mięśniowo-szkieletowe. Na natężenie i czas trwania zespołu pourazowego u ofiary wpływ mają różne czynniki zewnętrzne: zdrowie i stabilność emocjonalna przed epizodem molestowania, spożycie alkoholu, depresja, problemy z samooceną, wyniszczające myśli i wewnętrzne rozmowy sprowadzające się do doszukiwania się przyczyn molestowania, wsparcie rodziny i osób bliskich, współpraca z wymiarem sprawiedliwości.

</doc>
<doc id="447067" url="https://pl.wikipedia.org/wiki?curid=447067" title="Rutewka żółta">
Rutewka żółta

Rutewka żółta ("Thalictrum flavum" L.) – gatunek rośliny wieloletniej należący do rodziny jaskrowatych ("Ranunculaceae"). Występuje w stanie dzikim w Azji, Europie i Afryce Północnej. W Polsce dość pospolita na całym obszarze, na rozproszonych stanowiskach.
Biologia i ekologia.
Bylina, hemikryptofit. Rośnie na torfowiskach, wilgotnych łąkach, brzegach wód. W klasyfikacji zbiorowisk roślinnych gatunek charakterystyczny dla związku (All.) "Filipendulion". Liczba chromosomów 2n = 84.

</doc>
<doc id="447069" url="https://pl.wikipedia.org/wiki?curid=447069" title="Mneme (księżyc)">
Mneme (księżyc)

Mneme (Jowisz XL) – mały księżyc Jowisza, odkryty 6 lutego 2003 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
30 marca 2005 roku Międzynarodowa Unia Astronomiczna nadała mu oficjalną nazwę, pochodzącą z mitologii greckiej. Mneme była jedną z trzech muz czczonych w Beocji.
Charakterystyka fizyczna.
Mneme jest jednym z najmniejszych księżyców Jowisza, jego średnicę ocenia się na około 2 km. Średnia gęstość tego ciała to ok. 2,6 g/cm³, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 23,3 magnitudo.
Mneme obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Ananke.

</doc>
<doc id="447071" url="https://pl.wikipedia.org/wiki?curid=447071" title="S/2003 J 21">
S/2003 J 21



</doc>
<doc id="447072" url="https://pl.wikipedia.org/wiki?curid=447072" title="Molestowanie">
Molestowanie

Molestowanie (łac. molestare, fr. molester "drażnić, naprzykrzać się") – występuje w sytuacji, w której ma miejsce niepożądane zachowanie związane z płcią osoby, którego celem lub skutkiem jest naruszenie godności osoby i stworzenie onieśmielającej, wrogiej, poniżającej, upokarzającej lub agresywnej atmosfery.
Zachowanie to, sprzeczne z normami społecznymi, może prowadzić do czynów na granicy szantażu i wymuszenia wobec osoby molestowanej.

</doc>
<doc id="447073" url="https://pl.wikipedia.org/wiki?curid=447073" title="Bakchylides">
Bakchylides

Bakchylides z Keos (; ur. ok. 516 p.n.e. - zm. 450 p.n.e.) – liryczny poeta grecki, siostrzeniec poety Symonidesa z Keos. 
Życiorys.
Był autorem dytyrambów i epinikiów. Jego styl odznaczał się prostotą i jasnością, mniej w nim patosu i gwałtowności. Dytyramby jego autorstwa mają charakter ballad. Tematycznie jego utwory związane są z mitami ateńskimi. 
Wśród jego utworów znajduje się m.in. dytyramb o Tezeuszu, który jest dialogiem pomiędzy królem Egeuszem i chórem.
Utwory Bakchylidesa odnaleziono w 1896 w Egipcie w postaci 20 papirusowych zwojów.

</doc>
<doc id="447075" url="https://pl.wikipedia.org/wiki?curid=447075" title="Wzgórek łonowy">
Wzgórek łonowy

Wzgórek łonowy (łac. "mons pubis") – jest wyniosłością skórną spowodowaną skupieniem tkanki tłuszczowej. Znajduje się w przedniej części sromu. Wzgórek łonowy leży powyżej spojenia łonowego i ma kształt trójkątny. Wierzchołek trójkąta skierowany jest ku dołowi i przedłuża się w obręb warg większych. Podstawa leży u góry, odgraniczona poziomą linią skórną od przedniej ściany brzucha, zaś ramiona boczne trójkąta odpowiadają z obu stron bruździe pachwinowej w jej odcinku przyśrodkowym, gdzie przechodzi w bruzdę skórną płciowo-udową (łac. sulcus genitofemoralis). Grubość wzgórka jest osobniczo bardzo zmienna, waha się od 2 do 8 cm lub nawet więcej u kobiet bardzo otyłych. W okresie dojrzewania pokrywa się włosami łonowymi. Inna nazwa to wzgórek Wenery – od imienia bogini miłości. Termin ten odnosi się również do mężczyzn.

</doc>
<doc id="447081" url="https://pl.wikipedia.org/wiki?curid=447081" title="Jankowo (województwo zachodniopomorskie)">
Jankowo (województwo zachodniopomorskie)

Jankowo (niem. "Janikow") – wieś sołecka w Polsce położona w województwie zachodniopomorskim, w powiecie drawskim, w gminie Drawsko Pomorskie.
Wsie wchodzące w skład sołectwa: Cianowo, Kumki, Ustok, Zbrojewo.
Osada wchodząca w skład sołectwa: Krzynno.
Położenie.
Wieś leży ok. 3 km na południowy zachód od Drawska Pomorskiego, przy linii kolejowej nr 210, przy rozebranej wąskotorowej linii kolejowej Stara Dąbrowa - Drawsko Pomorskie.
Na zachód od wsi znajdują się źródła strugi Brzeźnicy.
W latach 1946-1950 miejscowość administracyjnie należała do województwa szczecińskiego, natomiast w latach 1975-1998 do woj. koszalińskiego. 
Nazwa.
Miejscowość ma metrykę średniowieczną i jest notowana od XIV wieku: 1337 "Janikow", 1348 "Janekaw", 1400 "Jankow", 1492 "Ianekouw", 1503 "Janckow", 1564 "Janicke", 1565 "Jenickow", 1618 "Jianikow", 1789 "Janicko", 1834 "Janikow", 1947 "Janikow, Jankowo". Nazwa jest patronimiczna i pochodzi od nazwy osobowej, imienia Janek oraz jego wcześniejszej formy "Janik" z dodaniem sufiksu "-owo". Formy zniemczone są adaptacją tych nazw imiennych.
Historia.
Pierwsza wzmianka w dokumentach o tej wsi pojawiła się w roku 1492, kiedy to miało miejsce poświęcenie nowo wybudowanego kościoła. Działał on nieprzerwanie do roku 1945, następnie popadł w ruinę i w końcu został rozebrany.
Zabytki.
Do wojewódzkiego rejestru zabytków wpisane są:
inne obiekty:
Kultura i sport.
Od 2003 roku odbywa się tu corocznie Powiatowy Turniej Siłaczy, za którego organizację odpowiada miejscowy sołtys.
Komunikacja.
We wsi znajduje się stacja kolejowa linii kolejowej nr 210.
Wieś znajduje się przy drodze krajowej nr 20 Stargard - Drawsko Pomorskie - Gdynia.

</doc>
<doc id="447082" url="https://pl.wikipedia.org/wiki?curid=447082" title="Dalewo (powiat drawski)">
Dalewo (powiat drawski)

Dalewo (niem. "Dalow") – wieś w Polsce położona w województwie zachodniopomorskim, w powiecie drawskim, w gminie Drawsko Pomorskie.
W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 129 mieszkańców.
Geografia.
Wieś leży ok. 3,5 km na wschód od Drawska Pomorskiego, w pobliżu rzeki Drawy, 1,9 km na północ od drogi krajowej nr 20 ze Stargardu do Gdyni.
Zabytki.
Do wojewódzkiego rejestru zabytków wpisane są:

</doc>
<doc id="447083" url="https://pl.wikipedia.org/wiki?curid=447083" title="Bob Rock">
Bob Rock

Bob Rock, właśc. Robert Jens Rock (ur. 19 kwietnia 1954) − kanadyjski muzyk, inżynier dźwięku i producent nagraniowy. 
Zaczynał jako założyciel i gitarzysta zespołu Payola$, jednak w wyniku pracy w studiach Ville Mountain w Vancouver postanowił zostać producentem.
Często radykalnie zmieniał brzmienie zespołów, czyniąc je bardziej „mainstreamowymi”, za co bywa krytykowany. Przykładem mogą tu być Metallica i Mötley Crüe. Pracował również z takimi artystami jak: Lostprophets, Bon Jovi, Cher, The Cult, David Lee Roth, Skid Row, Veruca Salt, Nina Gordon, Our Lady Peace, The Tragically Hip, Simple Plan, Aerosmith i The Offspring. Grał na gitarze basowej podczas sesji nagraniowej wydanego w 2003 roku albumu Metalliki, "St. Anger" (był to ostatni album tego zespołu nagrywany z Bobem Rockiem). Cechą charakterystyczną jego produkcji jest mocne brzmienie, niepozbawione jednak komercyjnych atutów.

</doc>
<doc id="447089" url="https://pl.wikipedia.org/wiki?curid=447089" title="Co mi zrobisz, jak mnie złapiesz">
Co mi zrobisz, jak mnie złapiesz

Co mi zrobisz, jak mnie złapiesz – polska komedia filmowa z 1978 w reżyserii Stanisława Barei, do której scenariusz napisał reżyser wraz ze Stanisławem Tymem. Film został zrealizowany przez Zespół Filmowy „Pryzmat”.
Fabuła.
Głównym bohaterem filmu jest Tadeusz Krzakoski (Krzysztof Kowalewski), dyrektor przedsiębiorstwa „Pol-Pim”, który wyjeżdża w podróż służbową do Paryża. W tamtejszej ambasadzie poznaje atrakcyjną Danusię (Ewa Ziętek) i spędza z nią noc. Po kilku miesiącach Danusia składa wizytę Krzakoskiemu, aby mu oznajmić, że jest z nim w ciąży. Szybko okazuje się, że dziewczyna jest córką partyjnego prominenta. Małżeństwo z nią stworzyłoby Krzakoskiemu szansę na poprawę jego urzędniczej pozycji. Wcześniej jednak musi rozwieść się z żoną (Ewa Wiśniewska), dlatego organizuje intrygę, dzięki której mógłby udowodnić przed sądem zdradę żony. Plany głównego bohatera jednak nie tylko nie udają się, ale doprowadzają do tego, że traci on zarówno okazję do małżeństwa z Danusią, jak i stanowisko.
Obsada.
Źródła:
Przygotowanie scenariusza i cenzura.
Gdy przygotowywany przez Stanisława Bareję wraz z Jackiem Fedorowiczem projekt komedii "Trójka do bicia" został odrzucony, reżyser powrócił do wcześniejszego ich pomysłu, również niezrealizowanego dzieła "Tor przeszkód". Ponieważ Fedorowicz był zniechęcony kolejnymi niepowodzeniami związanymi z odrzucaniem pomysłów jego oraz Barei, do pracy nad scenariuszem "Co mi zrobisz, jak mnie złapiesz" włączony został Stanisław Tym. Z "Toru przeszkód" wzięty został pomysł dominującej osi fabuły – podejmowanych przez głównego bohatera nieudanych prób nakrycia żony na zdradzie w celu poślubienia córki dygnitarza, która zaszła z nim w ciążę. Jest to pierwszy scenariusz Barei, który nie ma szczęśliwego zakończenia.
W wyniku cenzury z filmu wycięto siedem scen, przez co stał się krótszy o 10 minut. Ponadto kilkanaście ujęć skrócono lub przemontowano. W wyniku tego wiele scen straciło ironiczny w zamierzeniu przekaz. Wycięto m.in. początkową scenę malowania przez robotników sloganu „Polak potrafi wszystko”, który z braku umiejętności malarskich zastąpiony miał być zbitym z listewek hasłem „Bardziej w górę nasze kwalifikacje zawodowe”. W komedii brakuje też ujętych w scenariuszu epizodów: milicjantów salutujących łamiącemu przepisy kierowcy jadącemu w samochodzie dygnitarza; aluzji do „podburzania” robotników; ironii z oficjalnych haseł propagandy dotyczących jakości gospodarki. Mimo to w filmie pozostało wiele scen, w których widoczne hasła na transparentach kontrastują z czynami bohaterów. Część scen skrócili sami autorzy, w niektórych dodali więcej dialogów. Niektóre, jak scena wymiany handlowej między Krzakoskim i Newtonem, powstały na planie filmowym.
Realizacja i odbiór filmu.
Zdjęcia do filmu zaczęto kręcić w czerwcu 1977 roku, a w lipcu były już gotowe prawie wszystkie ujęcia, które sfilmowano w kraju. W sierpniu kręcono sceny w Paryżu i na Węgrzech, w miejscowości Hajdúszoboszló. Odpowiedzialny za zdjęcia Jan Laskowski zatrudnił jako operatora kamery Wojciecha Jastrzębowskiego. Zainteresowany był jego techniką robienia zdjęć z pozycji lotniarza z kamerą zainstalowaną na plecach. Jak wspominał Jastrzębowski, Tym przetestował siłę operatora, aby sprawdzić, czy będzie on w stanie kręcić film „z ręki”. Tym był zaangażowany w realizację filmu. Przez dwa dni zastępował Bareję, debiutując jako reżyser. Odpowiadał za realizację kilku gagów. Lokalizacje do filmu wybrane były przez Bareję, który w tym celu wykonywał w Warszawie spacery rowerowe. Na plenery wybrane zostały dzielnice i osiedla: Powiśle, Praga (Warszawa), Mokotów i Ursynów. Sceny w filmowym przedsiębiorstwie Pol-Pim kręcone były w kombinacie Zremb.
Jeszcze w trakcie kręcenia filmu w mediach pojawiały się plotki, negatywne opinie o reżyserze i przekłamania dotyczące samej produkcji. Ponieważ w filmie skrócono wiele scen i przez to straciły one ironiczną wymowę, w recenzjach potraktowany był on jako przedstawiający „płaskie poczucie humoru”. Wyraźnie krytycznie wypowiadający się wobec jego twórczości Bohdan Poręba jako jeden z nielicznych odgadywał intencje reżysera, twierdząc, że końcowa scena sugeruje, iż „wszystko jest uświnione”. Dziennikarze wobec filmu używali słów: „kicz” i „szmira”. W grudniu 1977 roku, kilka dni po kolaudacji Bareja dostał zawału serca. Komedia na rok stała się „półkownikiem” i została dopuszczona do dystrybucji dopiero pod koniec 1978 roku. „Uwolnieniu” filmu sprzyjały mniejsze naciski na cenzurę po śmierci w wypadku lotniczym wiceministra kultury i sztuki Janusza Wilhelmiego, który podobnie jak Poręba miał o nim bardzo krytyczne zdanie. Odrzucony jednak został przedstawiający świnię plakat wykonany przez Jerzego Czerniawskiego, mający promować "Co mi zrobisz, jak mnie złapiesz". Zastąpiony został „neutralnym” plakatem Jakuba Erola, który wydrukowano w niewielkim nakładzie.
Filmu bronił między innymi Zygmunt Kałużyński, który zarówno negatywnie wypowiadał się o krytykach produkcji, jak i porównywał film Barei pod względem znaczenia z takimi dziełami jak "Barwy ochronne" i "Człowiek z marmuru". W odróżnieniu od powstających w tamtym czasie filmów kina moralnego niepokoju krytyczne spojrzenie Barei na otaczającą rzeczywistość odnosiło się raczej do spraw przyziemnych, niż górnolotnych. Za satyrę film chwalili także Andrzej Zwaniecki w „Tygodniku Kulturalnym” i Stanisław Wyszomirski. "Co mi zrobisz, jak mnie złapiesz", mimo że (podobnie jak inne jego filmy) zaklasyfikowany był do najniższej kategorii artystycznej, w ciągu roku obejrzało w kinach ponad 600 tysięcy widzów, co dało mu ósme miejsce w „rankingu frekwencji polskich filmów”. Do dystrybucji trafiło jednak kilkakrotnie mniej jego kopii niż w przypadku najczęściej oglądanej w tym czasie komedii "Hallo Szpicbródka, czyli ostatni występ króla kasiarzy".

</doc>
<doc id="447091" url="https://pl.wikipedia.org/wiki?curid=447091" title="Wzgórek Wenery">
Wzgórek Wenery



</doc>
<doc id="447108" url="https://pl.wikipedia.org/wiki?curid=447108" title="Oleszno (województwo zachodniopomorskie)">
Oleszno (województwo zachodniopomorskie)

Oleszno (niem. "Welschenburg") – wieś w Polsce położona w województwie zachodniopomorskim, w powiecie drawskim, w gminie Drawsko Pomorskie. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 214 mieszkańców. Miejscowość wchodzi w skład sołectwa Mielenko Drawskie.
Od 1987/88 do listopada 2016 istniał tu amfiteatr, wybudowany przez żołnierzy POW.
Geografia.
Wieś leży ok. 3 km na południowy zachód od Mielenka Drawskiego, nad dwoma jeziorami: Bucierz oraz Kocioł, ok. 100 m na południe od jeziora Kociołek, ok. 200 m na południe od jeziora Czaple, ok. 200 m na wschód od czynnego lotniska wojskowego Ziemsko, ok. 2 km na północ od poligonu drawskiego.

</doc>
<doc id="447112" url="https://pl.wikipedia.org/wiki?curid=447112" title="H.P. Baxxter">
H.P. Baxxter

H.P. Baxxter, właśc. Hans Peter Geerdes (ur. 16 marca 1964 w Leer) – niemiecki piosenkarz, wokalista, kompozytor, gitarzysta i lider grupy techno Scooter; wcześniej wokalista zespołu Celebrate the Nun (1985–1993). 
Życiorys.
Urodził się w Leer. Aż do 17 roku życia Baxxter uważał Ritchiego Blackmore’a, gitarzystę Deep Purple, za wzór do naśladowania. Następnie zaczął podziwiać Dave’a Gahana z Depeche Mode. W 1985 ukończył Teletta-Groß-Gymnasium Leer. Przez jeden semestr studiował nauki prawne w Hanowerze. Ostatecznie otrzymał stypendium w Birmingham w Anglii, gdzie ukończył szkołę prowadzącą kształcenie w zawodzie mechanika. Następnie pracował w wydawnictwie muzycznym. 
W 1987 wspólnie z Rickiem J. Jordanem i jego siostrą Britt Maxime założył Celebrate the Nun; Zespół Scooter powstał w 1993'. 15 marca 2013 wydał piosenkę house „Who the Fuck Is H.P. Baxxter?”. Napisał tekst utworu „I’m Your Pusher”. 
W 1998 wystąpił gościnnie w roli samego siebie i jako dawny kolega André Fuxa (Mark Keller) w jednym z odcinków serialu kryminalnego RTL "Kobra – oddział specjalny" – pt. "Zabójcza sława" ("Tödlicher Ruhm"), gdzie zostaje porwany dla okupu.
6 maja 2006 ożenił się z Simone Mostert. Rozwiedli się 24 czerwca 2011.

</doc>
<doc id="447117" url="https://pl.wikipedia.org/wiki?curid=447117" title="Aeronca L-3 Grasshopper">
Aeronca L-3 Grasshopper



</doc>
<doc id="447118" url="https://pl.wikipedia.org/wiki?curid=447118" title="Odruch nurkowania">
Odruch nurkowania

Odruch nurkowania – odruch występujący u ssaków, optymalizujący oddychanie do pozostania pod wodą przez dłuższy czas. Jest to reakcja fizjologiczna polegająca na gwałtownym spowolnieniu częstotliwości skurczów serca, następująca w początkowej fazie nurkowania u wielu zwierząt nurkujących. Spowalnia tempo metabolizmu, dzięki czemu zmniejsza zużycie tlenu zawartego w organizmie zwierzęcia. Prawdopodobnie jest wywoływana odruchem nerwowym. Jest mocno widoczny u morskich ssaków (fok, wydr, delfinów), ale występuje także w słabszej formie u innych ssaków, także u ludzi. Również nurkujące ptaki, takie jak pingwiny, wykorzystują podobny odruch. Jest on uruchamiany w szczególności przez kontakt twarzy z zimną wodą. Zanurzenie innych części ciała, a także wyższa temperatura wody (cieplejsza niż 21 °C) nie powodują odruchu. Młodsze osobniki potrafią wytrzymać dłużej pod wodą.
Działanie.
Od zainicjowania odruchu, w ciele zachodzą trzy zmiany:
Dzięki temu odruchowi zarówno osoby przytomne, jak i nieprzytomne, mogą przetrwać bez tlenu dłużej, gdy zanurzone są w zimnej wodzie niż w podobnej sytuacji na suchym lądzie. Pozbawione tlenu dzieci często dłużej przeżywają pod wodą niż dorośli. Dokładny mechanizm tego efektu był omawiany i możliwe, że jest wynikiem ochłodzenia mózgu, podobnego do ochronnych efektów obserwowanych u pacjentów leczonych z głębokiej hipotermii.
Gdy twarz jest zanurzona, wrażliwe na zimno receptory wewnątrz jamy nosowej i innych części twarzy zaopatrywanych przez V nerw czaszkowy (trójdzielny) przekazują informację do mózgu, potem impuls jest przekazywany przez X nerw czaszkowy (błędny) będący częścią autonomicznego układu nerwowego. Powoduje to bradykardię i obwodową wazokonstrykcję. Krew omija płuca i pozostałe organy, poza sercem i mózgiem, tworząc cykl serce-mózg. Pozwala to zachować ssakom tlen dla ważnych życiowo organów.
Wstrzymanie oddechu bez zanurzania twarzy powoduje łagodną bradykardię. Zanurzenie twarzy wyzwala odruch nurkowania, którego nasilenie wzrasta proporcjonalnie do malejącej temperatury wody. Aktywowanie odruchu przez zimną wodę może być używane do leczenia częstoskurczu nadkomorowego. Jednakże największe efekty bradykardii są indukowane, gdy osobnik wstrzymuje oddech z zanurzoną twarzą.

</doc>
<doc id="447119" url="https://pl.wikipedia.org/wiki?curid=447119" title="Peter Schlickenrieder">
Peter Schlickenrieder

Peter Schlickenrieder (ur. 16 lutego 1970 r. w Tegernsee) – niemiecki biegacz narciarski, specjalista sprintu, wicemistrz olimpijski.
Kariera.
Po raz pierwszy na arenie międzynarodowej pojawił się w 1989 roku, startując na mistrzostwach świata juniorów w Vang. Zajął tam 13. miejsce dystansie 30 km stylem dowolnym, a w biegu na 10 km techniką klasyczną zajął 38. miejsce. Na rozgrywanych rok później mistrzostwach świata juniorów w Les Saisies zdobył brązowy medal w sztafecie, a na 30 km stylem dowolnym zajął 28. miejsce.
Największym sukcesem w karierze Schlickenriedera był srebrny medal olimpijski zdobyty podczas igrzysk w Salt Lake City. Były to pierwsze w historii igrzyska, na których rozegrano sprint. Niemiec przegrał jedynie z Torem Arne Hetlandem z Norwegii, a wyprzedził Włocha Cristiana Zorziego. Schlickenrieder uczestniczył także w czterech mistrzostwach świata, ale jedynie w ostatnim występie na mistrzostwach w Lahti w 2001 r. mógł rywalizować w swojej koronnej konkurencji (pierwszy raz wówczas rozegrano na mistrzostwach świata sprint), zajmując 6. miejsce.
Odniósł w karierze dwa zwycięstwa w zawodach Pucharu Świata, również dwukrotnie był na drugim miejscu. Najlepsze wyniki osiągnął w sezonie 1998/1999, kiedy to uplasował się na 33. miejscu w klasyfikacji generalnej oraz na 10. miejscu w klasyfikacji sprinterskiej. W 2001 roku wygrał szwajcarski Engadin Skimarathon i w klasyfikacji generalnej sezonu 2000/2001 FIS Marathon Cup zajął ostatecznie siódmą pozycję.
Występy sportowe zakończył po sezonie olimpijskim w 2002 r. Ukończył studia ekonomiczne i założył agencję sportową, jest również wiceprzewodniczącym związku narciarskiego Bawarii oraz komentatorem konkurencji narciarskich w stacji telewizyjnej ARD.
Żonaty, ma dwoje dzieci (córkę Ninę, ur. 1997 r. i syna Lukasa, ur. 1999 r.).

</doc>
<doc id="447120" url="https://pl.wikipedia.org/wiki?curid=447120" title="Janusz III">
Janusz III

Janusz III (ur. zimą 1502, zm. w nocy z 9 na 10 marca 1526) – książę mazowiecki, razem z bratem panujący w Czersku, Warszawie, Liwie, Zakroczymiu i Nurze w latach 1503–1524 (do 1518 regencja), po śmierci brata Stanisława od 1524 samodzielny władca. Był ostatnim księciem mazowieckim z dynastii Piastów.
Dzieciństwo.
Janusz III był młodszym synem księcia mazowieckiego Konrada III i wojewodzianki wileńskiej Anny Radziwiłł.
W związku ze śmiercią ojca w 1503 roku Janusz III wraz ze starszym bratem Stanisławem znalazł się pod opieką regencji kierowanej przez matkę Annę Radziwiłł. Początkowo wydawało się, że książęcy bracia przejmą tylko ziemię czerską, do której Konrad III Rudy miał uprawnienia dziedziczne. W końcu jednak król Polski Aleksander Jagiellończyk, obawiając się protestów szlachty, zdecydował się dopuścić 14 marca 1504 obu Konradowiczów dożywotnio do całości dziedzictwa. Dziedziczną władzę książęta zachowali jak dotąd na Mazowszu Czerskim.
Rządy z bratem.
Mimo wcześniejszego osiągnięcia przez Stanisława i Janusza III pełnoletniości regencja matki trwała aż do 1518 i zakończyła się dopiero w wyniku rozruchów szlachty zaniepokojonej niekończącymi się rządami księżnej wdowy. Fakt objęcia formalnych rządów przez książąt nie zmienił stosunków wewnętrznych i Anna zachowała aż do swej śmierci w marcu 1522 realną władzę.
W 1518 bracia wzięli udział w uroczystościach zaślubin w Krakowie króla Polski Zygmunta Starego z Boną Sforzą, zaś w latach 1519–1520 w wojnie Polski z zakonem krzyżackim.
Aż do śmierci brata Stanisława w 1524 Janusz nie otrzymał własnej dzielnicy, pozostając w tak zwanym niedziale. W 1525 książę Janusz III zakazał w Księstwie Mazowieckim wyznawania i rozpowszechniania luteranizmu pod groźbą kary utraty życia i majątku.
Śmierć i podejrzenie otrucia.
Śmierć 8 sierpnia 1524 brata Stanisława uczyniła z Janusza III samodzielnym władcą większej części Mazowsza. Nie na długo jednak, gdyż już w nocy z 9 na 10 marca 1526 Janusz III zmarł bezpotomnie jako ostatni książę mazowiecki z rodu Piastów.
Zygmunt I Stary mógł teraz bez przeszkód inkorporować Mazowsze do Korony na mocy wcześniejszych układów. Ostatnie rozpaczliwe próby ratowania niezależności Mazowsza podjęła siostra zmarłych przedwcześnie książąt, Anna, jednak bez rezultatu. Pogrzeb ostatniego Piasta w kolegiacie św. Jana odbył się z tego powodu dopiero parę miesięcy później.
Śmierć w krótkim czasie młodych dwudziestoparoletnich książąt – Stanisława i Janusza III – wywołała podejrzenie nienaturalności ich zgonów. Wśród oskarżanych najczęściej wskazywano na wojewodziankę płocką Katarzynę Radziejowską, która była podobno nieszczęśliwie w książętach zakochana. W przypadku Janusza podejrzenia kierowano również na starostę błońskiego Piotra Jordanowskiego, który miał za pomocą niejakiego Mrokowskiego zakupić truciznę u znanego płockiego aptekarza Jana Altensee.
Na Mazowszu oskarżenia padały coraz częściej i w końcu posypały się nawet wyroki śmierci. Ostatecznie wyjaśnieniem sprawy śmierci książąt zdecydował się zająć osobiście Zygmunt Stary, który powołał do życia specjalną komisję. 9 lutego 1528 król wydał edykt, w którym stwierdzał, że książęta "nie sztuką ani sprawą ludzką, lecz z woli Pana Wszechmogącego z tego świata zeszli". Mimo tego pogłoski szerzyły się dalej i coraz powszechniej zaczęto oskarżać polską królową, Bonę Sforzę.
Badania genetyczne szkieletu Janusza III wykazały, że należał do haplogrupy R1b.

</doc>
<doc id="447121" url="https://pl.wikipedia.org/wiki?curid=447121" title="Cor">
Cor



</doc>
<doc id="447123" url="https://pl.wikipedia.org/wiki?curid=447123" title="Bogini miłości">
Bogini miłości

czasami określano tym mianem Ritę Hayworth

</doc>
<doc id="447124" url="https://pl.wikipedia.org/wiki?curid=447124" title="Musculus masseter">
Musculus masseter



</doc>
<doc id="447127" url="https://pl.wikipedia.org/wiki?curid=447127" title="Jędrzej Wowro">
Jędrzej Wowro

Jędrzej Wowro, w literaturze także Wawro (ur. 13 listopada 1864 w Gorzeniu Dolnym, zm. 21 listopada 1937 tamże) − polski rzeźbiarz ludowy okresu międzywojennego, świątkarz, snycerz.
Życiorys.
Jego rodzicami byli Jan i Katarzyna Wawro.
Od najmłodszych lat pracował. Nie chodził do szkoły i do końca życia został analfabetą. W wieku siedemnastu lat opuścił dom szukając pracy. Pracował w kopalniach węgla w Ostrowie i Karwinie. Po wypadku, gdy został zasypany i z trudem odratowany, wrócił do Gorzenia. Ożenił się z Marią Guzek z Choczni. Żona potrafiła czytać i dzięki niej Wowro poznał żywoty świętych. Postacie świętych będą częstymi tematami jego rzeźb. Rzeźbił od dawna, ale tylko wtedy, gdy przebywał w Gorzeniu. W tym czasie pracował w Wadowicach w papierni, a następnie jako drwal. Po śmierci ojca przejął gospodarstwo, ale znów był zmuszony podjąć pracę w kopalni na Śląsku. Po kolejnym wypadku wrócił do Gorzenia. W 1904 zmarła mu żona. Po roku ożenił się z Marianną Kołek. Wiele lat ciężkiej pracy i przebyte wypadki spowodowały, że Wowro nie mógł już ciężko pracować fizycznie. Coraz więcej czasu poświęcał rzeźbiarstwu.
W roku 1923 żona zaniosła jego rzeźby do dworu Emila Zegadłowicza, chcąc je sprzedać. Był to przełomowy moment w jego życiu. Twórczość Wowry, ale i sama postać artysty zafascynowały Zegadłowicza. Tworząc pierwszą kolekcję rzeźb Wowry, zachęcał swoich licznych gości do ich kupowania. Kontakty Wowry z takimi artystami jak Franciszek Suknarowski, Jan Hrynkowski, Jerzy Hulewicz owocowały obustronnymi inspiracjami. W latach 1925-1933 wykonał na zamówienie Zegadłowicza dwadzieścia drzeworytów, które zostały wydane drukiem. Rzeźby artysty znalazły się na Powszechnej Wystawie Krajowej w Poznaniu, oraz na wystawach światowych w Paryżu i Stanach Zjednoczonych. W roku 1935 na dożynkach w Spale Jędrzej Wowro wręczył osobiście prezydentowi Mościckiemu wykonaną przez siebie figurę Chrystusa Frasobliwego.
Pod koniec życia wiele chorował. Zmarł w wieku 73 lat w Gorzeniu Dolnym. Został pochowany na wadowickim cmentarzu.
Twórczość.
Rzeźbił w drewnie. Jego jedynym narzędziem był owinięty w szmaty szewski nóż. Rzeźby są pełnoplastyczne, choć przeznaczone do oglądania z przodu. Powierzchni rzeźb nie wygładzał. Noszą one wyraźne ślady narzędzia. W większości zostały pokryte barwną polichromią. Tak w operowaniu narzędziem, jak i w malowaniu widać brak dbałości o szczegóły. Nadaje to rzeźbom Wowry charakterystyczną dynamikę i ekspresyjność. 
Większość rzeźb ma charakter religijny, zgodny z ówczesnymi schematami ikonograficznymi. Zawsze jednak artysta nadawał im indywidualny wyraz.

</doc>
<doc id="447129" url="https://pl.wikipedia.org/wiki?curid=447129" title="Fossa canina">
Fossa canina



</doc>
<doc id="447131" url="https://pl.wikipedia.org/wiki?curid=447131" title="Oznaczenie geograficzne">
Oznaczenie geograficzne



</doc>
<doc id="447134" url="https://pl.wikipedia.org/wiki?curid=447134" title="Mandibula">
Mandibula



</doc>
<doc id="447138" url="https://pl.wikipedia.org/wiki?curid=447138" title="Sekenenre Tao">
Sekenenre Tao

Sekenenre Tao lub Ta’o, zwany Walecznym – faraon XVII dynastii tebańskiej, panujący w XVI w. p.n.e.
Syn Senachtenre Ahmose i królowej Tetiszeri. Panował prawdopodobnie w latach 1592–1556 p.n.e. lub 1558–1554 p.n.e., lub 1545–1540 p.n.e. Władał ośmioma nomami Górnego Egiptu od Elefantyny po Abydos. Jego Wielką Małżonką była Ahhotep I, ze związku z którą urodzili się jego synowie, Ahmose-Sipair oraz następcy: Kamose i Ahmose I. Uważany za władcę, który rozpoczął walki z Hyksosami, a tym samym zapoczątkował proces wyzwalania Dolnego Egiptu spod ich władzy. Został pochowany w Królewskiej Nekropoli w Dra Abu al Naga. W czasach rabunków królewskich nekropolii za Ramzesa IX, mumia władcy została przeniesiona do skrytki DB-320 w Deir el-Bahari. W 1886 roku Gaston Maspero, podczas badania mumii stwierdził, że co najmniej cztery rany na głowie mogły być śmiertelne. Zdaniem ówczesnych naukowców zadane rany wskazywały, że faraon zginął na polu bitwy, być może otoczony przez wrogów na pierwszym froncie bitwy. Jednakże w 2021 roku ogłoszono, że w wyniki badań przeprowadzonych przy pomocy tomografii komputerowej wskazują na inną przyczynę śmierci. Egipscy naukowcy doszli do wniosku, że faraon zginął w trakcie ceremonialnej egzekucji. Zdeformowane ramiona wskazują na to, że prawdopodobnie został ujęty i mocno skrępowany. Ręce z olbrzymią siłą związano mu na plecach. Obrażenia na głowie wskazują, że ciosy zadano mu bronią Hyksosów: toporami i sztyletami podobnymi do tych, które przechowywane są w muzeum w Kairze. Ustalono również, że w chwili śmierci faraon miał ok. 40 lat. Ciało króla zostało zabalsamowane pospiesznie (prawdopodobnie w miejscu śmierci), po czym przewiezione na miejsce pochówku w Tebach Zachodnich, w Dra Abu al-Naga. Mumię króla odnaleziono w skrytce DB-320 w Deir el-Bahari.
Córką Sekenenre Tao II i Ahmes-Inhapi była Ahmes-Henuttamehu.

</doc>
<doc id="447141" url="https://pl.wikipedia.org/wiki?curid=447141" title="Adela jeszcze nie jadła kolacji">
Adela jeszcze nie jadła kolacji

Adela jeszcze nie jadła kolacji () – czechosłowacka komedia filmowa z 1978 roku, parodia filmu kryminalnego. Do Pragi przybywa amerykański detektyw Nick Carter prowadzący śledztwo w sprawie tajemniczej, mięsożernej rośliny.

</doc>
<doc id="447142" url="https://pl.wikipedia.org/wiki?curid=447142" title="Czekając na wyrok">
Czekając na wyrok

Czekając na wyrok (tytuł oryginalny "Monster's Ball") – amerykański film fabularny (dramat) z 2001 roku w reżyserii Marca Forstera.
Aktorka Halle Berry za główną rolę w tym filmie dostała w roku 2002 Oscara. Oprócz tego otrzymała Srebrnego Niedźwiedzia na festiwalu w Berlinie.
Fabuła.
Rasista i wdowiec Hank Grotowski jest strażnikiem więziennym, który również wykonuje wyroki śmierci. Mieszka z chorym ojcem, razem z nim pracuje jego syn Sonny. Z pozoru twardy, ale w środku delikatny, wrażliwy, a przede wszystkim samotny. Sonny zaprzyjaźnił się ze skazanym Lawrence’em Musgrove’em. Kiedy Lawrence zostaje stracony, chłopak nie potrafi się z tym pogodzić i popełnia samobójstwo.
Hank spotyka Letitię Musgrove wdowę po straconym skazańcu. Co więcej syn Letitii ginie w wypadku. Letitia i Hank, po stracie bliskich, zbliżają się do siebie i zakochują się w sobie nie wiedząc jeszcze, że łączy ich osoba Lawrence'a.
Nagrody i nominacje.
Oscary za rok 2001
Złote Globy 2001
Nagroda Satelita 2001
Nagrody BAFTA 2001
MFF w Berlinie 2002
MTV Movie Awards 2002

</doc>
<doc id="447144" url="https://pl.wikipedia.org/wiki?curid=447144" title="Marszewo">
Marszewo

7 miejscowości w Polsce: 

</doc>
<doc id="447145" url="https://pl.wikipedia.org/wiki?curid=447145" title="Nowe przygody Kubusia Puchatka">
Nowe przygody Kubusia Puchatka

Nowe przygody Kubusia Puchatka (, 1988–1991) – kreskówka zrealizowana na podstawie książek Alana Aleksandra Milne. Opowiada o dalszych losach Kubusia Puchatka i jego przyjaciół. Serial liczy 51 odcinków. W Polsce serial pojawił się pierwszy raz na antenie TVP1 od 22 marca 1992 roku do 10 stycznia 1993 roku oraz od 20 czerwca 1993 roku do 25 lipca 1993 roku. Był nadawany ponownie od marca 1997 roku do kwietnia 1998 roku. Emisja serialu została wznowiona 5 marca 2006 roku i trwała do 11 marca 2007 roku w Jedynce. Od 1 października 2012 roku serial emitowany na kanale Disney Junior. Od 10 lutego 2016 roku serial pojawił się na antenie Puls 2. Od 2 stycznia 2020 roku kreskówka ponownie jest emitowana na Pulsie 2. Od 2 lipca do 24 lipca 2022 oraz od 17 września do 25 września serial emitowano w weekendy na Disney Channel. 
Kilka odcinków zostało wydane z nowym dubbingiem dla kompilacji "Czarodziejski świat Kubusia: Rośniemy z Kubusiem" oraz "". 14 lutego 2020 roku w Pulsie 2 odcinki 27 i 30b zostały wyemitowane z nowym dubbingiem jako "Kubuś i przyjaciele odwołują walentynki" i "Trzy małe świnki""."
Serial emitowano w bloku "Walt Disney przedstawia" na antenie TVP1.

</doc>
<doc id="447149" url="https://pl.wikipedia.org/wiki?curid=447149" title="Drzewo Bodhi">
Drzewo Bodhi

Drzewo Bodhi (albo z syng. Bo) – figowiec pagodowy (łac. "ficus religiosa L."; sans. "ashvattha"), pod którym Budda Siakjamuni osiągnął oświecenie, i który od tamtej pory na pamiątkę jest nazywany drzewem oświecenia.
Historia drzewa Bodhi.
Drzewo Bodhi, jeszcze jako zwykły figowiec, rosło nieopodal rzeki Niranjana. W tej też okolicy, nieopodal miejscowości Bodhgaya, Sidhattha Gotama (przyszły budda) prowadził surowe praktyki ascetyczne wraz z pięcioma innymi ascetami. Ów mędrzec zrozumiał, że praktyki ascezy nie prowadzą do jakiegokolwiek celu, a jedynie osłabiają ciało. Porzucił je więc, a wtedy pięciu ascetów odwróciło się od niego. Kiedy odzyskiwał siły nieopodal wioski Senani (dziś Sujata) bramińska dziewczyna Sujata ofiarowała mu ryż na mleku. Spożywszy posiłek, napotkał ścinacza traw - bramina Sotthijię i wziął od niego pęk trawy kuśa na matę. Tak przygotowany usiadł pod drzewem figowym, twarzą zwrócony na zachód. Postanowił nie wstawać, dopóki nie osiągnie oświecenia.
Kiedy siedział pogrążony w głębokiej medytacji, Vassavadi Mara - Pan Iluzji, będący symbolem ułudy i słabosci umysłu - próbował odwieść Gotamę od podjętej decyzji. Atakował go swymi armiami demonów i kusił wdziękami córek, lecz na próżno. Śakjamuni osiągnął Oświecenie. Wtedy Mara zapytał, któż jest świadkiem tego, kto potwierdzi prawdziwość zdarzenia? Na to Budda dotknął ziemi, wzywając ją na świadka niezliczonych cnotliwych wcieleń, które przywiodły go na miejsce Oświecenia pod drzewo Bodhi.
Przez następne siedem dni po Oświeceniu Budda kontynuował medytację pod drzewem Bodhi, nie wstając z miejsca. Przez następny tydzień medytował pod kilkoma okolicznymi drzewami (drzewo banyan, drzewo mucalinda i drzewo ket), by w trzecim tygodniu zasiąść ponownie pod drzewem Bodhi.
Dalsza historia drzewa.
Pierwsze informacje o drzewie pochodzą z "Kalingabodhi Jataki"', która opisuje drzewo i otaczający je teren przed Oświeceniem Buddy. Kolejna księga - "Asokavadana", która relacjonuje historię przejścia na buddyzm króla Aśoki (III wiek p.n.e.) także wspomina o drzewie Bodhi. Późniejsza cześć króla dla świętego drzewa widocznie rozgniewała jego królową-żonę gdyż kazała je ściąć. Aśoka wtedy nagromadził ziemię dookoła pnia i podlał mlekiem jego korzenie. Drzewo w cudowny sposób odrosło na wysokość 37 metrów. Następnie kazał je otoczyć kamiennym murem, wysokim na trzy metry, aby ochronić je przed podobnymi sytuacjami w przyszłości.
Córka Aśoki, Sanghamitta, późniejsza buddyjska mniszka, wzięła ze sobą pęd drzewa Bodhi i zawiozła na Sri Lankę, gdzie król Devanampiyatissa zasadził ją w klasztorze Mahavihara w Anuradhapura. Rośnie tam do dzisiaj i jest najstarszym drzewem na świecie z ciągłą dokumentacją.
W około 600 roku, król Sesanka, gorliwy wyznawca Śiwy, ponownie zniszczył drzewo rosnące w nieopodal Bodhgaya. Zdarzenie to zostało zapisane przez Xuanzanga, który opisał także posadzeniem nowego, młodego drzewka przez króla Purnavarma w 620 roku. Od tego czasu podczas corocznych obchodów święta Visakha Puja, tysiące ludzi z całych Indii gromadzi się i namaszcza korzenie świętego drzewa pachnącą wodą i mlekiem, oraz by oferować kwiaty i muzykę. Xuanzang tak pisał: "Drzewo stało otoczone ceglanym murem z zachodu, północy i południa, co czyni je małą twierdzą. Ma spiczaste liście jasnozielonego koloru. Wierni składają pod drzewem ofiary z twarogu, mleka i perfum takich jak z drzewa sandałowego czy kamfory".
Wiele lat później angielski archeolog Cunningham napisał: "W 1862 roku ujrzałem to drzewo niszczejące, zachodnie gałęzie nadal się zieleniły lecz pozostałe gałęzie były spróchniałe i pozbawione kory. Później widziałem je jeszcze raz w 1871 i ponownie w 1875 roku, kiedy całkowicie obumarło. Krótko potem w 1876 roku pozostała część resztek drzewa upadła podczas burzy przy wschodnim murze i stare figowe drzewo zniknęło. Jednak zebrano wiele nasion i młoda latorośl mogła zająć miejsce starego drzewa".
Drzewo Bodhi rosnące po zachodniej stronie świątyni Mahabodhi w Bodhgaya jest czwartym bezpośrednim potomkiem pierwotnego drzewa Bodhi.
W 1956 r. bandida-chambo-lama (tytuł głowy buddystów ZSRR) Dżimbal Dorżi Gombojew wziął udział w 2500 rocznicy parinirwany (skt. parinirvāna) Buddy (Buddha Dżajanti) i przewiózł do ZSRR nasiona świętego drzewa, które zasadził na terenie dacanu iwołgińskiego.
Pod koniec XX w. szczep tego drzewa został zasadzony na terenie Powszechnego Kościoła Buddy (Buddha's Universal Church) w San Francisco, który nadal się rozwija.
Symbolika Drzewa.
Drzewo Bodhi symbolizuje Oświecenie. Jego symbolika łączy się bezpośrednio z osobą Buddy Śakjamuniego oraz najważniejszej chwili w Jego życiu. Symbolizuje także ochronę. Drzewo ochraniało Buddę podczas medytacji przed atakami Mary i przed żywiołami przez niego rozpętanymi.
Obecnie drzewo Bodhi nadal pełni bardzo ważną rolę dla wszystkich buddyjskich tradycji, będąc przypomnieniem i inspiracją, symbolem pokoju, Oświecenia i potencjalnych możliwości, które leżą w każdym z nas.
skt Bodhighara | chiń. daoshu; pudishu | kor. tosu; porisu | jap. dōshu; bodaishu | wiet. daô thu; phâu dê thu | tyb. byang.chub.shing

</doc>
<doc id="447154" url="https://pl.wikipedia.org/wiki?curid=447154" title="Piotr Janiak">
Piotr Janiak



</doc>
<doc id="447155" url="https://pl.wikipedia.org/wiki?curid=447155" title="Mahawira">
Mahawira



</doc>
<doc id="447160" url="https://pl.wikipedia.org/wiki?curid=447160" title="Dziewiąte wrota">
Dziewiąte wrota

Dziewiąte wrota – film produkcji francusko-amerykańsko-hiszpańskiej w reżyserii Romana Polańskiego z 1999 r. na podstawie powieści "Klub Dumas" Arturo Pérez-Reverte'a. Jest to drugi po "Dziecku Rosemary" film Polańskiego podejmujący satanistyczną tematykę i trzeci w jego reżyserii obraz, w którym jedną z głównych ról kreuje jego żona – Emmanuelle Seigner.
Zdjęcia powstawały we Francji (w Paryżu oraz na zamkach katarów w Puivert i Montségur), w Hiszpanii (Toledo), a także w Portugalii (Sintra). Budżet produkcji wyniósł 38 milionów dolarów, a wpływy na całym świecie 58 milionów dolarów.
Według serwisu Rotten Tomatoes film uzyskał w prasie około 42% pozytywnych opinii (na podstawie 86 recenzji).
Opis fabuły.
Dean Corso, nowojorski bibliofil specjalizujący się w odnajdywaniu bezcennych starodruków, na zlecenie bogatego kolekcjonera Borisa Balkana ma odnaleźć dwa egzemplarze księgi "Dziewięć Wrót Królestwa Cieni". Ich autor Aristide Torchia został spalony na stosie za kontakty z samym Szatanem. Corso wyrusza w podróż, której przebiegu zupełnie się nie spodziewa. Na tropie ksiąg dociera aż do Hiszpanii. Od antykwariuszy, braci Ceniza, dowiaduje się, że niektóre z dziewięciu rycin w księdze sygnowane są LCF. Porównując posiadany egzemplarz z należącym do innego kolekcjonera, Victora Fargasa, Corso zauważa istotne różnice pomiędzy rycinami. Dookoła poszukiwacza zaczynają się dziać niepokojące rzeczy. Jego przyjaciel ginie, a sam Corso zostaje napadnięty. Z pomocą przychodzi mu tajemnicza dziewczyna. Dziewczyna staje się jego przewodnikiem i doradcą.
Ścieżka dźwiękowa.
Oryginalna ścieżka dźwiękowa do "Dziewiątych wrót" została skomponowana przez Wojciecha Kilara. Album został wydany 16 listopada 1999 roku. Portal AllMusic wystawił płycie ocenę 3/5. „Uczta, na której poszczególne dania, mimo iż złożone są z wielokrotnie próbowanych składników to dostarczają słuchaczowi wyjątkowych i niezapomnianych doznań” – pisał o albumie Damian Sołtysik z portalu Soundtracks.pl.

</doc>
<doc id="447165" url="https://pl.wikipedia.org/wiki?curid=447165" title="Pielęgnice">
Pielęgnice



</doc>
<doc id="447167" url="https://pl.wikipedia.org/wiki?curid=447167" title="Peter Lindholm">
Peter Lindholm



</doc>
<doc id="447168" url="https://pl.wikipedia.org/wiki?curid=447168" title="Pontiac Trans Am">
Pontiac Trans Am



</doc>
<doc id="447170" url="https://pl.wikipedia.org/wiki?curid=447170" title="Kombinacja norweska na Zimowych Igrzyskach Olimpijskich 1936">
Kombinacja norweska na Zimowych Igrzyskach Olimpijskich 1936

Kombinacja norweska na Zimowych Igrzyskach Olimpijskich 1936 odbyła się w dniach 12 – 13 lutego 1936 roku na skoczni Große Olympiaschanze i trasie biegowej w Garmisch-Partenkirchen. Zawodnicy najpierw musieli pokonać dystans 18 km w biegu narciarskim, a następnie oddali po trzy dwa skoki na skoczni. Czas biegu przeliczano na punty i sumowano z notą za skoki; zawodnik z najwyższą notą wygrywał. Tytułu mistrzowskiego bronił Norweg Johan Grøttumsbråten, który uprzednio zakończył karierę. Nowym mistrzem olimpijskim został kolejny Norweg – Oddbjørn Hagen, pozostałe miejsca na podium zajęli jego rodacy, kolejno Olaf Hoffsbakken i Sverre Brodahl. 

</doc>
<doc id="447173" url="https://pl.wikipedia.org/wiki?curid=447173" title="Mistrzostwa świata w curlingu mężczyzn">
Mistrzostwa świata w curlingu mężczyzn

Mistrzostwa świata mężczyzn w curlingu po raz pierwszy odbyły się w roku 1968, lecz w latach 1959-1967 rozgrywane były Scotch Cup, które także zaliczane są do mistrzostw świata (od 1968). W latach 1989-2004 MŚ mężczyzn i MŚ kobiet rozgrywane były jednocześnie. Od 2004 są już rozgrywane oddzielnie, przyjęto również zasadę, że Kanada będzie gospodarzem na przemian MŚ mężczyzn i MŚ kobiet.
Gdy mistrzostwa świata rozgrywano razem uczestniczyło w nich 10 krajów. Automatycznie kwalifikowały się dwie drużyny z Ameryki (automatycznie Kanada i USA), 7 najlepszych z mistrzostw Europy i mistrz Azji i strefy Pacyfiku.
Po oddzieleniu imprez liczba drużyn została zwiększona do 12. Z Ameryki kwalifikują się 2 kraje, z Europy 8 i ze strefy Pacyfiku 2. Do 2009 w Ameryce tylko dwa kraje wystawiały reprezentacje mężczyzn w curlingu (Kanada i USA), w 2008 drużynę narodową stworzyła Brazylia. W związku z zaistniałą sytuacją rozegrano challenge między USA i Brazylią.
Oficjalna nazwa.
Na przestrzeni lat mistrzostwa świata miały wiele oficjalnych nazw pochodzących głównie od sponsorów zawodów:

</doc>
<doc id="447174" url="https://pl.wikipedia.org/wiki?curid=447174" title="Komisja Michnika">
Komisja Michnika

Komisja Michnika – nieformalna nazwa zespołu badawczego, który na wniosek Henryka Samsonowicza, ministra edukacji narodowej w rządzie Tadeusza Mazowieckiego miał się zająć aktami SB.
Zespół ten pracował od 12 kwietnia do 27 czerwca 1990 w archiwach MSW. W jego skład wchodzili: jej przewodniczący dyrektor Archiwum Akt Nowych Bogdan Kroll, prof. Jerzy Holzer historyk z PAN, historyk prof. Andrzej Ajnenkiel i ówczesny poseł OKP Adam Michnik, redaktor naczelny „Gazety Wyborczej”.
Badaczy tych nie dopuszczono do akt wytworzonych przez Departament I MSW (wywiad) – siłą rzeczy skoncentrowali się na aktach Departamentu III (Służba Bezpieczeństwa). Najprawdopodobniej mieli oni dostęp do akt osobowych byłych współpracowników UB i SB.
Komisja miała charakter poufny i skutkiem jej działania było powstanie dwustronicowego sprawozdania stwierdzającego niekompletność akt oraz załącznika zawierającego wyrywkową listę materiałów archiwalnych, które zdaniem członków Komisji powinny zostać przekwalifikowane.
Nie zachowały się żadne informacje o tym, kto zażądał jakiej teczki, kiedy ją otrzymał, kiedy zwrócił, co kopiował lub wynotowywał – co nie powinno zachodzić przy korzystaniu z tego typu archiwów. 

</doc>
<doc id="447175" url="https://pl.wikipedia.org/wiki?curid=447175" title="Małgorzata Dydek">
Małgorzata Dydek

Małgorzata Teresa Dydek-Twigg (ur. 28 kwietnia 1974 w Warszawie, zm. 27 maja 2011 w Brisbane) – polska koszykarka, grająca w swojej karierze w lidze polskiej, francuskiej, hiszpańskiej, rosyjskiej i amerykańskiej (WNBA), wielokrotna reprezentantka kraju. Mistrzyni Europy z 1999 roku i uczestniczka igrzysk olimpijskich w Sydney.
Była prawdopodobnie najwyższą grającą zawodowo koszykarką na świecie (jej wzrost podawany w mediach wahał się od 213 do 218 cm) oraz najwyższą zawodniczką w historii WNBA, w której była znana jako „Margo”. Karierę sportową zakończyła w 2008.
Absolwentka VII Liceum Ogólnokształcącego im. Dąbrówki w Poznaniu z 1993. W trakcie nauki szkolnej działała w Akcji Alternatywnej „Naszość”.
Kariera klubowa.
Europa.
Grę w koszykówkę rozpoczęła w „Huraganie” Wołomin. Od 1992 była zawodniczką Olimpii Poznań, z którą zdobyła dwukrotnie mistrzostwo Polski (1993, 1994) oraz trzecie miejsce w finale Pucharu Europy w 1994. Zagrała również z tą drużyną w finale Pucharu Ronchetti w 1993. W latach 1994–1996 grała we francuskim Valenciennes-Orchies, z którym zdobyła wicemistrzostwo Francji a następnie występowała w zespole Pool Getafe Madryt (1996–1998), z którym grała w finale Pucharu Europy (1998) oraz dwukrotnie zdobyła mistrzostwo Hiszpanii (1997 i 1998). W 1998 wróciła do Polski, do 2005 grała w klubie Lotos Gdynia (występującym pod różnymi nazwami – kolejno Polpharma VBW Clima, Lotos VBW Clima, Lotos Gdynia). Siedmiokrotnie zdobyła z gdyńskim klubem mistrzostwo Polski (1999–2005), grała z nim także dwukrotnie w finale Pucharu Europy (2002, 2004). W sezonie 2005/2006 opuściła Gdynię i przeniosła się do UMMC Jekaterynburg (Rosja), a następnie do Ros Casares Walencja (Hiszpania), z którym w sezonie 2006/2007 została wicemistrzynią Euroligi oraz wicemistrzynią Hiszpanii.
W plebiscycie „La Gazzetta dello Sport” (1999) uznana za najlepszą zawodniczkę Europy.
WNBA.
Od 1998 do 2008 grała w zawodowej lidze WNBA, debiutując w zespole Utah Starzz (wybrana z pierwszym numerem draftu WNBA w 1998). Występowała tam (klub w 2003 zmienił nazwę na "San Antonio Silver Stars") przez 7 lat. Na początku 2005 roku została oddana do Connecticut Sun, z którym zdobyła wicemistrzostwo ligi (2005) i skąd odeszła po sezonie 2007. W sierpniu 2008 podpisała kilkutygodniowy kontrakt z Los Angeles Sparks.
W 2006 i 2007 została wybrana do drugiej drużyny najlepiej broniących zawodniczek ligi ("WNBA All-Defensive Second Team").
W ciągu 11 sezonów (323 mecze) zdobyła 3220 punktów (średnio 10 na mecz) i miała 2143 zbiórek (6,6). W 24 występach posezonowych uzyskała średnie 8,3 punktu, 6,5 zbiórki oraz 2,46 bloku na mecz.
Debiutując w WNBA (11 czerwca 1998 przeciwko Los Angeles Sparks) zablokowała 6 rzutów, wyrównując rekord ligi należący do jej bezpośredniej tego dnia przeciwniczki, Lisy Leslie. W meczu z Detroit Shock (17 lipca) poprawiła ten wynik o 2 bloki, a dwadzieścia dni później przeciwko Cleveland Rockers ustanowiła 9 blokami nowy rekord, który przetrwał do 2001 roku.
Jest liderem wszech czasów WNBA w liczbie bloków (877) oraz druga na liście wszech czasów pod względem średniej bloków na mecz (2,72). Do 2014 była współrekordzistką ligi w liczbie zablokowanych rzutów w jednym meczu – 10, którą osiągnęła 7 czerwca 2001 w barwach Utah Starzz w meczu przeciwko Orlando Miracle. Zanotowała wówczas drugie w historii ligi triple-double, dodając do bloków 12 punktów i 11 zbiórek. W 1998 miała rekordową liczbę bloków (114) w jednym sezonie i najwyższą średnią liczbę bloków na mecz (3,80) w jednym sezonie. Oba te wyniki zostały poprawione przez Brittney Griner w – odpowiednio – w 2014 i 2015.
Występy w Meczach Gwiazd WNBA.
Małgorzata Dydek wystąpiła dwukrotnie w Meczu Gwiazd ligi WNBA ("WNBA All-Star Game").
W 2003 jako zawodniczka San Antonio Silver Stars zagrała w drużynie Zachodu. Podczas 8 minut spędzonych na boisku zdobyła 2 punkty i zanotowała 2 zbiórki (miała też przechwyt i stratę). Zachód pokonał Wschód 84-75.
W 2006 wybrano ją do pierwszej piątki Wschodu. Oprócz niej cztery inne zawodniczki Connecticut Sun znalazły się w kadrze na mecz. Jej drużyna pokonała Zachód 98–82, a polska środkowa w 18 minut zapisała na swoim koncie 3 punkty, 9 zbiórek, 4 bloki i jeden przechwyt (także stratę i faul).
Reprezentacja Polski.
Jako juniorka była brązową medalistką mistrzostw Europy (1992) i mistrzostw świata (1993).
Z reprezentacją Polski seniorek grała czterokrotnie na Mistrzostwach Europy (1993 – 5 miejsce, 1999 – 1 miejsce, 2001 – 6 miejsce, 2003 – 4 miejsce), raz na Igrzyskach Olimpijskich (w Sydney – 8 miejsce), raz na mistrzostwach świata (1994 – 13 miejsce).
Jej największym sukcesem reprezentacyjnym było Mistrzostwo Europy w 1999. Została wówczas najskuteczniejszą zawodniczką tych zawodów (154 pkt); wybrano ją do pierwszej piątki turnieju. W związku z tym sukcesem zajęła 5. miejsce w Plebiscycie Przeglądu Sportowego na najlepszego sportowca Polski w 1999.
Debiutowała w I reprezentacji w oficjalnym meczu 8 czerwca 1993 z Hiszpanią (w turnieju finałowym ME), rzucając 15 pkt. Ostatni raz zagrała o punkty 21 września 2007 ze Słowacją w meczu eliminacyjnym do ME 2007, rzucając 21 pkt.
Łącznie w latach 1993–2003 zagrała 132 razy w drużynie narodowej, zdobywając 1783 pkt.
Po zakończeniu kariery.
Po ukończeniu kariery zawodowej w 2008 pracowała jako trenerka w klubie Northside Wizards z Brisbane.
Jej mężem był Anglik David Twigg, z którym miała dwóch synów. Jej siostry: Marta Dydek i Katarzyna Dydek – również zajmują się koszykówką, jedna z nich jest trenerką drużyny koszykówki INEA AZS.
Od dziecka cierpiała na arytmię serca, 19 maja 2011 została wprowadzona w stan śpiączki farmakologicznej w związku z zatrzymaniem akcji serca, do której doszło w jej domu, w australijskim mieście Brisbane. Koszykarka zmarła po tygodniu w szpitalu w Brisbane. Była w czwartym miesiącu ciąży, zmarło też jej nienarodzone dziecko. Według opinii lekarzy z Brisbane przyczyną zgonu było zatrzymanie akcji serca o niewyjaśnionym podłożu, zaś nie przyczyniła się do tego arytmia serca, którą Małgorzata Dydek miała stwierdzoną w stopniu średnim.
17 czerwca 2011 odbył się jej pogrzeb. Urna z jej prochami została złożona na cmentarzu w podwarszawskich Ząbkach.
Upamiętnienie.
W dniach 22–24 czerwca 2012 w hali Ośrodka Sportu i Rekreacji „Huragan” w Wołominie odbył się I Międzynarodowy Młodzieżowy Memoriał Małgorzaty Dydek. 3 września 2012 w Wołominie jej imieniem nazwano rondo drogowe.
W marcu 2019 ogłoszono, że Małgorzata Dydek pośmiertnie w tym samym roku zostanie przyjęta do Galerii Sław FIBA.

</doc>
<doc id="447176" url="https://pl.wikipedia.org/wiki?curid=447176" title="Gębacze">
Gębacze



</doc>
<doc id="447183" url="https://pl.wikipedia.org/wiki?curid=447183" title="Uniwersalny synchroniczny i asynchroniczny nadajnik-odbiornik">
Uniwersalny synchroniczny i asynchroniczny nadajnik-odbiornik

Uniwersalny synchroniczny i asynchroniczny nadajnik-odbiornik, USART (od ) – uniwersalny port w mikrokontrolerach, mogący pracować w trybie transmisji synchronicznej i asynchronicznej. 
Jak wskazuje nazwa, możliwa jest praca synchroniczna (kolejne bity są przesyłane w takt zegara sterującego transmisją) oraz asynchroniczna, kiedy odbiornik wykrywa początek ramki transmisyjnej, a następnie próbkuje sygnał wejściowy przez ustalony przez obie strony czas trwania bitu.

</doc>
<doc id="447189" url="https://pl.wikipedia.org/wiki?curid=447189" title="Odmiedniczkowe zapalenie nerek">
Odmiedniczkowe zapalenie nerek

Odmiedniczkowe zapalenie nerek (łac. "pyelonephritis") – jedna z najcięższych chorób zakaźnych układu moczowego. Czynnikiem etiologicznym w 80% jest "Escherichia coli". Przebieg może być ostry lub przewlekły. W przeciwieństwie do zakażenia ostrego postać przewlekła przebiega skąpoobjawowo lub bezobjawowo aż do zaawansowanego stadium przewlekłej niewydolności nerek (ich nieodwracalnego uszkodzenia). 
Przewlekle odmiedniczkowe zapalenie nerek jest następstwem powstania blizn w nerce po nieleczonym lub zbyt późno leczonym ostrym odmiedniczkowym zapaleniu nerek. U dzieci z odpływem pęcherzowo-moczowodowym zmiany takie określane są jako nefropatia refluksowa.
Wiadomo obecnie, że zmiany bliznowate w nerkach mogą powstawać u dzieci bez jakiejkolwiek wady układu moczowego, po przebytym w pierwszych latach życia zapalenia układu moczowego. Może prowadzić do przewlekłej niewydolności nerek.
Objawy.
Do niecharakterystycznych objawów należą:
Leczenie.
Kuracja antybiotykowa i picie dużej ilości płynów w celu wypłukania bakterii z układu moczowego to standardowe postępowanie przy zapaleniu nerek.
Leczenie farmakologiczne.
Konieczne jest przewlekłe (miesiące, lata) stosowanie leków odkażających drogi moczowe. Czasami są zalecane leki zakwaszające mocz.
Jeśli chorobie towarzyszy nadciśnienie tętnicze, konieczne jest stosowanie leków obniżających ciśnienie.

</doc>
<doc id="447191" url="https://pl.wikipedia.org/wiki?curid=447191" title="Rzym (serial telewizyjny)">
Rzym (serial telewizyjny)

Rzym (ang. "Rome") – historyczny serial telewizyjny wyprodukowany przez telewizje BBC oraz HBO. Wyemitowany w 2005 pierwsza seria składa się z 12 pięćdziesięciominutowych odcinków. Emisja drugiej, 10-odcinkowej serii rozpoczęła się w USA 14 stycznia 2007. Początkowo twórcy planowali realizację pięciu serii. Pierwszą zrealizowano w zakładanej początkowo formie, druga miała kończyć się śmiercią Brutusa, trzecia i czwarta obejmować wojnę w Egipcie, piąta pojawienie się w Palestynie proroka (mesjasza). Jednak stacja HBO zażyczyła sobie realizację jedynie dwóch serii, ostatecznie trzeci i czwarty wątek włączono do drugiej serii, a z piątej w ogóle zrezygnowano.
Akcja serialu rozgrywa się u schyłku Republiki rzymskiej i początku Cesarstwa Rzymskiego (koniec wojny w Galii, dojście Cezara do władzy oraz jego rządy, przejęcie po nim schedy przez Oktawiana Augusta). Głównymi bohaterami są Lucjusz Vorenus i Tytus Pullo (postacie wspomniane w "O wojnie galijskiej" Juliusza Cezara). Autorzy serialu skupili się na pokazaniu życia w ówczesnym Rzymie, zwyczajach i mentalności mieszkańców. Wydarzenia ogólnopolityczne pokazane są dość skrótowo, przez pryzmat bohaterów. Akcja dotyczy głównie losów dwóch rodzin oraz osób z tymi rodzinami związanych.

</doc>
<doc id="447193" url="https://pl.wikipedia.org/wiki?curid=447193" title="Przysadka">
Przysadka



</doc>
<doc id="447199" url="https://pl.wikipedia.org/wiki?curid=447199" title="Ani Mru-Mru">
Ani Mru-Mru



</doc>
<doc id="447200" url="https://pl.wikipedia.org/wiki?curid=447200" title="Pallene (księżyc)">
Pallene (księżyc)

Pallene (Saturn XXXIII) – księżyc Saturna, odkryty wraz z Methone na zdjęciach przesłanych przez sondę Cassini latem 2004 roku.
Pallene została pierwszy raz uwieczniona jeszcze przez sondę Voyager 2, na pojedynczym zdjęciu zrobionym 23 sierpnia 1981 roku i oznaczona tymczasowo "S/1981 S 14". Jedno zdjęcie pozwalało jednak tylko oszacować promień orbity księżyca i dopiero obserwacje sondy Cassini pozwoliły odnaleźć ten obiekt.
Nazwa pochodzi od Pallene – jednej z Alkyonid (7 córek Alkyoneusa).

</doc>
<doc id="447202" url="https://pl.wikipedia.org/wiki?curid=447202" title="Kombinacja norweska na Zimowych Igrzyskach Olimpijskich 1956">
Kombinacja norweska na Zimowych Igrzyskach Olimpijskich 1956

Kombinacja norweska na Zimowych Igrzyskach Olimpijskich 1956 odbyła się w dniach 29 – 31 stycznia 1956 roku na skoczni Trampolino Italia i trasie biegowej w Cortina d’Ampezzo. Zawodnicy najpierw oddali po trzy skoki na normalnej skoczni (najsłabszy skok nie był liczony), a następnie musieli pokonać dystans 15 km w biegu narciarskim. Czas biegu przeliczano na punty i sumowano z notą za skoki; zawodnik z najwyższą notą wygrywał. Tytułu mistrzowskiego bronił Norweg Simon Slåttvik, który zakończył wcześniej karierę. Nowym mistrzem olimpijskim został jego rodak, Sverre Stenersen, srebrny medal zdobył Bengt Eriksson ze Szwecji, a trzecie miejsce zajął Polak Franciszek Gąsienica Groń. 

</doc>
<doc id="447205" url="https://pl.wikipedia.org/wiki?curid=447205" title="Polydeuces (księżyc)">
Polydeuces (księżyc)



</doc>
<doc id="447208" url="https://pl.wikipedia.org/wiki?curid=447208" title="Klara Zach">
Klara Zach

Klara Zach (węg. "Klára Zách", "Klára Záh"; zm. po 17 kwietnia 1330) – córka węgierskiego magnata Felicjana Zacha, dwórka królowej węgierskiej Elżbiety Łokietkówny.
Według relacji kronikarzy miała odznaczać się niezwykłą urodą, która została dostrzeżona przez przebywającego na przełomie 1329 i 1330 na Węgrzech królewicza Kazimierza, który zgwałcił Klarę. Incydent spowodował gniew ojca dziewczyny, który 17 kwietnia 1330 wtargnął na zamek króla węgierskiego Karola Roberta i próbował zabić go wraz z rodziną. Po klęsce Zacha całą jego rodzinę wymordowano, zaś Klarę okaleczono.
Klara w źródłach historycznych.
Pierwsze przekazy o Klarze.
Tragedię Zachów po raz pierwszy powiązał z księciem Kazimierzem nieznany z imienia historiograf wenecki. Uwagę dziejopisa przykuła okaleczona w wyniku zamachu Felicjana Zacha ręka królowej Elżbiety, zauważona przez niego podczas wizyty Łokietkówny w Neapolu w 1343. Kwestię zamachu historyk zreferował na podstawie pogłosek krążących wówczas na terenie Włoch. Następnym źródłem wspominającym o zgwałceniu Klary przez Kazimierza jest dedykowana księciu austriackiemu Rudolfowi IV "Kronika", autorstwa austriackiego poety Henryka von Mügeln, przebywającego między 1346 a 1353 na terenie Węgier. W dziele tym zapisano:
Relacja Długosza.
Postać Klary jest również wzmiankowana w "Rocznikach" Jana Długosza przy opisie zamachu Felicjana Zacha na króla węgierskiego Karola Roberta 17 kwietnia 1330. Córka Felicjana, Klara przebywała na dworze królowej Elżbiety, gdzie wraz z innymi dziewczętami z bogatych, szlacheckich rodów była dwórką królowej. Klara miała wyróżniać się niezwykłą pięknością, czym miała zwrócić uwagę królewicza Kazimierza przebywającego na przełomie 1329 i 1330 u siostry Elżbiety na zamku w Wyszehradzie. W spotkaniach Kazimierza i Klary pośredniczyła Elżbieta, która przychodziła wraz z dwórką do królewicza udającego chorobę. Królowa potem wychodziła sama z izby księcia, zostawiając tam Klarę i umożliwiając jej zgwałcenie. Po pewnym czasie wykorzystana dwórka zwierzyła się jednak z tego wydarzenia swojemu ojcu, prosząc o pomszczenie jej hańby. Jako że Kazimierz wyjechał już z Węgier, ojciec Klary obrócił swój gniew przeciwko władcy Węgier Karolowi. 17 kwietnia 1330 próbował zamordować króla wraz z rodziną, jednak został pochwycony przez rycerzy królewskich i zamordowany. Gniew Karola Roberta spadł na cały ród Zachów. Okrutny los spotkał także Klarę, którą pozbawiono nosa, warg i palców u obu rąk. Oprowadzano ją półżywą po kraju, zmuszając do wyznania własnej i ojcowskiej zbrodni.
Historyczność romansu z Klarą.
Zajście incydentu z udziałem królewicza Kazimierza na Węgrzech jest niekiedy negowane w literaturze historycznej. Zdaniem wielu badaczy opowieść o zgwałceniu Klary przez księcia była plotką rozsiewaną przez przeciwny Polakom zakon krzyżacki, aby osłabić reputację Polski. Ze względu na istnienie dwóch odrębnych przekazów, autorstwa weneckiego dziejopisa oraz Henryka von Mügeln, uważa się jednak, że gwałt rzeczywiście miał miejsce. Późniejsze romanse króla Kazimierza, m.in. z Esterką i Krystyną Rokiczaną jeszcze bardziej uprawdopodabniają romans z Zachówną. Przypuszcza się, że związek Kazimierza z Klarą nie był przyczyną zamachu Felicjana Zacha na rodzinę królewską. Prawdopodobnie kronikarze próbowali w ten sposób wyjaśnić niejasności związane z zamachem z 17 kwietnia 1330. W literaturze pojawił się również domysł, jakoby romans z Klarą był środkiem leczniczym po chorobie królewicza w 1327.
Klara Zach w kulturze węgierskiej.
Postać Klary pojawia się w węgierskiej literaturze i kulturze masowej. W 1855 postać Zachówny została uwieczniona w wierszu Jánosa Aranya pod tytułem "Zách Klára". W 1911 Aladár Körösfői-Kriesch namalował dwa obrazy, które zatytułował "Historia Klary Zach" ("Zách Klára története"). Obecnie znajdują się one w Węgierskiej Galerii Narodowej w Budapeszcie. W 2009 na płycie "Arany-album" zespołu folk-metalowego Dalriada znalazła się piosenka "Zách Klára" do słów wiersza Aranya, opowiadająca tragiczną historię pięknej Klary.

</doc>
<doc id="447211" url="https://pl.wikipedia.org/wiki?curid=447211" title="Narvi (księżyc)">
Narvi (księżyc)

Narvi (Saturn XXXI) – księżyc Saturna, odkryty przez Scotta S. Shepparda i jego zespół, 22 lata po przelocie sondy Voyager 2 przez system tej planety.
Należy on do grupy nordyckiej zewnętrznych księżyców planety, poruszających się ruchem wstecznym. Narvi wraz z Bestlą tworzy podgrupę o inklinacji bliskiej 145°.
Nazwa pochodzi z mitologii nordyckiej, Narvi (Narfi) był synem boga Lokiego.

</doc>
<doc id="447216" url="https://pl.wikipedia.org/wiki?curid=447216" title="Żupy krakowskie">
Żupy krakowskie

Żupy krakowskie – przedsiębiorstwo powstałe pod koniec XIII wieku, w skład którego wchodziła żupa w Wieliczce (Kopalnia soli Wieliczka) i żupa w Bochni (Kopalnia soli Bochnia), wraz z warzelniami znajdującymi się w tych miastach, nadwiślańskich portów żupnych oraz – od końca XVI do początku XVIII wieku – warzelni soli w Dobiegniewie. Przedsiębiorstwem zarządzał żupnik mianowany przez króla. Pierwszym żupnikiem tej saliny został w 1333 Francuz, Wojciech Porinus.
Przedsiębiorstwo działało przez blisko 500 lat, do I rozbioru Polski (1772), bez większych zmian organizacyjnych. Okres rozkwitu żupy krakowskiej przypadał od XVI wieku do połowy XVII wieku. W żupie w Wieliczce pracowało wtedy ok. 2000 górników, a wydobycie przekraczało 30 000 ton soli na rok. Żupa krakowska była największym w dawnej Rzeczypospolitej zakładem przemysłowym i jednym z największych w Europie. Po I rozbiorze Polski doszło do jej podziału na dwie oddzielne kopalnie soli: w Wieliczce i w Bochni.
Dzierżawcy.
W połowie XVIII wieku dzierżawcą żup krakowskich był Jan Mier.

</doc>
<doc id="447222" url="https://pl.wikipedia.org/wiki?curid=447222" title="Gwiazda od zaraz">
Gwiazda od zaraz

Gwiazda od zaraz – kanadyjski serial młodzieżowy nadawany pierwotnie przez stację CTV, jednak największą sławę zdobył w stosunkowo niewielkiej amerykańskiej stacji TeenNick. W Polsce serial był emitowany na kanale ZigZap.
Serial opowiada o "Jude Harrison", która zwyciężyła konkurs wokalny (podobny do kanadyjskiej wersji Idola) i przeżywa teraz swoje wzloty i upadki.
Serial jest stworzony przez producentów Degrassi: The Next Generation, popularnego za oceanem serialu. Jednak nie zawiera podobnych wątków. "Gwiazda od zaraz" opowiada głównie o pierwszych krokach Jude w świecie show-biznesu i zawodowej muzyki, a także o jej perypetiach miłosnych i przyjacielskich.
Większość piosenek została stworzona specjalnie dla tego serialu. W każdym z odcinków pierwszego sezonu Jude pisze jedną piosenkę na swoją debiutancką płytę. Piosenka ta przewija się przez cały odcinek i kończy go. Alexz Johnson sama śpiewa większość piosenek, a do kilku napisała również teksty. Jednak, większość z nich skomponowali i teksty napisali specjalnie zwerbowani autorzy, całe ich szeregi, zorganizowane w intensywne obozy autorskie poza kulisami serialu przez jego producentów. Jedną taką autorką była nowa piosenkarka Lights (Valerie Poxleitner), która ubiegała się nieskutecznie o rolę Jude, przegrywając właśnie z Alexz Johnson.
Aktorzy.
Główne role
sezon I
sezon II
sezon III
sezon IV
Wersja polska.
Wersja polska: Start International PolskaTekst: Piotr RadziwiłowiczCzytał: Marek Lelek

</doc>
<doc id="447225" url="https://pl.wikipedia.org/wiki?curid=447225" title="Charłamp">
Charłamp



</doc>
<doc id="447227" url="https://pl.wikipedia.org/wiki?curid=447227" title="Tadeusz Jachimowski">
Tadeusz Jachimowski

Tadeusz Julian Jachimowski, ps. „Biskupowicz”, „Budwicz” (ur. 12 lutego 1892 w Kazimierzy Małej, zm. 7 sierpnia 1944 w Warszawie) – ksiądz, dziekan Wojska Polskiego, doktor filozofii, magister teologii, tajny szambelan Jego Świątobliwości, kanonik honorowy kielecki.
Życiorys.
Był synem Juliana (1864–1928) i Heleny z Kobylańskich (1867–1941). Był starszym bratem Bronisława Aleksandra (1895–1937), majora artylerii Wojska Polskiego, odznaczonego Krzyżem Walecznych i Medalem Niepodległości i Mariana Edwarda (1900–1938), majora piechoty Wojska Polskiego, działacza niepodległościowego.
Ukończył Gimnazjum Miejskie w Pińczowie a następnie wstąpił do Seminarium Duchownego w Kielcach. Od 1913 kontynuował studia w Akademii Duchownej w Petersburgu. Święcenia kapłańskie przyjął w 1914, a w czerwcu 1917 ukończył studia zdobywając dyplom magistra teologii.
12 kwietnia 1917 roku administrator archidiecezji mohylewskiej, biskup Jan Cieplak nominował go na kapelana Wojska Polskiego na Wschodzie. 24 kwietnia tego roku wyjechał do Kijowa, w celu objęcia funkcji kapelana 4 pułku strzelców polskich Dywizji Strzelców Polskich. W listopadzie 1917 roku objął obowiązki kapelana 1 Dywizji Strzelców Polskich. Równocześnie pełnił obowiązki kapelana 2 pułku strzelców polskich. 4 lutego 1918 roku pod Tołoszczycą na wschód od Bobrujska, objął po kontuzjowanym pułkowniku Konarzewskim dowództwo brygady i pomyślnie zakończył potyczkę z Armią Czerwoną.
W okresie od 1919 do lipca 1933 roku był kanclerzem Polowej Kurii Biskupiej. Z zajmowanego stanowiska usunięty został z powodu oskarżeń o głęboką niechęć do piłsudczyków. Z dniem 30 września 1934 został przeniesiony w stan spoczynku.
Od października 1939 do kwietnia 1940 był więziony na Pawiaku. Po zwolnieniu został rektorem kościoła Św. Anny. W konspiracji działał od 1941.
Był naczelnym kapelanem Sokolstwa Polskiego w II Rzeczypospolitej i naczelnym kapelanem Związku Walki Zbrojnej, a od 5 lutego 1943 roku naczelnym kapelanem i szefem służby duszpasterskiej Sił Zbrojnych w Kraju (Armii Krajowej). 23 lipca tego roku Józef Gawlina mianował go wikariuszem generalnym i zastępcą biskupa polowego Wojska Polskiego.
Tadeusz Jachimowski był organizatorem Towarzystwa Patriotycznego.
Napisał znany modlitewnik dla żołnierzy pt. "Żołnierz Chrystusowy", wydawany także w podziemiu. Był również autorem publikacji historycznych oraz prac z zakresu duszpasterstwa i filozofii. Stworzył ponadto dwa tomiki wierszy.
Został rozstrzelany 7 lub 8 sierpnia 1944 na podwórzu wypalonego budynku przy ul. Wolskiej, w rejonie kościoła św. Stanisława Biskupa i Męczennika.
Symboliczny grób Tadeusza Jachimowskiego znajduje się na cmentarzu Powązkowskim w Warszawie (kwatera 206–1–10,11).
Ordery i odznaczenia.
12 czerwca 1935 Komitet Krzyża i Medalu Niepodległości odrzucił wniosek o nadanie mu tego odznaczenia „z powodu braku pracy niepodległościowej”.

</doc>
<doc id="447229" url="https://pl.wikipedia.org/wiki?curid=447229" title="Wieczorynka">
Wieczorynka

Wieczorynka (zamiennie: Dobranocka) – nadawany na antenie radiowej lub telewizyjnej krótki program dla dzieci na dobranoc, w radiu najczęściej w formie słuchowiska, w telewizji jako seriale animowane lub lalkowe. Pierwotnie nazwa ta używana była także na określenie bajek do czytania na dobranoc, np. zbiory dobranocek (wieczorynek), najpiękniejszych dobranocek czy dobranocek na każdy dzień roku.
Wieczorynki (dobranocki) zyskały ogromną popularność w krajach bloku socjalistycznego i gromadziły wieczorami rzesze dzieci przed telewizorami. W państwach będących pod dominacją ZSRR był to często jedyny program telewizyjny w ciągu dnia przeznaczony dla dzieci. W większości państw kapitalistycznych nie powstała żadna forma dobranocek (wieczorynek). Zastępowane były one raczej przez kanały tematyczne lub kilkugodzinne pasma przeznaczone dla dzieci.
W Polsce jest to wieczorny blok programowy przeznaczony dla dzieci w wieku przedszkolnym i wczesnoszkolnym, emitowany na antenie TVP ABC. Od lat 50. XX w. do 2013 był to krótki blok z bajkami i serialami animowanymi dla dzieci nadawany w TVP1. W latach 50. i 60. XX w. wszystkie dobranocki były pokazywane na żywo, niektóre jeszcze w latach 70. ubiegłego wieku. W latach 2013-2014 pasmo było emitowane dodatkowo w TVP Kultura, a w latach 1992-2021 także na antenie TVP Polonia, gdzie od 2014 nosiło nazwę "Dobranocka." Między 2019 a 2021 program nadawany był jeszcze przez TVP Wilno.
Historia.
Bajki czytane dzieciom przed zaśnięciem mają długą tradycję. Od najdawniejszych czasów dziadkowie i rodzice najpierw opowiadali, a z czasem także czytali je swoim wnukom czy dzieciom. Po II wojnie światowej pojawiły się pierwsze słuchowiska radiowe dla dzieci na dobranoc. Jednym z najstarszych słuchowisk była audycja-dobranocka o "Piaskowym Dziadku", która była emitowana w polskiej stacji radiowej nadającej w okupowanej Austrii o nazwie Rot-Weiß-Rot. Z czasem słuchowisko to doczekało się serialowej produkcji telewizyjnej tworzonej w dwóch wersjach: wschodnio i zachodnioniemieckiej. Dobranocka ta jest najdłużej emitowanym nieprzerwanie programem telewizyjnym.
Długą historię ma również dobranocka w Rosji. Od 1964, początkowo w ZSRR, potem w Federacji Rosyjskiej nadawany jest program "Спокойной ночи, малыши"! (pol. "Dobranoc dzieci!"). Od 1991 r. emitowany jest na kanale Россия-1, po wiadomościach lokalnych, w godz. 20:50-21:00. W programie występuje prowadzący oraz rozmawiające z nim lalkowe postacie m.in. misia, zajączka, świnki czy pieska, a także puszczane są króciutkie seriale animowane.
W telewizji czechosłowackiej od 1963 r. (odpowiednio w 2 wersjach językowych), w niedzielę wieczorem nadawano "Stříbrné zrcátko" (pol. "Srebrne lusterko)", po 1965 r. program nosił tytuł "Večerníček" (pol. "Wieczorynka"). Symbolem czeskiej dobranocki był chłopiec Večerníček w papierowej czapce, który witał dzieci i życzył im dobrej nocy. Na Słowacji w czołówce programu przez lata występował pasterz z psem, świecący i gaszący gwiazdy. Od 1973 dobranocki były nadawane w kolorze i codziennie. Najczęściej emitowano czeskie bajki, jak "Krecik", "Makowa panienka", "Rusałka Amelka" czy "Bajki z mchu i paproci". Po rozpadzie Czechosłowacji w 1993 program był emitowany osobno w telewizji czeskiej i słowackiej. W Czechach w 2012 dobranocka z kanału ČT1 przeniosła się na ČT2.
Na Węgrzech wieczorynka otrzymała tytuł "Esti mese" (pol. "Bajka na dobranoc"). Jedną z najbardziej lubianych bajek na dobranoc jest tu seria o przygodach misia TV Maci, która pojawiła się w telewizji węgierskiej jako pierwsza w 1963 i nadawana jest z przerwami do dziś.
Pod koniec lat 80. XX w. krótkie programy dla dzieci przed zaśnięciem zaczęły pojawiać się także w krajach zachodnich, m.in. w Szwajcarii, we Włoszech czy USA. Jednak do dzisiaj cieszą się one umiarkowaną popularnością.
Z racji tego, że dobranocki są adresowane do młodszych dzieci to w większości krajów nie trwają one dłużej niż 30 minut. Najczęściej spotykaną wersją jest ta, która trwa do 15 minut.
W Polsce.
W Polsce początki emisji dobranocek zbiegają się z uruchomieniem telewizji w latach 50 XX w. Pasmo to było nadawane w ogólnopolskim Programie Pierwszym Telewizji Polskiej w godzinach wieczornych i trwało maksymalnie 15 minut. W latach 70. program na dobranoc nadawany w niedzielne wieczory otrzymał nazwę "Wieczorynka" i trwał niecałe 30 minut. Niedługo jednak wrócono do poprzedniej nazwy również w niedziele. Do 1993 program nosił nazwę "Dobranocka."
Pierwsze dobranocki lat 50. i 60. XX w. nie były jeszcze animowane, występowali w nich aktorzy, zabawki, ruchome plansze. Jedną z pierwszych postaci występujących w dobranockach była pacynka Pan Cerowany, wykonana z rękawiczki z naszytymi guzikami-oczami. "Miś z okienka" emitowany był od 1958 do 1973. W „okienku” miś prowadził rozmowy z aktorem (najpierw Stanisławem Wyszyńskim, potem Bronisławem Pawlikiem) na temat różnych książek dla najmłodszych. W roku 1959 pojawiły się "Przygody Gąski Balbinki", których pierwowzorem były krótkie bajki Danuty Mancewicz publikowane w "Świerszczyku" i wydrukowane następnie w formie książeczki. Każdy odcinek był zespołem statycznych plansz pokazujących przygody Gąski Balbinki i sepleniącego Kurczaka Ptysia, a dialogi bohaterów czytała autorka Danuta Mancewicz. Prostą animację stosowano także w "Przygodach Gapiszona" (1964–1966), którego pomysłodawcą i autorem ilustracji był Bohdan Butenko. Tytułowy Gapiszon był namalowany na szklanej tafli, za którą przesuwano krajobrazy Warszawy.
Najstarszą polską animację "Jacka i Agatkę" wymyśliła Wanda Chotomska. Dobranocka ta pojawiła się na czarno-białych ekranach w 1962 i była wyświetlana trzy razy w tygodniu (we wtorki, czwartki i soboty).
W latach 70. w dobranockach zaczęto pokazywać bajki z zagranicy: ze Wschodu i z Zachodu. Królowały czechosłowackie kreskówki, m.in. Krecik, "Makowa panienka", "Rusałka Amelka", "Bajki z mchu i paproci", "Przygody rozbójnika Rumcajsa" czy "Psi żywot". Wyświetlano bajki rosyjskie (m.in. "Wilk i Zając"), węgierskie (m.in. "Latający zajączek"), niemieckie ("Piaskowy Dziadek"). Z czasem zaczęto nadawać też bajki francuskie i angielskie. Jednym z najbardziej lubianych seriali animowanych w czasach PRL-u była "Pszczółka Maja", do której polską wersję piosenki wykonał Zbigniew Wodecki.
W latach 90. XX w. "Dobranocka" rozpoczęła jako pierwsza w Polsce emisję seriali animowanych wytwórni Walta Disneya. Po upadku PRL-u dużą oglądalnością cieszyły się także emitowane w tym paśmie seriale i bajki, m.in.: "Witaj, Franklin", "Tabaluga", różnego rodzaju produkcje z Kubusiem Puchatkiem, "Stacyjkowo", "Noddy", "Muminki", "Listonosz Pat" oraz wielokrotnie powtarzane przygody Pszczółki Mai i "Smerfy".
Najpopularniejsze polskie dobranocki (wieczorynki).
Na przestrzeni lat powstało także wiele polskich bajek stworzonych specjalnie na potrzeby "Dobranocki" (później "Wieczorynki"). Większość z nich, wykonanych różnymi technikami powstała w łódzkim Studiu Małych Form Filmowych Se-ma-for i Studiu Filmów Rysunkowych w Bielsku-Białej. Do najbardziej popularnych należą m.in.: "Przygody kota Filemona", "Miś Uszatek", "Bolek i Lolek", "Reksio", "Dziwne przygody Koziołka Matołka", "Porwanie Baltazara Gąbki", "Plastusiowy pamiętnik", "Wędrówki Pyzy", "Mały pingwin Pik-Pok", "Pampalini łowca zwierząt", "Kulfon, co z ciebie wyrośnie?", "Przygody Misia Colargola", "Przygód kilka wróbla Ćwirka", "Pomysłowy Dobromir", "Zaczarowany ołówek", "Król Maciuś Pierwszy", "Pamiętnik Florki", a także "Rodzina Treflików".
Emisja.
Od lat 50. XX w. program był emitowany codziennie w Pierwszym Programie Telewizji Polskiej (TVP1) w okolicach godziny 19:00 przed głównym wydaniem "Dziennika Telewizyjnego", później "Wiadomości". Oba serwisy informacyjne nadawane były o godzinie 19:30.
Przez ostatni rok emisji "Wieczorynki" w TVP1, czyli w latach 2012–2013 pasmo trwało od 5 do 10 minut. Półgodzinna "Wieczorynka" była natomiast w tym czasie nadawana przez TVP Kultura o godzinie 19:30.
Od 15 lutego 2014 wieczorynka funkcjonuje jako codzienny cykl polskich i zagranicznych bajek oraz seriali animowanych, który jest pokazywany na antenie dedykowanego dzieciom kanału TVP ABC w godzinach między 19:00 a 20:00. W paśmie tym emitowane są wyłącznie produkcje przeznaczone dla dzieci w wieku przedszkolnym i wczesnoszkolnym.
W 2014 powróciła też dawna nazwa programu, czyli "Dobranocka" (nieistniejąca od 1993). Tą nazwą określany był ok. 15 minutowy program dla dzieci, wyłącznie z polskimi bajkami i serialami animowanymi nadawany w TVP Polonia i TVP Wilno (tylko cyfrowa telewizja naziemna na Litwie) o godzinie 19:45, czyli tuż przed nadaniem głównego wydania serwisu informacyjnego "Polonia 24", który w 2020 zastąpił retransmitowane wcześniej "Wiadomości". Dobranocka adresowana była szczególnie do dzieci pochodzących z rodzin emigrantów mieszkających poza granicami kraju i niemającymi dostępu do polskojęzycznych kanałów z produkcjami dla dzieci. Dobranocka zniknęła z obu anten 15 marca 2021, kiedy to kanały powróciły do transmisji głównego serwisu informacyjnego Telewizji Polskiej o 19:30.
Polska "Wieczorynka" emitowana od 15 lutego 2014 na antenie TVP ABC stanowi wyjątek na tle innych krajów, gdyż trwa ok. 60 minut. Jest to jednak pasmo, na które składa się każdego dnia kilka różnych produkcji przerywanych specjalnie dostosowanymi zapowiedziami i informacjami dla dzieci.
Przyczyny zakończenia emisji "Wieczorynki" przez TVP1.
17 czerwca 2013 prezes TVP Juliusz Braun zapowiedział usunięcie "Wieczorynki" z ramówki TVP1. Powodem tej decyzji były zmiany programowe i gwałtowny spadek oglądalności, gdyż na rynku medialnym w Polsce istniały już kanały całodobowo oferujące programy dla dzieci, a część stacji miała już dobrze rozwinięte pasma przeznaczone dla najmłodszych widzów. Inną przyczyną usunięcia jej z "Jedynki" były plany uruchomienia nowego kanału dla dzieci TVP ABC, który ruszył w 2014 roku. Po raz ostatni Wieczorynka pojawiła na antenie TVP1 w dniu 30 sierpnia 2013, a serialem pokazanym w ostatnim bloku była "Świnka Peppa." Do 15 lutego 2014 na antenie TVP1 w weekendy nadawane były jeszcze o często zmieniających się porach między 18:30 a 19:30, seriale animowane Disneya w cyklu "Walt Disney przedstawia".
Wybrane seriale emitowane w polskiej "Wieczorynce".
Lista alfabetyczna:
Dobranocka wszech czasów.
Plebiscyt zorganizowany w 1997 roku przez Telewizję Polską i Gazetę Wyborczą.
Wyniki.
Skład pierwszej siódemki był następujący:

</doc>
<doc id="447230" url="https://pl.wikipedia.org/wiki?curid=447230" title="Haralampiusz">
Haralampiusz

Haralampiusz, Charłamp — imię męskie pochodzenia greckiego ("Χαραλαμπος"). Powstało ze słów χαρα ("chara") oznaczającego "szczęście" i λαμπω ("lampo") - "błyszczeć, lśnić" i oznacza "jaśniejącego szczęściem". 
Haralampiusz imieniny obchodzi 10 lutego.
Znane osoby noszące imię Haralampiusz:

</doc>
<doc id="447235" url="https://pl.wikipedia.org/wiki?curid=447235" title="Heladiusz">
Heladiusz

Heladiusz – imię męskie pochodzenia greckiego ("‘Ελλαδιος – Helladios", forma zlatynizowana), od "‘Ελλαδος (Hellados)" oznaczającego "grecki". 
Żeńskim odpowiednikiem jest Heladia.
Heladiusz imieniny obchodzi 8 stycznia, 18 lutego, 8 maja, 25 maja, 28 maja.
Odpowiedniki w innych językach:
Znane osoby o tym imieniu:

</doc>
<doc id="447237" url="https://pl.wikipedia.org/wiki?curid=447237" title="Heladia">
Heladia

Heladia – imię żeńskie pochodzenia greckiego ("‘Ελλαδιος – Helladios"), od "‘Ελλαδος (Hellados)" oznaczającego "grecki".
Męskim odpowiednikiem jest Heladiusz
Heladia imieniny obchodzi 8 stycznia, 18 lutego, 8 maja, 25 maja i 28 maja.

</doc>
<doc id="447241" url="https://pl.wikipedia.org/wiki?curid=447241" title="Sekundyn">
Sekundyn

Sekundyn — imię męskie pochodzące od łac. imienia "Secundus", czyli "drugi", utworzone przy użyciu przyrostka "-inus", oznaczającego przynależność, pochodzenie lub zdrabniającego. 
Sekundyn imieniny obchodzi:
Zobacz też:

</doc>
<doc id="447242" url="https://pl.wikipedia.org/wiki?curid=447242" title="Warsztat tkacki">
Warsztat tkacki

Warsztat tkacki – proste urządzenie do wytwarzania tkanin nazywane również krosnem ręcznym. 
Wszystkie czynności konieczne do wytworzenia tkaniny wykonywane są ręcznie przez tkacza. Podczas obsługi warsztatu tkackiego tkacz używa rąk do wprowadzania wątku w przesmyk i przybijaniu (dociskaniu) go do krawędzi tkaniny, oraz nóg do zmiany przesmyku. Po utworzeniu kilkunastu centymetrów tkaniny tkacz musi zwolnić zapadkę na wałku osnowowym i obrócić go o kilka stopni, następnie nawinąć tkaninę na wałek tkaninowy i odpowiednio ją naprężyć. Ze względu na to, że wszystkie czynności wykonywane są ręcznie, obecnie warsztat tkacki często nazywa się "krosnem ręcznym".
Rozwój konstrukcji.
Trudno określić datę powstania pierwszej tkaniny, ale prawdopodobnie pierwsze wyroby przypominające tkaniny powstawały już ponad 7500 lat temu. Warsztaty miały wówczas prymitywną formę. Były to dwa pionowe słupy, do których w górnej części przymocowana była pozioma belka. Do tej belki przywiązywano pasma skórzanych rzemieni, lian lub łyka, które stanowiły osnowę, obciążając je w dolnej części kamieniami. Pomiędzy tymi elementami przeplatano podobny materiał (wątek), uzyskując wyroby przypominające tkaninę. Poważną trudność sprawiało wprowadzanie wątku. Przeplatano wątek pod pierwszą nitką osnowy, następnie nad drugą, pod trzecią itd. Wątek przeplatany był więc pod nieparzystymi i nad parzystymi nitkami osnowy. W kierunku przeciwnym sposób przeplatania był odwracany i w ten sposób powstawała tkanina w najbardziej popularnym splocie płóciennym. Wyroby te nie miały jednak wszystkich cech tkaniny, ponieważ ich długość ograniczona była do kilkudziesięciu centymetrów. Dopiero opanowanie przędzenia umożliwiło dalszy rozwój tkactwa.
Przędzenie pierwotnie odbywało się ręcznie przy użyciu bardzo prymitywnych narzędzi: kądzieli i wrzeciona. Powstanie ok. XI wieku kołowrotka pozwoliło przyspieszyć proces przędzenia i uzyskać przędzę lepszej jakości – bardziej równomierną. Opanowanie techniki przędzenia pozwoliło na wykonanie osnów o znacznej długości nawijanych na wał osnowowy, co z kolei umożliwiło tworzenie wyrobów mających już wszystkie cechy tkaniny. 
Innym ułatwieniem było wynalezienie tzw. bardka. Umożliwiało ono tworzenie przesmyku, a więc znacznie ułatwiało wprowadzanie wątku i przyspieszało proces tkania. Poprawił się również wygląd tkaniny. Na drewnianej konstrukcji (ramie) zamocowane były dwa wałki: na jednym była nawinięta osnowa, na drugim nawijano utworzoną tkaninę. Pomiędzy tymi wałkami umieszczone było bardko, przez które przewlekano nitki osnowy. Wątek przybijano najpierw cienką listwą, później wielozębnym grzebieniem. Tą techniką można było wykonywać wyroby o dość niewielkich wymiarach poprzecznych – taśmy. Szerokość uzyskiwanego wyrobu ograniczała konstrukcja bardka. Technikę tę stosuje się do dziś w produkcji wyrobów ludowych zwanych krajkami.
Dopiero wykonanie prostej struny nicielnicowej z mocnego cienkiego sznurka pozwoliło na zbudowanie nicielnic, które wykonywane były w postaci ram o znacznej objętości (liczba strun), co umożliwiało wykonywanie tkanin o dowolnej szerokości. Sznurkowe struny impregnowane były olejem lnianym lub (pokostem). Był to układ najczęściej występujący w typowym warsztacie tkackim. Później sznurkowe struny zastąpiono metalowymi, takimi samymi jak w krosnach mechanicznych.
W ten sposób powstał poziomy warsztat tkacki, który był pierwowzorem późniejszych krosien tkackich. Dzięki nicielnicom powstał prosty mechanizm przesmykowy, ale wątek wprowadzano nadal przekładając czółenko przez przesmyk ręcznie. W roku 1733 John Kay skonstruował urządzenie, które częściowo zmechanizowało proces wprowadzania wątku do przesmyku. Był to pierwszy mechanizm przerzutowy, znacznie przyspieszający proces tkania. Mechanizm ten napędzany był ręcznie przez tkacza za pomocą układu sznurów i dźwigni. Powstały już wyrzutnie czółenkowe, które w zmodyfikowanej formie zastosowane w krosnach mechanicznych przetrwały do późnych lat siedemdziesiątych XX wieku.
Warsztat tkacki, mimo zbudowania w 1786 roku krosna mechanicznego i późniejszej znacznej jego rozbudowy, nie został wycofany z użytku. Służył jeszcze wiele lat w rzemiośle, a dzisiaj chętnie wykorzystywany jest przez twórców ludowych i artystów do wykonywania tkanin dekoracyjnych i artystycznych.
Odmiany.
Warsztaty tkackie wykonywane były w dwóch wersjach: 

</doc>
<doc id="447243" url="https://pl.wikipedia.org/wiki?curid=447243" title="Zapach (mechanika kwantowa)">
Zapach (mechanika kwantowa)

Zapach – jedna z liczb kwantowych przypisywanych elementarnym fermionom materii – kwarkom i leptonom. Nie ma on nic wspólnego poza nazwą z zapachami związków chemicznych (np. wyczuwanymi przez ludzi). Zapach identyfikuje rodzaj cząstki elementarnej lub jej przynależność do danej generacji cząstek – leptonów czy kwarków. Np. elektron ma inny zapach od neutrina, inny od mionu i od kwarka. Kwark u ma inny zapach niż kwark d. Natomiast dwa kwarki u zawsze mają ten sam zapach, niezależnie od ładunku kolorowego.
Według Modelu Standardowego (SM) większość tzw. procesów słabych jest spowodowana wymianą naładowanych bozonów W± lub wymianą neutralnego bozonu Z0, przy czym każdy z kwarków u, c, t może przejść z różnymi amplitudami prawdopodobieństwa w każdy z trzech kwarków d, s, b i odwrotnie. Zestaw tych 9 amplitud tworzy macierz Cabibbo-Kobayashiego-Maskawy.
Zapach przynależności do danej generacji jest zachowywany w oddziaływaniach silnych i elektromagnetycznych, nie jest natomiast zachowany w oddziaływaniach słabych. Oznacza to, że tylko w oddziaływaniach słabych może następować przejście między różnymi generacjami kwarków i leptonów.
Procesy słabe, zachodzące ze zmianą zapachu, są badana w akceleratorach, w celu testowania przewidywań Modelu Standardowego oraz jego rozszerzeń, jak na przykład Minimalny Supersymetryczny Model Standardowy (MSSM). Procesy te na ogół zachodzą poprzez tzw. poprawki radiacyjne. Badania te mogą dostarczyć informacji o oddziaływaniach kwarków i leptonów oraz bozonów przenoszących oddziaływania słabe z nowymi cząstkami, których istnienie przewidywane jest przez rozszerzenia Modelu Standardowego.
Symetria zapachowa.
Zgodnie z zasadami mechaniki kwantowej dwie identyczne cząstki można zamienić miejscami nie zmieniając przy tym danego zjawiska fizycznego. Istnieje inna symetria, związana z zamianą cząstek, różniących się zapachami: jeżeli wykonując transformację liniową funkcji pola opisujących dwie cząstki o różnych zapachach – transformację w ogólności z zespolonymi współczynnikami – otrzyma się funkcję, która także opisuje funkcje pola, odpowiadające jakimś cząstkom, to mówimy, że teoria posiadają symetrię zapachową ze względu na takie transformacje liniowe.
Np. w przypadku dwóch kwarków należących do tej samej generacji istnieje symetria zapachowa, którą można zapisać w postaci układu równań
gdzie formula_2 oraz formula_3 są polami reprezentującymi tę samą generacje kwarków, formula_4 – macierz unitarna transformacji o wyznaczniku równym 1. Macierze takie tworzą specjalną grupę unitarną formula_5, która jest grupą Liego. Analogicznie zapisuje się symetrię dla leptonów tej samej generacji.
W chromodynamice kwantowej zapach jest globalną symetrią, tj. jest zachowany. W oddziaływaniach słabych symetria jest złamana – istnieją procesy zmiany zapachu cząstek, np. rozpady kwarków czy oscylacje neutrin.
Zobacz też.
Liczby kwantowe:

</doc>
<doc id="447245" url="https://pl.wikipedia.org/wiki?curid=447245" title="Quinten Hann">
Quinten Hann

Quinten Hann (ur. 4 czerwca 1977), snookerzysta australijski.
Karierę zawodowego snookerzysty rozpoczął w 1995. W latach 2002-2004 figurował w rankingu światowym na pozycji nr 14, w 2003 był w 1/8 finału mistrzostw świata. Łącznie osiągnął cztery ćwierćfinały w turniejach rankingowych.
Hann w środowisku snookerowym słynął z temperamentu i licznych kontrowersji. Miłośnik sportów ekstremalnych, doznał kilkakrotnie złamań kończyn (wypadek motocyklowy, upadek przy skoku ze spadochronem). Złamanie stopy sprawiło, że w turnieju UK Championships w 2001 był zmuszony do gry bez obuwia. Wielokrotnie wypowiadał się krytycznie o Wielkiej Brytanii, sugerując przeniesienie ważnych turniejów snookerowych do Australii. 
Jego kariera załamała się w 2005. Hann zgodził się przegrać mecz w stosunku zaproponowanym przez podstawionego bukmachera, co okazało się prowokacją dziennikarzy pisma "The Sun". W lutym 2006 złożył członkostwo w federacji światowej ("World Professional Billiards and Snooker Association"). Uznany przez federację za winnego, został zdyskwalifikowany na osiem lat i utracił wszystkie punkty rankingowe. Obecnie gra profesjonalnie w poola.

</doc>
<doc id="447246" url="https://pl.wikipedia.org/wiki?curid=447246" title="Światło popielate">
Światło popielate

Światło popielate – poświata widoczna na aktualnie nieoświetlonej części Księżyca. Jest widoczna dzięki światłu odbitemu od Ziemi, które oświetla "nocną część" Srebrnego Globu. Zjawisko to jest szczególnie dobrze widoczne w czasie fazy sierpa Księżyca – wtedy Ziemia widziana z jego powierzchni jest w okolicy pełni.
Leonardo da Vinci wyjaśnił to zjawisko na początku XVI wieku, kiedy zdał sobie sprawę, że zarówno Ziemia, jak i Księżyc odbijają światło słoneczne w tym samym czasie. Światło odbija się od Ziemi na Księżyc i z powrotem na Ziemię jako światło słoneczne.
Analogiczne zjawisko zostało zaobserwowane przez sondę Cassini w układzie Saturna. Przy sprzyjających warunkach można zarejestrować światło odbite od planety, oświetlające ciemne strony jej księżyców.

</doc>
<doc id="447253" url="https://pl.wikipedia.org/wiki?curid=447253" title="Kombinacja norweska na Zimowych Igrzyskach Olimpijskich 1968">
Kombinacja norweska na Zimowych Igrzyskach Olimpijskich 1968

Kombinacja norweska na Zimowych Igrzyskach Olimpijskich 1968 odbyła się w dniach 10 – 12 lutego 1968 roku na skoczni Le Claret i trasie biegowej w Autrans. Zawodnicy najpierw oddali po trzy skoki na normalnej skoczni (najsłabszy skok nie był liczony), a następnie musieli pokonać dystans 15 km w biegu narciarskim. Czas biegu przeliczano na punty i sumowano z notą za skoki; zawodnik z najwyższą notą wygrywał. Tytułu mistrzowskiego bronił Norweg Tormod Knutsen, który zakończył wcześniej karierę. Nowym mistrzem olimpijskim został Franz Keller z RFN, srebrny medal zdobył Alois Kälin ze Szwajcarii, a trzecie miejsce zajął reprezentant NRD, Andreas Kunz.

</doc>
<doc id="447254" url="https://pl.wikipedia.org/wiki?curid=447254" title="Wespazjan (ujednoznacznienie)">
Wespazjan (ujednoznacznienie)



</doc>
<doc id="447255" url="https://pl.wikipedia.org/wiki?curid=447255" title="Wespazjan (imię)">
Wespazjan (imię)

Wespazjan – imię męskie pochodzenia łacińskiego, od nazwy rodowej "Vespasianus".
Wespazjan imieniny obchodzi 18 lutego i 4 maja.
Znane osoby noszące imię Wespazjan:

</doc>
<doc id="447260" url="https://pl.wikipedia.org/wiki?curid=447260" title="Franciszek Łukaszczyk">
Franciszek Łukaszczyk

Franciszek Łukaszczyk (ur. 21 lutego 1897 w Zubsuche, zm. 19 maja 1956 w Warszawie) – polski lekarz, pionier radiolecznictwa, współzałożyciel Instytutu Radowego w Warszawie.
Życiorys.
Wczesne lata.
Pochodził ze starych rodzin góralskich - był synem Franciszka Łukaszczyka i Wiktorii zd. Galica (brat Wiktorii był ojcem Wincentego Galicy, kuriera tatrzańskiego). Jego kuzynem był Franciszek Orawiec. W latach szkolnych 1907/08-1913/14 był uczniem klas I-VII c.k. Gimnazjum w Nowym Targu. W 1915 ukończył gimnazjum w Zakopanem, a w 1923 studia medyczne w Uniwersytecie Jagiellońskim. Brał udział w wojnie polsko-radzieckiej. W 1924 uzyskał tytuł dr. wszech nauk medycznych. Odbył praktykę radiologiczną w Institut du Radium w Paryżu u samej Marii Curie Skłodowskiej oraz w Institut fur Krebsforschung w Berlinie, Sankt Georg Krankenhaus Strahlenabteilung w Hamburgu i w Radiumhemmet w Sztokholmie. W czasie swojej nauki miał sposobność uczenia się od wielu wybitnych osób m.in.: Witolda Eugeniusza Orłowskiego, Antoine Lacassagne, czy Claude Regaud.
W 1924 podjął pracę w Uniwersytecie Jagiellońskim jako starszy asystent w Katedrze i Klinice Chorób Wewnętrznych. Był pionierem radiolecznictwa w Polsce i twórcą polskiej szkoły radioterapii onkologicznej. W latach 30. zainicjował w Polsce społeczną akcję zwalczania nowotworów. W 1932 współorganizował i został pierwszym dyrektorem Instytutu Radowego w Warszawie i kierownikiem Działu Medycznego funkcję tę pełnił aż do śmierci).
II wojna światowa.
Po wybuchu II wojny światowej Łukaszczyk ukrył cenny sprzęt laboratoryjny, w trakcie kampanii wrześniowej wywiózł gram radu do domku letniskowego niedaleko Warszawy. Po kapitulacji stolicy przywiózł część radu z powrotem do miasta. Instytut Radowy został przekształcony w Miejski Szpital Przeciwrakowy. Niemcy postanowili skonfiskować rad, jednak Łukaszczyk zdoła przestraszyć niemieckich urzędników skutkami napromieniowania. Był wielokrotnie przesłuchiwany przez Gestapo w sprawie zniknięcia radu, który ukrywał sam w skrytkach na terenie Instytutu, nie chcąc narażać pracowników szpitala na skutki promieniowania.
Po wybuchu powstania warszawskiego Niemcy zlikwidowali Miejski Szpital Przeciwrakowy nakazując opuszczenie szpitala przez pracowników i część chorych mogących samodzielnie chodzić, a pozostali pacjenci zostali zamordowani. Łukaszczyk przekupił niemieckiego lekarza i w eskorcie wojska wykradł znajdujący się w szpitalu rad i wywiózł ładunek do własnego domu w Poroninie. Działania Łukaszczyka umożliwiły szybkie wznowienie leczenia pacjentów po zakończeniu II wojny światowej.
Okres powojenny.
Początkowo pracował w szpitalu im. Gabriela Narutowicza w Krakowie. Dzięki jego staraniom Instytut Radowy w Warszawie został reaktywowany w lutym 1947 roku, a Łukaszczyk został ponownie jego dyrektorem. Od 1951 członek korespondent Polskiej Akademii Umiejętności, a od 1953 profesor nadzwyczajny.
Chorował na białaczkę, która była spowodowana transportem oraz ukrywaniem radu w czasie wojny bez odpowiedniego zabezpieczenia, zmarł 19 maja 1956 roku.
Przyczynił się do rozwoju onkologii, wprowadzając pojęcie dynamiki procesu nowotworowego, ustalając wskazania do radioterapii, dokonując opisu zmian zachodzących w naczyniach włosowatych skóry pod wpływem wielokrotnej ekspozycji na promieniowanie. Unowocześnił postępowanie radioterapeutyczne i dowiódł, że poszczególne typy komórek różnie reagują na proces naświetlania w zależności od dawki i czasu ekspozycji. Opracował również metodykę leczenia radem w miejscach trudno dostępnych.
Odznaczenia i upamiętnienie.
Odznaczony dwukrotnie Złotym Krzyżem Zasługi (1938 i 1952) oraz Krzyżem Oficerskim Orderu Odrodzenia Polski (1949). 
Jego nazwiskiem nazwana jest jedna z ulic na warszawskim Ursynowie i Centrum Onkologii w Bydgoszczy.

</doc>
<doc id="447261" url="https://pl.wikipedia.org/wiki?curid=447261" title="Budda Śakjamuni">
Budda Śakjamuni



</doc>
<doc id="447262" url="https://pl.wikipedia.org/wiki?curid=447262" title="Budda Śiakjamuni">
Budda Śiakjamuni



</doc>
<doc id="447263" url="https://pl.wikipedia.org/wiki?curid=447263" title="Mopar">
Mopar

Mopar (skrót od MOtor PARts) – firma oferująca części zamienne i serwis dla wszystkich amerykańskich marek należących do koncernu Chrysler. W czasach współpracy z Daimlerem była częścią koncernu DaimlerChrysler. Określenie "Mopar" zostało użyte po raz pierwszy w latach dwudziestych i istnieje do dziś.
Termin ten jest odnoszony najczęściej do ciężarówek, półciężarówek i samochodów osobowych firm Chrysler, Dodge, Jeep i Plymouth. Dlatego wielu fanów samochodów z korporacji Chryslera nazywa siebie "Mopar enthusiasts".

</doc>
<doc id="447268" url="https://pl.wikipedia.org/wiki?curid=447268" title="São Miguel">
São Miguel

São Miguel (wym. []) – portugalska wyspa wulkaniczna w archipelagu Azorów (zaliczanym do Makaronezji), zwana także "Zieloną Wyspą". Największa w archipelagu (ok. 747 km²) – długość w kierunku równoleżnikowym około 65 km, szerokość południkowo od 8 do 15 km. Obszar górzysty, do 1105 m n.p.m. Uprawy ananasów, winorośli, drzew cytrusowych i buraków cukrowych oraz herbaty. Zamieszkana przez ok. 140 tys. osób, z czego 30 tysięcy mieszka w Ponta Delgada, największym mieście wyspy.
Jeziora Sete Cidades powstały w dwóch wulkanicznych kraterach średnicy 12 km. Na wyspie występują liczne przejawy aktywności wulkanicznej, m.in. gorące źródła i gejzery. Osobliwością przyrodniczą są lasy laurowe, w których żyje m.in. endemiczny dla wyspy gil azorski – jeden z najrzadszych ptaków Europy.
Historia.
São Miguel jest pierwszą skolonizowaną przez Portugalczyków (1433) wyspą z archipelagu Azorów. Pierwotnie składała się ona z dwóch oddzielnych wysepek, ale wybuch wulkanu w 1563 i wypływ lawy spowodował ich połączenie.

</doc>
<doc id="447269" url="https://pl.wikipedia.org/wiki?curid=447269" title="Elenwë">
Elenwë



</doc>
<doc id="447275" url="https://pl.wikipedia.org/wiki?curid=447275" title="Donato Squicciarini">
Donato Squicciarini

Donato Squicciarini (ur. 24 kwietnia 1927 w Altamurze, zm. 5 marca 2006 w Rzymie) – włoski duchowny katolicki, dyplomata watykański, nuncjusz.
12 kwietnia 1954 przyjął święcenia kapłańskie w Altamurze. W Rzymie obronił doktorat z teologii i nauk prawnych, w 1958 wstąpił do służby dyplomatycznej Stolicy Apostolskiej. W latach 1958–1961 pracował kolejno w placówkach w Panamie i Kolumbii. W 1961 przeszedł do pracy w nuncjaturze w Niemczech pod kierownictwem Corrado Bafile. Od 1966 pracował w Turcji, gdzie m.in. organizował wizytę papieża Pawła VI. Przez kilka lat pozostawał w dyspozycji watykańskiego Sekretariatu Stanu, w latach 1975–1978 był radcą nuncjatury w Wiedniu i współpracował z nuncjuszem Opilio Rossim.
31 sierpnia 1978 papież Jan Paweł I mianował go nuncjuszem w Burundi, nadając jednocześnie godność arcybiskupa ze stolicą tytularną Tiburnia. Squicciarini, jeden z niewielu biskupów mianowanym w czasie krótkiego pontyfikatu Jana Pawła I, sakrę biskupią otrzymał 26 listopada 1978 z rąk kardynała Franza Königa; współkonsekratorami byli biskup Salvatore Isgro i arcybiskup Giuseppe Caprio. Na placówkach dyplomatycznych w Afryce Squicciarni pozostał do 1989, od 1981 jako pronuncjusz w Kamerunie, Gabonie i Gwinei Równikowej.
W lipcu 1989 został nuncjuszem w Wiedniu w miejsce zmarłego arcybiskupa Michele Cecchiniego. Pełnił funkcję do przejścia w stan spoczynku w październiku 2002, w latach 1990–1994 jednocześnie jako stały przedstawiciel Stolicy Apostolskiej przy organizacjach międzynarodowych z siedzibą w Wiedniu. W 2002 został zastąpiony na stanowisku nuncjusza w Wiedniu przez niemieckiego arcybiskupa Georga Zura.
Zawołaniem biskupim Squicciariniego było "Veritas et Caritas". Zmarł w wieku niespełna 79 lat w Rzymie.

</doc>
<doc id="447279" url="https://pl.wikipedia.org/wiki?curid=447279" title="Ogniem i mieczem (film 1999)">
Ogniem i mieczem (film 1999)

Ogniem i mieczem – polski film historyczny z 1999 r. w reżyserii Jerzego Hoffmana, na podstawie powieści Henryka Sienkiewicza pod tym samym tytułem.
Jest to ostatnia z trzech części trylogii Sienkiewicza przeniesiona na ekran przez Jerzego Hoffmana, po "Panu Wołodyjowskim" (1969) i "Potopie" (1974), choć kolejność pisania trylogii była odwrotna. Równocześnie z wersją kinową wyprodukowano wersję telewizyjną – miniserial pod tym samym tytułem z 2000 r.
Fabuła.
Połowa XVII wieku. Jan Skrzetuski, poseł księcia Wiśniowieckiego, wraca z misji na Krymie. W drodze ratuje życie kozackiemu pułkownikowi Bohdanowi Chmielnickiemu. Podczas postoju w karczmie zaprzyjaźnia się z dwoma szlachcicami Onufrym Zagłobą i Longinusem Podbipiętą, którzy mieli okazję zobaczyć jak Skrzetuski poradził sobie z napastliwym starostą Czaplińskim, wyrzucając go w błoto przed karczmą. W dalszą drogę wyruszają razem. Wkrótce trafiają na rozbitą kolaskę, należącą do kniahini Kurcewiczowej. Ratują z opresji ją oraz piękną bratanicę jej nieboszczyka męża, Helenę.
Bohdan Chmielnicki organizuje na Siczy wielkie powstanie Kozaków, sprzymierzonych z Tatarami. Rebelianci pokonują wojska koronne pod Żółtymi Wodami i pod Korsuniem. Bunt próbuje „utopić we krwi” książę Jeremi Wiśniowiecki, któremu służą wiernie Jan Skrzetuski z Longinusem Podbipiętą. Obowiązki zawodowe odrywają Skrzetuskiego od ukochanej Heleny. Nie ma dość czasu, aby bronić ją przed wojną i zakochanym w niej Kozakiem, Jurkiem Bohunem. Jurko Bohun ukrywa Helenę Kurcewiczównę u czarownicy Horpyny w Czarcim Jarze, a jako znak-hasło ustala swój piernacz.
Wojska dowodzone przez księcia Jeremiego Wiśniowieckiego nie mogą liczyć na pomoc innych magnatów, bo ci chcą ugody z Kozakami. Pospolite ruszenie, zebrane pod Piławcami, ucieka na wieść o przybyciu Tatarów. Wojska księcia fortyfikują się w twierdzy Zbaraż, który oblega wielka armia dowodzona przez Bohdana Chmielnickiego i chana Islama III Gireja. Szlachta w liczbie kilkunastu tysięcy żołnierzy broni się dzielnie, ale nie ma szans wobec tak wielkiej potęgi.
Książę wysyła Podbipiętę, by ten przekradł się przez oblegających Kozaków i zawiadomił króla o tragicznym położeniu Zbaraża. Longinus ginie naszpikowany strzałami, z litanią na ustach. Misja udaje się Janowi Skrzetuskiemu, dzięki któremu król Jan Kazimierz rusza z odsieczą pod Zbaraż.
Książę Jeremi Wiśniowiecki, Skrzetuski i Zagłoba uważani są i traktowani jak bohaterowie, Helena zostaje ocalona, a Jurko Bohun schwytany (Skrzetuski przebacza mu porwanie Heleny) i uwolniony.
Obsada.
Źródło: filmweb.pl
Produkcja.
Zdjęcia kręcono w Lublinie (Kaplica Trójcy Świętej w Lublinie), Sierpcu (Muzeum Wsi Mazowieckiej w Sierpcu), Warszawie (Fort Legionów Cytadeli Warszawskiej, Wilanów, Młociny), Klimkówce, Zubczycy Górnej (Orawski Park Etnograficzny), Krakowie (kamieniołom Skałki Twardowskiego), Ojcowie (Brama Krakowska), Zielonce (poligon), Biskupinie, Biedrusku (poligon) i Sułoszowej (Zamek Pieskowa Skała).
Okres zdjęciowy trwał od 6 października 1997 do 28 czerwca 1998. Efekty specjalne stworzyła firma Machine Shop, która pracowała wcześniej nad takimi filmami jak "" czy "Braveheart. Waleczne serce". "Ogniem i mieczem" promowała piosenka "Dumka na dwa serca" Edyty Górniak i Mietka Szcześniaka. Taśmy filmowej do montażu było ponad 130 kilometrów. "Ogniem i mieczem" przyciągnęło do polskich kin największą liczbę widzów po 1989 roku – 7,15 mln.
Odbiór.
Zygmunt Kałużyński uznał film za nieudany z uwagi na brak temperamentu i niejasną akcję, a także bezbarwność postaci („za dużo ambicji wobec pustki”, „luksus w służbie klopsu”). Za błąd reżysera krytyk uznał też złagodzenie jaskrawości powieści i jej neutralizację w obszarze stosunków polsko-ukraińskich, np. usunięcie polskiego tryumfu pod Beresteczkiem. Miało to zrujnować konstrukcję dzieła Sienkiewicza. Postacie Bohuna i Chmielnickiego pokazano w sposób zupełnie inny niż w powieści. Bohun u Sienkiewicza był „dzikim, niebezpiecznym zwierzem”, a Chmielnicki „ponurą morderczą kanalią wiecznie zamroczoną gorzałką”. W filmie to odpowiednio osoba stosunkowo ugodowa oraz zrównoważony polityk. Kałużyński stwierdził, że zrobiono to, by film „nie brzmiał jako antyukraiński. Tymczasem wciąż ma wydźwięk antyukraiński, za to zgubił dynamikę”. Oprócz tego ocenił fotografię dzieła, jako mało przestrzenną, ciasną, a scenografię jako monotonną.
Także ukraińscy intelektualiści dostrzegali w "Ogniem i mieczem" film bardziej „poprawny politycznie” aniżeli w przypadku pierwowzoru literackiego, co nie zniwelowało ich zdaniem antyukraińskiej poetyki prozy Sienkiewicza. Jurij Szewczuk twierdził, że z powodu „wyraźnie tendencyjnej, jeśli nie ukrainofobicznej” podstawy literackiej film Hoffmana musiał spowodować kontrowersje, niezależnie od intencji reżyserskiej. Historyk Frank Sysyn zaznaczał, że z wyjątkiem Chmielnickiego Kozaków reżyser sportretował jako prymitywów, a film nie odnosił się do prześladowań, z jakimi mierzyła się wspólnota prawosławna w siedemnastowiecznej Rzeczypospolitej. Wizja Sienkiewicza, a w konsekwencji i Hoffmana, budziła na tyle opór Ukraińców (choć wzmogła zarazem u nich zainteresowanie prozą Sienkiewicza), że "Ogniem i mieczem" doczekało się ukraińskojęzycznych imitacji ("Modlitwa za hetmana Mazepę" Jurija Illenki z 2001 i "Bogdan Zenobi Chmielnicki" Mykoły Maszczenki z 2006 roku) o jednoznacznie antypolskiej retoryce. Również Rosjanie wykorzystali konwencję "Ogniem i mieczem", tworząc antypolskie widowiska historyczne: "1612" Władimira Chotinienki z 2007 i "Taras Bulba" Władimira Bortki z 2008 roku.
Ścieżka dźwiękowa.
Ogniem i mieczem – ścieżka dźwiękowa z filmu ukazała się 24 lutego 1999 roku nakładem wytwórni muzycznej Pomaton EMI. Wydawnictwo stanowią utwory skomponowane przez Krzesimira Dębskiego. Nagrania, jak i obrazy były promowane piosenką Dębskiego do słów Jacka Cygana pt. „Dumka na dwa serca”. Partie wokalne wykonali Mieczysław Szcześniak oraz Edyta Górniak. Soundtrack uzyskał certyfikat poczwórnej platynowej płyty.

</doc>
<doc id="447282" url="https://pl.wikipedia.org/wiki?curid=447282" title="Wielbłądki">
Wielbłądki

Wielbłądki (Raphidioptera) – reliktowa grupa drapieżnych owadów o przeobrażeniu zupełnym, dwóch parach skrzydeł, wydłużonej głowie i długim, ruchliwym przedtułowiu, z profilu przypominającym wielbłąda, obejmująca około 210 współcześnie żyjących, opisanych naukowo gatunków związanych ze środowiskiem leśnym. Są klasyfikowane w randze rzędu Raphidioptera, który wraz z sieciarkami (Neuroptera "s. str.") i wielkoskrzydłymi (Megaloptera) jest zaliczany do kladu Neuropterida. Szacuje się, że na świecie jest około 260 gatunków wielbłądek. 
Pojawiły się prawdopodobnie pod koniec paleozoiku, a największy rozkwit przeszły w jurze i kredzie. Występowały wówczas również w tropikalnych obszarach półkuli południowej. Naukowo opisano około 80 gatunków wymarłych, a kilkaset oczekuje na sklasyfikowanie.
Występowanie.
Współcześnie żyjące wielbłądki występują tylko na półkuli północnej, a dokładniej w krainie holarktycznej. Zasiedlają leśne obszary Europy, palearktycznej części Azji, północnej Afryki oraz centralnej części Ameryki Północnej. Najliczniejszy w gatunki jest rejon Morza Śródziemnego i Morza Kaspijskiego. W Polsce występuje 10 gatunków, m.in. wielbłądka żółtonoga ("Dichrostigma flavipes"), wielbłądka pospolita ("Phaeostigma notata") i "Raphidia ulrikae", która została wpisana do Polskiej Czerwonej Księgi Zwierząt w kategorii LR (niższego ryzyka).
Cechy budowy.
Imagines są owadami małymi lub średniej wielkości. Osiągają zwykle 10–20 mm długości ciała. Długość przednich skrzydeł wynosi 6–19 mm. Nazwę zawdzięczają swojej sylwetce z wygiętym przedtułowiem przypominającej wielbłąda z garbem. Ubarwione brunatno-czarno i czarno z brązowo-czarno-żółtawym deseniem. Mocno wydłużona, prognatyczna, zwężona ku tyłowi głowa jest ruchomo połączona z tułowiem. Głaszczek szczękowy składa się z 4, a wargowy z 3 członów. Duże oczy złożone położone są po bokach głowy. U Raphidiidae występują 3 przyoczka, których brak u Inocelliidae. Aparat gębowy typu gryzącego. 
Przednie odnóża wyrastają w tylnej części przedtułowia. 5-członowa stopa jest zakończona parą pazurków. 
Dwie pary skrzydeł podobnej wielkości, duże, błoniaste, przezroczyste i bogato użyłkowane, z licznymi komórkami w polu środkowym. Obydwie pary skrzydeł z pterostygmami. Żyłki ciemno ubarwione. Żyłka radialna i subkostalna są równoległe i zbliżone do siebie, a pomiędzy nimi i krawędzią skrzydeł występują liczne żyłki poprzeczne. Podczas spoczynku wielbłądki składają skrzydła dachówkowato wzdłuż ciała. Podczas lotu skrzydła łączą się ze sobą.
Mają wydłużony odwłok walcowatego kształtu, złożony z 10 wyraźnie zaznaczonych pierścieni. U samic występuje torebka kopulacyjna, komora genitalna i długie pokładełko. Brak przysadek odwłokowych.
Systematyka.
Współcześnie żyjące gatunki zaliczane do tego rzędu są grupowane w dwóch rodzinach:
Tryb życia.
Larwy wszystkich gatunków wielbłądek z obydwu rodzin oraz dorosłe postacie wszystkich gatunków Raphidiidae są drapieżnikami. Odżywiają się głównie mszycami, czerwcami, kornikami i innymi owadami. Preferencje pokarmowe dorosłych Inocelliidae nie zostały poznane.
Ich głównym siedliskiem życia są lasy i zarośla, gdzie często występują na pniach martwych drzew. Są bardzo żarłoczne. Latają słabo, sprawnie natomiast biegają. Larwy każdego stadium są, podobnie jak owady dorosłe, drapieżnymi entomofagami. Preferują owady o miękkim ciele. Żyją w ściółce (większość Raphidiidae) lub pod korą drzew (wszystkie Inocelliidae i niektóre Raphidiidae) polując głównie na korniki i ich larwy. Osobniki dorosłe przebywają na drzewach.
Rozmnażanie.
Wielbłądki są jajorodne. Przechodzą przeobrażenie zupełne (holometabolia). Larwy wydłużone, spłaszczone, z prognatyczną głową i gryzącym aparatem gębowym. Liczba stadiów larwalnych u niektórych gatunków dochodzi do kilkunastu. Późniejsze stadia są ruchliwe. Poczwarka jest typu wolnego o ograniczonej ruchliwości. Imagines pojawiają się wiosną. Samce giną po kopulacji. Samice składają jaja pod korą lub w jej szczelinach. Zimują wyrośnięte larwy. Pełny cykl rozwojowy trwa zwykle dwa lata, a w skrajnych przypadkach, przy niekorzystnych warunkach środowiskowych – 6 lat.
Znaczenie gospodarcze.
Zarówno larwy, jak i owady dorosłe są aktywnymi drapieżnikami ściśle związanymi z siedliskami zaliczanymi do formacji leśnych. Z gospodarczego punktu widzenia są uważane ze owady pożyteczne. Ze względu na swoje preferencje pokarmowe mogą odgrywać istotną rolę w kontrolowaniu populacji szkodników lasu.

</doc>
<doc id="447284" url="https://pl.wikipedia.org/wiki?curid=447284" title="Austen Chamberlain">
Austen Chamberlain

Joseph Austen Chamberlain (ur. 16 października 1863 w Birmingham, zm. 17 marca 1937 w Londynie) − brytyjski polityk, członek Partii Konserwatywnej, minister w rządach Arthura Balfoura, Herberta Henry’ego Asquitha, Davida Lloyda George’a i Stanleya Baldwina, przyrodni brat późniejszego premiera Neville'a Chamberlaina.
Od 1892 roku był posłem do Izby Gmin. W latach 1902–1931 wielokrotnie działał w rządach, w latach 1918–1919 był członkiem ścisłego gabinetu wojennego, w latach 1924–1929 pełnił obowiązki ministra spraw zagranicznych. Współtwórca traktatów lokarneńskich z roku 1925. Przyczynił się do przyjęcia Niemiec do Ligi Narodów. W 1925 roku otrzymał Pokojową Nagrodę Nobla.
Wczesne lata życia i początki kariery politycznej.
Był synem unionistycznego polityka Josepha Chamberlaina oraz przyrodnim bratem późniejszego premiera, Neville’a Chamberlaina. Wykształcenie odebrał w Rugby School oraz w Trinity College na Uniwersytecie Cambridge. Na studiach był wiceprzewodniczącym Cambridge Union Society. Następnie studiował w paryskim Instytucie Studiów Policznych oraz na Uniwersytecie Berlińskim. Do Wielkiej Brytanii powrócił w 1888 roku.
Cztery lata później został wybrany do Izby Gmin w wyborach uzupełniających jako reprezentant okręgu East Worcestershire. Po wyborach w sierpniu 1892 roku został młodszym whipem Partii Liberalno-Unionistycznej. Swoją pierwszą mowę wygłosił w kwietniu 1893 roku.
Na stanowiskach ministerialnych.
Po zwycięstwie Partii Konserwatywnej w wyborach 1895 roku Chamberlain został młodszym lordem Admiralicji. W latach 1900 – 1902 był finansowym sekretarzem skarbu. W 1902 roku został poczmistrzem generalnym w rządzie Arthura Balfoura. W 1903 roku przeniesiono go na stanowisko kanclerza skarbu. Wkrótce doszło do sporu w łonie koalicji na tle polityki gospodarczej. Liberalni unioniści popierali wolny handel, konserwatyści opowiadali się za bardziej protekcjonistyczną polityką. Spór doprowadził w końcu do przejścia Partii Liberalno-Unionistycznej do opozycji i upadku rządu Balfoura. W 1906 roku liberalni unioniści ponieśli porażkę, tracąc większość deputowanych. Chamberlainowi udało się zachować mandat.
W 1911 roku Chamberlain wystartował w wyborach na lidera Partii Konserwatywnej, ale wycofał się z wyścigu, nie chcąc doprowadzić do rozpadu partii. Nowym liderem został Andrew Bonar Law. W 1914 roku zmarł ojciec Austena. Ten zrezygnował wówczas z miejsca w Izbie Gmin i wystartował w wyborach uzupełniających w dawnym okręgu ojca Birmingham West. Wybory wygrał i reprezentował ten okręg do końca swojej kariery parlamentarnej. W 1915 roku powstał koalicyjny rząd wojenny. Chamberlain objął w nim tekę ministra ds. Indii. Pozostał na tym stanowisku również po zmianie premiera w 1916 roku (Asquitha zastąpił Lloyd George). Zrezygnował w 1917 roku, po fiasku operacji wojennych w Mezopotamii, prowadzonych przez armię indyjską.
Chamberlain powrócił do gabinetu w 1918 roku jako minister bez teki. Po wygranych przez koalicję wyborach 1918 roku został kanclerzem skarbu. W 1921 roku Bonar Law zrezygnował ze stanowiska lidera konserwatystów z powodu złego stanu zdrowia. Chamberlain stanął na czele partii w Izbie Gmin. W rządzie został przesunięty na stanowisko lorda tajnej pieczęci. Wkrótce jednak Partia Konserwatywna zaczęła powoli wycofywać się z popierania gabinetu Lloyda George’a. Najpierw poparcie wycofali konserwatywni parowie, następnie wielu deputowanych z tylnych ław parlamentu. W tej sytuacji w 1922 roku Chamberlain zrezygnował z przewodzenia partii. Zastąpił go Bonar Law.
Gabinet Lloyda George’a upadł w 1922 roku. Chamberlain nie wszedł w skład kolejnych konserwatywnych gabinetów Bonar Lawa i Baldwina. Dopiero w drugim rządzie Baldwina w październiku 1924 roku Chamberlain objął stanowisko ministra spraw zagranicznych. Na tym stanowisku był jednym ze współtwórców traktatów lokarneńskich w roku 1925. Otrzymał za to Pokojową Nagrodę Nobla i Order Podwiązki w 1925 roku. 25 marca 1927 rok uotrzymał tytuł honorowego obywatela Londynu. Przyczynił się także do przyjęcia Niemiec do Ligi Narodów. Stanowisko ministra utracił po przegranej konserwatystów w wyborach 1929 roku.
Ostatnie lata.
W 1931 roku na krótko powrócił do gabinetu jako pierwszy lord Admiralicji, ale poza tym nie udzielał się aktywnie na brytyjskiej scenie politycznej. Popierał rząd narodowy, ale krytykował prowadzoną przezeń politykę zagraniczną. W latach 1934–1937 Chamberlain należał, obok Winstona Churchilla, Rogera Keyesa i Leo Amery'ego, do najważniejszych zwolenników zwiększenia brytyjskiego potencjału obronnego wobec zagrożenia ze strony nazistowskich Niemiec.
Austen Chamberlain zmarł 17 marca 1937 roku, do końca życia pozostając deputowanym do Izby Gmin. Kilka tygodni po jego śmierci jego przyrodni brat, Neville, zastąpił Stanleya Baldwina na stanowisku premiera Wielkiej Brytanii.
Uchodził za przyjaciela państwa francuskiego, był znany z powiedzenia "„Kocham Francję jak kobietę”".

</doc>
<doc id="447286" url="https://pl.wikipedia.org/wiki?curid=447286" title="Radek Stepanek">
Radek Stepanek



</doc>
<doc id="447293" url="https://pl.wikipedia.org/wiki?curid=447293" title="Marek Plawgo">
Marek Plawgo

Marek Plawgo (ur. 25 lutego 1981 w Rudzie Śląskiej) – polski lekkoatleta, sprinter i płotkarz. Obecnie dyrektor marketingu w spółce Miejska Arena Kultury i Sportu w Łodzi.
Kariera.
Przez większość kariery zawodnik KS Warszawianka. Jego koronny dystans to 400 m przez płotki. Jest rekordzistą Polski w tej konkurencji. Szereg wartościowych rezultatów uzyskał również w biegu płaskim na 400 m. Jest halowym rekordzistą kraju w tej konkurencji. W biegu na 400 m przez płotki zdobył mistrzostwo Polski w 2001, 2003, 2005, 2006, 2007, 2008, 2009, 2011 i 2012.
U progu kariery sportowej sięgnął po mistrzostwo świata juniorów w biegu na 400 m przez płotki oraz brązowy medal w sztafecie 4 x 400 m. Kilka miesięcy później w Osace, 12 maja 2001 nieoczekiwanie poprawił rekord Polski Pawła Januszewskiego – 48,16 s (wynik ten wyrównał w półfinale igrzysk olimpijskich w Atenach).
Na halowych mistrzostwach Europy w Wiedniu 2002 zdobył złoty medal na 400 m. W 2003 zwyciężył na 400 m przez płotki podczas młodzieżowych mistrzostw Europy w Bydgoszczy.
Na igrzyskach olimpijskich w Atenach (2004) zajął 6. miejsce w biegu na 400 m przez płotki; był też członkiem sztafety 4 x 400 m.
W 2006 na mistrzostwach Europy w Göteborgu zdobył srebrny medal w biegu na 400 m przez płotki, uzyskując czas 48,71 s.
W czerwcu 2007 zajął podczas Superligi Pucharu Europy w Monachium 2. miejsce w swojej koronnej konkurencji. Wprawdzie sędziowie zdyskwalifikowali pierwszego na mecie Periklísa Iakovákisa za przekroczenie toru i przyznali zwycięstwo Polakowi, ale po proteście ekipy Grecji przywrócili poprzednią kolejność.
28 sierpnia 2007 zdobył brązowy medal w biegu na 400 m przez płotki na Mistrzostwach Świata w Osace. W ostatnim dniu mistrzostw biegnąc w sztafecie 4 x 400 m zdobył również "brąz". Jest pierwszym polskim lekkoatletą, który na jednych mistrzostwach świata sięgnął po dwa medale.
Po mistrzostwach odniósł kolejno trzy zwycięstwa na mityngach zagranicznych, z których najwartościowsze było zwycięstwo na zawodach Golden League w Berlinie z wynikiem 49,01 s. Niezwykle udany sezon uwieńczył zwycięstwem w Światowym Finale IAAF w Stuttgarcie z wynikiem 48,35 s.
Uznany lekkoatletą września 2007 w plebiscycie Europejskiego Stowarzyszenia Lekkiej Atletyki. W rankingu magazynu Track and Field News sklasyfikowany w 2007 na 2. miejscu w świecie w biegu na 400 m przez płotki. W światowym rankingu lekkoatletycznym zajął 3. pozycję. Został też laureatem Plebiscytu Przeglądu Sportowego na 10 najpopularniejszych sportowców Polski roku 2007 (7. miejsce) i zwycięzcą rankingu „Złote Kolce” za 2007 r.
Na kilka tygodni przed igrzyskami olimpijskimi w Pekinie Plawgo doznał kontuzji stopy, co zakłóciło przygotowania do najważniejszej imprezy czterolecia. Mimo to awansował do finału olimpijskiego i zajął tam 6. miejsce z wynikiem 48,52 s.

</doc>
<doc id="447294" url="https://pl.wikipedia.org/wiki?curid=447294" title="ROI">
ROI

ROI (ang. "return on investment", zwrot z inwestycji) – wskaźnik rentowności stosowany w celu zmierzenia efektywności działania przedsiębiorstwa, niezależnie od struktury jego majątku czy czynników nadzwyczajnych.
Metoda ROI służy do pomiaru bezwzględnej opłacalności dla wszystkich dostawców kapitału i może być interpretowana ekonomicznie jako stopa zwrotu z nakładów inwestycyjnych poniesionych na realizację danej inwestycji. Należy do grupy metod prostych, które zakładają, że nadwyżkowa korzyść netto z inwestycji mierzona jest memoriałowym zyskiem i wartość pieniądza w czasie jest stała. Metoda często jest wykorzystywana do oceny opłacalności projektów IT, marketingowych i szkoleniowych. Wykorzystywana jest również do oceny społecznej opłacalności projektów. W ostatnim z przytoczonych przykładów ROI określana jest jako SROI, czyli "Social return on investment."
Algorytm metody ROI wyraża następująca formuła:
formula_1
Ogólnie kryterium decyzyjne można sformułować w następujący sposób:
Jako wartość graniczną w wypadku metody ROI można przyjąć zwrot z nakładów inwestycyjnych w branży (ROI"b"), wówczas bezwzględne kryterium decyzyjne będzie można sformułować następująco:
Jednak coraz częściej jako "kgr" przyjmowany jest średni ważony koszt kapitału (WACC, albo dla całego przedsiębiorstwa, albo oszacowany jedynie dla kapitału zaangażowanego w inwestycję).
W takim przypadku kryterium decyzyjne ma postać:

</doc>
<doc id="447295" url="https://pl.wikipedia.org/wiki?curid=447295" title="Friedrich Gilly">
Friedrich Gilly

Friedrich David Gilly (ur. 16 lutego 1772 w Dąbiu koło Szczecina, zm. 3 sierpnia 1800 w Karlowych Warach) – niemiecki architekt epoki klasycyzmu. Nauczyciel Karla Friedricha Schinkla i Leo von Klenzego.
Życiorys.
Friedrich David Gilly był synem znanego architekta Davida Gilly'ego z rodziny pruskich hugenotów. Ojciec zabierał go już jako chłopca w podróże służbowe związane z pracami budowlanymi oraz wspierał jego uzdolnienia. W 1788 (w wieku 16 lat) Friedrich Gilly przybył do Berlina, aby zdobyć wykształcenie w "klasie architektonicznej" na Akademii Sztuk Pięknych. 
Nauczycielami architektury Gilly'ego byli Friedrich Becherer i Carl Gotthard Langhans. Rysunku uczyli go Christan Bernhard Rode, Johann Christoph Frisch, Johann Meil, Daniel Chodowiecki i Johann Gottfried Schadow. Nauki na temat praktyki budowlanej pobierał u Langhansa, Philippa Boumanna i Friedricha Wilhelma von Erdmannsdorffa.
W 1790 Gilly towarzyszył tajnemu radcy budowlanemu Heinrichowi Augustowi Riedlowi w podróży po Westfalii i Holandii, w czasie której zapoznał się z budownictwem wodnym. W kolejnym roku pracował przy realizacji Stadtvogtei (kancelarii miejskiej) w Berlinie. 
Szkice architektury średniowiecznej.
W 1794 Gilly wraz ze swoim ojcem odbył podróże studialne po Prusach Wschodnich i Zachodnich. Owocem tej podróży była seria romantycznych szkiców zamku w Malborku – jedna z pierwszych dokumentacji architektury średniowiecznej, przyczyniając się do odrodzenia architektury ceglanej w północnych Niemczech. Dziesięć rysunków zostało wystawionych w Berlinie w 1795 (niem. "Zeichnungen einiger merkwürdiger Partien aus dem alten Schlosse des teutschen Ritterorders zu Marienburg in Westpreussen") i spotkały się z dużym zainteresowaniem. Rysunki zostały następnie wykonane w technice akwatinty i opublikowane przez Friedricha Fricka między 1799 a 1803.
Projekt pomnika Fryderyka Wielkiego.
W 1796 ogłoszono konkurs na pomnik Fryderyka Wielkiego, do którego przystąpiło sześciu architektów: Langhans, von Erdmannsdorff, Hirt, Haut, Gentz i Gilly. Swoim projektem wzorowanym na świątyni doryckiej, Gilly zdobył sobie powszechne uznanie – obwołano go "największym geniuszem architektury". Projekt zakładał budowę Partenonu na podniesieniu na ośmiokątnym placu (późniejszego Leipziger Platz). Do pomnika miały prowadzić schody. Jedynymi elementami dekoracyjnymi były dwie brązowe płaskorzeźby na frontonie – jedna przedstawiająca Fryderyka w wozie ciągniętym przez parę uskrzydlonych koni, lecącego nad głowami pokonanych wrogów oraz druga gloryfikująca Fryderyka jako księcia pokoju. Przed świątynią znajdować się miał łuk triumfalny zwieńczony kwadrygą. Przed łukiem miały stanąć dwa obeliski a po drugiej stronie placu kolejne cztery. Przed obeliskami Gilly umieścił dwa pozłacane sfinksy w stylu egipskim. Chociaż projekt Gilly'ego nigdy nie został zrealizowany, to przyczynił się do rozwoju klasycyzmu w Niemczech. 
Rysunki Gilly'ego stały się jednak inspiracją dla młodych architektów, m.in. dla Leo von Klenzego. Pod wpływem szkiców Gilly'ego Karl Friedrich Schinkel postanowił zostać architektem i bardzo wcześnie zajął się rysunkiem. Wkrótce Schinkel został uczniem Gilly'ego i jego ojca Dawida, z którymi się zaprzyjaźnił. Wraz z Friedrichem Gillym założył biuro architektoniczne "Privatgesellschaft junger Architekten". Od 1798 uczęszczał do ich prywatnej szkoły budownictwa w Berlinie, gdzie podobnie jak inni studenci zamieszkał. W 1799, jako jeden z pierwszych studentów, podjął studia w nowo powstałej berlińskiej Akademii Budownictwa (niem. "Bauakademie"), której współzałożycielem był David Gilly.
Dalsza kariera.
W 1797 Friedrich Gilly został naczelnym nadwornym inspektorem budowlanym (niem. "Oberhofbauinspektor") i dzięki stypendium ufundowanemu przez Fryderyka Wilhelma II mógł odbyć podróże po Wielkiej Brytanii i Francji, a następnie do Niemiec południowych i Austrii (1798), ze względu na wydarzenia politycznie nie mógł udać się do Włoch. Owocem tych podroży było wiele szkiców, notatek a także tekstów zebranych jako "Sammlung nützlicher Aufsätze und Nachrichten".
Po powrocie z podróży w 1798 Gilly został w wieku 26 lat profesorem Akademii Budowlanej w Berlinie, gdzie wykładał optykę i perspektywę (geometrię wykreślną. W 1799 Gilly wraz z Gentzem założył Prywatne Stowarzyszenie Młodych Architektów (niem. "Privatgesellschaft junger Architekten"), którego celem było przygotowywanie projektów, rozwiązywanie określonych problemów architektonicznych oraz dalsze kształcenie się. W 1799 Gilly ożenił się z Ulrique Wilhelmine Marie Hainchelin.
W 1799 Gilly został zaangażowany w przygotowanie projektu teatru w Königsbergu (wzniesionego w tym samym roku), powstała seria szkiców została wykorzystana przy projekcie teatru w Poznaniu (1802–1805) oraz berlińskiego teatru narodowego w stylu klasycystycznym przy "Gensdarmenmarkt"(1800).
Gilly zmarł na gruźlicę w wieku jedynie 28 lat, podczas kuracji w Karlsbadzie. Architekt został pochowany na miejscowym cmentarzu, na jego nagrobku widnieje następujący napis: 
Niewiele z projektów Gilly'ego zostało zrealizowanych za jego życia, m.in. powstałe w 1799 w Berlinie pałac przy Behrenstrasse 68, dom przy Breite Strasse 40 i willa Mölter w Tiergarten. Gilly pozostawił po sobie liczne szkice architektoniczne – przekazane Schinklowi oraz projekty elementów wyposażenia wnętrz (m.in. mebli) i ornamentów.

</doc>
<doc id="447297" url="https://pl.wikipedia.org/wiki?curid=447297" title="Mundilfari (księżyc)">
Mundilfari (księżyc)

Mundilfari (Saturn XXV) – księżyc Saturna, odkryty przez B.J. Gladmana i jego zespół w 2000 roku.
Krąży on po odległej orbicie, przeciwnie do kierunku obrotu planety. Zalicza się go do grupy nordyckiej księżyców Saturna. Mundilfari to imię jednego z olbrzymów w mitologii nordyckiej.

</doc>
<doc id="447301" url="https://pl.wikipedia.org/wiki?curid=447301" title="Pyrrhocorax graculus">
Pyrrhocorax graculus



</doc>
<doc id="447303" url="https://pl.wikipedia.org/wiki?curid=447303" title="Methone (księżyc)">
Methone (księżyc)

Methone (Saturn XXXII) – mały księżyc krążący wokół Saturna, odkryty wraz z Pallene na zdjęciach przesłanych przez sondę Cassini latem 2004 roku. Odkrycia dokonał zespół astronomów (S. Charnoz, A Brahic) pod przewodnictwem C.C. Porco.
Nazwa pochodzi od Methone – jednej z Alkyonid (7 córek Alkyoneusa).
Orbita Methone leży pomiędzy orbitami dużo większych księżyców – Mimasa i Enceladusa. Prawdopodobnie Methone powstała w wyniku zderzenia jednego z nich z kometą lub planetoidą. Obecnie brakuje jednak informacji, aby potwierdzić tę tezę.
W latach 2011–2012 w ramach misji "Cassini Solstice Mission" sonda zbliżyła się do księżyca w celu obserwacji jego powierzchni. 20 maja 2012 sonda przeleciała w odległości 1900 km od powierzchni Methone. Okazało się, że ten niewielki księżyc ma kształt owalny, gładką powierzchnię, a jego gęstość jest bardzo niska.

</doc>
<doc id="447305" url="https://pl.wikipedia.org/wiki?curid=447305" title="Kombinacja norweska na Zimowych Igrzyskach Olimpijskich 1992">
Kombinacja norweska na Zimowych Igrzyskach Olimpijskich 1992

Kombinacja norweska na Zimowych Igrzyskach Olimpijskich 1992 odbyła się w dniach 12 – 18 lutego 1992 roku na skoczni Tremplin du Praz i trasie biegowej Les Saisies. Zawodnicy rywalizowali w dwóch konkurencjach: indywidualnych zawodach metodą Gundersena (skoki na normalnej skoczni/bieg na 15 km) oraz zawodach drużynowych (skoki na normalnej skoczni/sztafeta 3x10 km). W kombinacji norweskiej na XVI IO startowali tylko mężczyźni, ponieważ konkurencje kobiece nie były częścią programu olimpijskiego.

</doc>
<doc id="447308" url="https://pl.wikipedia.org/wiki?curid=447308" title="Kołtryna">
Kołtryna

Kołtryna (wł. "coltre", "coltrina") – obicie ścienne lub zasłona z tkaniny lub papieru, ozdoba pochodzenia włoskiego spotykana w polskich dworach szlacheckich w XVI-XVIII wieku.
Do produkcji kołtryn stosowano tkaniny jedwabne, bawełniane i lniane lub papier.
Było to najczęściej płótno malowane klejowo lub olejnie, rzadziej drukowane za pomocą klocków drzeworytniczych. Służyło za obicie ścienne lub zasłonę. Kołtryny ozdabiano ornamentami kwietnymi i pejzażami, niekiedy również portretami postaci. Sprowadzono je pierwotnie z Włoch, później przeważnie z Gdańska, Wrocławia i Norymbergi. W XVI i XVII w. najbardziej ceniono drogie płótna neapolitańskie i bergamskie.
Kołtryny były kupowane już gotowe, w formacie dostosowanym do wysokości i wystroju izby. Ich opisy odnaleźć można w inwentarzach niektórych dworów wielkopolskich. Przykładowo w Rąbinie były obicia ""w desenie mory i kwiaty fioletowe", a także "na płótnie ad instar chińszczyzny w różne osoby malowane"".
Popularność i alternatywy.
W zamożnych dworach kołtryny zastępowano niekiedy malowidłami ściennymi, które jednak nie były rozpowszechnione ze względu na konieczność zatrudnienia wprawnego malarza. Wśród biedniejszej szlachty w roli obić i zasłon stosowano płachty jednobarwnej materii, lub dwukolorowe szpalery i strefy.
Kołtryny nigdy nie cieszyły się dużą popularnością. Wynikało to przede wszystkim z faktu, że stanowiły one ozdobę stałą – dostosowaną do konkretnego pomieszczenia i trudną do przeniesienia w razie zmiany miejsca zamieszkania. Prawdopodobnie również ich walory estetyczne nie były cenione przez ogół szlachty. Dużo powszechniejsze były kobierce i makaty, zarówno sprowadzane te ze wschodu jak i produkowane w Polsce.
Współczesnym odpowiednikiem kołtryn są tapety ścienne. Przez długi czas używano słowa "kołtryna" jako określenia tapet.

</doc>
<doc id="447309" url="https://pl.wikipedia.org/wiki?curid=447309" title="Rajd Meksyku 2006">
Rajd Meksyku 2006

Rezultaty Rajdu Meksyku, eliminacji Rajdowych Mistrzostw Świata, w 2006 roku, który odbył się w dniach 3 – 5 marca:
Klasyfikacja po 3 rundach.
Tabele przedstawiają tylko pięć pierwszych miejsc.

</doc>
<doc id="447312" url="https://pl.wikipedia.org/wiki?curid=447312" title="Kiviuq (księżyc)">
Kiviuq (księżyc)

Kiviuq (Saturn XXIV) – księżyc Saturna odkryty przez B.J. Gladmana i jego zespół w sierpniu 2000 roku. Odkrycia dokonano za pomocą 2,2-metrowego teleskopu należącego do ESO, potwierdzono je m.in. za pomocą 3,6-metrowego Teleskopu Kanadyjsko-Francusko-Hawajskiego na Mauna Kea (Hawaje).
Księżyc ten należy do grupy inuickiej księżyców nieregularnych, poruszających się ruchem prostym, a więc zgodnym z obrotem planety.
Kiviuq to imię bohatera w mitologii eskimoskiej.

</doc>
<doc id="447314" url="https://pl.wikipedia.org/wiki?curid=447314" title="Báb">
Báb

Siyyid Mírzá 'Alí-Muhammad (میرزا علی‌محمد po persku) (ur. 20 października 1819, zm. 9 lipca 1850) – kupiec z Szirazu, który w 1844 roku ogłosił się „Babem” – bramą do Allaha i zapowiadał nadejście Tego, Którego Bóg objawi – Obiecanego wszystkich religii. Był założycielem babizmu.
Życie Baba na podstawie podań wyznawców.
Ali Muhammad urodził się w znanej i powszechnie szanowanej rodzinie, której korzenie sięgały czasów proroka Mahometa. Będąc jeszcze dzieckiem został osierocony i oddany pod opiekę wuja, kupca. Wuj umieścił Baba w szkole gdzie miał zdobyć podstawową wiedzę. Nauczyciel uważał jednak, że nie może go niczego nauczyć i odesłał go do wuja. Wkrótce potem Ali stał się pomocnikiem wuja i stał się znany ze swej uczciwości.
W 1844 roku Ali Muhammad ogłosił swą misję boskiego posłannictwa. Nazwał siebie Babem – Bramą do Boga, obiecanym powrotem 12-go imama, Quaimem. Jego pierwszy wyznawca Mulla Husayn, najwierniejszy uczeń Siyyida Kazima rozpoznał Baba jako Boskiego Objawiciela 23 maja 1844 roku. W krótkim czasie przyłączyło się do niego siedemnastu innych apostołów nowej religii. Wszyscy mieli być kierowani proroczym snem lub widzeniem. Bab nadał im tytuł „Litery Żyjącego” i każdemu z nich wyznaczył misję szerzenia nowego posłannictwa wśród ludności miast Persji. W październiku tego samego roku w towarzystwie ostatniego z apostołów Quddusa wyruszył w pielgrzymkę do Mekki i Medyny, by tam ogłosić swą misję lecz spotkał się tylko z wrogością i obojętnością, a list skierowany do mera Mekki, w którym Bab wzywał do przyłączenia się do niego został zignorowany. Po odbyciu pielgrzymki do Medyny Bab udał się w drogę powrotną.
Po powrocie Bab wysłał Quddusa do Shirazu zapowiadając jego poniżenie i okaleczenie. Quddus jako pierwszy apostoł doznał poniżenia i okaleczenia. Nie przestraszyło to jednak nowych wyznawców, którzy z gorliwości nawoływali ludzi do przyjęcia tego Objawienia. W każdym mieście gdzie nauczali babici następowała fala prześladowań, które znosili z heroizmem
Również Bab został aresztowany a gubernator miasta Sziraz widząc, że mimo utrudnień wiara Baba rośnie z dnia na dzień wkrótce wydał na niego wyrok śmierci. Tego samego dnia jednak w mieście miała wybuchnąć epidemia cholery. Rodziny gubernatora i dowódcy straży, który aresztował Baba były zarażone. Gubernator bojąc się kary za swą decyzję uwolnił Baba nakazując by ten udał się do innego miasta. Bab podążył do Ishafanu, świętego miasta muzułmanów. Zbliżając się do Ishafanu Bab wystosował list do gubernatora tego miasta z zapytaniem gdzie powinien się zatrzymać. Ten wyznaczył dom głównego duchownego prowincji. Ten jednak będąc zazdrosnym o wpływ jaki wywierała osoba Baba na wiernych zaczął rozgłaszać wymyślone i plotki podburzając ludzi przeciw niemu. Gubernator zaprosił więc Baba do swego domu i wkrótce przyjął jego wiarę.
Sława Baba wciąż rosła i szach perski Muhammad zapragnął poznać Baba. Wysłał po niego eskortę lecz przywódcy religijni z dworu królewskiego nakłonili szacha do zmiany planów. Premier i najwyższy Mulla Haji Mirza Aqasi wysłał posłańca do eskorty, by nie prowadzili Baba do króla lecz zawieźli go do twierdzy Mah-Ku usytuowanej w górach Azerbejdżanu, z dala od wszelkich miast. Premier miał nadzieję, że w ten sposób ugasi posłannictwo Baba a ten pozostawiony sam w niedostępnym miejscu zostanie przez społeczeństwo zapomniany. Jednakże osobowość Baba i jego posłannictwo spowodowały, że dowódca straży i strażnicy stali się jego gorliwymi słuchaczami i wkrótce pielgrzymi z całej Persji zaczęli przybywać do Mah-Ku.
Gdy premier dowiedział się o wciąż rosnącej popularności Baba nakazał przeniesienie Baba do twierdzy Chiriq lecz tam również sytuacja się powtórzyła. Zdecydował więc, że najlepiej będzie jeśli zgromadzenie duchownych publicznie udowodni śmieszność jego przesłania i ośmieszy go. Wezwano Baba do miasta Tabriz gdzie w obecności najwyższych dostojników religijnych i miejskich próbowano go poniżyć. Była to okazja aby Bab w obecności duchownych ogłosił swoje posłannictwo. Bab przedstawił siebie jako obiecanego posłańca, na skutek czego przedstawiciele władz jedynie naśmiewali się z niego i poniżali go. Następnie Baba zabrano i rozkazano obić mu stopy metalowym prętem oraz uderzono go tym prętem w twarz. Bab odesłany został do twierdzy w Chiriq gdzie miał oczekiwać dalszych wytycznych.
W roku 1850 nowy premier Mirza Taqi Khan wydał rozkaz uśmiercenia Baba. Sprowadzono go do Tabrizu gdzie miała zostać wykonana egzekucja. Gdy Bab prowadzony był do celi przez tłum przedarł się młodzieniec, który chciał umrzeć razem z nim. Następnego ranka strażnicy przyszli, by wyprowadzić Baba na plac koszar wojskowych gdzie miał zostać rozstrzelany. Strażnicy zabrali Baba i młodzieńca na plac gdzie oczekiwał ich pułk wojska. 750 żołnierzy miało oddać salwę w kierunku Baba i jego towarzysza. Gdy dym się rozwiał na placu stał nietknięty młodzieniec, a Bab zniknął. Znaleziono go w celi, w której miał kończyć dyktować list. Następnie ponownie sprowadzono Baba na plac lecz tym razem do wykonania wyroku sprowadzono inny pułk. Tym razem kule dosięgły ciał obu skazanych lecz twarze pozostały nietknięte.
Ciało Baba wyłożone na widok publiczny przy pobliskiej fosie zostało wykradzione w drugą noc po egzekucji przez oddanych wyznawców i złożone w drewnianej trumnie ukrywanej przez lata. W roku 1909 po ukończeniu budowy Mauzoleum Baba w Hajfie święte ciało zostało złożone tam przez syna Baha'u'llaha Abdu'l-Bahę.

</doc>
<doc id="447315" url="https://pl.wikipedia.org/wiki?curid=447315" title="Zwycięzca śmierci (pieśń)">
Zwycięzca śmierci (pieśń)

Zwycięzca śmierci – polska pieśń wielkanocna o dostojnej, uroczystej melodii. Pochodzi ona z Krakowa. Poza wielkanocnym okresem roku liturgicznego śpiewana jest na pogrzebach.
Poza pieśnią istnieje książka o takim tytule, która zawiera obrzędy Triduum Paschalnego, a także Niedzieli Wielkanocnej wraz z oktawą.

</doc>
<doc id="447316" url="https://pl.wikipedia.org/wiki?curid=447316" title="Furnas">
Furnas



</doc>
<doc id="447320" url="https://pl.wikipedia.org/wiki?curid=447320" title="Obi (część ubioru)">
Obi (część ubioru)

 – wspólna nazwa pasów i szarf służących do przepasywania tradycyjnych japońskich kimon, yukat i keikogi zarówno męskich (wąskich, ok. 10 cm), jak i damskich (znacznie szerszych, ok. 30 cm). Obi może przyjmować formę prostego pasa wykonanego z tkaniny, wiązanego od przodu, jak i skomplikowanych ozdób wiązanych z tyłu w złożone kokardy.
Pas obi noszono w Japonii już w końcu XV wieku wraz z upowszechnieniem się "kosode", wczesnej formy kimona, a w okresie Edo (1600-1868 roku) stał się częścią tradycyjnego stroju japońskiego.
Męski pas obi występuje w dwóch rodzajach:
Damski pas szerokości około 30 cm początkowo miał długość około 2 m, później nawet 3-4 m.
Pasy były szyte z jedwabiu, satyny, brokatu (złotego lub srebrnego). Do ozdabiania obi stosowano także haft. Desenie i kolory dostosowywane były do kimona, do okazji a także pór roku.
Rodzaj węzła, w jaki zawiązywano z tyłu damskie obi zależy od rodzaju kimona, wieku, stanu cywilnego kobiety.
W okresie Edo dziewczęta i kobiety zamężne wiązały obi z tyłu, kurtyzany z przodu. Niektóre węzły sugerowały wiek kobiety, inne jej pozycję. Na przełomie XVII i XVIII wieku wymienia się ponad 20 sposobów wiązania pasa.
Najbardziej znane pasy obi:
Do prawidłowego zawiązania pasa potrzebne są liczne akcesoria:
Obi jest też używane we wschodnich sztukach walki, gdzie przyjmuje zwykle postać najprostszą – pasa wiązanego od przodu. W wielu dojo kolor pasa odzwierciedla stopień danego zawodnika. Np. biały w judo, karate, jiu-jitsu i aikido jest najniższym poziomem, następnie w judo i jiu-jitsu uczniowie zdają egzamin na pas żółty, a w niektórych szkołach karate na biały z tzw. „belką”. Kolorowe pasy wprowadzono pod wpływem świata zachodniego, klasyczne szkoły sztuk walki jak np. szkoły aikido z linii Aikikai, dochowując tradycji, stosują jedynie dwa kolory: biały – na oznaczenie ucznia, czarny – na oznaczenie osoby, która osiągnęła mistrzostwo w danej sztuce.

</doc>
<doc id="447324" url="https://pl.wikipedia.org/wiki?curid=447324" title="Hieronim Bużeński (zm. 1580)">
Hieronim Bużeński (zm. 1580)

Hieronim Bużeński herbu Poraj (ur. ok. 1513, zm. 26 listopada 1580 w Krzeczowie) – sygnatariusz konfederacji warszawskiej, kasztelan sieradzki w 1579 roku, podskarbi wielki koronny w latach 1569–1578,burgrabia krakowski w latach 1559–1566, żupnik krakowski w latach 1552–1577, sekretarz królewski ok. 1552 roku, starosta krzeczowski w latach 1558–1580, starosta brzeziński i dobczycki w 1569 roku.
Życiorys.
Przed 1542 rokiem był skarbnikiem biskupa poznańskiego Sebastiana Branickiego, w 1550 roku skarbnikiem królowej Bony. Dworzanin Zygmunta I Starego, służący w 5 koni od 1546 roku i w 6 koni w 1547 roku. Dworzanin konny królowej Barbary Radziwiłłówny, 23 kwietnia 1552 roku został żupnikiem krakowskim i sprawował tę funkcję do 2 marca 1577 roku. Jednocześnie był sekretarzem królewskim. W 1559 roku został burgrabią krakowskim. W latach 1569–1578 był podskarbim wielkim koronnym. Po złożeniu przez Bużeńskiego funkcji król Stefan Batory wynagrodził jego służbę roczną pensją z żup w wysokości 1500 zł i w dowód uznania nadał w 1579 kasztelanię sieradzką. Okres gospodarowania przez niego w żupach krakowskich należał do okresów największej prosperity.
Bużeński porzucił katolicyzm i przeszedł na kalwinizm, przez pewien czas sympatyzował też z braćmi polskimi. Utrzymywał stosunki z wybitnymi teologami szwajcarskimi. Zamienił na zbór świątynię katolicką w Żabnie, zbudował też zbór kalwiński w Wieliczce.
Był uczestnikiem zjazdu w Knyszynie 31 sierpnia 1572 roku. Podpisał konfederację warszawską 1573 roku. W 1573 roku potwierdził elekcję Henryka III Walezego na króla Polski.

</doc>
<doc id="447326" url="https://pl.wikipedia.org/wiki?curid=447326" title="Biathlon na Zimowych Igrzyskach Olimpijskich 1964">
Biathlon na Zimowych Igrzyskach Olimpijskich 1964

Zawody w biathlonie na Zimowych Igrzyskach Olimpijskich 1964 odbyły się 4 lutego 1964 roku na trasach w Seefeld in Tirol, niedaleko Innsbrucku. Biathloniści po raz szósty rywalizowali na igrzyskach olimpijskich. Zawodnicy walczyli w jednej konkurencji: biegu indywidualnym. 
Tytułu mistrza olimpijskiego nie obronił Szwed Klas Lestander, który nie startował. Nowym mistrzem został Władimir Miełanjin z ZSRR, srebrny medal zdobył jego rodak, Aleksandr Priwałow, a brązowy medal wywalczył Olav Jordet z Norwegii.

</doc>
<doc id="447327" url="https://pl.wikipedia.org/wiki?curid=447327" title="Biuletyn Żołnierski">
Biuletyn Żołnierski

Biuletyn Żołnierski – pismo konspiracyjne Tajnej Armii Polskiej, a następnie Konfederacji Narodu i Konfederacji Zbrojnej, ukazujące się w latach 1940-1941.
1. numer "Biuletynu Żołnierskiego" ukazał się 15 sierpnia 1940 roku, ostatni 19 listopada 1941. Po scaleniu Konfederacji Zbrojnej z ZWZ pismo zostało przejęte przez Biuro Informacji i Propagandy i przestało się ukazywać. Jego redakcję włączono do redakcji "Żołnierza Polskiego".
"Biuletyn Żołnierski" przeznaczony był początkowo wyłącznie dla członków Tajnej Armii Polskiej i obowiązywał zakaz kolportowania go wśród osób spoza organizacji. Zakaz ten został wycofany przez komendanta TAP, Jana Włodarkiewicza w październiku 1940. Do grudnia 1940 roku pismo było powielane, później ukazywało się drukiem.
Skład redakcji:
Pismo drukowało rozkazy, artykuły programowe, artykuły zawierające wiadomości z kraju i ze świata, informacje o charakterze wojskowym, przeglądy prasy zagranicznej oraz krajowej prasy konspiracyjnej.

</doc>
<doc id="447328" url="https://pl.wikipedia.org/wiki?curid=447328" title="Teatr Pompejusza">
Teatr Pompejusza

Teatr Pompejusza (, ) – pierwszy (i jednocześnie największy) stały rzymski teatr wzniesiony z kamienia, zbudowany w południowej części Pola Marsowego z inicjatywy Pompejusza Wielkiego. Oddany został do użytku w 55 roku p.n.e. Niezachowany do dzisiejszych czasów.
Historia.
Bezpośredniej inspiracji dla powstania budowli dostarczył teatr na Mytilene, który Pompejusz oglądał podczas swojego pobytu na wyspie w 63 roku p.n.e. Zachwycony jego pięknem, postanowił wznieść podobny w Rzymie. Ze względu na obowiązującą wówczas ustawę senatu, zakazującą wznoszenia w mieście teatrów, ucieknięto się do podstępu. Zamiast budynku scenicznego wzniesiono olbrzymich rozmiarów portyk ("Hekatonstylon", „Stukolumnowy”), w związku z czym aktorzy występowali na tle portyku. Ponadto nad górnymi rzędami widowni wzniesiono (poświęconą w 52 roku p.n.e.) świątynię Wenus Zwycięskiej wraz z przyległymi czterema mniejszymi świątynkami dedykowanymi Honorowi, Virtus, Felicitas i Wiktorii, tak że widownię stanowiły niejako schody wiodące do świątyń. Na szczycie arkady wieńczącej "cavea" ustawiono czternaście rzeźb dłuta Koponiusza, wyobrażających czternaście krain podbitych przez Pompejusza. W portyku teatru znajdowała się sala posiedzeń senatu, w której podczas id marcowych 44 p.n.e. został zamordowany Juliusz Cezar.
Na widowni teatru, o średnicy ok. 150 m, mogło pomieścić się szacunkowo około 12 tysięcy widzów. Teatr został przebudowany za panowania Augusta, w 21 roku n.e. spłonął jednak w pożarze. Odbudowę, rozpoczętą przez Tyberiusza, dokończył Kaligula, a odrestaurowany budynek poświęcił cesarz Klaudiusz. W roku 56, z okazji wizyty w Rzymie króla Armenii Tiridatesa I, Neron ozdobił teatr złotem i purpurowymi markizami. W roku 80 teatr ponownie spłonął i został odbudowany przez Domicjana. Odrestaurowany za czasów Septymiusza Sewera, po raz kolejny został strawiony przez ogień w 247 roku. Prac naprawczych w odbudowanym teatrze dokonywali później jeszcze Dioklecjan, Maksymian, Honoriusz i Symmachus. Do czasów współczesnych zachowały się tylko podziemia teatru, jego dokładny plan znany jest jednak dzięki Forma Urbis Romae. Na terenie, gdzie dawniej stał Teatr Pompejusza, wznoszą się obecnie nowożytne zabudowania, m.in. Palazzo Orsini Pio Righetti.

</doc>
<doc id="447329" url="https://pl.wikipedia.org/wiki?curid=447329" title="Anna Czakwetadze">
Anna Czakwetadze

Anna Dżamałowna Czakwetadze, ros. Анна Джамаловна Чакветадзе (ur. 5 marca 1987 w Moskwie) – rosyjska tenisistka pochodzenia gruzińskiego oraz ukraińskiego. We wrześniu 2007 była sklasyfikowana na piątym miejscu w rankingu WTA. Osiągnęła dziewięć finałów turniejowych, z których osiem wygrała.
Kariera tenisowa.
Czakwetadze jako juniorka wygrała dwa turnieje rangi ITF – jeden w singlu i jeden w deblu. Była sklasyfikowana na 22. miejscu juniorskiego rankingu ITF. Karierę zawodową rozpoczęła w 2003.
Jej pierwszym dużym osiągnięciem było wyeliminowanie ówczesnej mistrzyni French Open 2004 Anastazji Myskiny (rozstawiona z nr 3) w II rundzie US Open 2004. Był to jej debiut w turnieju wielkoszlemowym. Inne sukcesy to m.in. mistrzostwo Open Gaz de France 2008, półfinał w turnieju w New Haven w sierpniu 2005 (gdzie poniosła porażkę z późniejszą triumfatorką, Lindsay Davenport), półfinał J&amp;S Cup 2006, oraz trzy ćwierćfinały turniejowe.
2006.
Po raz pierwszy triumfowała w zawodowym turnieju singlowym w Kantonie. Kolejny sukces odniosła niespodziewanie w Ladies Kremlin Cup w Moskwie. W finale pokonała rozstawioną z nr 5 Nadię Pietrową. Po drodze wyeliminowała Dinarę Safinę, Mariję Szarapową (która poddała mecz walkowerem z powodu kontuzji stopy), Jelenę Diemientjewą i Francescę Schiavone. Sezon zakończyła na 13. miejscu w rankingu WTA.
2007.
Na początku roku wygrała turniej w Hobart, wygrywając w finale z Wasilisą Bardiną. W rozgrywanym niedługo potem wielkoszlemowym Australian Open 2007 doszła do ćwierćfinału. W lutym tego roku dwukrotnie przegrała z Amélie Mauresmo: w ćwierćfinale w turnieju halowym w Paryżu i w półfinale w Antwerpii. Mimo to, dobra forma jaką wówczas zaprezentowała, przyniosła jej awans do czołowej dziesiątki rankingu WTA. W marcu doszła do półfinału turnieju WTA pierwszej kategorii w Miami. Przegrała tam z Justine Henin. W maju doszła do ćwierćfinału turnieju w Warszawie. W pierwszej rundzie pokonała Jill Craybas, następnie Tathianę Garbin. Skreczowała w trzecim spotkaniu turnieju przeciwko Jelenie Janković z powodu naciągnięcia mięśni prawego barku. Zrewanżowała się Serbce, pokonując ją w finale Ordina Open 7:6, 3:6, 6:3.
Wcześniej osiągnęła drugi ćwierćfinał wielkoszlemowy – na paryskiej mączce, na French Open 2007. W lipcu, na twardych kortach w Cincinnati, rozstawiona z nr 1 Czakwetadze, zdobyła swój piąty zawodowy tytuł, w finale pokonując Akiko Morigami 6:1, 6:3. Tydzień później, kontynuując zwycięską passę wygrała turniej w kalifornijskim Stanfordzie. Tym razem w finale spotkała się z Sanią Mirzą, wygrywając 6:3, 6:2. Po tym turnieju awansowała na szóste, najwyższe w karierze miejsce w rankingu WTA. W kolejnym turnieju, w Acura Classic w San Diego, dotarła do półfinału, gdzie uległa Marii Szarapowej. Na US Open 2007 dotarła do półfinału, przegrywając w nim ze Swietłaną Kuzniecową 6:3, 1:6, 1:6. Po tym występie awansowała na piąte miejsce w rankingu WTA, najwyższe w karierze.
2008.
Dotarła do 3 rundy wielkoszlemowego Australian Open 2008, gdzie przegrała w trzech setach z Mariją Kirilenko. Następnie wygrała turniej Open Gaz de France 2008 w Paryżu pokonując w trzech setach Węgierkę Ágnes Szávay. Było to jej siódme turniejowe zwycięstwo.
W kolejnych dwóch startach w Antwerpii i Dosze odniosła porażki w pierwszych swoich meczach przegrywając odpowiednio z Sofią Arvidsson i Li Na. W Dubaju doszła do ćwierćfinału, po drodze pokonując Agnieszkę Radwańską i Dinarę Safinę. W meczu o półfinał po przegraniu pierwszego seta 6:1 z Jeleną Janković zeszła z kortu. Po nieobecności w Indian Wells wystartowała w Miami, gdzie odpadła już w trzeciej rundzie ulegając, grającej z dziką kartą, Sabine Lisicki.
W amerykańskich turniejach rozgrywanych na zielonej mączce doszła do trzeciej rundy w Amelia Island, przegrywając z Dominiką Cibulkovą i przegrała już w drugiej rundzie, po pierwszej wolnej, w Charleston, ulegając Soranie Cîrstei.
Sezon na mączce europejskiej zaczęła od przegranej z Wiktoryją Azaranką w drugiej rundzie turnieju Qatar Telecom German Open w Berlinie. W Rzymie natomiast doszła do półfinału pokonując po drodze Ukrainkę Katerynę Bondarenko, Agnieszkę Radwańską i Cwetanę Pironkową. Uległa młodej Francuzce Alizé Cornet 6:3, 4:6, 3:6. Na Roland Garros doszła zaledwie do drugiej rundy, gdzie przegrała z Kaią Kanepi 4:6, 6:7(2).
Później wzięła udział w turnieju Ordina Open. Została rozstawiona z numerem 2. Dotarła do ćwierćfinału, gdzie uległa Alonie Bondarenko 2:6, 6:3, 2:6. Na kortach Wimbledonu rozegrała cztery mecze, przegrała walkę o ćwierćfinał z Czeszką Nicole Vaidišovą 6:4, 6:7(0), 3:6.
Sezon na kortach twardych rozpoczęła od turnieju w Stanford, gdzie była rozstawiona z dwójką. W pierwszej rundzie miała wolny los, w drugiej pokonała Szachar Pe’er 6:3, 6:4, jednakże w ćwierćfinale nie sprostała Francuzce Marion Bartoli i przegrała 3:6, 4:6. Na turnieju w Los Angeles dotarła do trzeciej rundy, gdzie uległa Sybille Bammer 4:6, 7:5, 2:6. Wcześniej pokonała Martę Domachowską 6:1, 6:1. W Montrealu osiągnęła taki sam rezultat, ponownie ulegając Bartoli 6:4, 5:7, 6:7(4). Najlepszy rezultat na kortach twardych osiągnęła w New Haven, gdzie, jako rozstawiona z numerem pierwszym, dotarła do finału, w którym uległa nierozstawionej Dunce Caroline Wozniacki 6:3, 4:6, 1:6. Był to pierwszy przegrany finał turnieju WTA Rosjanki.
Na US Open odpadła niespodziewanie w pierwszej rundzie po porażce z Jekatieriną Makarową 6:1, 2:6, 3:6.
2010.
Sezon 2010, a wcześniej także 2009, był czasem coraz liczniejszych porażek w początkowych fazach turniejów oraz spadku w rankingu WTA. Nie przebrnęła przez kwalifikacje w Warszawie pokonana w trzeciej rundzie przez Bojanę Jovanovski. Kilka tygodni później wypadła z pierwszej setki najwyżej sklasyfikowanych tenisistek. Przez pewien czas była nawet 112. Potem odnotowała kilka lepszych występów (m.in. trzecia runda w Birmingham, druga runda na (Wimbledonie).
Jej największym sukcesem w roku 2010 był występ w Portorožu na kortach twardych podczas WTA Slovenia Open. Rosjanka pokonała swoją rodaczkę Jekatierinę Makarową z wynikiem 6:4 6:1. W drugiej rundzie wygrała z turniejową czwórką Sarą Errani i w ćwierćfinale z rozstawioną z numerem szóstym Wierą Duszewiną w trzysetowym meczu (2:6, 6:3, 7:5). Tym samym, zajmując wówczas 103 miejsce, zwyciężyła z zawodniczkami numer 67 (Makarowa), 37 (Errani) i 53 (Dushevina) w rankingu WTA.
Najbardziej nieoczekiwany przebieg miał jednak mecz półfinałowy Slovenia Open 2010. Czakwetadze zmierzyła się wówczas z reprezentującą gospodarzy Poloną Hercog. Słoweńska tenisistka, ulokowana na 55 miejsce na świecie, była turniejową siódemką. Kiedy w pierwszym secie Rosjanka przegrywała 0:6, a w drugim przy stanie 0:1 broniła dwóch break pointów, nie spodziewano się, że Anna nawiąże jeszcze ze Słowenką równorzędną walkę. Tymczasem Czakwetadze wygrała drugiego seta 6:2, a w trzecim pokonała Polonę z takim samym wynikiem zapewniając sobie awans do dziewiątego finału turnieju WTA w karierze, w którym jej przeciwniczką była Szwedka Johanna Larsson. Mecz był jednostronny, na korzyść Czakwetadze – po godzinie gry wygrała swój ósmy turniej wynikiem 6:1, 6:2. Ów sukces zapewnił Rosjance awans w rankingu o 29 miejsc (z 103 na 74).
2011.
W sezonie 2011 wystąpiła w ośmiu turniejach. W pięciu z nich przegrywała w pierwszych rundach. Zaczęła od porażek w 1. rundach w Brisbane i Hobart. W Australian Open doszła do 2. rundy pokonując wcześniej Białorusinkę Olgę Goworcową 6:3, 6:4. Później uległa Czeszce Petrze Kvitovej 3:6, 4:6. W turniejach w Dubaju i Indian Wells dochodziła do drugiej rundy. Pokonała w nich m.in. Danielę Hantuchovą i Misaki Doi. W Stuttgarcie przegrała w 1 rundzie, podobnie jak w turnieju w ’s-Hertogenbosch. Także w pierwszej rundzie odpadła na kortach Wimbledonu. Przegrała tam z późniejszą finalistką turnieju – Mariją Szarapową 2:6, 1:6. Był to jej ostatni turniej w 2011 roku. Później nękały ją kontuzje.
2012.
Sezon 2012 rozpoczęła od ćwierćfinału turnieju w Hobart. Pokonała w nim takie zawodniczki, jak Rumunkę Monicę Niculescu, Bułgarkę Cwetanę Pironkową oraz Izraelkę Szachar Pe’er. Rosjanka w czasie trwania turnieju zajmowała 234. pozycję w rankingu WTA. Po zakończeniu turnieju awansowała na 196. miejsce.
Na kortach Australian Open przegrała w 1. rundzie, z wynikiem 2:6, 1:6, z Australijką Jeleną Dokić.
W turnieju w Taszkencie osiągnęła finał gry podwójnej w parze z Wiesną Dołonc.

</doc>
<doc id="447332" url="https://pl.wikipedia.org/wiki?curid=447332" title="Autostrada A9 (Niemcy)">
Autostrada A9 (Niemcy)

Autostrada A9 (, także ) – autostrada federalna w Niemczech łącząca Berlin z Lipskiem, Norymbergą i Monachium.
Autostrada była prestiżowym projektem narodowych socjalistów Niemiec ponieważ łączyła Berlin z Norymbergą i Monachium, dwoma miastami które odegrały ważną rolę w historii NSDAP. Główną część autostrady o długości ponad 500 km otwarto stopniowo w latach 1936-1938, w 1940 otwarto krótki odcinek o długości 4,2 km w Monachium, a w 1941 dodano brakującą drugą jezdnię na krótkim odcinku o długości 3,7 km. Była najdłuższą niemiecką autostradą (około 525 km) otwartą przed przerwaniem prac nad autostradami Rzeszy w 1942, obok nieco krótszej autostrady A2 otwartej w 1936-1940.
W latach zimnej wojny odgrywała ważną rolę jako jedna z trzech autostrad łączących Berlin Zachodni z resztą RFN. Stanowiła także jedną z dróg tranzytowych Niemieckiej Republiki Demokratycznej. Po zjednoczeniu Niemiec w 1990 autostrada, w szczególności jej część w byłej NRD, jest stopniowo przebudowywana do wyższych standardów, w ramach programu DEGES () mającego na celu rozwinięcie infrastruktury drogowej byłego NRD.
Trasy europejskie.
Arteria ma wspólny przebieg z czterema trasami europejskimi – E45, E48, E49 i E51. Do połowy lat 80. jej przebieg był wspólny z drogą międzynarodową E6.

</doc>
<doc id="447334" url="https://pl.wikipedia.org/wiki?curid=447334" title="Hans Fischer">
Hans Fischer

Hans Fischer (ur. 27 lipca 1881 w Höchst am Main, zm. 31 marca 1945 w Monachium) – niemiecki chemik, profesor chemii lekarskiej Uniwersytetu w Innsbrucku (1916–1919) i Uniwersytetu Wiedeńskiego (1919–1921) oraz chemii organicznej Politechniki w Monachium (od 1921).

</doc>
<doc id="447337" url="https://pl.wikipedia.org/wiki?curid=447337" title="Kościelisko (ujednoznacznienie)">
Kościelisko (ujednoznacznienie)



</doc>
<doc id="447339" url="https://pl.wikipedia.org/wiki?curid=447339" title="Kopalnia soli Bochnia">
Kopalnia soli Bochnia

Kopalnia Soli Bochnia – kopalnia soli w Bochni, w Polsce, w której eksploatację prowadzono od 1251 do 1990 roku. Zabytkowy obiekt jest czynny dla ruchu turystycznego i leczniczego. Jest polskim pomnikiem historii, a w 2013 roku została wpisana na listę światowego dziedzictwa UNESCO. Najstarsza kopalnia soli w Polsce.
Historia.
Prehistoria.
Okolice Bochni znacznie wcześniej, bo już w okresie neolitu były znane z uzyskiwania soli przez odparowywanie wody z solanki (sól warzona). Najstarszym dokumentem opisującym produkcję soli w okolicach Bochni jest pochodzą z 1136 roku bulla papieża Innocentego II, która wspomina warzelnię soli w Babizy pod Krakowem. W materiałach źródłowych wspomina się także warzelnie soli w nieodległym Kolanowie oraz Chodenicach, obecnie dzielnicach Bochni, które działały w tamtym okresie. Podobnie w nieodległej Łapczycy po dziś dzień działa niewielka warzelnia soli, a tradycje warzelnicze sięgają co najmniej tysiąca lat wstecz.
Początki wydobycia soli kamiennej.
Odkrycie soli kamiennej należy wiązać z niewystarczającą produkcją soli warzonej w stosunku do ówczesnych potrzeb. Początki kopalni sięgają 1248 roku, kiedy to prawdopodobnie na drodze pogłębiania istniejących studni solankowych, odkryto pokłady soli kamiennej. Studnie solankowe zlokalizowane w okolicy potoku Babica stały się zalążkiem dwóch szybów Gazaris i Sutoris, w których zaczęto wydobywać sól metodami górniczymi. Wydobycie rozpoczęto w 1251 roku. Odkrycie soli udokumentowano wpisem w roczniku kapituły krakowskiej. Jednocześnie, w dokumentach istnieją świadectwa, że przed 1251 rokiem nie wydobywano soli kamiennej ani w Bochni, ani w Wieliczce.
Bocheńska kopalnia była przedsiębiorstwem królewskim, przynoszącym olbrzymie dochody Polsce. Od XIII wieku do 1772 roku wchodziła w skład żup krakowskich. W 1368 roku Kazimierz Wielki wydał dokument zwany Statutem żupnym. Dokument ten ustanawiał zasady organizacyjne żup solnych i prawa rządzące sprzedażą soli. W tym czasie eksportowano sól na Ruś i na Węgry. W kopalni pracowało od 120 do 150 osób. W XV i XVI wieku kopalnia w Bochni (Żupa bocheńska) w ramach żup krakowskich, a więc wraz z kopalnią soli w Wieliczce, rozwinęła się znacznie – zatrudniając około 500 kopaczy (górników) w roku 1518. Powstały też nowe szyby: Regis, Bochneris, Campi. W XVI i XVII wieku kopalnia składała się z dwóch części: "Stare Góry" – najstarszej (wschodniej) i praktycznie wyeksploatowanej części kopalni z szybami Floris, Sutoris i Gazaris oraz części zachodniej Nowe Góry z szybami Regis, Bochneris i Campi. Głębokość kopalni w tym czasie osiągnęła około 300 metrów.
Techniki wydobywania soli.
Sól kamienna wydobywana była początkowo w bezpośrednim sąsiedztwie każdego z szybów, zaś wydobycie soli prowadzono podążając za złożem solnym, tj. ułożenie złoża solnego determinowało kształt wyrobisk i chodników, a także kierunek dalszych prac wydobywczych. Komory kopalni były niepołączone, zaś system wentylacyjny był dalece niewystarczający. Ówcześni górnicy mieli poważne problemy związane z niedoborem tlenu w trakcie pracy, co powodowało ich omdlenia i upadki z drewnianych pomostów w trakcie pracy. Tego typu zdarzenia kończyły się nierzadko obrażeniami górników, którzy na ich skutek byli niezdolni do dalszej pracy. Zagrożenie zwiększało ukształtowanie złoża, które wymuszało budowanie wąskich, długich, wysokich, pionowych komór, nierzadko łączących sąsiadujące poziomy kopalni. Problemy z wentylacją rozwiązywano m.in. drewnianymi miechami oraz tzw. młynkami powietrznymi, do obsługi których zatrudniono specjalnych pracowników. Cyrkulacja powietrza była jednym z największych problemów, a zarazem czynnikiem blokującym rozwój kopalni. Dopiero późniejsze łączenie wyrobisk chodnikami oraz rozbudowa mechanizmu przewietrzania wyrobisk umożliwiła zwiększenie wydobycia. Niedobór tlenu oznaczał także ograniczenie dostępu do światła, które dostarczały kaganki łojowe. W 1357 roku w Bochni powstał szpital górniczy pod wezwaniem św. Krzyża z 12 miejscami dla górników poszkodowanych w wypadkach w kopalni. W XV wieku powstał także drugi szpital, ufundowany przez kopalnię z kolejnymi 6 miejscami. Niepisanym prawem, że wdowy po górnikach zabitych w trakcie pracy otrzymywały dożywotnią rentę.
Urobek wydobywany był w postaci tzw. bałwanów soli, czyli dużych brył o kształcie walca, których masa dochodziła nawet do 2 ton oraz produktu niższej jakości tzw. soli kruszonej lub beczkowanej. Wewnątrz kopalni takie walce dawały się w miarę łatwy sposób toczyć lub przewozić na saniach. Rozmiar bałwana ułatwiał też kontrolę nad wydobyciem oraz minimalizował potencjalne ryzyko kradzieży. Transport pionowy i poziomy odbywały się przy użyciu głównie siły ludzkich mięśni, a także przy użyciu kieratów napędzanych siłą koni. Ponadto kieraty służyły do transportu w skórzanych workach solanki, która była odparowywana w celu uzyskania czystej soli w warzelniach. Ostatni koń, Kuba, pracował w kopalni do lat 60. XX wieku. Imię to nosi 
obecnie kolejka pasażerska, transportująca turystów w podłużni August. Najważniejszymi narzędziami pracy górników były kilofy górnicze oraz młotki. Narzędzia te po dzień dzisiejszy widoczne są na herbie Bochni. W 1709 roku użyto w kopalni bocheńskiej po raz pierwszy prochu strzelniczego, a przed rokiem 1743 stosowano go już do kruszenia twardszych skał i wykuwania chodników. 
W XVII wieku za przyczyną wojen i upadku gospodarczego kraju nastąpiło zahamowanie rozwoju przedsiębiorstwa.
Okres rozbiorów.
Po 1772 roku kopalnia dostała się w ręce austriackie, przez okres rozbiorów aż do 1918 roku pozostawała pod ich kontrolą. Okres ponownego rozwoju saliny nastąpił po 1785 roku, kiedy stanowisko jej naczelnika objął Dionizy Stanetti. Rozbudowa systemu wentylacji oraz nowy podziemny szyb (nazwany później Stanetti) otworzyły w 1794 roku dostęp do nowych pokładów soli, które zapewniły kopalni funkcjonowanie przez następne dziesięciolecia.
Okres II RP i PRL.
Po odzyskaniu niepodległości przez Polskę, kopalnia bocheńska zaczęła stopniowo tracić na znaczeniu na rzecz kopalni zlokalizowanych w północnych rejonach Polski, gdzie złoża były znacznie zasobniejsze i łatwiejsze do eksploatacji.
Postępująca modernizacja kopalni – zastępowanie koni maszynami parowymi i elektrycznymi, tradycyjnych narzędzi – elektrycznymi oraz materiałami wybuchowymi spowodowała wyeksploatowanie większości złoża do lat 90. XX wieku, a co za tym idzie związanej z tym nieopłacalności wydobycia nastąpiło zaniechanie produkcji na skalę przemysłową.
W 1981 roku wpisano historyczne wyrobiska do rejestru zabytków. Kopalnia stopniowo przekształciła się w obiekt turystyczny i leczniczy. Rozpoczęto planowanie likwidacji niezabytkowej części kopalni.
Likwidacja kopalni.
Kopalnia bocheńska osiągnęła głębokość 468 metrów. Dalszą eksploatację kopalni uznano za nierentowną i w 1990 roku zaprzestano wydobywania soli. Rozpoczęto podsadzanie najgłębszych, a zarazem najmłodszych wyrobisk kopalni, które nie stanowiły większej atrakcji turystycznej. Oszczędzono jedynie część zabytkową z zamiarem wyeksponowania jej do celów turystycznych. Zachowano istniejące szyby – Sutoris, Campi i Trinitatis. W latach 1960–1970 zlikwidowano historyczne szyby Floris i Regis.
W 1990 roku zakończono przemysłowe wydobycie soli w kopalni. Pośród wielu zabytkowych urządzeń kopalni funkcjonuje sprawny i okazjonalnie uruchamiany mechanizm napędowy wind w szybach napędzany maszyną parową. Jest to unikatowy w Europie czynny zabytek techniki. 6 października 2000 roku obiekt został wpisany na listę pomników historii. 23 czerwca 2013 kopalnia została wpisana na Listę Światowego Dziedzictwa Kulturowego i Przyrodniczego Ludzkości UNESCO.
Współcześnie kopalnia nie prowadzi wydobycia soli spożywczej. Prowadzona jest natomiast produkcja i sprzedaż soli kąpielowych.
Zagrożenia w kopalni.
Zasadniczo w kopalniach soli występują poniższe grupy zagrożeń:
Zagrożenie metanowe swą genezę bierze z rozkładu materii organicznej pod ziemią i nie jest typowe wyłącznie dla kopalń soli. Metan gromadzi się przy suficie komór i w określonych stężeniach tworzy z tlenem mieszaninę piorunującą, co przy braku kontroli nad jego stężeniem, grozi niekontrolowanym wybuchem. Historycznie metan był wypalany przez najbardziej doświadczonych górników, którzy w mokrych ubraniach wczołgiwali się w komory zagrożone tym wybuchowym gazem i przy użyciu kaganka zawieszonego na długiej tyczce starali się zapalić metan zgromadzony pod sufitem wyrobiska. Regularne wypalanie ograniczało ryzyko wystąpienia niekontrolowanych wybuchów. Praca górników, zajmujących się wypalaniem metanu, była jedną z najbardziej niebezpiecznych w kopalni. Obecnie kopalnia w Bochni jest bezpieczna pod względem metanowym. Przyczynia się do tego brak wydobycia, efektywna wentylacja, a także regularne pomiary stężenia metanu w powietrzu. Część złoża decyzją Okręgowego Urzędu Górniczego została wydzielona z pola metanowego, pozostała zaś jest w I kategorii zagrożenia metanem.
Historia górnictwa polskiego zna jeden przypadek, gdy słodka woda zakończyła żywot kopalni soli. Mowa o katastrofie kopalni soli w Wapnie, w której 5 sierpnia 1977 roku doszło do nagłego i niekontrolowanego wycieku wody słodkiej do kopalni. Wyciek był na tyle duży, że nie udało się go opanować i kopalnia została całkowicie zalana, powodując dodatkowo duże szkody na powierzchni. W 1992 roku w kopalni soli w Wieliczce niemal doszło do podobnej sytuacji. W poprzeczni Mina doszło do wycieku znacznej ilości wody pochodzącej spoza złoża. Wyciek jednak udało się opanować. Kopalnia Soli „Solno” w Inowrocławiu także była bliska podzielenia losu kopalni z Wapna kilkukrotnie i ostatecznie została zlikwidowana właśnie ze względu na zagrożenie wodne.
Źródłem zagrożenia wodnego w kopalni bocheńskiej był głównie zlikwidowany w XIX w. szyb Gazaris, który znajdował się w bezpośredniej bliskości potoku Babica i w przypadku jego wezbrań woda nierzadko dostawała się do wnętrza kopalni. Obecnie większość wody do kopalni dostaje się z okolic szybu Sutoris, ale nie jest to ilość, która mogłaby w jakikolwiek sposób zagrozić kopalni. Zdarzają się przypadki przecieków z powierzchni ziemi. Ostatni taki przypadek był związany z remontem rynku i odkryciem pozostałości po szybie Wielkim oraz przyległym doń zbiornikiem na solankę. Wyciek do kopalni z okolic szybu Wielkiego został zatamowany w 2020 r. przez podsadzenie pustki, odkrytej w trakcie remontu bocheńskiego rynku w latach 2018-2020.
W historii kopalni wydarzyło się kilka znaczących pożarów. Pierwszy, mający miejsce w 1441 roku i opisany przez Jana Długosza, w trakcie którego płonęła obudowa szybów, a płomienie wydobywały się na powierzchnię. W 1580 roku wybuchł pożar trwający 15 tygodni, który pociągnął za sobą śmierć ponad trzydziestu górników. W 1586 roku pożar szybu Gazaris kosztował życie ok. dziesięciu osób. 
W 1747 Jan Borlach opracował pierwszą instrukcję przeciwpożarową dla kopalni.
30 grudnia 1875 roku na skutek nieostrożności maszynisty parowej maszyny w szybie Sutoris wybuchł pożar, który w krótkim czasie objął całą kopalnię. Dyrekcja kopalni podjęła decyzję o odcięciu dopływu tlenu do kopalni poprzez uszczelnienie szybów i zamknięcie wentylacji. Po ugaszeniu pożaru dyrektor Andrzej Furdzik wraz z radcą górniczym Edwardem Windakiewiczem oraz dwoma doświadczonymi górnikami, wbrew ostrzeżeniom górników, zdecydowali się podjąć inspekcję wnętrza kopalni. Zostali opuszczeni w koszu na linie w głąb szybu, gdzie według relacji ówczesnej prasy zginęli. Ciała Andrzeja Furdzika nie odnaleziono. W wyniku pożaru oraz próby inspekcji popożarowej zginęło 12 osób. Wszystkie te osoby zostały pochowane na cmentarzu przy ul. Orackiej.
19 lipca 1930 roku pożar dotknął szyb Campi i pobliskie zabudowania. Ofiarą pożaru padł młyn solny, stacja załadunkowa na końcu bocznicy kolejowej, lokomotywy oraz częściowo ucierpiał sam szyb. Nad kopalnią zawisło widmo likwidacji, które udało się odsunąć dzięki postawie pracowników, którzy dzięki grupowym przejściom na emeryturę, a także skróceniu czasu pracy i przeznaczeniu części wynagrodzenia na rzecz odbudowy zniszczonej infrastruktury. Jeszcze w listopadzie tego samego roku udało się przywrócić do działania młyn solny.
Przy kopalni działa obecnie Kopalniana Stacja Ratownictwa Górniczego, a kopalnia oferuje organizację treningów ratowniczych.
Przedsiębiorstwa powiązane.
Do kopalni Bochnia należały także:
Kopalnia soli była także miejscem działania Uzdrowiska Kopalnia Soli Bochnia – spółki z większościowym kapitałem prywatnym, której głównym celem biznesowym było wykorzystanie potencjału kopalni w celach turystycznych, zdrowotnych, a także jako miejsca organizacji różnego rodzaju imprez. Uzdrowisko oferowało noclegi w kopalni, zabiegi lecznicze, noclegi w przyległym do szybu Sutoris hotelu oraz organizację różnego rodzaju wydarzeń w wyrobiskach kopalni. Jedną z większych zasług uzdrowiska na rzecz kopalni było zbudowanie ekspozycji multimedialnej na trasie turystycznej. W 2017 roku, głównie z powodów finansowych, dalsza działalność uzdrowiska nie była pewna. Problemy we współpracy kopalni i uzdrowiska pojawiały się jednak już wcześniej.
Geologiczna budowa złoża.
Geologia bocheńskiego złoża była aż do XIX w. w większości niezbadana. Pierwsza publikacja na ten temat pojawia się w roku 1851 w języku niemieckim, w której autor przedstawia profil geologiczny oraz określa podstawowe skały wchodzące w skład złoża bocheńskiego.
W miejscu dzisiejszej Bochni w miocenie znajdowało się okresami odcinane od innych większych zbiorników wodnych morze - Paratetyda, będącego częścią prehistorycznego oceanu Tetydy. Na terenie morza na skutek jego zaniku pozostały skały osadowe, w tym osady gipsu, piasku czy też soli. Bocheńskie złoże solne powstało głównie na skutek ruchów wypiętrzających Karpaty, a wartswy skał złoża są pofałdowane.
Teren dzisiejszej Bochni przecinają dwie antykliny: antyklina Bochni oraz antyklina Uzborni. Złoża soli otaczają obie, jednak dla przemysłowego wydobycia nadaje się wyłącznie sól kamienna w obrębie antykliny Bochni. Wokół antykliny Uzborni wykształciły się sole potasowe. Złoże solne eksploatowane przez bocheńską kopalnię ma około 200 metrów szerokości, długość ok. 3.5 km oraz ma niemal pionowe ułożenie i otoczone jest od południa fliszem karpackim, a od północy warstwami chodenickimi.
Struktura kopalni.
Poniższa ilustracja przedstawia ogólny plan kopalni soli Bochnia. Obecnie w skład kopalni wchodzi dziewięć poziomów:
Poziomy XV i XVI nie otrzymały własnych nazw. Poziomy I, II i III nie są osiągalne z szybu Campi. Poziomy X–XVI nie były osiągalne z szybu Sutoris. W literaturze funkcjonuje podwójna numeracja poziomów: względem szybu Sutoris, w której poziomem I jest poziom Danielowiec oraz względem szybu Campi, w której poziomem I jest poziom August. W powyższym schemacie i tabeli przyjęto numerację względem szybu Sutoris.
Działalność turystyczna.
Kopalnia aktualnie oferuje trzy główne trasy turystyczne: trasę turystyczną z ekspozycją multimedialną, trasę przyrodniczą oraz wyprawę w Stare Góry. Oprócz tras turystycznych turyści mogą także wybrać rejs łodzią po zalanej komorze oraz pobyt w komorze Ważyn, w której organizowane są także zawody sportowe: turnieje judo, turnieje piłkarskie czy też maratony po zabytkowych chodnikach. Jednym z najatrakcyjniejszych miejsc w kopalni jest kaplica św. Kingi, w której co roku organizowana jest pasterka.
W latach 2017–2020 władze kopalni prowadziły starania w kierunku udostępnienia dla zwiedzających nowych wyrobisk. Plany zakładały poszerzenie częściowo zaciśniętych chodników i komór, a także stworzenie dodatkowych miejsc noclegowych. W szybie Sutoris budowane są schody w celu umożliwienia zejścia do kopalni turystów na nowo tworzoną trasę turystyczną. W otoczeniu szybu Sutoris, na poziomie Wernier prowadzone są roboty górnicze mające docelowo udostępnić te wyrobiska na rzecz ruchu turystycznego. Prace miały się zakończyć w 2020 roku, jednak z powodu opóźnień planuje się je przedłużyć do 2021 roku.
Podłużnia August.
Podłużnia August jest obecnie główną arterią komunikacyjną kopalni. Znajduje się na głębokości 176 metrów licząc od powierzchni przy szybie Sutoris do 212 metrów licząc od powierzchni przy szybie Campi. Łączy wszystkie istniejące szyby i rozciąga się na długości blisko 3 kilometrów na osi wschód-zachód. Jej pierwsza część zbudowana została w latach 1723–1743 według projektu Jana Gottfrieda Borlacha, którego największym osiągnięciem było uporządkowanie dróg transportowych w kopalni poprzez ich wyprostowanie i wypoziomowanie.
Komora Ważyn.
Największa komora kopalni, w skład której wchodzi boisko piłkarskie, część bankietowa, część barowa i sypialna. Do komory można dostać się szybikiem lub schodząc po schodach z poziomu August. Równolegle do schodów ułożona została zjeżdżalnia dostępna dla turystów. Komora położona jest ok. 250 metrów pod powierzchnią ziemi; łączna powierzchnia to 2500 m². Wydobycie w komorze prowadzono od 1697 roku aż do lat 50. XX wieku. W celu utworzenia sanatorium komorę powiększono przy użyciu kombajnu górniczego. Prace trwały do 1984 roku. Nazwana została na cześć podżupka Andrzeja Ważyńskiego.
W komorze panuje stała temperatura w zakresie 14–16 °C oraz wysoka wilgotność sięgająca 70%.
Podziemna kolejka.
W kopalni funkcjonuje kolejka, oparta o lokomotywę elektryczną akumulatorową typu Ldag 05 ciągnącą wagony przystosowane do transportu turystów. Trasa ma długość około 1000 metrów i prowadzi podłużnią August od szybu Campi aż do szybiku łączącego komorę Ważyn z poziomem August. Kolejka posiada trzy stacje: "Campi", "Kinga" oraz "Sutoris". Maksymalnie może przewozić do 60 pasażerów z prędkością do 2.5 m/s.
W celu uruchomienia atrakcji kopalnia musiała wykonać dodatkowe prace, aby przystosować pociąg dotychczas służący do transportu urobku do bezpiecznego przewożenia ludzi. Lista prac jest dostępna w literaturze.
Kaplica św. Kingi.
Kaplica św. Kingi jest największą spośród kaplic kopalnianych bocheńskiej kopalni. W kaplicy znajduje się ołtarz z obrazem św. Barbary, tablica pamiątkowa ofiar pożaru z 1875 roku, wykuta w soli ambona z 1922 roku, całoroczna szopka bożonarodzeniowa, a także pomniki: króla Kazimierza III Wielkiego oraz Jana Pawła II. W poprzek kaplicy ułożone są tory kolejki kopalnianej. Na stronie internetowej kopalni można znaleźć informację, że kaplica ta jest jedynym przypadkiem podziemnego kościoła na świecie, przez który przejeżdża pociąg.
Przeprawa łodzą w komorze 81.
W komorze 81, częściowo zalanej solanką, funkcjonuje przeprawa łodzią na długości ok. 120 metrów udostępniona dla turystów. Komora 81 stanowi także doskonałą ilustrację prac wydobywczych, prowadzonych w kopalni bocheńskiej, polegających na budowaniu wysokich, długich i relatywnie wąskich komór.
Stajnia Mysiur.
Stajnia powstała przed 1771 rokiem, jej zasadniczym przeznaczeniem było udostępnienie schronienia dla koni pracujących w kopalni. W wyrobisku znajdują się oryginalne kaszty, datowane na XVII wiek, a także część zachowanego oryginalnego wyposażenia stajni. Obecnie komora przystosowana jest do ruchu turystycznego, stanowi część trasy turystycznej, a kopalnia oferuje w jej wnętrzu możliwość organizacji konferencji.
Istniejące szyby kopalni.
W skład kopalni wchodzą obecnie trzy szyby: Sutoris, Campi i Trinitatis. Pozostałe szyby zostały zlikwidowane w okresie funkcjonowania kopalni, a jedynym zachowanym śladem na powierzchni są wózki kopalniane rozstawione na terenie miasta Bochni w miejscu ich istnienia. Wszystkie obecnie istniejące szyby mają elektryczne maszyny wyciągowe.
Sutoris.
Najstarszy spośród ciągle czynnych szybów kopalni, wybity w połowie XIII wieku. To właśnie w nim, na głębokości ok. 35 sążni rozpoczęto wydobycie soli kamiennej. Pierwotna głębokość szybu wynosiła ok. 60–70 metrów. W 1874 roku nad szybem zamontowano pierwszą w kopalni bocheńskiej maszynę wyciągową o napędzie parowym. Budynki nadszybia w swoim obecnym kształcie zostały zbudowane w latach 1905–1906 według projektu Ferdynanda Lieblinga. Podczas generalnego remontu w latach 1993–1995 wymieniono wieżę szybową oraz poszerzono otwór szybowy. W trakcie remontu szybu Campi w latach 90. XX wieku pełnił rolę głównego szybu dla ruchu turystycznego w kopalni. Szyb obsługiwany jest obecnie elektryczną maszyną wyciągową oraz jest zdatny do przewozu osób.
Campi.
Główny szyb wydobywczy kopalni w okresie eksploracji gór zachodnich. Zgłębiony w latach 1556–1568 przez Jana Faigla (Fajgla). W trakcie budowy szybu mierzono się z trudnościami technicznymi, związanymi z obecnością kurzawki, co spowodowało wydłużenie czasu realizacji projektu. Nazwa szybu Campi (od "campus" – pole), była stosowana wymiennie także z polską, Polny, na co przyczyniło się położenie szybu poza miastem. Stosowano początkowo także nazwę „szyb Fajgla” od nazwiska jego budowniczego. W 1792 roku osiągnięto głębokość 212 metrów. W 1883 roku zainstalowano wyciągową maszynę parową. W 1909 roku rozpoczęto przebudowę szybu, którą przerwało częściowe zawalenie się szybu i konieczność zwiększenia zakresu prac, zakończonych w 1912 roku. Szyb oraz przyległe budynki padły ofiarą pożaru w 1930 roku, co zagroziło likwidacją kopalni. Górnicy znacznym nakładem pracy oraz kapitału własnego zdołali odbudować szyb oraz młyn solny, co umożliwiło dalsze funkcjonowanie kopalni do 1990 roku. W budynku sąsiadującym z szybem znajduje się zachowana maszyna parowa przywieziona w 1909 i obsługująca aż do roku 1996 windę do przewozu ludzi i urobku. Maszyna, pomimo swojej sprawności została zastąpiona maszyną elektryczną i jest obecnie eksponatem udostępnionym dla zwiedzających.
Obecnie (stan na 2022 r.) szyb jest głównym szybem turystycznym kopalni, oferującym w swoim bezpośrednim otoczeniu dogodny parking dla samochodów osobowych i autobusów.
Do szybu Campi prowadziła zbudowana w 1922 roku bocznica kolejowa, zwana przez mieszkańców Bochni „Kolejką”, łącząca kopalnię ze stacją kolejową w Bochni oraz linią kolejową nr 91. Trasa bocznicy wiodła od linii kolejowej 91 przecinając obecne ulice Wodociągową oraz Karosek, a następnie idąc przez łąki w kierunku cmentarza przy ul. Orackiej skręcała w stronę szybu Campi. Na zachowanych mapach pokazany jest przebieg bocznicy. W latach 80. XX wieku przestała być używana, obecnie po części trasy bocznicy prowadzi ścieżka rowerowa oraz chodnik. Przy ulicy Karosek znajduje się także plac zabaw dla dzieci. Wciąż jednak można odnaleźć ślady bocznicy w postaci nielicznych słupków hektometrowych. Historia „Kolejki” w Bochni jest jednak znacznie dłuższa. Poprzednikiem bocznicy kolejowej była jedna z pierwszych na ziemiach polskich powietrzna kolejka towarowa czyli salinarna kolejka linewkowa. W skład wybudowanej w 1900 r. kolejki wchodziły: stacja początkowa – w rejonie nadszybia Campi, właściwa kolejka linowa o długości 1020 m i stacja końcowa – budynek w okolicy dworca kolejowego.
Trinitatis.
Najmłodszy z czynnych do dnia dzisiejszego szybów kopalni. Pełni wyłącznie rolę wentylacyjną. Ulokowany jest w znacznej odległości od centrum Bochni, w otoczeniu obecnie istniejących ogródków działkowych. Nazwa pochodzi od pobliskiej wsi Trinitatis.
Pierwszą próbę wybicia szybu podjęli Austriacy w XVIII wieku. Według założeń na zachód od szybu Campi miał powstać nowy szyb oraz sztolnia o długości 478 metrów. Po 4 latach prac, zarzucono dalsze prace i pozostawiono budowę nieukończoną. Głównym powodem zaniechania prac była obecność kurzawki, która spowodowała trzykrotne zawały w trakcie budowy. Powrócono jednak do planu budowy szybu i ostatecznie w 1908 roku zbudowano szyb Trinitatis, który po dziś dzień pełni rolę wentylacyjną.
W obrębie szybu istnieje przedział drabinowy oraz niewielki wyciąg, nie prowadzący jednak ruchu pasażerskiego. U wejścia do sztolni znajdują się urządzenia wentylacyjne kopalni.
Ważniejsze zlikwidowane szyby.
Gazaris.
Najstarszy szyb kopalni bocheńskiej, położony w południowo-wschodnim narożniku obecnego placu Gazaris, swój początek wziął ze stopniowo pogłębianej studni solankowej. Pomiędzy szybami "Gazaris" a "Sutoris" dokonano także wybicia pierwszych chodników kopalnianych.
Z racji na swoje położenie, był bezpośrednio narażony na zalewanie przez wody potoku Babicy. Ostatecznie zlikwidowany w 1842 roku.
Regis.
Szyb Regis powstał w okresie panowania dynastii Piastów – prawdopodobnie w okresie panowania króla Kazimierza III Wielkiego lub króla Władysława I Łokietka. Pierwsze źródła wspominające szyb pochodzą z 1397 roku. Szyb osiągał głębokość do 180 metrów i był jednym z istotniejszych pod względem wydobywczym w kopalni. W 1923 roku szyb przebudowano, nadając mu charakterystyczny kształt. Ostatecznie szyb zlikwidowano w 1967 roku. W miejscu szybu obecnie znajduje się niewielki skwerek z tablicą pamiątkową i wózkiem górniczym symbolizującym miejsce, w którym znajdował się szyb.
Floris.
Szyb Floris (florencki) zbudowany w 1428 roku przez Antoniego z Florencji był jednym z głównych szybów kopalni, stopniowo tracąc na znaczeniu w miarę wyczerpywania się zasobów soli w Starych Górach. Położony znacznie powyżej szybu Gazaris był od niego znacznie bezpieczniejszy pod względem zagrożeń wodnych. Szyb został przebudowany po raz pierwszy dopiero po 250 latach od wybicia, pomiędzy latami 1674 a 1685. Na początku XVIII wieku, szyb był już zaniedbany, otwór szybu był zabity deskami, a przykryty był jedynie stożkowatym dachem pokrytym słomą.
Do końca swego istnienia w 1967 roku pełnił rolę szybu wentylacyjnego wdechowego. Obecnie szyb został zasypany, a rura szybowa jest zaciśnięta.
W 1940 roku w szybie Floris zginął Włodzimierz Podgórzec uciekający przed niemieckimi żandarmami oraz pracownikami Gestapo. Według zeznań świadka inż. Alfreda Dańca, upadek Podgórca sygnalizował łomot, a w świetle lampy mignął spadający człowiek. Podgórzec próbował przeskoczyć szyb, widząc nadchodzącą od dołu pogoń, lecz skok mu się nie udał i runął w przepaść, ginąc na miejscu. Nie jest jasne do końca, czy skok oddany został w desperackiej próbie ucieczki, czy był aktem samobójstwa w celu ocalenia innych uczestników konspiracji. Na budynku przychodni, znajdującym się w bezpośredniej bliskości miejsca lokacji szybu Floris znajduje się pamiątkowa tablica upamiętniająca to wydarzenie.

</doc>
<doc id="447340" url="https://pl.wikipedia.org/wiki?curid=447340" title="Aleksiej Jaczmieniew">
Aleksiej Jaczmieniew

Aleksiej Mironowicz Jaczmieniew (1866-1937) był przywódcą alaskańskiego plemienia Aleutów, mieszkał na Unalasce, wyspie w archipelagu Aleutów. Jaczmieniew i aleucki lektor cerkiewny Leontij Siwstow towarzyszyli Waldemarowi Jochelsonowi w etnologicznych badaniach Aleutów z lat 1909-1910. 
Jego syn John Jatchmeneff zapisywał teksty dla Johna P. Harringtona podczas jego badań języka aleuckiego.

</doc>
<doc id="447343" url="https://pl.wikipedia.org/wiki?curid=447343" title="Henri Moissan">
Henri Moissan

Ferdinand Frederic Henri Moissan (ur. 28 września 1852 w Paryżu, zm. 20 lutego 1907 w Paryżu) – francuski chemik i farmaceuta, laureat Nagrody Nobla w dziedzinie chemii.
Był profesorem chemii Akademii Farmaceutycznej (1887-1900) i uniwersytetu (od 1900) w Paryżu. Najważniejsze prace badawcze Moissana to otrzymanie fluoru (1886) i wielu jego związków, budowa elektrycznych pieców łukowych (1892), próby syntezy diamentów (1883), otrzymanie po raz pierwszy karbidu (1892) i innych węglików, wodorków, krzemków, borków, otrzymanie czystego molibdenu (1895), wolframu (1897), uranu i wanadu.
W roku 1906 otrzymał Nagrodę Nobla w zakresie chemii. Pokonał tym samym swojego najważniejszego kontrkandydata - Dymitra Mendelejewa.

</doc>
<doc id="447344" url="https://pl.wikipedia.org/wiki?curid=447344" title="Voorhout">
Voorhout

Voorhout – holenderska miejscowość położona w gminie Teylingen w prowincji Holandia Południowa. Według spisu ludności z 2005 roku miejscowość liczy 14 972 mieszkańców.

</doc>
<doc id="447348" url="https://pl.wikipedia.org/wiki?curid=447348" title="Autostrada A7 (Niemcy)">
Autostrada A7 (Niemcy)

Autostrada A7 (, także "Autobahn 7 (A7)") – autostrada federalna w Niemczech przebiegająca przez cały kraj na osi północ-południe, od granicy z Danią do granicy z Austrią.
A7 to najdłuższa autostrada w Niemczech a jej długość wynosi 963 km.
Trasy europejskie.
Autostrada stanowi fragment przebiegu czterech tras europejskich – E40, E43, E45 i E532. W czasach Niemiec Zachodnich arteria była częścią trzech dróg międzynarodowych – E3, E4 i E70.
Ważniejsze miasta przy A7.
Bawaria.
Dalej przekracza się granicę z Austrią.

</doc>
<doc id="447351" url="https://pl.wikipedia.org/wiki?curid=447351" title="Jan Mazurkiewicz (wojskowy)">
Jan Mazurkiewicz (wojskowy)

Jan Mazurkiewicz, ps. „Zagłoba”, „Socha”, „Sęp”, „Radosław” (ur. 27 sierpnia 1896 we Lwowie, zm. 4 maja 1988 w Warszawie) – polski wojskowy i polityk. Pułkownik Armii Krajowej oraz generał brygady ludowego Wojska Polskiego. Założyciel Tajnej Organizacji Wojskowej (później scalonej z AK), dowódca Kedywu i Zgrupowania „Radosław”. Więzień polityczny w PRL okresu stalinizmu. Od 1964 wieloletni wiceprezes Zarządu Głównego Związku Bojowników o Wolność i Demokrację.
Młodość i I wojna światowa.
Syn Bazylego, bednarza prowadzącego własny warsztat i Barbary Franciszki z domu Lebrand. Dzieciństwo spędził w Złoczowie, gdzie od 1902 uczęszczał do szkoły powszechnej, a od 1906 do tamtejszego gimnazjum. Działał w ruchu skautowskim, był członkiem Polskiego Towarzystwa Gimnastycznego „Sokół”. Wraz z rodziną przeniósł się w 1911 do Lwowa, gdzie kontynuował naukę w VII Gimnazjum Państwowym. Był członkiem Organizacji Młodzieży Niepodległościowej „Zarzewie”, a później należał do Związku Strzeleckiego.
Po krótkim przeszkoleniu wstąpił do I Brygady Legionów Polskich, w której był żołnierzem kompanii I batalionu. Następnie został przydzielony do batalionu marszowego kpt. Leona Berbeckiego i w jego szeregach wziął udział w grudniu 1914 w bitwie pod Łowczówkiem, w czasie której został ranny i trafił do niewoli rosyjskiej. Zbiegł z niej w czerwcu 1915, po czym przedostał się ponownie do swojej jednostki. W październiku ponownie ranny, odbywał następnie leczenie w szpitalu, po opuszczeniu którego ukończył kurs podoficerski. Jako sierżant został w lipcu 1916 przeniesiony do 6 pp I Brygady Legionów, w której służył aż do tzw. kryzysu przysięgowego. Pełnił wówczas funkcję prezesa Rady Żołnierskiej Pułku, na skutek czego został aresztowany 4 września 1917 i osadzony w więzieniu w Przemyślu. Za czynny udział w kryzysie groziła mu kara śmierci. Wkrótce potem został zwolniony i przymusowo wcielony do armii austro-węgierskiej, z której zdezerterował w marcu 1918. Przedarł się do II Korpusu Polskiego w Rosji dowodzonego przez gen. Józefa Hallera, w szeregach którego brał udział w bitwie kaniowskiej. Po ucieczce z niewoli niemieckiej dostał się do oddziału lotnego Komendy Naczelnej nr 3 POW w Kijowie. Brał udział w licznych akcjach dywersyjnych oraz walkach z oddziałami niemieckimi i ukraińskimi. Infiltrował także oddziały armii austriackiej.
Dwudziestolecie międzywojenne.
Od listopada 1918 był żołnierzem Wojska Polskiego. Później przydzielono go do Oddziału II Sztabu Generalnego w Dowództwie Okręgu Korpusu II Lublin. W trakcie wojny polsko–bolszewickiej służył jako kurier wojskowy (przywoził m.in. listy Józefa Piłsudskiego do Symona Petlury) oraz oficer kontrwywiadu. Po zakończeniu wojny zajmował się organizacją komórek Oddziału II SG na terenie kraju. W 1922 został na krótki okres przeniesiony do rezerwy i przydzielony do 8 pułku piechoty Legionów w Lublinie. Od 1924 pełnił służbę oficera narodowościowego w 13 Dywizji Piechoty. Brał udział w przygotowaniach do przewrotu majowego na terenie okręgu lubelskiego. 15 maja 1930 został powołany do służby czynnej, przemianowany na oficera zawodowego w stopniu kapitana ze starszeństwem z dniem 1 stycznia 1928 i 369. lokatą w korpusie oficerów piechoty oraz przydzielony do 44 pp w Równem. Następnie został przeniesiony do Oddziału II SG DOK III Wilno i Brześć, gdzie prowadził działalność kontrwywiadowczą przeciwko ZSRR, w latach 1930–1934 działał pod przykrywką inspektora Związku Strzeleckiego.
W 1932 pozostawał w dyspozycji dowódcy Obszaru Warownego „Wilno” z przeznaczeniem do prac przysposobienia wojskowego. W 1934 ukończył kurs dowódców batalionu w Centrum Wyszkolenia Piechoty w Rembertowie, następnie został przeniesiony z Komendy Głównej Związku Strzeleckiego do 22 pułku piechoty w Siedlcach.
W latach 1938–1939 był wykładowcą taktyki na kursach dla dowódców kompanii w CWP w Rembertowie. W sierpniu 1939, krótko przed wybuchem II wojny światowej, był w sztabie Grupy Operacyjnej Dywersji (późniejsza Ekspozytura 2).
II wojna światowa.
W trakcie kampanii wrześniowej pełnił funkcję kierownika dywersji na południowo-zachodnim odcinku frontu. Realizując przedwojenne koncepcje organizacji dywersji na terenach zajętych przez agresora, po agresji ZSRR na Polskę założył 17 września 1939 Tajną Organizację Wojskową w Stanisławowie. 19 września 1939 przekroczył granicę polsko-węgierską, przenosząc komendę organizacji na terytorium Węgier, do Budapesztu. Udał się następnie do Francji, gdzie po odmeldowaniu się u Naczelnego Wodza gen. Władysława Sikorskiego w Paryżu, powrócił do Budapesztu, gdzie zajął się organizacją jednostek TOW na terenie okupowanego kraju. W tym czasie współpracował z płk. Adamem Krajewskim przy organizacji na Węgrzech bazy przerzutowej: Kraj – Budapeszt – Paryż.
W czerwcu 1940 powrócił do kraju obejmując funkcję Komendanta Głównego TOW, samodzielnej organizacji bojowo-dywersyjnej działającej według wytycznych Związku Walki Zbrojnej. W marcu 1943, po scaleniu TOW z „Kedywem” – Kierownictwem Dywersji Komendy Głównej Armii Krajowej, został zastępcą szefa organizacji, płk. Augusta Emila Fieldorfa ps. „Nil”. 1 lutego 1944 objął po nim stanowisko dowódcy Kedywu AK.
W powstaniu warszawskim dowodził zgrupowaniem (nazwanym od jego pseudonimu Radosław), w skład którego wchodziły oddziały: Broda 53, Zośka, Parasol, Miotła, Pięść i Czata 49.
Przeszedł szlak bojowy od Woli, poprzez Stare Miasto, ewakuację kanałami, Czerniaków i ponownie przejście kanałami na Mokotów. 11 sierpnia odniósł poważną ranę w czasie walk w rejonie ul. Okopowej i Stawek. Rannego „Radosława” żołnierze wynieśli z pola walki i ulokowali w szpitalu Jana Bożego. Później przeniesiono go do kamienicy Tyszkiewiczów na Krzywym Kole. Gdy przebywał w szpitalu zgrupowaniem dowodzili w jego zastępstwie ppłk. Franciszek Rataj „Paweł” i szef sztabu Kedywu mjr Wacław Janaszek „Bolek”. 27 sierpnia ponownie przejął dowodzenie. Po upadku Starówki jego zgrupowanie walczyło na Czerniakowie. 15 września 1944 na wschodni brzeg Wisły wysłał swego oficera łącznikowego mjr. Stefana Micha „Kmitę” w celu nawiązania łączności z polskimi oddziałami 1 Armii Wojska Polskiego. Wobec braku wystarczającej pomocy z ich strony, 20 września nakazał swoim zdziesiątkowanym oddziałom opuszczenie Czerniakowa i przejście kanałami na Mokotów. Pozostawił swoim żołnierzom wolną rękę – sami mogli zadecydować czy pójdą do niemieckiej niewoli, czy też wyjdą z miasta wraz z ludnością cywilną. W momencie zakończenia powstania został awansowany do stopnia pułkownika. Nie poszedł do niewoli, opuścił ruiny zniszczonej stolicy razem z żoną. Kontynuował działalność konspiracyjną w Częstochowie, gdzie mieściła się KG AK.
Lata powojenne.
Po rozwiązaniu Armii Krajowej 19 stycznia 1945 i zajęciu Częstochowy przez Armię Czerwoną objął kierownictwo Obszaru Centralnego organizacji NIE. Później został delegatem na Obszar Centralny Delegatury Sił Zbrojnych na Kraj (z siedzibą w Warszawie), w ramach której prowadził dalszą działalność konspiracyjną.
W końcu postanowił zrezygnować z dalszej konspiracji, uznając opór za bezcelowy. 1 sierpnia 1945 został razem z żoną aresztowany przez funkcjonariuszy Ministerstwa Bezpieczeństwa Publicznego. Zwolniony został po miesiącu, stanął na czele tzw. Centralnej Komisji Likwidacyjnej AK. 8 września zwrócił się do byłych akowców i osób pozostających w konspiracji z apelem o ujawnienie się oraz skorzystanie z amnestii. U części oficerów AK spotkało się to z dezaprobatą, a nawet posądzeniem o zdradę. W wyniku jego apelu ujawniło się około 50 tys. dawnych członków podziemia zbrojnego. 12 września, kpt. Stanisław Sojczyński, przywódca organizacji Konspiracyjne Wojsko Polskie, wystosował do pułkownika Mazurkiewicza list otwarty, w którym ostro skrytykował go i nazwał „zdrajcą”.
Mazurkiewicz powołał do życia Komitet Opieki Nad Grobami Poległych Żołnierzy Zgrupowania „Radosław”. Był w stałym kontakcie ze swoimi dawnymi żołnierzami, którym pomagał odnaleźć się w trudnych powojennych latach. Jesienią 1945, po aresztowaniu i skazaniu na śmierć za rzekomą współpracę z Gestapo, byłego szefa wywiadu batalionu „Parasol”, por. Aleksandra Kunickiego, zainterweniował listownie do prezydenta Krajowej Rady Narodowej, Bolesława Bieruta. Odniosło to pożądany skutek i wkrótce Kunicki wyszedł na wolność. Dla byłych żołnierzy batalionu „Zośka”, zorganizował zimowy odpoczynek w Szklarskiej Porębie. Zorganizował również Koło Przyjaciół Bursy im. gen. „Grota”, gdzie podjęto akcję pomocy sierotom po powstańcach warszawskich. Przez swoje rozległe kontakty starał się o zatrudnienie dla swoich dawnych żołnierzy – często inwalidów wojennych. W późniejszym okresie władze stalinowskie zarzucały mu, że były to „tajne zebrania konspiracyjne, mające na celu obalenie siłą ustroju PRL”.
W pierwszych powojennych latach wspólnie z płk. Kazimierzem Plutą-Czachowskim i płk. Janem Gorazdowskim prowadził sklep "Bazar Krajowy" przy ul. Nowogrodzkiej 26 w Warszawie.
4 lutego 1949 został ponownie aresztowany. W czasie całego dochodzenia wymyślnymi torturami był zmuszany do zeznań obciążających pierwszego szefa Kedywu gen. Augusta Emila Fieldorfa, jednak jego nieugięta postawa spowodowała, że ostatecznie zrezygnowano z próby wykorzystania go jako świadka oskarżenia w procesie politycznym przeciwko generałowi „Nilowi”. 16 listopada 1953 przed Wojskowym Sądem Rejonowym w Warszawie odbyła się jego główna rozprawa. Tego samego dnia, na podstawie spreparowanych dowodów, bez dopuszczenia przed sąd świadków obrony, został skazany przez sędziego ppłk. Mieczysława Widaja na karę dożywotniego więzienia. Wyrok odbywał w Zakładzie Karnym we Wronkach, skąd w wyniku amnestii dla więźniów politycznych wyszedł na wolność w maju 1956. W 1957 na fali odwilży politycznej w kraju po dojściu do władzy Władysława Gomułki został prawnie zrehabilitowany.
Po wyjściu na wolność zajął się rzemiosłem. W 1958 otworzył (formalnie zapisaną na swoją żonę) kawiarnię „Wiklina”, którą prowadził do lat 70. Później przekazał ją Handlowej Spółdzielni Inwalidów.
Uchwałą Rady Państwa nr 74/80 z 9 października 1980 został awansowany do stopnia generała brygady w stanie spoczynku. 11 października tego samego roku w Belwederze uroczyście odebrał od przewodniczącego Rady Państwa prof. Henryka Jabłońskiego swoją nominację generalską.
W sierpniu 1981, okazji 37. rocznicy wybuchu powstania warszawskiego, Telewizja Polska wyemitowała film dokumentalny, w którym Mazurkiewicz opowiedział o rzeczywistej „pomocy sowieckiej udzielonej powstańczym oddziałom AK”. W niewyjaśnionych do końca okolicznościach materiał ten zaginął z archiwów TVP.
Działalność społeczna i polityczna.
Po 1956 aktywnie działał w środowisku kombatanckim. Od 1964 pełnił funkcję wiceprezesa Zarządu Głównego Związku Bojowników o Wolność i Demokrację (po raz ostatni wybrany na tę funkcję na kongresie związku w maju 1985). W latach 1981–1983 był członkiem prezydium Ogólnopolskiego Komitetu Frontu Jedności Narodu. W 1983 został wybrany członkiem Rady Krajowej Patriotycznego Ruchu Odrodzenia Narodowego. Od 1981 pełnił funkcję przewodniczącego Komisji ZG ZBoWiD ds. Warszawskiego Krzyża Powstańczego. W1982 otrzymał Nagrodę Miasta Stołecznego Warszawy. W drugiej połowie lat 80. generał Jan Mazurkiewicz, wówczas najwyższy stopniem i funkcją żyjący były oficer AK w Polsce, wszedł w skład Społecznego Komitetu Budowy Pomnika Bohaterów Powstania Warszawskiego, który został odsłonięty 1 sierpnia 1989, już po jego śmierci. 
Pochowany został z honorami wojskowymi 11 maja 1988 na cmentarzu Wojskowym na Powązkach w Warszawie, w kwaterze 24A-5-13a. W pogrzebie wzięli udział m.in. przewodniczący Rady Państwa, I sekretarz KC PZPR, zwierzchnik Sił Zbrojnych PRL – gen. armii Wojciech Jaruzelski, minister obrony narodowej – gen. armii Florian Siwicki, przewodniczący Rady Krajowej PRON – Jan Dobraczyński i przewodniczący Rady Naczelnej ZBoWiD – prof. Henryk Jabłoński.
Życie prywatne.
Jego żoną była Maria Zienkiewicz ps. „Irma” (1903–1985), szefowa łączniczek sztabu Kedywu KG AK.
Brat Franciszka Mazurkiewicza, oficera Wojska Polskiego, który poległ w czasie powstania warszawskiego.
Upamiętnienie.
Na elewacji budynku pod adresem Madalińskiego 42 w Warszawie znajduje się tablica pamiątkowa poświęcona generałowi Janowi Mazurkiewiczowi.
Postaci Jana Mazurkiewicza został poświęcony fabularyzowany dokument "Radosław" (2013) w reżyserii Małgorzaty Bramy. Ta sama reżyserka poświęciła postaci generała jeszcze kilka produkcji: "Radosław II" (2014), "Radosław Prolog" (2015) oraz "Jan Mazurkiewicz ps. „Radosław”" (2016). We wszystkich w rolę tytułową wcielił się aktor Ireneusz Czop.
Linki zewnętrzne.
__ZESPISEM__

</doc>
<doc id="447353" url="https://pl.wikipedia.org/wiki?curid=447353" title="Kopalnia soli w Bochni">
Kopalnia soli w Bochni



</doc>
<doc id="447356" url="https://pl.wikipedia.org/wiki?curid=447356" title="Marlewo">
Marlewo

Marlewo – wieś w Polsce położona w województwie wielkopolskim, w powiecie obornickim, w gminie Rogoźno.
W latach 1975–1998 miejscowość należała administracyjnie do województwa pilskiego.
Dwór w Marlewie.
Zbudowany został na południe od drogi Rogoźno – Wągrowiec, prawdopodobnie w latach 20. dla Szułdrzyńskich, właścicieli Siernik. Budowniczowie dworu nie są znani. Budynek wzniesiono na planie prostokąta z wysuniętą częścią południowo-wschodnią i fasadą zwróconą na północ. Podpiwniczony, parterowy, z użytkowym poddaszem, kryty wysokim czterospadowym dachem. Dwuosiowy, z obszerną sienią. Od frontu budynku, nad czterokolumnowym gankiem, znajduje się portyk zwieńczony trójkątnym naczółkiem z oknem w formie wycinka koła. Stronę dekoracyjną budynku stanowi ganek o gładkich kolumienkach dzwigających belkowanie oraz fronton z profilowanym obramieniem.
Marlewo jest miejscem urodzenia prof. gen. dyw. w st. spocz. Bolesława Balcerowicza.

</doc>
<doc id="447358" url="https://pl.wikipedia.org/wiki?curid=447358" title="102 (ujednoznacznienie)">
102 (ujednoznacznienie)



</doc>
<doc id="447359" url="https://pl.wikipedia.org/wiki?curid=447359" title="Józefinowo (powiat obornicki)">
Józefinowo (powiat obornicki)

Józefinowo – wieś w Polsce położona w województwie wielkopolskim, w powiecie obornickim, w gminie Rogoźno. Jest częścią sołectwa Parkowo.
W latach 1975–1998 miejscowość należała administracyjnie do województwa pilskiego.

</doc>
<doc id="447360" url="https://pl.wikipedia.org/wiki?curid=447360" title="Towarzystwo Patriotyczne">
Towarzystwo Patriotyczne



</doc>
<doc id="447361" url="https://pl.wikipedia.org/wiki?curid=447361" title="Dziewcza Struga">
Dziewcza Struga

Dziewcza Struga – wieś w Polsce położona w województwie wielkopolskim, w powiecie obornickim, w gminie Rogoźno.
W latach 1975–1998 miejscowość należała administracyjnie do województwa pilskiego.

</doc>
<doc id="447363" url="https://pl.wikipedia.org/wiki?curid=447363" title="Biniewo">
Biniewo

Biniewo – osada w Polsce położona w województwie wielkopolskim, w powiecie obornickim, w gminie Rogoźno, 1 km na północ od Marlewa.
W latach 1975–1998 miejscowość należała administracyjnie do województwa pilskiego. Dawniej wchodziła w skład dominium siernickiego.

</doc>
<doc id="447366" url="https://pl.wikipedia.org/wiki?curid=447366" title="Free-to-air">
Free-to-air

FTA (skrót z ang. "free-to-air") – termin oznaczający telewizję oraz radio nadające w sygnale wolnym (potocznie: niezakodowanym, precyzyjniej: niezaszyfrowanym), który może być odbierany przez dowolny odbiornik przystosowany do odbioru danego typu sygnału. Specyfiką mediów oznaczonych jako FTA jest to, iż odbieranie sygnału jest całkowicie bezpłatne.
Termin ten używany jest w odniesieniu do telewizji satelitarnej oraz naziemnej.
Do odbioru kanałów free-to-air potrzebny jest odbiornik i antena.
W Polsce kanały niekodowane nadają głównie z satelity Hot Bird (13°E) i Astra (19,2°E). Niekodowane są też multipleksy: pierwszy, drugi, trzeci i ósmy naziemnej telewizji cyfrowej.

</doc>
<doc id="447367" url="https://pl.wikipedia.org/wiki?curid=447367" title="Bitwa pod Kurowem (1863)">
Bitwa pod Kurowem (1863)

Bitwa pod Kurowem – bitwa stoczona 24 stycznia 1863 roku w czasie powstania styczniowego w rejonie Kurowa w powiecie puławskim.
Leon Frankowski zebrawszy w Puławach grupę młodzieży akademickiej zamierzał uderzyć na garnizon rosyjski w Końskowoli, ale wobec przeważających sił nieprzyjaciela zrezygnował z tego planu i 23 stycznia zajął Kazimierz Dolny, gdzie założył obóz wojskowy i zajął się organizowaniem i szkoleniem wojska. Powstańcy niepokoili obserwujące je garnizony i patrole rosyjskie, dokonując wypadów po okolicy. W jednym z nich 24 stycznia pod Kurowem zasadzono się na rządowy konwój pocztowy. Po pokonaniu jego załogi powstańcy zabrali za pokwitowaniem przewożone przesyłki, w tym czterdzieści osiem tysięcy rubli. 
Potyczka, mimo niewątpliwego znaczenia propagandowego, nie miała jednak większego znaczenia operacyjnego, nawet dla Lubelszczyzny. Już wkrótce ugrupowanie Frankowskiego, zagrożone okrążeniem, zmuszone było uchodzić na południe. W potyczce brał udział m.in. Adam Chmielowski - późniejszy artysta malarz i zakonnik. 

</doc>
<doc id="447368" url="https://pl.wikipedia.org/wiki?curid=447368" title="Żołędzin">
Żołędzin

Żołędzin – osada w Polsce położona w województwie wielkopolskim, w powiecie obornickim, w gminie Rogoźno.
W latach 1975–1998 miejscowość należała administracyjnie do województwa pilskiego.

</doc>
<doc id="447369" url="https://pl.wikipedia.org/wiki?curid=447369" title="Kopalnia soli">
Kopalnia soli

Kopalnia soli – kopalnia odkrywkowa lub podziemna eksploatująca złoże soli, głównie soli kamiennej (również w postaci solanki) lub potasowej poprzez tworzenie wyrobisk górniczych, ługowanie lub wydobywająca solankę poprzez odwierty jako kopalnia otworowa.
Kopalnie soli na świecie (wybór).
Europa
Ameryka Północna
Ameryka Południowa
Azja
Afryka
Kopalnie soli w Polsce.
Kopalnie czynne:
Kopalnie historyczne:
Czynne zakłady uzyskujące sól jedynie w wyniku odparowania podziemnej solanki:

</doc>
<doc id="447370" url="https://pl.wikipedia.org/wiki?curid=447370" title="Bitwa pod Patay">
Bitwa pod Patay

Bitwa pod Patay – starcie zbrojne, które miało miejsce 18 czerwca 1429 pomiędzy Anglikami i Francuzami podczas wojny stuletniej.
Była to piąta i ostatnia bitwa podczas kampanii roku 1429 w Dolinie Loary, pierwszej zwycięskiej dla Francuzów kampanii od czasu wylądowania Anglików w 1415 w Normandii i ogromnej klęski Francuzów w bitwie pod Azincourt (25 października 1415). Kampania roku 1429 miała miejsce w miesiąc po przełomowym dla wojny stuletniej odblokowaniu Orleanu, w wyniku którego Francuzi odzyskali ducha walki i przejęli inicjatywę. Bitwa miała miejsce w dzień po dwudniowej bitwie pod Beaugency. W wyniku kampanii Francuzi odzyskali kontrolę nad przeprawami przez Loarę, a po bitwie pod Patay stanęła przed nimi otworem droga na Reims, gdzie nastąpiła koronacja króla Karola VII.
Angielscy dowódcy, świadomi wzrastającej potęgi Francuzów, wycofywali się do Paryża. Francuzi dogonili ich koło wioski Patay, gdzie Anglicy urządzili zasadzkę i przyjęli walkę. Bitwa zakończyła się ucieczką Anglików. O klęskę oskarżany jest angielski dowódca John Talbot, któremu inny angielski wódz John Fastolf radził, by nie podejmować boju w tym miejscu. Talbot nie posłuchał, chociaż Francuzi – prowadzeni przez Joannę d’Arc – przejawiali wyjątkowo wysokie morale i ducha walki (do tamtej pory zwykle podchodzili do Anglików z wielką ostrożnością).
Zginęło bądź dostało się do niewoli 2200 Anglików oraz zdobyto obfite zaopatrzenie. W bitwie tej do niewoli dostał się na 4 lata John Talbot, który później filozoficznie odparł księciu D’Alencon „Takie są koleje wojny”. Joanna d’Arc była wręcz pewna, że tę bitwę wygra, powiedziała bowiem przed nią: "ażeby Francuzi założyli dobre ostrogi". Dowódca wojsk francuskich książę d’Alencon spytał: "dlaczego? Czyż będziemy uciekać?" Joanna odparła: "Musimy mieć dobre ostrogi, ażeby ścigać Anglików aż do morza".
Bitwa jest nazywana przez Francuzów odwetem za Azincourt.

</doc>
<doc id="447372" url="https://pl.wikipedia.org/wiki?curid=447372" title="Marek Żydowicz">
Marek Żydowicz

Marek Żydowicz (ur. 2 lipca 1959 w Świeciu) – polski historyk sztuki, organizator Camerimage – Międzynarodowego Festiwalu Sztuki Autorów Zdjęć Filmowych, promotor działań artystycznych, producent filmowy i reżyser. Założyciel Fundacji TUMULT w Toruniu. Pełnomocnik ministra kultury do realizacji programu „Znaki Czasu”.
Życiorys.
Zadebiutował na przeglądzie filmowym "Droga ku nowej Europie".
W 1993 roku zorganizował pierwszy festiwal Camerimage w Toruniu. Jako nagorodę ustanowiono "złotą żabę" – symbol Torunia. W roku 2000 z powodu konfliktów personalnych przeniósł festiwal do Łodzi. Fundacja Tumult nadal mieści się w Toruniu, gdzie zajmuje duży protestancki zbór na Rynku Nowomiejskim na potrzeby wystawiennicze i artystyczne.
Autor scenariusza i reżyser filmu fabularnego "Owoce miłości" nakręconego w roku 2001. Współproducent filmu "Kilka kromek chleba" (2005), producent wykonawczy filmu "Trzy spełnione marzenia" (2003) oraz reżyser i scenarzysta filmu dokumentalnego "Klik" (2001). Współpracował z Peterem Weirem przy doborze polskiej części obsady filmu: „” oraz w 2006 roku współproducent filmu Davida Lyncha „Inland Empire”.
Odznaczenia.
Odznaczony Srebrnym Medalem „Zasłużony Kulturze Gloria Artis” (2005) oraz Srebrnym Krzyżem Zasługi.
Rodzina.
Żona Małgorzata Żydowicz, psycholog. Syn Paweł Żydowicz, absolwent Łódzkiej Szkoły Filmowej, córka Joanna Żydowicz, absolwentka Łódzkiej Szkoły Filmowej, oraz Wydziału Zarządzania i Komunikacji Społecznej Uniwersytetu Jagiellońskiego.

</doc>
<doc id="447374" url="https://pl.wikipedia.org/wiki?curid=447374" title="Dromon">
Dromon

Dromon, dromona (stgr. "drómon") – okręt wiosłowo-żaglowy, używany na Morzu Śródziemnym przez floty Bizancjum (jako główny typ okrętu wojennego) i Arabów, budowany w różnych wariantach od V do XII wieku.
Wczesne dromony miały jeden rząd wioseł i przypominały jednomasztowe liburny. Później pojawiły się dromony dwu- i trójmasztowe, z dwoma rzędami wioseł. Ich długość wynosiła 30–50 m, a szerokość 6–7 m. Na rufie znajdowały się stery (po jednym z każdego boku). Jednostki miały kształt wydłużony i były dość szybkie. W zależności od wielkości okrętu załoga liczyła 100–300 ludzi –wioślarzy, marynarzy i żołnierzy.
Dromony wyposażone były w taran, jednak główną ich bronią były katapulty i balisty, które miotały na duże odległości pociski zapalające zawierające ogień grecki. Potężne i ciężkie katapulty mogły miotać pociski o ciężarze do 20 kg na odległość 1 km. Dromony były też uzbrojone w specjalne urządzenia (tzw. syfony) do miotania ognia greckiego. 
W części dziobowej i rufowej statku były wysokie pokłady dla łuczników, zaś obok głównego masztu znajdowała się drewniana wieża ("xylokastron"), z której piechota morska mogła strzelać z łuków albo miotać oszczepy i inne pociski. Wiele dromonów było chronionych przed taranami wroga przez metalowy pancerz. 
Rękopis bizantyński z 850 r. zawiera wyobrażenie dromonu z tego okresu o konstrukcji podobnej jest do biremy z dwoma rzędami wioseł i o dwóch masztach z żaglami łacińskimi. W Bizancjum używano też odmiany tych okrętów o nazwie chelandion.

</doc>
<doc id="447375" url="https://pl.wikipedia.org/wiki?curid=447375" title="Birema">
Birema



</doc>
<doc id="447377" url="https://pl.wikipedia.org/wiki?curid=447377" title="Monera">
Monera

Monera (gr. "monḗrēs" – samotny, pojedynczy; łac. "ūnĭrĕmă") – ogólne określenie wczesnogreckich statków i okrętów wyposażonych w jeden rząd wioseł.
W epoce homeryckiej (VIII-VII w. p.n.e.) jednostki pływające o napędzie wiosłowo-żaglowym dzielono pod względem konstrukcyjnym na szerokie statki płaskodenne (zwykle transportowe) i budowane na kilu, węższe, szybkie okręty dla celów wojennych. Najlżejsze z nich obsadzone były przez 20 wioślarzy rozmieszczonych w jednym rzędzie (po 10 na burcie), największe – pentekontery, miały ich 50. Otwarte (tzw. afrakty), bo pozbawione pokładów (z wyjątkiem platform dla obserwatora i sternika na dziobie i rufie), opisywano je poetycko jako „wydrążone”. Pojemne jednostki o wybrzuszonym kadłubie ("phortídes") służyły głównie do przewozu towarów.
Udoskonalane od końca IX i w VIII wieku p.n.e. monery wojenne budowano z prostym, wydłużonym kadłubem zakończonym wąskim taranem i z bocznymi chodnikami pokładowymi przeznaczonymi dla żołnierzy. Oprócz napędu żaglowego przede wszystkim poruszane były przez wioślarzy zajmujących pojedyncze ławy. Po modyfikacji pod koniec VIII stulecia ten typ okrętu wojennego zyskał niską sylwetkę i stożkowaty taran. Obydwa typy powszechnie funkcjonowały w następnym stuleciu do czasu, gdy kolejnemu rozwinięciu uległ typ drugi, w którym znacznie zwiększono napęd do 30 wioseł (lżejsza triakontera) i 50 wioseł (liniowa pentekontera). Ten konstrukcyjny postęp, wraz ze zwiększeniem prędkości, spowodował również zmianę taktyki wojennej, w której dotychczasowy abordaż zastąpiono głównie taranowaniem nieprzyjacielskiej jednostki. Tym samym bitwa morska przestała być toczonym na pokładach bojem żołnierzy (łuczników i oszczepników), czyli rodzajem przeniesionej na morze walki lądowej.
Dalsze ogniwo w ewolucji tych typów stanowiła hekakontera (stuwiosłowiec), której liczebność załogi mogła dochodzić do 120 ludzi, w tym 20 marynarzy. Nie wyklucza się, że wobec wyczerpania możliwości powiększania kadłuba oraz zwiększania efektywnego napędu jednorzędowca, na hekakonterach wypróbowywano już układ galery dwurzędowej ("dikrotos"), z poziomami wioseł umieszczonymi nad sobą. Od VI wieku p.n.e. monery zaczęła bowiem wypierać bardziej zaawansowana konstrukcja dwurzędowca – diery. 

</doc>
<doc id="447379" url="https://pl.wikipedia.org/wiki?curid=447379" title="Metoda Bergiusa">
Metoda Bergiusa

Metoda Bergiusa - katalityczne uwodornianie pod ciśnieniem wysokowrzących olei, smoły, oraz węgla brunatnego w celu otrzymania benzyny syntetycznej.
Proces prowadzi się w piecach o długości do 12 m, w temperaturze 410-460 °C, pod ciśnieniem 200-700 atmosfer, w obecności siarczków wolframu i molibdenu lub innych katalizatorów. Węgiel zawarty w surowcu wyjściowym można przeprowadzić w 97% w benzynę syntetyczną.

</doc>
<doc id="447381" url="https://pl.wikipedia.org/wiki?curid=447381" title="Dromona">
Dromona



</doc>
<doc id="447382" url="https://pl.wikipedia.org/wiki?curid=447382" title="Klub Parlamentarny">
Klub Parlamentarny



</doc>
<doc id="447384" url="https://pl.wikipedia.org/wiki?curid=447384" title="Traugott Grohmann">
Traugott Grohmann

Traugott Karol Grohmann (ur. 12 października 1785 w Sebnitz, zm. 25 sierpnia 1874 w Łodzi) – fabrykant i przemysłowiec.
Przybył do Polski około roku 1820 z Saksonii i osiedlił się w Warszawie. Początkowo wytwarzał wyroby skórzane. W 1827 roku przeprowadził się do Zgierza i tu założył manufakturę wyrobów bawełnianych. W roku 1833 w spółce z bratem Karolem, prowadził tkalnię płócien oraz przędzalnię bawełny.
W 1841 roku wraz z rodziną przeniósł się do Łodzi, tam przejął w dzierżawę teren zwany Lamusem i uruchomił przędzalnię mechaniczną. Wybudował fabrykę i dom przy zbiegu dzisiejszych ulic Tylnej i Targowej. W 1853 roku zatrudniał 122 osoby, a roczne obroty wyniosły 55 460 rubli. W latach 1852–1856 procesował się ze swoim bratem, który zarzucił mu oszustwa podatkowe. Proces przegrał, a Karol wystąpił ze spółki. W 1854 roku zainstalował w swoim przedsiębiorstwie maszynę parową. 
Po śmierci Traugotta kierownictwo zakładów przejął jego syn, Ludwik, i przekształcił je w firmę „Ludwik Grohman”.

</doc>
<doc id="447388" url="https://pl.wikipedia.org/wiki?curid=447388" title="Liburna">
Liburna

Liburna, liburnica (, lub "") – typ lekkiego okrętu rzymskiego z dwoma rzędami wioseł, o wydłużonym, wąskim kadłubie i niewielkiej wyporności. 
Jego pierwowzórstanowiły szybkie i zwrotne okręty Liburnów, iliryjskiego plemienia z wybrzeża dalmatyńskiego, trudniącego się piractwem. Wprowadzone do floty rzymskiej w I wieku p.n.e., okręty te po raz pierwszy licznie użyte zostały w bitwie pod Akcjum.
Liburny nie miały pełnego pokładu, a jedynie wąski pomost łączący kryty dziób z krytą rufą. Charakterystyczna była niewielka kabina rufowa przeznaczona dla sternika i oficerów. Zależnie od wielkości liburny, załoga składała się z 50-80 wioślarzy i 30-50 żołnierzy. 
Ze względu na małe wymiary i dużą manewrowość liburny stosowano głównie jako jednostki zwiadowcze, choć źródła informują też o ich udziale w wielkich bitwach. Były używane w całym imperium rzymskim, nie tylko na morzu, ale też we flotyllach rzecznych, np. na Nilu, Renie i Dunaju. 
Według źródeł historycznych o niejednolitej terminologii, liburnami nazywano każdy rzymski okręt, od birem do galer sześciorzędowych. Za czasów Augusta nawet okazałe liburny były uważane za jednostki niewielkie i szybkie w porównaniu z niezwrotnymi okrętami Antoniusza walczącymi pod Akcjum. Według Pliniusza miały ostry dziób stawiający możliwie najmniejszy opór falom.

</doc>
<doc id="447389" url="https://pl.wikipedia.org/wiki?curid=447389" title="Laureaci i finaliści The Man Booker Prize for Fiction">
Laureaci i finaliści The Man Booker Prize for Fiction

Laureaci i finaliści nagrody Booker Prize. 
2016.
Źródło.
2017.
Źródło.
2018.
Źródło.
2019.
Źródło.
2020.
Źródło.
2021.
Źródło.
2022.
Źródło.

</doc>
<doc id="447401" url="https://pl.wikipedia.org/wiki?curid=447401" title="Bocznica kolejowa">
Bocznica kolejowa

Bocznica kolejowa – droga kolejowa połączona z linią kolejową i służąca do:
W skład bocznicy kolejowej wchodzą również urządzenia sterowania ruchem kolejowym oraz inne urządzenia związane z bezpieczeństwem ruchu kolejowego.
Stanowi odgałęzienie torów, boczny tor specjalnego przeznaczenia, najczęściej łączący główną linię z obiektem zaopatrywanym drogą kolejową. Na bocznicach pracują zazwyczaj lokomotywy manewrowe. Często bocznice kolejowe odchodzą od trasy na stacjach kolejowych, gdyż jest to znacznie tańsze i bezpieczniejsze.
Rodzaje bocznic:
Bocznica kolejowa, która nie została określona jako linia kolejowa, albo droga kolejowa połączona z linią kolejową, nie jest taką linią – w konsekwencji czego nie stanowi ona infrastruktury kolejowej.
Według wyroku Sądu Najwyższego z dnia 23 października 2008 r., sygn. akt V CSK 121/08. znajdujące się pod bocznicami grunty nie są zwolnione z opłat za użytkowanie wieczyste.

</doc>
<doc id="447403" url="https://pl.wikipedia.org/wiki?curid=447403" title="Ścięgno Achillesa">
Ścięgno Achillesa

Ścięgno Achillesa, ścięgno piętowe () – największe ścięgno w organizmie człowieka, tworzone przez łączące się ścięgna mięśnia brzuchatego łydki () i mięśnia płaszczkowatego (). Jest szerokie i płaskie w części szczytowej, natomiast stopniowo zwęża się i grubieje ku dołowi. Kończy się wyraźnym poszerzeniem w miejscu jego przyczepu na guzie piętowym.
Nazwa tego ścięgna wywodzi się od mitycznego Achillesa.

</doc>
<doc id="447405" url="https://pl.wikipedia.org/wiki?curid=447405" title="Związek partnerski (homoseksualizm)">
Związek partnerski (homoseksualizm)



</doc>
<doc id="447408" url="https://pl.wikipedia.org/wiki?curid=447408" title="Multilateralizm (antropologia)">
Multilateralizm (antropologia)



</doc>
<doc id="447410" url="https://pl.wikipedia.org/wiki?curid=447410" title="Józef Franczak">
Józef Franczak

Józef Franczak ps. „Lalek”, „Laluś”, „Laleczka”, „Guściowa”, używał też nazwiska "Józef Babiński" (ur. 17 marca 1918 w Kozicach Górnych albo 25 maja 1918, zm. 21 października 1963 w Majdanie Kozic Górnych) – wachmistrz Wojska Polskiego, później związany ze strukturami Związku Walki Zbrojnej i Armii Krajowej, opisywany jako ostatni tzw. żołnierz wyklęty. Zginął w potyczce zbrojnej z grupą operacyjną Zmotoryzowanych Odwodów Milicji Obywatelskiej i Służby Bezpieczeństwa w październiku 1963.
Życiorys.
Pochodził z ubogiej rodziny chłopskiej. Był synem Stanisława Franczaka i Antoniny z domu Nowak. Miał trzy siostry i brata. Jako ochotnik w wieku 17 lat wstąpił do Wojska Polskiego. Po ukończeniu Szkoły Podoficerskiej w Centrum Wyszkolenia Żandarmerii w Grudziądzu przydzielony został do Plutonu Żandarmerii w Równem. Istnieje przekaz, że był żołnierzem II Oddziału odpowiedzialnym za wywiad.
Po agresji ZSRR na Polskę dostał się do niewoli sowieckiej jednak zdołał uciec oddalając się od kolumny jeńców. W 1940 wstąpił do ZWZ. Prowadził szkolenia partyzantów w Żukowie. Następnie działał w Armii Krajowej. Był dowódcą drużyny, potem dowódcą plutonu w III Rejonie Obwodu Lublin AK w ramach Okręgu Lublin AK. Jego działalność z okresu wojny nie jest szeroko udokumentowana, znany jest jednak epizod zastrzelenia w boju spotkaniowym przez „Lalka” żydowskich partyzantów, a także zarzuty wydania przez niego niemieckim okupantom żydowskiego krawca oraz ciężkiego pobicia i ograbienia małżeństwa ukrywającego Żydów (patrz: Oskarżenia o zastrzelenie partyzantów żydowskich, denuncjację i pobicie).
W sierpniu 1944 został przymusowo wcielony do 2 Armii Wojska Polskiego. W styczniu 1945, będąc świadkiem wydawania i wykonywania wyroków śmierci na AK-owcach (m.in.: Kąkolewnica, Uroczysko Baran koło Międzyrzeca Podlaskiego) zdecydował się na dezercję. Wkrótce NKWD zaczęło go szukać i rozpoczął 18-letni okres ukrywania się przed władzą.
Początkowo przebywał w Gdyni, Łodzi, po czym wrócił do Gdyni, skąd miał udać się statkiem na Zachód (na wyspę Bornholm), jednak tuż przed planowanym wyjazdem zrezygnował z niego. Na przełomie 1945/1946 powrócił na Lubelszczyznę.
"Lalek" brał udział w wielu zamachach na funkcjonariuszy MBP. Kilka razy był ranny, a raz aresztowany. W czerwcu 1946 Urząd Bezpieczeństwa urządził wielką obławę; po zatrzymaniu kilku osób, w tym "Lalka", który miał dokumenty na inne nazwisko, ubecy pojechali do wsi Chmiel na wesele. Kiedy po zabawie ciężarówka z aresztowanymi jechała do Lublina, partyzanci rzucili się na będących pod wpływem alkoholu funkcjonariuszy MBP, obezwładnili ich i zabili pięciu z nich. Sygnał do akcji miał dać "Lalek". W 1947 Franczak dołączył do oddziału dowodzonego przez kpt. Zdzisława Brońskiego.
Łapanka w okolicach Chmiela była związana z poszukiwaniami „Lwa” – Antoniego Kopaczewskiego, kierownika Inspektoratu Lubelskiego WiN. Kilka miesięcy później, w wyniku donosu i obławy „Lew” został zastrzelony, gdy uciekał z konspiracyjnej kwatery. W podpalonych przez UB zabudowaniach, wskutek zaczadzenia zmarło kilka osób, m.in. czteroletnia córka gospodarzy. „Lalek” dokonywał później zamachów na współpracowników organów bezpieczeństwa, w tym cywilnych donosicieli. Jedną z akcji było wykonanie wyroku na Franciszka Kasperka, ps. „Hardy”, byłego partyzanta podziemia, który po ujawnieniu się w 1947 r., przyczynił się do aresztowania Zygmunta Libery i śmierci swojego byłego dowódcy – Zdzisława Brońskiego – „Uskoka”. Razem z „Wiktorem” – Stanisławem Kuchciewiczem, „Lalek” zabił również innego konfidenta – chłopa Franciszka Drygałę, który wydał wcześniej UB dwóch partyzantów. Donosy Drygały groziły dekonspiracją całego kierownictwa lubelskiego podziemia antykomunistycznego. Franczak dowodził kilkuosobowym patrolem zbrojnym, do zadań którego należało wykonywanie kar chłosty lub śmierci na tajnych współpracownikach UB i członkach PPR.
10 lutego 1953, razem z „Wiktorem” i Zbigniewem Pielachem przeprowadzili rekwizycję w kasie Gminnej Spółdzielni w Piaskach, aby zdobyć fundusze na przetrwanie zimy. Akcja nie udała się, kasjer zdążył wezwać na pomoc milicję. W starciu z milicjantami zginął Stanisław Kuchciewicz „Wiktor” – ostatni dowódca Franczaka. Po akcji w Piaskach Franczak nie kontaktował się już z innymi konspiratorami, ukrywając się przez kolejnych dziesięć lat. Umożliwiała mu to zorganizowana przez siebie sieć pomocników, licząca według danych SB ponad dwieście osób. Pomocy udzielano, pomimo że groził za to wyrok kilkuletniego więzienia. Franczak dokonał w tym czasie kilku rekwizycji i postrzelił milicjanta z Komendy Wojewódzkiej MO w Lublinie. Nie ujawnił się w czasie amnestii w kwietniu 1956.
Formalne rozpracowanie Franczaka rozpoczęto już 16 listopada 1951 w ramach operacji o kryptonimie „Pożar”. Wykorzystano przy tym ulokowanych w jego otoczeniu 27 tajnych współpracowników UB. W sumie zaangażowano we współpracę z bezpieką ok. 100 ludzi. Franczak został zadenuncjowany przez Stanisława Mazura, brata stryjecznego swojej narzeczonej, który był tajnym współpracownikiem SB "Michał". Ponadto w 1961 lubelska prokuratura wydała za Franczakiem list gończy.
Jego ostatnie chwile według raportu SB wyglądały następująco:
"Okrążenia zabudowań B [Becia] Wacława s. Jana dokonano z podjazdu przez grupę operacyjną ZOMO składającą się z 35 funkcjonariuszy doprowadzonych do meliny przez dwóch oficerów Służby Bezpieczeństwa. Z chwilą okrążenia zabudowań b. [bandyta] Franczak wyszedł ze stodoły, pozorując gospodarza rozważał możliwość wyjścia z obstawy, a gdy został wezwany do (nieczytelne) chwycił za broń – pistolet, z którego oddał kilka strzałów. W tej sytuacji grupa likwidacyjna ZOMO przystąpiła do likwidacji. Franczak mimo wzywania go do zdania [broni] podjął obronę i wykorzystując słabe punkty obstawy pod osłoną zabudowań wycofał się około 300 m od meliny, gdzie podczas wymiany strzałów został śmiertelnie ranny i po kilku minutach zmarł."
Józef Franczak został zastrzelony 21 października 1963 r. o godzinie 15:40. W nocy, o 21:00, ciało „Lalka” przewieziono do Akademii Medycznej w Lublinie. Pochówku bezimiennego, podobnie jak w przypadku jego współtowarzyszy broni, służby dokonały potajemnie, na cmentarzu przy ul. Unickiej. Cztery dni później, w nocy, rodzina wykopała jego nagie, pozbawione głowy ciało i dokonała godnego złożenia zwłok do grobu. O dekapitacji pośmiertnej zadecydowały służby, jak wynika z dokumentu podpisanego przez prokuratora powiatowego: "Powołując się na pismo prokuratury z dnia 24 października 1963 roku i na ustną rozmowę z dr. Iwaszkiewiczem proszę o zdjęcie głowy ze zwłok Józefa Franczaka". Od 2007 roku IPN prowadził śledztwo, które doprowadziło do jej odnalezienia na Uniwersytecie Medycznym w Lublinie. Trzeci pogrzeb „Lalusia” odbył się w asyście Dowództwa Garnizonu Warszawa 26 marca 2015 w Piaskach.
Ze swoją partnerką, Danutą Mazur (1929–2009), miał syna Marka (ur. 1958), który w 1992 formalnie powrócił do nazwiska ojca.
Ordery i odznaczenia.
17 marca 2008 prezydent RP Lech Kaczyński nadał pośmiertnie Józefowi Franczakowi Krzyż Komandorski z Gwiazdą Orderu Odrodzenia Polski.
Ostatni partyzant w Polsce.
Józef Franczak ps. „Lalek” był ostatnim poległym w boju partyzantem partyzantki antykomunistycznej na terenie Polski. Spędził w niej łącznie 24 lata (1939–1963).
Sąd Wojewódzki w Warszawie, unieważniając wyroki śmierci płk. Hieronima Dekutowskiego, przełożonego „Lalka” i jego towarzyszy, w uzasadnieniu napisał m.in.: "żołnierze AK działający później w organizacji WiN byli zmuszeni do przeciwstawienia się zbrojnej masowej eksterminacji, poprzez walkę zarówno z oddziałami NKWD, jak i wspierającymi je formacjami polskimi, tj. milicją, UB i tzw. Wojskami Wewnętrznymi. Była to walka potrzebna i celowa, polegająca na odbijaniu jeńców lub zapobieganiu morderstwom i aresztowaniom. Sąd Najwyższy określa to obecnie w swoim orzecznictwie jako „prawo do zbiorowej obrony koniecznej”. Nie ulega wątpliwości, że właśnie taki charakter miały działania zbrojne oddziału „Zapory”".
Najdłużej działającym antykomunistycznym partyzantem działającym na terenach bloku wschodniego był August Sabbe – ostatni żołnierz formacji Leśnych Braci, działającej na terenie Estonii, będącej wówczas częścią ZSRR. Sabbe spędził w konspiracji 28 lat, poległ 28 września 1978 w zasadzce KGB.
Oskarżenia o zastrzelenie partyzantów żydowskich, denuncjację i pobicie.
Artykuł Sławomira Poleszaka.
W 2020 roku w czasopiśmie „Zagłada Żydów. Studia i Materiały” ukazał się artykuł Sławomira Poleszaka z lubelskiego oddziału IPN, opisujący działania „Lalka” w czasie okupacji niemieckiej. W swoich badaniach autor dowodził, że w 1943 we wsi Kolonia Skrzynice „Lalek” wraz z dwoma współtowarzyszami wdał się w zbrojne starcie z żydowskimi partyzantami. Od strzałów „Lalka” i jego kompanów zginęło dwóch partyzantów. Sławomir Poleszak zacytował zeznania zarzucające, że „Lalek” brał udział w porwaniu i wydaniu Niemcom ukrywającego się żydowskiego krawca Szmula Helfmana. Historyk wykazał ponadto, że „Lalek” zimą z 1943 na 1944 uczestniczył w obrabowaniu i pobiciu do nieprzytomności Heleny i Adama Brodów, małżeństwa zamieszkującego wieś Majdan Kawęczyński, które w czasie okupacji ukrywało Żydów. Według zeznań Heleny Brody, „Lalek” wraz z kompanami mieli żądać wydania ukrywanych Żydów, czego Brodowie nie uczynili. Według jej zeznań, Adam Broda miał umrzeć na skutek obrażeń odniesionych w wyniku pobicia, „Lalek” miał według niej rabować komodę.
Sławomir Poleszak na podstawie opisów tych sytuacji wysunął tezę, że „Lalek” mimo dwóch amnestii nie ujawnił się po wojnie w obawie przed prawnymi konsekwencjami za wojenne zbrodnie na Żydach (amnestie nie obejmowały prześladowań ludności cywilnej).
Reakcje na artykuł Sławomira Poleszaka.
W 2021 na łamach pisma „Pamięć i Sprawiedliwość” w krytycznej recenzji artykułu Sławomira Poleszaka autorzy Piotr Niwiński i Tomasz Łabuszewski zarzucili Poleszakowi m.in. brak krytyki źródeł, podawanie nieprawdziwych lub niesprawdzonych informacji i dobór źródeł pod tezę. Komentatorzy Telewizji Republika i Radia Maryja zarzucili Sławomirowi Poleszakowi napisanie artykułu pod tezę i celowe uczynienie z „Lalka” antysemity. Z kolei Adam Leszczyński na OKO.press stwierdził, że autor artykułu był „niezwykle ostrożny i krytyczny wobec źródeł” oraz że poddał „drobiazgowej analizie” rozbieżności źródłowe.

</doc>
<doc id="447413" url="https://pl.wikipedia.org/wiki?curid=447413" title="Operacje mnogościowe">
Operacje mnogościowe



</doc>
<doc id="447417" url="https://pl.wikipedia.org/wiki?curid=447417" title="Dillingen a.d.Donau">
Dillingen a.d.Donau



</doc>
<doc id="447425" url="https://pl.wikipedia.org/wiki?curid=447425" title="Piękna twarz">
Piękna twarz



</doc>
<doc id="447427" url="https://pl.wikipedia.org/wiki?curid=447427" title="Jak Gyom został starszym panem">
Jak Gyom został starszym panem



</doc>
<doc id="447428" url="https://pl.wikipedia.org/wiki?curid=447428" title="O sławnym człowieku">
O sławnym człowieku



</doc>
<doc id="447429" url="https://pl.wikipedia.org/wiki?curid=447429" title="Jak bóg Maior utracił tron">
Jak bóg Maior utracił tron



</doc>
<doc id="447431" url="https://pl.wikipedia.org/wiki?curid=447431" title="Adres hołdowniczy">
Adres hołdowniczy

Adres hołdowniczy – uroczysta forma wyrażenia uznania i szacunku osobie szczególnie zasłużonej w jakiejś dziedzinie. Także służący w tym samym celu rodzaj adresu, jako formy prozy użytkowej.
Niezwykle popularny był w Europie XIX wieku. Jego forma wywodziła się jeszcze ze średniowiecznej ceremonii homagium.

</doc>
<doc id="447432" url="https://pl.wikipedia.org/wiki?curid=447432" title="Enumeracja">
Enumeracja

Enumeracja

</doc>
<doc id="447433" url="https://pl.wikipedia.org/wiki?curid=447433" title="Nicolas Frantz">
Nicolas Frantz

Nicolas Frantz (ur. 4 listopada 1899 w Mamer – zm. 8 listopada 1985 w Luksemburgu) – luksemburski kolarz szosowy i przełajowy, dwukrotny medalista szosowych mistrzostw świata oraz dwukrotny zwycięzca Tour de France.
Kariera.
Pierwszy medal w karierze Nicolas Frantz zdobył w 1929 roku, kiedy zajął drugie miejsce w wyścigu ze startu wspólnego podczas szosowych mistrzostw świata w Zurychu. W zawodach tych wyprzedził go jedynie Belg Georges Ronsse, a trzecie miejsce zajął Włoch Alfredo Binda. Na rozgrywanych trzy lata później mistrzostwach świata w Rzymie był trzeci w tej samej konkurencji. Uległ tam tylko Alfredo Bindzie i jego rodakowi, Remo Bertoniemu. Ponadto wygrał Grand Prix François-Faber w latach 1922, 1923 i 1930, Vuelta al País Vasco w 1926 roku, Paryż-Bruksela w 1927 roku, Paryż-Rennes w 1928 roku, a rok później był najlepszy w Paryż-Tours. Był też między innymi drugi w Ronde van België i Paryż-Tours w 1924 roku oraz Paryż-Bruksela w 1928 roku. Wielokrotnie startował w Tour de France, wygrywając przy tym 20 etapów. W latach 1927 i 1928 zwyciężał w klasyfikacji generalnej, w latach 1924 i 1926 był drugi, a w 1924 roku zajął czwartą pozycję. Podczas edycji w roku 1928 na 100 km przed metą złamał ramę i resztę trasy pokonał na damskim rowerze pożyczonym od jednej z kobiet przyglądającej się zmaganiom kolarzy. Stracił 28 minut, zachował jednak pozycję lidera. Jest jednym z niewielu zawodników, którym udało się nosić żółtą koszulkę lidera od pierwszego do ostatniego etapu bez przerwy. Startował także w kolarstwie przełajowym, zdobywając między innymi mistrzostwo kraju w latach 1923–1924. Nigdy nie wystąpił na igrzyskach olimpijskich. Jako zawodowiec startował w latach 1922–1934.

</doc>
<doc id="447434" url="https://pl.wikipedia.org/wiki?curid=447434" title="Zoofagi">
Zoofagi



</doc>
<doc id="447436" url="https://pl.wikipedia.org/wiki?curid=447436" title="Biofagi">
Biofagi



</doc>
<doc id="447438" url="https://pl.wikipedia.org/wiki?curid=447438" title="Fitofagi">
Fitofagi



</doc>
<doc id="447441" url="https://pl.wikipedia.org/wiki?curid=447441" title="Drobeta-Turnu Severin">
Drobeta-Turnu Severin

Drobeta-Turnu Severin (węg. "Szörényvár", do 1972 Turnu Severin) – miasto w południowo-zachodniej Rumunii, stolica okręgu Mehedinți. Miasto leży nad Dunajem, przy granicy z Serbią, poniżej Żelaznej Bramy. 
Podczas II wojny światowej w okolicy miasta znajdował się obóz internowania (byli w nim przetrzymywani także Polacy).

</doc>
<doc id="447442" url="https://pl.wikipedia.org/wiki?curid=447442" title="Heterotrofy">
Heterotrofy



</doc>
<doc id="447444" url="https://pl.wikipedia.org/wiki?curid=447444" title="Mięsożercy">
Mięsożercy



</doc>
<doc id="447445" url="https://pl.wikipedia.org/wiki?curid=447445" title="Roślinożercy">
Roślinożercy



</doc>
<doc id="447446" url="https://pl.wikipedia.org/wiki?curid=447446" title="Oziory">
Oziory

Oziory (ros. "Озёры") – miasto w Rosji w obwodzie moskiewskim, centrum administracyjne rejonu oziorskiego.
Miasto jest położone w odległości 157 km na południowy wschód od Moskwy, na lewym brzegu Oki i rozciąga się na odcinku 6 km wzdłuż jej brzegu. Od 2003 r. jest miastem partnerskim Radomia.
Liczba ludności miasta wynosi 24 653 osób (2020).
W Oziorach urodził się hokeista Siergiej Szyrokow.
Historia.
Początkowo na miejscu miasta była wieś o nazwie Ozierok lub Ozierki, która została tak nazwana od dużej liczby jezior znajdujących się w między wioską a Oką. W 1851 roku wieś stała się miasteczkiem Oziory, a na początku XX wieku centrum przemysłu tekstylnego. 17 stycznia 1925 roku Oziory dostały prawa miejskie i od tego czasu jest to oficjalne święto miasta. Podczas II wojny światowej linia frontu przebiegała w pobliżu miasta Oziory, ale pomimo bombardowań miasto nie ucierpiało. W 1990 miasto zostało włączone do obwodu moskiewskiego.

</doc>
<doc id="447447" url="https://pl.wikipedia.org/wiki?curid=447447" title="Łużycka Szkoła Wyższa im. Jana Benedykta Solfy z siedzibą w Żarach">
Łużycka Szkoła Wyższa im. Jana Benedykta Solfy z siedzibą w Żarach

Łużycka Szkoła Wyższa im. Jana Benedykta Solfy z siedzibą w Żarach – niepubliczna uczelnia, która rozpoczęła swoją działalność 2 marca 2004 roku pod nazwą "Łużycka Wyższa Szkoła Humanistyczna im. Jana Benedykta Solfy z siedzibą w Żarach". 23 stycznia 2017 uczelnia decyzją Ministra Nauki i Szkolnictwa Wyższego zmieniła nazwę na Łużycka Szkoła Wyższa im. Jana Benedykta Solfy z siedzibą w Żarach, w związku z poszerzeniem zakresu kształcenia wykraczającym poza profil określony w dotychczasowej nazwie szkoły i planami uzupełnienia kształcenia o kolejne kierunki studiów.
Charakterystyka.
Uzyskała pozwolenie na działalność w grudniu 2003, a z początkiem marca 2004 roku na mocy decyzji Ministra Edukacji Narodowej i Sportu została wpisana do rejestru niepaństwowych uczelni zawodowych. Nie czekając na inaugurację roku akademickiego 2004/2005 w październiku bieżącego roku kalendarzowego, już w semestrze letnim roku akademickiego 2003/2004 rozpoczęła kształcenie na studiach niestacjonarnych i studiach podyplomowych.
Zatrudnia grono profesorów, doktorów habilitowanych i doktorów (w dużej części związanych z bliskimi dla uczelni ośrodkami naukowo-badawczymi z Poznania, Wrocławia i Zielonej Góry).
Kierunki.
Podstawową jednostką organizacyjną uczelni jest Wydział Studiów Społeczno-Ekonomicznych, na którym można kształcić się na następujących kierunkach:
Studia drugiego stopnia.
Dodatkowo uczelnia kształci na kilku kierunkach studiach podyplomowych.

</doc>
<doc id="447448" url="https://pl.wikipedia.org/wiki?curid=447448" title="Maria Semczyszak">
Maria Semczyszak

Maria Semczyszak-Haščaková (ur. 25 maja 1933 w Andrzejówce) – mistrzyni świata w saneczkarstwie lodowym z 1958.
Życiorys.
Po ukończeniu Technikum Ekonomicznego w Strzelcach Opolskich wróciła do Krynicy-Zdroju, gdzie mieszkała. Pracowała jako urzędniczka i trenowała w klubach KTH Krynica (do 1956) i Olsza Kraków (1957–1960).
Podczas Mistrzostw Świata w Krynicy w 1958 roku wywalczyła złoty medal i tytuł mistrzyni świata w konkurencji jedynek kobiet. Rok później zajęła 18. miejsce w kolejnych mistrzostwach świata.
Była mistrzynią Polski w dwójkach mieszanych (1954), dwójkach kobiet (1955) i jedynkach kobiet (1958).
Wyszła za mąż za Jana Haščaka i w 1962 roku wyjechała na pobyt stały do Czechosłowacji. Po zerwaniu ze sportem z przyczyn osobistych, skończyła studia pedagogiczne. Pracowała jako nauczycielka w szkole. Mieszka w Sabinovie (obecnie Słowacja).
Często odwiedza swoją rodzinną Krynicę-Zdrój.

</doc>
<doc id="447451" url="https://pl.wikipedia.org/wiki?curid=447451" title="Francisco Ayala">
Francisco Ayala

Francisco Ayala García-Duarte (ur. 16 marca 1906 w Grenadzie, zm. 3 listopada 2009 w Madrycie) – hiszpański pisarz, krytyk i socjolog.
Życiorys.
Po wojnie domowej wyjechał do Ameryki Południowej, gdzie wykładał na kilku uczelniach literaturę i zagadnienia polityczne. Powrócił do Hiszpanii w latach 60. W Polsce ukazały się jego zbiór opowiadań "Uzurpatorzy" oraz powieść o tematyce politycznej "Zdechnąć jak pies". Był także tłumaczem literatury niemieckiej, francuskiej, angielskiej, włoskiej, portugalskiej. Publikował eseje socjologiczne i polityczne.
Jego twórczość, osadzona we współczesności, cechowała się pesymizmem. Z uznaniem o książkach Ayali wypowiadał się m.in. Jorge Luis Borges.
Został uhonorowany szeregiem wyróżnień literackich, w tym Nagrodą Cervantesa w 1991. W 1983 został przyjęty w poczet członków Królewskiej Akademii Hiszpańskiej, otrzymał m.in. Narodową Nagrodę Literacką (1983), Nagrodę Księcia Asturii w dziedzinie literatury (1998) oraz doktoraty "honoris causa" uniwersytetów w Madrycie, Sewilli, Grenadzie i Tuluzie. Wielokrotnie był zgłaszany do literackiej nagrody Nobla. W 2006 został odznaczony Krzyżem Wielkim Orderu Izabeli Katolickiej.

</doc>
<doc id="447456" url="https://pl.wikipedia.org/wiki?curid=447456" title="Merkuriusz Uniwersytecki">
Merkuriusz Uniwersytecki

Merkuriusz Uniwersytecki – oficjalny tytuł prasowy Instytutu Dziennikarstwa Uniwersytetu Warszawskiego. Początkowo jako miesięcznik drukowany, od 2004 r. internetowe pismo warsztatowe. Zamieszcza artykuły publicystyczne, komentarze do aktualnych wydarzeń politycznych, kulturalnych i sportowych, felietony, recenzje filmowe i literackie.
Linki zewnętrzne.
Strona Główna Merkuriusza

</doc>
<doc id="447457" url="https://pl.wikipedia.org/wiki?curid=447457" title="Rożnowice (województwo wielkopolskie)">
Rożnowice (województwo wielkopolskie)

Rożnowice – wieś w Polsce położona w województwie wielkopolskim, w powiecie obornickim, w gminie Rogoźno, w miejscu ujścia Flinty do Wełny.
W lasach pod Rożnowicami jest miejsce zbrodni hitlerowskich na około 12 tysięcy ludzi, w tym ponad 1200 pacjentów szpitala psychiatrycznego w Owińskach i 100 jeńców brytyjskich z lat 1939-1941. Obecnie Miejsce Pamięci Narodowej.
We wsi znajduje się ośrodek rehabilitacyjny "Monar" oraz "Markot" i nieczynny cmentarz ewangelicki z drugiej połowy XIX wieku.

</doc>
<doc id="447459" url="https://pl.wikipedia.org/wiki?curid=447459" title="78. ceremonia wręczenia Oscarów">
78. ceremonia wręczenia Oscarów

78. ceremonia rozdania Oscarów odbyła się 5 marca 2006 roku w Kodak Theatre w Los Angeles. Gospodarzem ceremonii wręczania Oscarów był Jon Stewart.
Głównym faworytem uroczystości był dramat "Tajemnica Brokeback Mountain". Obrazowi jednak nie udało się zdobyć statuetki dla najlepszego filmu 2005 roku. Tytuł ten otrzymała niezależna produkcja opowiadająca o współczesnych konfliktach rasowych w Los Angeles – "Miasto gniewu".
Dużą niespodzianką jest liczba zdobytych nagród Akademii dla filmów "King Kong" i "Wyznania gejszy". Produkcje te nie zdobyły nominacji w najbardziej znaczących kategoriach, jednak udało im się otrzymać aż po trzy statuetki.
Za przegranego można uznać w tym roku "Good Night and Good Luck" George’a Clooneya. Film miał 6 nominacji między innymi w kategoriach najlepszy film, reżyser i aktor, nie zdobył jednak żadnej nagrody. Za to sam George Clooney otrzymał statuetkę za drugoplanową rolę w filmie "Syriana". Żadnej statuetki nie zdobył również dramat Stevena Spielberga "Monachium".
Laureaci.
Laureaci nagród wyróżnieni są wytłuszczeniem
Podsumowanie wyników.
Nominacje:
Nagrody:

</doc>
<doc id="447468" url="https://pl.wikipedia.org/wiki?curid=447468" title="Ziobro">
Ziobro



</doc>
<doc id="447475" url="https://pl.wikipedia.org/wiki?curid=447475" title="Południowa obwodnica Torunia">
Południowa obwodnica Torunia



</doc>
<doc id="447476" url="https://pl.wikipedia.org/wiki?curid=447476" title="Trasa poligonowa">
Trasa poligonowa



</doc>
<doc id="447481" url="https://pl.wikipedia.org/wiki?curid=447481" title="Robert I (biskup wrocławski)">
Robert I (biskup wrocławski)

Robert I (zm. 1140 r.) – biskup wrocławski w latach 1126-1140. 
Z czasów Roberta I pochodzi pierwsza wzmianka o kapitule katedralnej. Biskup popierał benedyktynów i włączał zakonników do pracy duszpasterskiej. Wrocławskiemu klasztorowi NMP (później św. Wincentego) nadał w 1139 r. kościół św. Michała.

</doc>
<doc id="447490" url="https://pl.wikipedia.org/wiki?curid=447490" title="Safri Duo">
Safri Duo

Safri Duo – duński zespół perkusyjny, w którego skład wchodzą Uffe Savery i Morten Friis. Muzyka Safri Duo to mieszanka samplingu i elektroniki oraz afrykańskich instrumentów perkusyjnych takich jak: bębny, kotły, bongosy. Wcześniej zespół tworzył w kręgach muzyki poważnej i w 1999 został odkryty przez wytwórnię płytową specjalizującą się w muzyce poważnej. Po podpisaniu umowy, powstała płyta zawierająca zmiksowane brzmienia plemiennych akustycznych brzmień i nowoczesnego electro. W rezultacie w 2000 roku powstał utwór „Played-A-Live (Bongo Song)”, który stał się jednym z najpopularniejszych utworów w Europie w tym roku. Inne utwory tej grupy to: „All the people in the world”, „Rise” („Leave Me Alone”), „Samb Adagio”.
Wczesne lata.
Uffe Savery i Morten Friis poznali się w 1977 roku, w parku Tivoli Gardens. Później, podczas pobytu w „Royal Swedish Conservatory of Music” powstał eksperymentalny duet, zwany Safri Duo, którego nazwa pochodzi od pierwszych liter ich nazwisk. Kilka płyt zostało nagranych i wydanych przez Chandos Records; duet wykonywał na nich utwory zarówno słynnych kompozytorów muzyki poważnej (m.in. Bacha, Mendelssohna, Ravela, których dzieła zostały przetranskrybowane przez Savery'ego i Friisa na dwie marimby, lub na marimbę i wibrafon) i współczesnych kompozytorów (Reich ao Nørgård, Veldhuis Ter). Ich występy, zwłaszcza, „Ter Veldhuis Goldrush”, „Ravel’s Alborada del gracioso” i „Anders Koppel's Toccata for vibraphone and marimba” są często nazywane przez innych perkusistów i osób związanych ze światem muzyki poważnej małymi kamieniami milowymi.
Ogólnoświatowy sukces.
Na początku 2000 roku, utwór „The Bongo Song” zaczął pojawiać się na klubowych playlistach. Wyprodukowany przez Michaela Parsberga, wkrótce pojawił się na antenie MTV Europe. Połączenie tribalowych bębnów i trance’owego brzmienia okazało się wielkim sukcesem, co skutkowało wynikiem w postaci jednego z najlepiej sprzedających się singli w 2000 roku. Utwór został wykonany przez zespół podczas ceremonii otwarcia Letnich Igrzysk olimpijskich w Sydney.
Album, nazwany „Episode II”, trafił na rynek w dniu 4 czerwca 2001. Znajduje się na nim dziewięć utworów, wszystkie wykorzystują tę samą kombinację perkusja-electronica, z wyjątkiem "Adagio", który trzymał klasyczną linię duetu. Reedycja dodała zremiksowaną wersję CD i singiel "Sweet Freedom" nagrany z Michaelem McDonaldem. Została ona wydana 30 września 2002 roku. Dwa kolejne utwory z „Episode II” zostały wydane jako single, "Samb-Adagio" i "Baya Baya". „Bongo Song” stał się hymnem światowej sławy klubu Coco Bongo w Cancúnie, w którym ta piosenka otwiera imprezę każdej nocy.
3.0.
W 2003 roku został wydany nowy album – 3.0. W kilku utworach wziął udział wokalista Clark Anderson, m.in. w "All The People in the World", "Agogo Mosse" i "Laarbasses". Singiel "Rise " okazał się wielkim sukcesem i później wydano nową wersję o nazwie "Rise (Leave Me Alone) ", w której wokal podkłada Clark Anderson. W 2004 roku ukazał się album z remiksami 3.0 o nazwie 3.5 – International Version. Zawierał on w nowej wersji "Rise" i kilka innych utworów z Clark Anderson jako wokalistą i remiksy znanych już kawałków. Safri Duo grali także na koncercie Jeana Michela Jarre’a (AERO concerts) oraz krótko współpracowali z DJ-em Johanem Gielenem.
Ostatnie lata.
W 2010 został wydany album kompilacyjny pt. "Greatest Hits", na którym znalazły się największe utwory duetu.

</doc>
<doc id="447503" url="https://pl.wikipedia.org/wiki?curid=447503" title="Funkcja jawna">
Funkcja jawna

Funkcja jawna – konsekwencje obiektywne elementów systemu społecznego dla osoby, podgrupy, i systemu społecznego bądź kulturowego, zarówno pozytywnie funkcjonalne, jak i negatywnie, przyczyniające się do modyfikacji lub adaptacji systemu społecznego, a które są zamierzone i rozpoznane przez osoby zajmujące konkretne pozycje w tym systemie.
Pojęcie funkcji jawnych zostało wprowadzone do socjologii przez Roberta Mertona w wyniku krytycznej analizy funkcjonalnej i w celu odróżnienia funkcji (obiektywnych konsekwencji) i motywów (świadomych motywacji). Zaczerpnięte zostało ono z prac Zygmunta Freuda. Merton wskazywał także na innych socjologów, którzy dokonywali takiego rozróżnienia, m.in. George’a Meada, Williama Grahama Sumnera, , Williama Thomasa i Floriana Znanieckiego.

</doc>
<doc id="447506" url="https://pl.wikipedia.org/wiki?curid=447506" title="Funkcja ukryta">
Funkcja ukryta

Funkcja ukryta – konsekwencje obiektywne elementów systemu społecznego dla osoby, podgrupy, i systemu społecznego bądź kulturowego, zarówno pozytywnie funkcjonalne, jak i negatywnie, przyczyniające się do modyfikacji lub adaptacji systemu społecznego, a które nie są zamierzone ani uświadamiane przez osoby zajmujące konkretne pozycje w tym systemie.
Pojęcie ukrytych jawnych zostało wprowadzone do socjologii przez Roberta Mertona w wyniku krytycznej analizy funkcjonalnej i w celu odróżnienia funkcji (obiektywnych konsekwencji) i motywów (świadomych motywacji). Zaczerpnięte zostało ono z prac Zygmunta Freuda. Merton wskazywał także na innych socjologów, którzy dokonywali takiego rozróżnienia, m.in. George’a Meada, Williama Grahama Sumnera, , Williama Thomasa i Floriana Znanieckiego.
Przykładem funkcji ukrytych mogą być ceremonie związane z próbami wywołania deszczu przez Indian. Nie spełniają one swoich oficjalnych celów, ale w sposób nieuświadamiany mogą wpływać na wzmocnienie tożsamości grupy. Odkrywanie tego typu funkcji oznacza „wzrost wiedzy socjologicznej”.

</doc>
<doc id="447513" url="https://pl.wikipedia.org/wiki?curid=447513" title="Tocumen">
Tocumen

Tocumen – miasto w Panamie, w prowincji Panama, położone niedaleko wybrzeża Zatoki Panamskiej, w odległości około 20 km na wschód od stolicy kraju Panamy. Trzecie pod względem ludności miasto kraju; ludność: 107,6 tys. mieszk. (2012).
Miasto położone jest przy Drodze Panamerykańskiej. W Tocumen znajduje się główny panamski międzynarodowy port lotniczy (kod IATA - PTY), obsługujący stolicę kraju Panamę. W 2017 skorzystało z niego 15,616 mln pasażerów. Powstanie portu lotniczego w 1947 przyczyniło się do rozwoju tej wówczas niewielkiej miejscowości. Mimo powstania strefy przemysłowej wokół lotniska, samo miasto jest stosunkowo biedne. Wskaźniki przestępczości są wysokie, zwłaszcza w dzielnicy slumsów.

</doc>
<doc id="447516" url="https://pl.wikipedia.org/wiki?curid=447516" title="Filip Neri">
Filip Neri

Filip Neri, także Filip Nereusz lub "Neriusz", wł. "Filippo Neri" (ur. 21 lipca 1515 we Florencji, zm. 26 maja 1595 w Rzymie) – włoski duchowny katolicki, jeden z przywódców kontrreformacji, uznawany przez Kościół katolicki za świętego. Zaznaczył się w historii muzyki jako twórca i propagator oratorium – organizował on nabożeństwa połączone ze śpiewaniem pochwalnych pieśni religijnych ("laudes") w formie dialogowanej. Od nazwy domu ("oratorio"), w którym wykonywano te nabożeństwa, przyjęła się nazwa tej formy muzycznej.
Życiorys.
Urodził się 21 lipca 1515 we Florencji. W 1534 udał się do Rzymu, gdzie studiował filozofię i teologię. Przerwał studia i w 1548 założył "Bractwo Świętej Trójcy", opiekujące się pielgrzymami i chorymi. W 1551 przyjął święcenia kapłańskie. Przy kościele św. Hieronima della Carità w Rzymie założył ‍‌‌„Oratorium” – miejsce przeznaczone dla elity intelektualnej miasta, gdzie spotykali się artyści, kupcy, mieszczanie i kapłani. Filip organizował tam koncerty muzyczne, wykłady o najnowszych prądach w sztuce, dysputy o historii i archeologii. Był przez niektórych oskarżany o nowinkarstwo, a papież Paweł IV zakazał mu na pewien czas działalności. Papież Grzegorz XIV próbował bezskutecznie uczynić go kardynałem. Filip Neri doradzał papieżom, był kierownikiem duchowym wielu hierarchów Kościoła. Jego przyjaciółmi byli św. Karol Boromeusz, św. Franciszek Salezy, św. Ignacy Loyola. Był nazywany "rzymskim Sokratesem". Dzięki aktywności duszpasterskiej jest nazywany „Apostołem Rzymu”.
W 1582 roku z inicjatywy św. Filipa Neri powstało Kolegium Polskie w Rzymie. Świętego Filipa Neri czcili Stefan Batory, Władysław IV, Jan Kazimierz, który corocznie uroczyście obchodził dzień św. Filipa.
Filip Neri otrzymał stygmaty Ducha Świętego. W 1551 założył zakon filipinów ("oratorianów"). Była to pierwsza formacja zakonna katolicka, w której nie było ślubów zakonnych. Zmarł w wieku 80 lat. Jego ciało spoczywa w Chiesa Nouva w Rzymie.
Beatyfikacja i kanonizacja.
11 maja 1615 papież Paweł V dokonał jego beatyfikacji, a 12 marca 1622 papież Grzegorz XV jego kanonizacji.
Dzień obchodów.
Obowiązkowe wspomnienie liturgiczne św. Filipa Neri w Kościele katolickim oraz w zakonach trapistów i cystersów, według łacińskiego kalendarza liturgicznego, obchodzone jest w "dies moris" (26 maja).
Filmy.
O świętym Filipie Neri powstały filmy:

</doc>
<doc id="447521" url="https://pl.wikipedia.org/wiki?curid=447521" title="Wierny ogrodnik">
Wierny ogrodnik

Wierny ogrodnik – tytuł oryginalny „The Constant Gardener”:

</doc>
<doc id="447523" url="https://pl.wikipedia.org/wiki?curid=447523" title="Mejicanos">
Mejicanos

Mejicanos – miasto w środkowym Salwadorze, w departamencie San Salvador, położone w środkowej części kraju, około 10 km na północ od stolicy kraju San Salvadoru. Wchodzi w skład aglomeracji stołecznej. Jest to piąte pod względem liczby ludności miasto kraju. Ludność (2007): 140,8 tys. Zajmuje powierzchnię 21,12 km².
W mieście rozwinął się przemysł rzemieślniczy, odzieżowy oraz spożywczy.

</doc>
<doc id="447524" url="https://pl.wikipedia.org/wiki?curid=447524" title="Władysław Prężyna">
Władysław Prężyna

Władysław Prężyna (ur. 20 czerwca 1933 w Wierzchowiskach, zm. 7 lutego 2006 w Lublinie) – prezbiter archidiecezji lubelskiej, kanonik Kapituły Lubelskiej.
Szkołę średnią ukończył w Janowie Lubelskim. W latach 1951 - 1956 studiował w Wyższym Seminarium Duchownym w Lublinie, po skończeniu którego kontynuował naukę na Wydziale Filozofii Katolickiego Uniwersytetu Lubelskiego. 22 grudnia 1956 przyjął święcenia kapłańskie z rąk lubelskiego biskupa Piotra Kałwy. Tytuł magistra filozofii uzyskał w 1960. Lata 1960 - 1963 był wikariuszem w parafii św. Teresy w Lublinie, a następne 2 lata w parafii św. Michała Archanioła w Lublinie. W 1963 powrócił na Uniwersytet jako asystent na Wydziale Filozofii KUL, następnie wykładowca w Instytucie Psychologii Wydziału Nauk Społecznych KUL. W 1968 obronił doktorat z filozofii w zakresie psychologii. W 1978 uzyskał habilitację z zakresu psychologii społecznej i psychologii religii. W 1998 otrzymał tytuł profesora zwyczajnego. Długoletni kierownik Katedry Psychologii Społecznej i Psychologii Religii w Instytucie Psychologii na Wydziale Nauk Społecznych KUL. 9 sierpnia 2000 odznaczony Krzyżem Kawalerskim Orderu Odrodzenia Polski.

</doc>
<doc id="447525" url="https://pl.wikipedia.org/wiki?curid=447525" title="AIM-7 Sparrow">
AIM-7 Sparrow

AIM-7 Sparrow (z ang. wróbel) – amerykański kierowany pocisk rakietowy klasy powietrze-powietrze średniego zasięgu z półaktywnym, radiolokacyjnym układem naprowadzania. Używany przez siły zbrojne Stanów Zjednoczonych oraz innych państw. Pociski Sparrow były podstawową bronią powietrze-powietrze krajów zachodnich od lat 50. do 90. XX wieku. Obecnie pociski te wciąż pozostają w uzbrojeniu, chociaż są stopniowo zastępowane przez nowocześniejsze AIM-120 AMRAAM.
W oparciu o pocisk AIM-7 zbudowano wystrzeliwaną z pokładów okrętów odmianę RIM-7 Sea Sparrow.
Rozwój konstrukcji.
Sparrow I.
Projektowanie pocisku klasy powietrze-powietrze rozpoczęto na zlecenie US Navy już w 1946 roku. Pierwsze zlecenie opracowania w ramach projektu Hotshot naprowadzanej wiązką radarową odmiany niekierowanego pocisku HVAR kalibru 127 mm (5 cali) powierzono firmie Sperry. Początkowo nowy pocisk oznaczono nazwą KAS-1, którą zmieniono we wrześniu 1947 na AAM-2, a w 1948 na AAM-N-2. Ze względu na zbyt małą średnicę kadłuba pocisku, niewystarczającą do zmieszczenia elektronicznej aparatury naprowadzającej, zlecono firmie Douglas opracowanie większego o średnicy 203 mm (8 cali). Silnik rakietowy dostarczyła firma Aerojet.
Próby w locie bez użycia silnika przeprowadzono w 1948 roku, a pierwsze odpalenie i zestrzelenie celu przez prototypową wersję pocisku oznaczanego XAAM-N-2 Sparrow nastąpiło 3 grudnia 1952 roku. Wprowadzenie do uzbrojenia seryjnej wersji rozpoczęto w 1956 roku wyposażając w nie samoloty marynarki F3D-1M Skyknight, F3H-2M Demon oraz F7U-3M Cutlass. Ze względu na niską skuteczność naprowadzania wiązką radarową i słabe własności na niskich pułapach, wyprodukowano tylko 2000 sztuk pocisków "Sparrow" wycofując je z uzbrojenia już po kilku latach. Później przywrócono je do służby po wyposażeniu w system naprowadzania wiązką radarową sprzęgnięty z celownikiem optycznym w samolocie, co jednak spowodowało, że można ich było używać tylko na niewielkich dystansach ograniczonych polem widzenia.
Sparrow II.
Ze względu na problemy z nieefektywnym systemem naprowadzania podjęto próby jego ulepszenia. Na początku lat 50. firma Douglas przy wsparciu firm Bendix Corporation i Westinghouse, opracowała aktywną głowicę radiolokacyjną do pocisku oznaczonego początkowo jako XAAM-N-2a Sparrow II, a od roku 1952 XAAM-N-3 Sparrow II. W tym samym czasie dla odróżnienia zaczęto nazywać wcześniejszy model "Sparrow I".
Planowano, że nowy pocisk znajdzie się na wyposażeniu projektowanego myśliwca przechwytującego F5D Skylancer. Pierwszy prototyp YAAM-N-3 został przetestowany, ale ze względu na wycofanie się US Navy z projektu dalszy rozwój pocisku został zarzucony. Bazując na amerykańskich opracowaniach dalszy rozwój pocisku postanowiła kontynuować Kanada, która poszukiwała odpowiedniego uzbrojenia dla nowego myśliwca przechwytującego CF-105 Arrow, ale w sierpniu 1958 ostatecznie anulowano program. Planowano zbudować naddźwiękową wersję pocisku oznaczoną jako XAAM-N-3a, lecz przedsięwzięcie to nie doszło do skutku.
Sparrow III.
Równoległe i konkurencyjne prace nad kolejną wersją pocisku oznaczoną jako XAAM-N-6 Sparrow III rozpoczęto w firmie Raytheon w 1951 roku. Ta wersja, oraz wszystkie późniejsze wersje pocisku wyposażono w półaktywny radiolokacyjny system naprowadzania opracowany przez naukowców z "Massachusetts Institute of Technology" w 1944 roku. Po zakończeniu produkcji pierwszej wersji pocisku "AAM-N-2 Sparrow I" firma Raytheon przejęła kontrakt stając się głównym producentem pocisków "Sparrow".
Pociski w nowej wersji AAM-N-6 Sparrow III wprowadzono do uzbrojenia w sierpniu 1958 roku. Był on wyposażony w głowicę prętową Mk 36 o masie 30 kg i silnik rakietowy Aerojet na stały materiał pędny. Pierwszy seryjny pocisk tej wersji został odpalony z pokładu przebudowanego F2H-3 Banshee w 1955 roku, a produkcja na potrzeby US Navy ruszyła w 1957 roku. Również w 1955 rozpoczęto prace nad kolejną modyfikacją pocisków do wersji AAM-N-6a Sparrow III, polegającą na zastosowaniu nowego silnika Thiokol Mk 6 Mod 3 na paliwo ciekłe i unowocześnionego systemu naprowadzającego, skuteczniejszego przy wyższych prędkościach i mniej podatny na zakłócenia. Pocisk ten uzyskał oznaczenie USAF AIM-101 i od wprowadzenia go do produkcji zbudowano 7500 sztuk. W międzyczasie, Raytheon we współpracy z Westinghouse opracował nowy system kierowania ogniem, który został użyty wraz ze zmodernizowaną wersją pocisków w nowym myśliwcu F-110A "Spectre", będącym wersją lądową myśliwca marynarki F4H-1 Phantom.
Kolejną modyfikację pocisku oznaczonego jako AAM-N-6b przeprowadzono w 1963 roku wymieniając silnik na napędzany paliwem stałym Rocketdyne Mk 38, który zwiększył jego zasięg do 35 km.
W 1958 roku planowano wyprodukować wersję z głowicą atomową małej mocy oznaczoną jako XAAM-N-9 Sparrow X, ale szybko zrezygnowano z rozwoju tego typu pocisku.
W 1963 ze względu na standaryzację nazewnictwa dla uzbrojenia lotnictwa i marynarki wojennej nadano pociskom "Sparrow" nowe oznaczenie AIM-7 przemianowując wcześniejsze wersje jak poniżej:
AIM-7E.
W 1963 roku wprowadzono na uzbrojenie samolotów F-4B Phantom nową wersję pocisków "AIM-7E Sparrow" (początkowo oznaczonych jako "AAM-N-6b") z nową głowicą prętową o masie 30 kg i polu rażenia 30 metrów. Nie poprawiono jednak niskiej tolerancji na przeciążenie – zaledwie 2,5 G. Próbowano temu zaradzić, wprowadzając niedługo potem, wersję AIM-7E2. Mimo to, skuteczność tych pocisków w walce (modyfikacja E2 weszła do służby w trakcie trwania wojny wietnamskiej) znacznie ustępowała samonaprowadzającym "Sidewinder'om". Ogółem, wersja E była czterokrotnie modyfikowana (kolejno oznaczane cyframi od 1 do 4). Łącznie wyprodukowano ponad 25 tysięcy pocisków w tej wersji.
AIM-7F.
Już po zakończeniu wojny w Wietnamie opracowano nową wersję Sparrowa. Zewnętrznie, niczym się nie różnił od swoich poprzedników. Natomiast w środku wymieniono prawie wszystko. Zastosowano nowy układ kierowania, oparty o podzespoły półprzewodnikowe, który umożliwił współpracę z radarami dopplerowskimi, dzięki czemu możliwe stało się zwalczanie celów na tle ziemi. Unowocześniono układ napędowy poprzez zamontowanie silnika rakietowego Hercules Mk 58 o podwójnym ciągu, startowym i marszowym, co również podniosło osiągi pocisku. Odległość odpalenia wzrosła aż do 45 kilometrów, a zasięg balistyczny sięgał 100 km. Wersja ta używana była przede wszystkim na maszynach F-15 Eagle i F/A-18 Hornet.
AIM-7M.
Wprowadzenie do amerykańskiego arsenału kolejnej wersji pocisku zostało zainspirowane brytyjskim pociskiem Sky Flash opracowanym przez GEC Marconi, w celu zastąpienia dostarczonych z zakupionymi w 1969 przez Królewskie Siły Powietrzne samolotami F-4 Phantom pocisków "Sparrow AIM-7E2".
Amerykańskie testy "Sky Flasha", przeprowadzone w latach 1976–1977, wykazały wyższość brytyjskiej konstrukcji, charakteryzującej się większą odpornością systemu naprowadzania na zakłócenia, dzięki zastosowaniu monoimpulsowego, czterowiązkowego stałego układu odbiorczego. Pod koniec lat 80. AIM-7M stał się podstawową wersją "Sparrowa". W czasie pierwszej wojny w Zatoce Perskiej amerykańscy piloci pociskami tego typu zestrzelili 25 samolotów przeciwnika – najwięcej spośród użytych w tym konflikcie środków bojowych.
AIM-7P.
Pocisk podobny do wersji "AIM-7M" i będący jego modyfikacją. Główne zmiany wprowadzono w oprogramowaniu systemu naprowadzania podnosząc jego efektywność przy działaniu na niskich pułapach. Ponadto w ramach modernizacji "Block II" dodano ogonowy odbiornik radiowy umożliwiający wprowadzanie poprawek kursowych z komputera wystrzeliwującego go samolotu.
AIM-7R.
Ostatnia wersja pocisku wyposażona w dodatkowy system naprowadzania termicznego, która ze względu na cięcia budżetowe nie została zrealizowana. Program rozwojowy pocisku zamknięto w 1997 roku.

</doc>
<doc id="447526" url="https://pl.wikipedia.org/wiki?curid=447526" title="Kabanos">
Kabanos

Kabanos – cienka, długa kiełbasa, przyrządzana z peklowanego mięsa wieprzowego, starannie suszona i wędzona. Ma ona suchą i równomiernie pomarszczoną powierzchnię. Z wierzchu są ciemnoczerwone z odcieniem wiśniowym. W przekroju widoczne są również mocno czerwone kawałki mięsa oraz jasne kawałki tłuszczu. Ich cechą charakterystyczną jest smak peklowanej i pieczonej wieprzowiny oraz lekki posmak wędzenia, kminku oraz pieprzu. Nazwa pochodzi od tureckiego słowa "kaban", czyli wieprz. 
Historia.
Dzieje samej nazwy „kabanos” sięgają parę wieków wstecz i prowadzą na wschodnie rubieże dawnej Rzeczypospolitej. W XIX wieku, na terenach polsko-litewskiego pogranicza, kabanem nazywano tuczonego – głównie ziemniakami – na mięso młodego wieprzka, którego mięso cechowała wysoka jakość. Kabanosy, takie jakie znamy dziś, były powszechnie znane w Polsce już na przełomie lat 20. i 30. XX wieku. Wyrabiano je w niewielkich wędliniarniach i masarniach, często nieco różniły się smakiem – zależnie od stosowanych przypraw. Jednolita receptura rozpowszechniła się dopiero po wojnie. W czasach PRL-u zdobyły one wielką popularność, stając się polską specjalnością eksportową.
Wytwarzanie.
Kabanosy robi się z mięsa wieprzowego klasy pierwszej i klasy drugiej A oraz B. Początek produkcji polega na wstępnym rozdrabnianiu mięsa i peklowaniu na sucho przez dwie doby. Następnie mięso klasy I rozdrabniane jest do wielkości ok. 10 mm, a pozostałe – do wielkości 8 mm. Dzięki temu w przekroju widać ładne, duże kawałki najlepszej jakości mięsa. Całość doprawiana jest pieprzem, gałką muszkatołową, kminkiem i cukrem, a potem wędruje do cienkich baranich osłonek o średnicy 20–22 mm. Gotowy baton ma około 25 cm długości i poddawany jest procesowi osadzania (to znaczy, mięso musi się odpowiednio ułożyć w osłonce) w temperaturze do 30 °C, a potem wędzenia i pieczenia w ciepłym dymie – aż do uzyskania temperatury minimum 70 °C wewnątrz kabanosa. Ostatnim etapem jest studzenie i suszenie przez 3–5 dni w temperaturze 14–18 °C.
Kabanosy powinny być wytwarzane z mięsa wybranych ras świń, których mięso charakteryzuje się wysoką zawartością tłuszczu śródmięśniowego. Kabanosy wyprodukowane z odpowiedniego surowca i zgodnie z właściwą procedurą są bardzo kruche i przy łamaniu wydają charakterystyczny dźwięk, przez fachowców nazywany „strzałem”.
Ochrona nazwy.
Po zakończeniu sporu z Niemcami, 19 "października 2011 r." kabanosy zostały wpisane do unijnego rejestru, jako polska „Gwarantowana Tradycyjna Specjalność” (GTS). Kabanosy mogą być produkowane we wszystkich krajach Unii, ale tylko Polska może umieszczać na opakowaniu oznaczenie GTS.

</doc>
<doc id="447528" url="https://pl.wikipedia.org/wiki?curid=447528" title="Różanecznik alpejski">
Różanecznik alpejski

Różanecznik alpejski ("Rhododendron ferrugineum") – gatunek krzewu, należący do rodziny wrzosowatych. Pochodzi z Europy Środkowej, z Pirenejów i Alp. Zasiedla tam lasy górskie w górnej granicy ich pionowego zasięgu. Jest uprawiany jako roślina ozdobna od 1739. W Polsce rośnie w Karkonoszach na jednym stanowisku – w Sowiej Dolinie w jarze Płóknica w liczbie ok. 30 okazów. Badania genetyczne dowiodły, że stanowisko karkonoskie wzmiankowane już w 1600, jest naturalne. 
Legendy.
Legenda mówi, że różanecznik alpejski uratował życie hrabiego Fritza von Oheimba. Przebywając na leczeniu sanatoryjnym w Szwajcarii lubił spacerować po Alpach. Pewnego razu spadł z niemal pionowej ściany na zarośla różanecznika alpejskiego, które zamortyzowały upadek. Od tego czasu pokochał różaneczniki i zaczął je uprawiać w swoim ogrodzie w Wojsławicach. Kazał się po śmierci pochować w tym ogrodzie, wśród różaneczników i innych roślin ozdobnych.

</doc>
<doc id="447529" url="https://pl.wikipedia.org/wiki?curid=447529" title="Sonsonate">
Sonsonate



</doc>
<doc id="447536" url="https://pl.wikipedia.org/wiki?curid=447536" title="Brunon Kudera">
Brunon Kudera

Brunon Kudera (ur. 18 czerwca 1876 w Mysłowicach, zm. 11 lutego 1940 we Lwowie) – adwokat, śląski działacz społeczno-polityczny i wiceburmistrz Mysłowic.
Życiorys.
W 1903 r. ukończył studia prawnicze na uniwersytecie we Wrocławiu. Tamże, wspólnie z Wojciechem Korfantym, Konstantynem Wolnym, Jakubem Kowalczykiem i Janem Dembińskim, działał w zakazanym w roku 1899 propolskim Towarzystwie Akademików Górnoślązaków. Po studiach pracował jako adwokat na Górnym Śląsku, angażując się w działalność w propolskich organizacjach społecznych i politycznych: m.in. w Zw.G. „Sokół”, Zjednoczeniu Zawodowym Polskim, Związku Inteligencji Polskiej na Górnym Śląsku. Ponadto był przewodniczącym Towarzystwa Przyjaciół Nauk na Śląsku, dyrektorem Uniwersytetu Ludowego w Bytomiu i członkiem Rady Nadzorczej spółki czasopisma „Katolik” w Bytomiu. W 1919 został wybrany do rady miejskiej Bytomia, gdzie przewodniczył Polskiemu Klubowi Radnych, wspomagając jednocześnie sekretariat plebiscytowy. Po plebiscycie i III powstaniu śląskim oraz przyznaniu Bytomia Niemcom wrócił do Mysłowic, gdzie w 1922 otworzył kancelarię adwokacką i notarialną. W tym samym roku został radnym Tymczasowej Rady Wojewódzkiej Województwa Śląskiego. W 1927 został wybrany wiceburmistrzem Mysłowic.
We wrześniu 1939 roku, podczas ucieczki przed Niemcami, został w pobliżu Lwowa aresztowany przez władze sowieckie i uwięziony w obozie w Charkowie, z którego został zwolniony na początku 1940 roku, w stanie bliskim załamania nerwowego. Zmarł we Lwowie kilka tygodni później.

</doc>
<doc id="447537" url="https://pl.wikipedia.org/wiki?curid=447537" title="5 Dywizja Strzelców Polskich (WP na Wschodzie)">
5 Dywizja Strzelców Polskich (WP na Wschodzie)

5 Dywizja Strzelców Polskich (5 DSP) – wielka jednostka piechoty, wchodząca organizacyjnie w skład Armii Polskiej we Francji, zorganizowana na Syberii i tam, w okresie od stycznia 1919 do stycznia 1920 roku, walcząca w wojnie domowej w Rosji.
Geneza.
Po przeprowadzonym 6/7 listopada 1917 przewrocie bolszewickim (rewolucji październikowej) i rozpędzeniu przez bolszewików 18 stycznia 1918 demokratycznie wybranego parlamentu Rosji (Konstytuanty), na całym obszarze tego państwa zaczęły powstawać oddziały wojskowe walczące z bolszewikami. Polacy przebywający na terenie Imperium Rosyjskiego również przystąpili do tworzenia własnych formacji wojskowych. Jeszcze pod koniec 1917 roku zaczęły powstawać niewielkie ochotnicze oddziały. Pierwszy zorganizował się legion omski, później semipałatyński i irkucki. Rok później, po opanowaniu Syberii przez wojska Białych pod dowództwem admirała Aleksandra Kołczaka, w Omsku – stolicy białego rządu rosyjskiego – powołano Polski Komitet Wojenny zajmujący się werbunkiem ochotników oraz organizacją szkoły oficerskiej i podoficerskiej. Jego delegatury powstały w kilkunastu syberyjskich miastach, między innymi w Nowonikołajewsku, Tomsku i Irkucku. Akcją wojskową na Syberii kierował major Walerian Czuma, weteran II Brygady Legionów Polskich. W szczytowym okresie dywizja liczyła około 16 500 żołnierzy.
Działalność.
W rezultacie 25 stycznia 1919 roku powstała 5 Dywizja Strzelców Polskich (nazywana była też "Dywizją Syberyjską"), w składzie trzech pułków piechoty, batalionu szturmowego, pułku ułanów, pułku artylerii, batalionu inżynieryjnego, służby sanitarnej i taborów – łącznie niemal 12 tysięcy żołnierzy. Na jej czele stanął pułkownik Kazimierz Rumsza. Organizacyjnie dywizja należała wraz z 4 Dywizją Strzelców Polskich generała Lucjana Żeligowskiego (działającą na południu Rosji) do Armii Polskiej we Francji generała Józefa Hallera. Do szeregów Dywizji Syberyjskiej masowo garnęli się Polacy – dawni jeńcy z armii austro-węgierskiej i niemieckiej, jak też miejscowi ochotnicy, często zesłańcy polityczni bądź ich potomkowie. Dywizja od samego początku przystąpiła do walki z oddziałami komunistycznymi, wspomagając rosyjskie wojska kontrrewolucyjne admirała Aleksandra Kołczaka, Korpus Czechosłowacki i wojska Ententy. Do jej głównych zadań należała ochrona strategicznie ważnej Kolei Transsyberyjskiej na prawie tysiąckilometrowym odcinku od Nowonikołajewska przez Aczyńsk, Krasnojarsk do stacji Klukwiennaja. W tym celu wykorzystywała cztery pociągi pancerne o nazwach: „Kraków”, „Warszawa”, „Poznań” i „Poznań II” (zdobyty na bolszewikach). Po rzece Ob pływało kilka uzbrojonych statków z polskimi załogami. Obok walk dywizja prowadziła też działalność kulturalno-oświatową wśród żołnierzy i miejscowej polskiej ludności. Przy poszczególnych oddziałach istniały biblioteki, teatry i gospody żołnierskie. Instruktorzy oświatowi Dywizji prowadzili wykłady z historii i literatury polskiej, a także naukę czytania i pisania. Opieką otaczano działające w syberyjskich miastach polskie drużyny harcerskie. Z okazji świąt narodowych organizowano akademie i wieczornice. Wydawano polską prasę.
Od jesieni 1919 roku – wskutek wielkiej ofensywy bolszewickiej – Dywizja wycofywała się na wschód jako tylna straż pozostałych „białych” wojsk, powstrzymując nieprzyjacielski pościg. Jej marszowi w głąb Syberii towarzyszyły ciężkie walki w trudnych warunkach syberyjskiej zimy, między innymi w okolicach stacji kolejowych Tutalskaja, Litwinowo i 3-dniowy bój kapitana Werobeja pod miastem Tajga. W styczniu 1920 roku, po nawiązaniu tajnych kontaktów między Korpusem Czechosłowackim i bolszewikami, eszelony 5 Dywizji Strzelców Polskich zostały otoczone i 10 stycznia 1920 roku musiały skapitulować i złożyć broń koło stacji kolejowej Klukwiennaja (120 km na wschód od Krasnojarska). Niegodzące się na kapitulację resztki dywizji zorganizowały się w Harbinie w Odrębny Batalion Piechoty pod dowództwem kapitana Józefa Werobeja.
Epilog.
Większość polskich żołnierzy została wzięta do niewoli i następnie skierowana do katorżniczej pracy w bardzo złych warunkach, w związku z czym bardzo wielu z nich zmarło. Ci, którzy przeżyli bolszewicką niewolę, wrócili do Polski dopiero po podpisaniu w marcu 1921 roku traktatu ryskiego kończącego wojnę polsko-bolszewicką 1919/1920 – kadra oficerska zasiliła Dywizję Ochotniczą. Natomiast blisko tysiąc oficerów i żołnierzy nie uznało faktu kapitulacji i – podzieliwszy się na małe oddziałki – przebiło na własną rękę do Irkucka. Stamtąd przez Mongolię i Mandżurię dotarli na wybrzeże Morza Japońskiego. Tam ocalali polscy żołnierze (ponad 900) i około 300 osób cywilnych, na czele których stanął były dowódca Dywizji pułkownik Kazimierz Rumsza, zaokrętowało się na pokład brytyjskiego parowca. Po blisko 3-miesięcznej podróży morskiej 1 lipca 1920 roku dotarli do Gdańska. Zgłosili się oni do walki z bolszewikami w kraju, w związku z czym sformowano z nich batalion strzelców i Legię Oficerską. Potem, gdy do oddziału dołączyło około 5 tysięcy ochotników z Kalisza, Kutna, Łodzi i Włocławka, została utworzona brygada piechoty, zwana Brygadą Syberyjską. O roztoczenie opieki nad zdemobilizowanymi i powracającymi z frontu żołnierzami z 5 Dywizji Syberyjskiej zwracali się księża posłowie, między innymi Władysław Chrzanowski.
W styczniu 1921 roku brygada została przeformowana w Dywizję Syberyjską, a w październiku tego roku przemianowana na 30 Dywizję Piechoty.
Zmarli i pomordowani żołnierze Dywizji Syberyjskiej byli chowani między innymi na cmentarzu w Krasnojarsku (400 ofiar). W syberyjskim mieście zachowanymi mogiłami zajmuje się obecnie miejscowa Polonia.
30 Dywizja Piechoty kontynuowała tradycje Dywizji Syberyjskiej, a jej pułki piechoty:
Organizacja.
Organizacja 5 Dywizji Strzelców Polskich:
Skład pułku strzelców:
Skład pułku ułanów: 4 szwadrony po 150 szabel
Skład pułku artylerii: 6 baterii po 4 działa
Kawalerowie Virtuti Militari.
Żołnierze „5 Dywizji Syberyjskiej WP na Wschodzie” odznaczeni 22 czerwca 1922 roku Krzyżem Srebrnym Orderu Virtuti Militari. Jedną gwiazdką *) oznaczono kawalerów VM – żołnierzy 82 pp, dwiema gwiazdkami **) oznaczono kawalerów VM – żołnierzy 83 pp
Odznaka.
W okresie II Rzeczypospolitej Związek Sybiraków przyznawał odznakę pamiątkową 5 Dywizji Syberyjskiej. Komisja Odznaki Pamiątkowej byłych Wojsk Polskich we Wschodniej Rosji (Syberia) wznowiła prace w 1937 roku.

</doc>
<doc id="447538" url="https://pl.wikipedia.org/wiki?curid=447538" title="Sonsonate (miasto)">
Sonsonate (miasto)

 
Sonsonate – miasto w zachodnim Salwadorze, położone około 65 km na zachód od stolicy kraju San Salvador, około 20 km na północ od wybrzeża Oceanu Spokojnego. Niedaleko miasta znajduje się czynny wulkan Izalco (1965 m n.p.m.). Ośrodek administracyjny departamentu Sonsonate. Ludność (2007): 49,1 tys. (miasto), 71,5 tys. (gmina).
Miasto leży przy drodze i linii kolejowej łączącej stolicę kraju z ważnym portem morskim Acajutla. Sonsonate to ważny ośrodek przemysłowy i handlowy tej części kraju. Rozwinął się tu głównie przemysł spożywczy, który bazuje na produktach rolnych uprawianych w jego okolicach: trzcinie cukrowej, kawie, tytoniu i ryżu. Poza tym rozwinął się tutaj przemysł tytoniowy, olejarski, odzieżowy.

</doc>
<doc id="447539" url="https://pl.wikipedia.org/wiki?curid=447539" title="Heinrich Reuss von Plauen">
Heinrich Reuss von Plauen

Heinrich Reuss von Plauen (niem. "Heinrich Reuß von Plauen", ur. ok. 1400; zm. w 1470 w Morągu) – 32-gi wielki mistrz zakonu krzyżackiego w latach 1469–1470. Pierwszy wielki mistrz, składający hołd lenny królowi Polski.
Życiorys.
Pochodził z Turyngii z bardzo rozgałęzionej rodziny von Plauen. Był siostrzeńcem Ludwika von Erlichshausena. Do zakonu krzyżackiego wstąpił w młodym wieku. Początkowo był bratem w jednym z domów zakonnych w Niemczech. Do Prus przybył w latach 20. XV w. Objął tam funkcję wójta tczewskiego.
W 1433 został komturem Bałgi, w 1440 wójtem Natangii. Od 1441 roku pełnił urząd wielkiego szpitalnika i komtura elbląskiego. Jako siostrzeniec wielkiego mistrza szybko zdobywał wpływy i pozycję. Faktycznie to on był zwierzchnikiem zakonu krzyżackiego w czasach Ludwika von Erlichshausena.
W trakcie wojny trzynastoletniej objął dowództwo nad armią wykazując się dużymi zdolnościami dowódczymi. Wsławił się zwycięską bitwą pod Chojnicami, oraz odbiciem z rąk Związku Pruskiego Königsberga i Prus Dolnych. Po pokoju toruńskim 1466 roku został komturem pasłęckim.
Po śmierci wuja w 1467 objął namiestnictwo nad zakonem. Osiadł w Morągu i oczekiwał na dalsze posunięcia króla polskiego, zwlekając z zebraniem krzyżackiej kapituły generalnej. Naciskany przez Kazimierza IV Jagiellończyka zwołał ją do Królewca w 1469.
Jego wybór na wielkiego mistrza był tylko formalnością, 15 października 1469 roku dostojnicy zakonni jednogłośnie obrali go zwierzchnikiem zakonu. Niezwłocznie po wyborze udał się na sejm do Piotrkowa, gdzie 1 grudnia 1469 złożył hołd lenny przed królem polskim. W drodze powrotnej z Polski do Prus zaniemógł i doznał paraliżu, który uniemożliwił mu dalszą podróż. Zmarł na zamku w Morągu 2 stycznia 1470.
Pochowany został w katedrze w Królewcu.

</doc>
<doc id="447542" url="https://pl.wikipedia.org/wiki?curid=447542" title="Sosygenes">
Sosygenes

Sosigenes z Aleksandrii (gr. "Sosigenes", żył w I w. p.n.e.) – grecki astronom i matematyk; w 46 roku p.n.e. realizował zleconą przez Juliusza Cezara reformę kalendarza według kalendarza egipskiego (tzw. kalendarz juliański) wzorowaną zapewne na reformie znanej z Kamienia z Kanopos. W ten sposób wczesny kalendarz rzymski został zastąpiony kalendarzem juliańskim z cyklem trzech lat 365-dniowych, po których następował rok przestępny, liczący 366 dni. Czasem mylony z Sozygenesem Perypatetykiem (żył w II w.n.e.).
Wszystkie rozprawy astronomiczne Sosygenesa zaginęły, w tym również najsłynniejsze "Obracające się sfery". Zachowały się jedynie pojedyncze fragmenty tych prac.

</doc>
<doc id="447548" url="https://pl.wikipedia.org/wiki?curid=447548" title="Generator izotopowy">
Generator izotopowy

Generator izotopowy – urządzenie zawierające izotop promieniotwórczy (długożyciowy, tzw. radionuklid macierzysty), w wyniku rozpadu którego powstaje inny (na ogół bardzo krótko żyjący) izotop pochodny. Są powszechnie stosowane w medycynie nuklearnej. Generator umożliwia oddzielenie pożądanego produktu od produktu macierzystego, zazwyczaj w procesie, który można powtarzać kilka razy w okresie życia produktu macierzystego (zob. eluat i eluent).

</doc>
<doc id="447549" url="https://pl.wikipedia.org/wiki?curid=447549" title="Polacy na mistrzostwach Europy w łyżwiarstwie szybkim">
Polacy na mistrzostwach Europy w łyżwiarstwie szybkim

Mistrzostwa Europy w łyżwiarstwie szybkim rozgrywane są wyłącznie w wieloboju. Mistrzostwa mężczyzn rozgrywane są od 1891 z przerwami w latach 1915-1921 oraz 1940-1946, a mistrzostwa kobiet dopiero od 1970 z przerwą w latach 1975-1980. Do 1989 mistrzostwa były rozgrywane oddzielnie.

</doc>
<doc id="447551" url="https://pl.wikipedia.org/wiki?curid=447551" title="Koniczyna biała">
Koniczyna biała

Koniczyna biała, koniczyna rozesłana ("Trifolium repens" L.) – gatunek rośliny wieloletniej należący do rodziny bobowatych. Pochodzi z obszarów Europy, Azji, północnej Afryki, rozprzestrzenił się także w Australii, Nowej Zelandii i w Ameryce Środkowej. Jest uprawiany w wielu rejonach świata. W Polsce pospolity na stanowiskach naturalnych, jest również uprawiany.
Biologia i ekologia.
Bylina, hemikryptofit, roślina azotolubna. Siedlisko: pastwiska, łąki, przydroża. W uprawach rolnych, szczególnie warzyw i na trawnikach bywa uciążliwym, trudnym do zwalczenia chwastem. W klasyfikacji zbiorowisk roślinnych gatunek charakterystyczny dla Ass. "Lolio-Cynosuretum". Kwitnie od maja do września, po przekwitnięciu kwiaty brunatnieją. Zapylane są przez trzmiele lub inne pszczoły. Nasiona rozsiewane są przez zwierzęta (zoochoria) – po przejściu przez ich układ pokarmowy nie tracą zdolności do kiełkowania.

</doc>
<doc id="447553" url="https://pl.wikipedia.org/wiki?curid=447553" title="Eluat">
Eluat

Eluat – roztwór zawierający substancje wymyte. Podczas chromatografii kolumnowej stanowi go płyn wypływający z kolumny chromatograficznej. Proces wymywania nosi wówczas nazwę elucji, a faza wymywająca z fazy stałej to eluent. Odbierane frakcje eluatu zawierają składniki rozdzielanych mieszanin, kolejno wymywane z kolumny. W chromatografii bibułowej eluatem jest roztwór uzyskany po wymyciu substancji z bibuły .
Eluatem nazywa się również pobierany z generatora izotopów roztwór zawierający pożądany izotop pochodny.

</doc>
<doc id="447554" url="https://pl.wikipedia.org/wiki?curid=447554" title="Milan Babić">
Milan Babić

Milan Babić (cyr. Милан Бабић; ur. 28 lutego 1956 w Kukarze, zm. 5 marca 2006 w Scheveningen) – przywódca Serbów chorwackich, prezydent Republiki Serbskiej Krajiny, skazany za zbrodnie przeciw ludzkości.
Były członek Ligi Komunistów Chorwackich, uzyskał zawód dentysty. W 1989 objął kierownictwo centrum zdrowia w Kninie, stolicy Krajiny. W 1990 wstąpił do Serbskiej Partii Demokratycznej działającej w Chorwacji, po śmierci Jovana Raškovicia w 1992 stanął na jej czele. W latach 1990–1994 pełnił funkcję burmistrza Knina.
W lipcu 1990 został przewodniczącym Serbskiej Rady Narodowej. Po proklamowaniu Serbskiego Okręgu Autonomicznego Krajina (z zamiarem oderwania się od Chorwacji) stanął w kwietniu 1991 na czele Rady Wykonawczej i objął resorty spraw wewnętrznych i obrony, a w maju 1991 został prezydentem i szefem rządu tego regionu autonomicznego. Funkcję prezydenta zachował także w proklamowanej w grudniu 1991 Republice Serbskiej Krajiny. W okresie pełnienia przez niego wiodących funkcji doszło w Krajinie do aktów zbrodni przeciw ludzkości. Uważany za sojusznika Slobodana Miloševicia, popadł z nim w konflikt na tle stosunku do planu pokojowego zgłoszonego przez specjalnego wysłannika Narodów Zjednoczonych Cyrusa Vance’a. W lutym 1992 Babić stracił stanowisko prezydenta.
W kolejnych latach pozostał we władzach republiki, ale na mniej eksponowanych stanowiskach (był ministrem spraw zagranicznych od kwietnia 1994) i z mniejszym wpływem na bieżące wydarzenia. Krótko przed upadkiem Republiki Serbskiej Krajiny został premierem (od lipca do sierpnia 1995). W grudniu 2002 zeznawał w procesie Slobodana Miloševicia jako świadek oskarżenia.
Wkrótce sam stanął przez Międzynarodowym Trybunałem ds. byłej Jugosławii w Hadze. Podjął współpracę z prokuraturą, dzięki czemu odstąpiono od części stawianych mu zarzutów. Ostatecznie został uznany za winnego zbrodni przeciw ludzkości – prześladowania ludności nieserbskiej w Krajinie, w tym morderstw – i skazany w czerwcu 2004 na 13 lat więzienia (co było wyższym wymiarem kary niż proponowany przez prokuraturę). Karę odbywał w Scheveningen, biorąc udział jako świadek w procesie innego wysokiego przedstawiciela Serbów chorwackich, Milana Marticia (ostatniego prezydenta Republiki Serbskiej Krajiny). W marcu 2006 popełnił samobójstwo, wieszając się w celi.

</doc>
<doc id="447557" url="https://pl.wikipedia.org/wiki?curid=447557" title="Karta magnetyczna">
Karta magnetyczna

Karta magnetyczna – karta, w której nośnikiem danych jest warstwa materiału magnetycznego. Odczyt danych odbywa się przez przeciągnięcie karty w czytniku reagującym na zmiany pola magnetycznego. Karty magnetyczne stosowane są od 1972 roku.
Fizyczne właściwości karty jak wymiary, giętkość, lokalizacja paska magnetycznego i jego właściwości magnetyczne definiują normy ISO:
Najbardziej popularne karty mają wymiary 86x54 mm. Mogą być one wykonane z tworzywa sztucznego lub papieru.
Karty magnetyczne są powszechnie stosowane jako karty płatnicze, identyfikacyjne, do kontroli dostępu itp. Mogą posiadać dodatkowe zabezpieczenia w postaci hologramów lub mikrodruku. W XXI w. są wypierane przez karty elektroniczne, zapewniające większe bezpieczeństwo przechowywanych informacji i rozbudowaną funkcjonalność.

</doc>
<doc id="447562" url="https://pl.wikipedia.org/wiki?curid=447562" title="Karty magnetyczne">
Karty magnetyczne



</doc>
<doc id="447565" url="https://pl.wikipedia.org/wiki?curid=447565" title="Wawrzyniec Goślicki">
Wawrzyniec Goślicki

Wawrzyniec Goślicki herbu Grzymała, znany także jako "Laurentius Grimalius, Goslicius, Grimaldius" (ur. ok. 1530 roku, zm. 31 października 1607 w Ciążeniu) – biskup poznański od 1601 roku, biskup przemyski od 1591 roku, biskup chełmski od 1590 roku, biskup kamieniecki od 1587 roku, kanclerz Księstwa Siedmiogrodzkiego za czasów Stefana Batorego, sekretarz królewski Stefana Batorego i Zygmunta II Augusta, opat mogilski, kantor płocki w 1578 roku, dziekan kielecki, kanonik krakowski i sandomierski w 1577 roku, kanonik płockiej kapituły katedralnej, pisarz polityczny i mówca.
Życiorys.
Pochodził z okolic Płocka. Studiował na Akademii Krakowskiej, a następnie w Padwie, Bolonii. Przebywał również w Rzymie, gdzie poznał Pawła Manucjusza. W 1568 opublikował w Wenecji dzieło swojego życia – "De optimo senatore libri duo", które ponownie opublikowano w Bazylei w roku 1593. Po powrocie do kraju mianowany sekretarzem królewskim Zygmunta Augusta, spełniał różne funkcje dyplomatyczne. W 1575 podpisał elekcję cesarza Maksymiliana II Habsburga.
Mimo dwukrotnych starań (1578 i 1585), jakoby z winy Zamojskiego, nie udało mu się uzyskać stanowiska podkanclerzego koronnego.
10 grudnia 1585 wygłosił w Senacie znakomitą mowę jako reprezentant stanu duchownego. Był członkiem konfederacji generalnej zawiązanej 7 marca 1587 roku. Podpisał pacta conventa Zygmunta III Wazy w 1587 roku. W 1587 roku podpisał reces, sankcjonujący wybór Zygmunta III Wazy. Jako oficjalny mówca wystąpił też w grudniu 1587 witając na podkrakowskim Kazimierzu przybyłego do Polski nowo wybranego króla elekta Zygmunta III Wazę. Obie mowy uważano za wzorcowe i ogłoszono drukiem. Streszcza ona w podniosłych słowach staropolską myśl polityczną oraz sąd Polaków o swoim państwie. W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym. Goślicki był zwolennikiem Jana Zamoyskiego, poparł go na sejmie w 1590 i pomógł przeforsować uchwałę o wykluczeniu arcyksięcia Maksymiliana z walki o tron polski w przyszłości.
Goślicki, będąc biskupem poznańskim, zwołał synody w:
Goślicki zmarł w Ciążeniu 31 października 1607. Pochowany w katedrze śś. Apostołów Piotra i Pawła w Poznaniu.
Dzieła i poglądy.
Goślicki był również mecenasem uczonych i artystów, między innymi Pawła Piaseckiego.
Dzieło "De optimo senatore libri duo" zadedykował Goślicki Zygmuntowi Augustowi. Opisał w nim idealnego męża stanu – senatora. Król winien być namiestnikiem Bożym i sługą, którego celem ma być "szczęśliwe życie obywateli". Miał być wybierany przez senatorów, mianowanych przez króla spośród najcnotliwszych obywateli. Król, tak jak i mąż stanu, muszą znać dogłębnie aktualną sytuację w państwie i na świecie, filozofię, historię, ekonomię, retorykę. Winni kochać ojczyznę ponad wszystko, wyróżniać się rozsądkiem, sprawiedliwością, męstwem, umiarkowaniem, powagą, pobożnością, dobrodusznością i szlachetnością.
Goślicki opowiedział się za monarchią mieszaną (łac. "mixta"), w której szczególną rolę przypisywał senatowi utrzymującemu równowagę między królem a narodem (łac. "populus" co oznaczało wówczas szlachtę) i skupiającemu osoby doskonałe cnotą. Szczególna pozycja Senatorów ma gwarantować w kraju rządy podporządkowane Rozumowi i cnocie. Z tego powodu, król powinien w każdej sprawie zasięgać rady senatorów po to, by uniknąć kierowania się namiętnościami przy sprawowaniu rządów. Młodym ludziom zalecał służbę ojczyźnie na polu bitwy, starszym – w parlamencie. Do polityki dopuszczał również kapłanów. Podkreślał rolę zgodnego z prawem naturalnym, niezmiennego i powszechnie przestrzeganego prawa stanowionego. Opowiadał się za publiczną edukacją. Wyznawał zasadę "urząd jest nagrodą za cnotę". Wykazał się imponującą wiedzą z zakresu filozofii i historii starożytnej.
Wyjątkowym jak na owe czasy pomysłem Goślickiego była teza, że cnota nie jest dziedziczna, czym podkopywał rolę szlachty jako głównej siły politycznej w kraju. Cnotę obywatelską zdefiniował jako wynik czterech katolickich cnót kardynalnych: roztropności, sprawiedliwości, męstwa i umiarkowania - a te miały mieć swoje źródło w woli Boga. Roztropność została zdefiniowana jako umiejętność, aby „rozstrzygać o rzeczach obecnych, minione zachowywać w pamięci, przewidywać przyszłe”. Cnotę sprawiedliwości natomiast podzielił na trzy rodzaje – sprawiedliwość naturalną, boską i ludzką (inaczej: cywilną), a tą ostatnia była - zdaniem Goślickiego – zarezerwowana dla senatorów (elity politycznej kraju). Sprzeciwiając się monarchii absolutnej i zwierzchnictwu ludu, Goślicki zalecał senatowi stanąć między władcą a ludem, kontrolując suwerena i reprezentując naród. Był jednym z pierwszych teoretyków politycznych, którzy opowiadali się za prawem do buntu przeciwko tyranii.
Rozprawę Goślickiego kilkakrotnie wydano w Anglii: w 1598 "The Counsellor Exactly Portraited in two books", którego ponowna edycja w 1607 nosiła tytuł "A Common Wealth of Good Counsaile". W 1660 niejaki J.G. wydał traktat "The Sage Senator", stanowiący zniekształconą przeróbkę wcześniejszego tłumaczenia. Kolejny raz traktat został przetłumaczony i opublikowany przez W. Oldisworthe'a w roku 1773 jako "The Accomplished Senator in two books written", którego reprint ukazał się w roku 1992 nakładem American Institute of Polish Culture (Miami). W USA panuje silne przeświadczenie, że treściami traktatu inspirowali się m.in. Thomas Jefferson i Thomas Paine, tworząc konstytucję USA.
Pod koniec życia pisał kolejny traktat "De hereticis". Rozprawy tej nie ukończył, zaś jej autograf został najprawdopodobniej, wraz z innymi rękopisami, spalony przez Niemców po upadku Powstania Warszawskiego.

</doc>
<doc id="447579" url="https://pl.wikipedia.org/wiki?curid=447579" title="Franciszek Żymirski">
Franciszek Żymirski

Franciszek Żymirski herbu Jastrzębiec (ur. 5 października 1778 lub 1779 w Krakowie, zm. 25 lutego 1831 w Warszawie) – generał polski, dowódca 2 dywizji piechoty, kawaler orderu Virtuti Militari.
Życiorys.
Młodość, insurekcja kościuszkowska, konspiracja popowstaniowa.
Pochodził ze zubożałej rodziny szlacheckiej o tradycjach wojskowych. Brał udział w insurekcji kościuszkowskiej, 21 X 1794 awansował na porucznika w 2. Regimencie Grenadierów Krakowskich, co – z uwagi na brak koneksji rodzinnych i młody wiek – dobrze świadczy o zdolnościach wojskowych Żymirskiego. Po upadku powstania przekradł się do Galicji i rozpoczął działalność jako emisariusz w Centralizacji Lwowskiej. Podczas jednej z misji – do Konstantynopola – na skutek donosu konfidenta wpadł w krąg zainteresowań agentów policji austriackiej. Po powrocie do Galicji został aresztowany, ale zdążył zniszczyć kompromitujące materiały, a w czasie przesłuchania złożył zręczne zeznania i został zwolniony. Władze austriackie szybko zdały sobie sprawę z błędu, ale Żymirski nie dał się złapać drugi raz. Na początku 1797 wraz z Michałem Kleofasem Ogińskim udali się do Paryża zręcznie unikając ścigających ich Austriaków.
Legiony, San Domingo, powrót do Europy.
Od 1797 w Legionach Polskich. Był w grupie 30 oficerów przedstawionych Napoleonowi do awansu 27 V 1797 i 1 VI otrzymał stopień kapitana oraz dowództwo kompanii piechoty w V batalionie 2 Legii a po reorganizacji Legionów w lipcu 1797 w II batalionie 2 Legii. Wziął udział w walkach pod Legnano, Weroną i w oblężeniu Mantui. Po kapitulacji twierdzy przebywał w niewoli 10 miesięcy w ciężkich warunkach w Leoben. Po powrocie z niewoli awansowany na kapitana II klasy i przydzielony do V batalionu Legii Włoskiej. Uczestniczył w blokadzie Ferrary. W grudniu 1801 po reorganizacji Legii Włoskiej przydzielony do 2 Batalionu w utworzonej 2 Półbrygadzie Polskiej, którą po przemianowaniu w 114 Półbrygadę Piechoty Liniowej Francuskiej, Napoleon skierował do tłumienia powstania na Saint-Domingue. W 1803 uczestniczył w walkach na wyspie, a po wzięciu do niewoli trafił do angielskiego obozu na Jamajce, skąd po zwolnieniu, przez Stany Zjednoczone powrócił w lutym 1804 do Europy. 
W 1805 wziął udział w bitwie pod Ulm.
Księstwo Warszawskie.
Od marca 1807 w randze podpułkownika. Wziął udział w oblężeniu Grudziądza. Za udział w kampanii 1807 otrzymał krzyż Virtuti Militari. W wojnie z Austrią w 1809 walczył w bitwie pod Raszynem. Za zasługi dostał awans na majora 5 pułku oraz dowództwo twierdzy częstochowskiej. W kwietniu 1811 awansowany został na stopień pułkownika i nominowany na dowódcę 13 pułku piechoty stacjonującego w Zamościu.
Królestwo Polskie.
Awans do stopnia generała brygady otrzymał w czerwcu 1817, a na generała dywizji w 1830. W tym samym roku został Nagrodzony Znakiem Honorowym za 30 lat służby. Odznaczony Orderem Świętego Stanisława II klasy w 1819 roku
Powstanie listopadowe i wojna polsko-rosyjska 1831.
W noc listopadową 1830 wyprowadził swój pułk gwardii na plac apelowy i czekał na ukonstytuowanie się władz powstańczych. Nie zezwolił podwładnym na aktywne wystąpienie po stronie powstańców, ale jednocześnie odmówił Konstantemu użycia pułku do tłumienia powstania. W bitwie o Olszynkę Grochowską dowodził 2 Dywizją Piechoty, broniącą kluczowej pozycji. Dywizja poniosła ogromne straty, ale przez wiele godzin powstrzymywała gwałtowne ataki rosyjskie. W czasie krwawego boju gen. Żymirski został śmiertelnie ranny (kula armatnia oberwała mu ramię).
Według lokalnej tradycji gen. Żymirski zmarł przy krzyżu na rozwidleniu ówczesnej Szosy Brzeskiej (obecna ul. Grochowska) i drogi do Gocławia (ul. Grenadierów), stąd prostopadła do Grochowskiej ul. Międzyborska miała go do 1950 za swojego patrona. W rzeczywistości po zniesieniu z pola bitwy został przewieziony do lazaretu powstańczego urządzonego w Salach Redutowych Pałacu Krasińskich. Tam po operacji amputacji wykonanej przez doktora Sturmmera, lekarza naczelnego WP, przeniesiono go do jego domu (naprzeciw Pałacu Krasińskich) gdzie zmarł w otoczeniu rodziny około godziny 17.
Jego prawnukiem był Władysław Żymirski.
Upamiętnienie.
Od 1969 imię gen. Żymirskiego nosi ulica znajdująca się na terenie obecnej warszawskiej dzielnicy Praga-Południe, na osiedlu Przyczółek Grochowski. Generał jest również jest patronem Szkoły Podstawowej nr 254.
W Alei Chwały na warszawskiej Pradze przy ulicy Traczy jest poświęcony mu głaz:

</doc>
<doc id="447583" url="https://pl.wikipedia.org/wiki?curid=447583" title="Nawie">
Nawie

Nawie ("majki, mawki, nawki") – w wierzeniach słowiańskich określenie dusz zmarłych. Także nazwa zaświatów, nad którymi pieczę sprawuje Weles (najprawdopodobniej tożsamych z Wyrajem podziemnym).
Nawie jako duch, dusza.
Nawie, nawki, czasem zwane również "lalkami" – w wierzeniach słowiańskich określenie dusz zmarłych. Według niektórych uczonych (m.in. S. Urbańczyka) termin ten był ogólnym określeniem demonów wywodzących się z dusz tragicznie i przedwcześnie zmarłych, zbójców, czarowników, zamordowanych i topielców. Miały być wrogie i nieprzychylne ludziom, zazdroszcząc im życia. W folklorze bułgarskim występuje postać dwunastu nawii, wysysających krew z położnic, natomiast w ruskiej "Powieści dorocznej" nawie występują jako demoniczna personifikacja zarazy w Połocku w 1092 roku. Według przekazów folklorystycznych objawiały się najczęściej jako ptaki.
Nawie jako zaświaty.
Nazwa "Nawia" była również używana na określenie zaświatów, nad którymi sprawuje władzę Weles, odgrodzonych od świata żywych morzem lub rzeką, według niektórych przekazów położonych głęboko pod ziemią. Zgodnie z przekazami folkloru ruskiego Weles mieszkał w bagnie położonym w centrum Nawii, gdzie zasiadał na złotym tronie u stóp Drzewa Kosmicznego, dzierżąc miecz. Symbolicznie Nawia opisywana była jako wielka zielona równina – pastwisko, na które Weles wyprowadza dusze. Wejścia do Nawii strzegł Żmij.
Etymologia.
Etymologia nazwy wywodzi się z prasłowiańskiego *"navь-" oznaczającego „trup”, „nieboszczyk”.

</doc>
<doc id="447584" url="https://pl.wikipedia.org/wiki?curid=447584" title="Chwarzno-Wiczlino">
Chwarzno-Wiczlino

Chwarzno-Wiczlino (kaszb. "Chwôrzno-Wiczlëno") – największa pod względem powierzchni dzielnica Gdyni, granicząca z następującymi dzielnicami tegoż miasta: Pustki Cisowskie-Demptowo, Grabówek (obie od północy), Witomino-Leśniczówka, Witomino-Radiostacja, Karwiny (wszystkie trzy od wschodu) oraz Dąbrowa (od południa), od zachodu także z gminami Żukowo i Szemud oraz pasem Wzgórz Chwaszczyńskich, a od północy także z gminą Wejherowo. Jest drugą najwyższą dzielnicą Trójmiasta.
Dzielnica powstała w 1991 na skutek podziału obszaru miasta na jednostki pomocnicze. W jej skład wchodzą dwa główne osiedla: Chwarzno i Wiczlino – oba w granicach Gdyni znalazły się w 1973 roku.
Chwarzno.
Chwarzno to dawna wieś folwarczna – z tamtego okresu zachowało się w niej kilka budynków mieszkalnych i gospodarczych oraz park. Obecnie jest to typowe podmiejskie osiedle mieszkalne o zwartej zabudowie – w której skład wchodzą zarówno domy jednorodzinne, jak i kilkukondygnacyjne bloki mieszkalne.
Wiczlino.
Wiczlino to dawna wieś o dużej powierzchni, ale jednocześnie ekstensywnej zabudowie – przez co jest obszarem o stosunkowo niewielkiej liczbie mieszkańców. W związku z powyższym nie stało się ono samodzielną dzielnicą. Główną część osiedla stanowi tzw. Wiczlino Wybudowanie – w jego skład wchodzą mniejsze osiedla: Zielenisz, Dębowa Góra i Niemotowo. Do Wiczlina należy również osada leśna Wielka Rola i część Kolonii Chwaszczyńskiej.

</doc>
<doc id="447587" url="https://pl.wikipedia.org/wiki?curid=447587" title="Nueva San Salvador">
Nueva San Salvador



</doc>
<doc id="447588" url="https://pl.wikipedia.org/wiki?curid=447588" title="Opryskiwacz">
Opryskiwacz

Opryskiwacz – urządzenie do opryskiwania, stosowane przy ochronie chemicznej i nawożeniu roślin uprawnych oraz drzew i krzewów. W podstawowej wersji składa się ze zbiornika na ciecz roboczą, pompy oraz rozpylacza lub zestawu rozpylaczy.
Historia opryskiwaczy.
Początki wykorzystywania opryskiwaczy w rolnictwie datuje się na okolice 1880 roku, niemniej jednak dynamiczny rozwój firm zajmujących się ich produkcją oraz powstawanie coraz to nowszych rodzajów opryskiwaczy przypadł na XX wiek.
Typy opryskiwaczy.
Ze względu na zastosowanie bądź metodę transportu, opryskiwacze można podzielić na kilka grup:
Zastosowanie w rolnictwie.
Opryskiwacze są obecnie bardzo szeroko stosowane. Wśród podstawowych zastosowań możemy wymienić wykonywanie oprysków, których celem jest ochrona roślin z wykorzystaniem środków chwastobójczych, zwalczających owady i pasożyty oraz grzyby, a także chroniących przed różnego rodzaju patogenami. Co więcej, opryskiwacze stosowane są również do nawożenia upraw nawozami ciekłymi, których zaletą jest znacznie lepsze wchłanianie, co sprawia, że nawozy tego typu wykorzystywane są coraz częściej. Opryskiwacze są również stosowane do aplikacji innych agrochemikaliów, takich jak środki wpływające na wzrost roślin czy adiuwanty – preparaty poprawiające wchłanianie np. nawozów.

</doc>
<doc id="447593" url="https://pl.wikipedia.org/wiki?curid=447593" title="Maciej Pstrokoński (zm. 1609)">
Maciej Pstrokoński (zm. 1609)

Maciej Pstrokoński herbu Poraj (ur. ok. 1553, zm. 29 czerwca 1609 w Raciążu), biskup przemyski w latach 1600–1608, biskup włocławski, kanclerz wielki koronny od 1606 roku, podkanclerzy koronny od 1605 roku, referendarz wielki koronny od 1599 roku. Uczestnik wypraw Zygmunta III do Szwecji (1593, 1598).
Życiorys.
Był synem Spytka, dziedzica Ligoty, kasztelana sieradzkiego, i Barbary Gajewnickiej. Uczył się w Sieradzu, od jesieni 1568 studiował na Akademii Krakowskiej. W 1581 otrzymał kanonię wieluńską. W lutym 1582 wyjechał na studia do Rzymu. Po powrocie przyjął święcenia ok. 1585 oraz został prepozytem łowickim (był nim lutym 1587) oraz kanonikiem gnieźnieńskim. W 1587 uczestniczył w elekcji; początkowo wyrażał gotowość poparcia kandydatury moskiewskiej, ostatecznie oddał głos na Zygmunta Wazę. W 1588 posiadał dziekanię warszawską i został sekretarzem królewskim. W 1590 był oficjałem i wikariuszem generalnym warszawskim. W kwietniu 1590 wszedł w skład poselstwa do Rzymu, sprawowanego przez bpa łuckiego Bernarda Maciejowskiego. Do kraju wrócił wiosną 1591 już jako sekretarz wielki i regent kancelarii mniejszej koronnej.Jesienią 1593 wyjechał z królem Zygmuntem III do Szwecji celem objęcia tronu po zmarłym Janie III. Uczestniczył też w drugiej podróży Zygmunta III do Szwecji (lipiec – październik 1598). W 2. poł 1600 otrzymał nominację na biskupa przemyskiego, objął je oficjalnie 16 maja 1601. Przeprowadziwszy 29 grudnia 1601 wizytację kanoniczną kościoła katedralnego, uczestniczył w początku stycznia 1602 w posiedzeniu kapituły oraz wizytował kościoły w kilku miejscowościach. Kontynuowanie wizytacji zlecił w styczniu 1603 dziekanom. 12 kwietnia 1603 wydał instrukcję określającą dokładnie obowiązki dziekanów oraz sposób przeprowadzania przez nich wizytacji. W latach 1603–1604 przebywał głównie w swojej rezydencji biskupiej w Brzozowie, skąd wydawał poszczególne akty dotyczące spraw diecezji. 28 lutego 1604 ogłosił list pasterski do duchowieństwa, zalecający stosowanie kar kościelnych w stosunku do uprawiających lichwę i zatrzymujących dziesięciny kościelne, a także napominanie wiernych, aby nie zawierali kontraktów dzierżawnych z Żydami. Po śmierci prymasa Jana Tarnowskiego jeździł do Łowicza, by jako egzekutor testamentu zająć się pogrzebem i realizacją ostatniej woli zmarłego. 7 października 1606 roku podpisał ugodę pod Janowcem. Z chwilą otrzymania pieczęci podkanclerzego koronnego prawie zupełnie przestał zajmować się diecezją, podobnie zresztą jak objętą 2 grudnia 1606 prepozyturą klasztoru kanoników regularnych Grobu Bożego w Miechowie. W 1604 był zwolennikiem osadzenia Dymitra Samozwańca na tronie moskiewskim. 31 marca 1606 Pstrokoński otrzymał nominację na kanclerza, małą pieczęć dostał Stanisław Miński. Po otrzymaniu datowanej 15 września 1608 bulli translacyjnej wydał z Krakowa ostatnie rozporządzenia jako biskup przemyski 20 grudnia ofiarował kapitule przemyskiej dwie wsie. W styczniu 1609 pojechał na sejm do Warszawy; wystąpił tam już jako biskup włocławski. 22 stycznia 1609 złożył pieczęć kanclerską. Wraz z innymi senatorami brał 30 stycznia udział w rozmowie z posłami stanów pruskich na temat sytuacji religijnej; bronił wówczas praw jezuitów do działalności w miastach Prus Królewskich. 16 lutego był w Wolborzu i przystąpił do sprawowania biskupich czynności. 16 maja 1609 odbył ingres do katedry we Włocławku, będąc już poważnie chory. Zmarł w zamku biskupim w Raciążu 14 lipca pochowany został w katedrze włocławskiej.

</doc>
<doc id="447596" url="https://pl.wikipedia.org/wiki?curid=447596" title="Działki Leśne">
Działki Leśne

Działki Leśne (kaszb. "Lasné Dzélczi") – dzielnica Gdyni granicząca z następującymi dzielnicami tegoż miasta: Grabówek (od północy), Śródmieście (od wschodu), Wzgórze Św. Maksymiliana (od południa) oraz Witomino-Radiostacja (od zachodu).
Wraz z Obłużem i Witominem, Działki Leśne zostały włączone w granice administracyjne Gdyni w 1933.
Historia Działek Leśnych.
Najmłodsza dzielnica przedwojennej Gdyni w obręb miast wchodzi od 1933 roku. W latach 1928-1933 nazywana była Chylońskimi Działkami Leśnymi. Dynamicznie rozwijające się miasto potrzebowało wolnych terenów pod zabudowę. Ze względu na jego ukształtowanie i prywatną własność gruntów, w planach przewidywano głównie tereny należące do państwa i otaczające Gdynię od strony zachodniej. Były to obszary leśne, położone na krawędzi wysoczyzny polodowcowej. Wchodziły w skład nadleśnictwa chylońskiego. W związku z tym, iż były to obszary dziewicze – nie uzbrojone przygotowanie ich pod zabudowę wiązało się z dużymi kosztami. Koszty te potęgowały znaczne różnice poziomów, gdyż np. w odległości ok. 350 m na zachód od ulicy Tatrzańskiej, na wysokości ul. Słupeckiej w lesie jest punkt wznoszący się 103 m n.p.m.
Wspomnianymi terenami jako odpowiednimi pod zabudowę władze miasta interesowały się już od 1926 r. Chodziło między innymi zapobieżenie dzikiej parcelacji oraz o stworzenie warunków do budowy własnych domów mieszkalnych, by w ten sposób utrudnić spekulację mieszkaniami i przyczynić się do obniżki czynszu w mieście.
W 1931 r. zatwierdzony został stan ogólny, który przewidywał budowę dzielnicy dla "średnio zamożnej grupy mieszkańców". Włączone w obszar miasta Działki Leśne miały 294 hektary powierzchni, a podziałem zajęło się Towarzystwo Budowy Osiedli. Energicznie przystąpiono do zabudowy nowych terenów i już w 1933 roku z wytyczonych 335 działek budowlanych sprzedanych zostało 250, a do 1934 roku wydano 142 zezwolenia na budowę domów mieszkalnych i 50 prowizorycznych.
W 1936 roku Działki Leśne liczyły prawie 4,5 tysiąca mieszkańców oraz posiadały 295 budynków. Gdyńskie Działki Leśne, w których ulice biegną dolinami erozyjnymi lub parowami (ul. Leśna (obecnie ul. Wolności), Słupecka, Nowogrodzka, Witomińska), do wybuchu II wojny światowej zostały niemal kompletnie zabudowane. Jednym z wybudowanych wówczas budynków jest modernistyczna kamienica wg proj. Stanisława Ziołowskiego przy ul. Słupeckiej 9, z zachowanym pasmowym układem elewacji, łączącym przestrzeń okienną i międzyokienną wraz z zaokrąglonym narożnikiem w jeden ciąg. Poszczególne ulice dzielnicy otrzymały nazwy pochodzące od regionów kraju (Śląsk, Mazury, Tatry), albo też miast (Elbląg, Olsztyn). Ze względu na pewną izolację dzielnicy od śródmieścia zaplanowano tu budowę szpitala, teatru, kina. Inwestycji jednak nie zrealizowano. Głównym kompleksem jest tu z daleka widoczny kościół, klasztor oraz gimnazjum z liceum ojców Jezuitów, osiadłych w Gdyni w 1937 roku, wzniesiony na wysokości 60 m n.p.m. przy ulicy Tatrzańskiej 35.
Pod koniec II wojny światowej została zbudowana długa na ok. 300 metrów podziemna sztolnia przeciwlotnicza, znajdująca się między ul. Witomińską i ul. Olsztyńską.

</doc>
<doc id="447601" url="https://pl.wikipedia.org/wiki?curid=447601" title="Brzusiec">
Brzusiec

Brzusiec (łac. "venter") – skupienie włókien mięśniowych, które tworzy typowe mięśnie szkieletowe wraz ze ścięgnami. Przeważnie mięśnie mają jeden brzusiec, np. mięsień pośladkowy, ale niektóre mają ich więcej, np. mięsień dwugłowy ramienia (biceps) posiada dwa, a mięsień trójgłowy ramienia (triceps) trzy brzuśce.

</doc>
<doc id="447602" url="https://pl.wikipedia.org/wiki?curid=447602" title="Wyraj">
Wyraj

Wyraj, "Raj", "Irij" – według wierzeń słowiańskich bajeczna kraina, do której na zimę odlatują ptaki i z której przychodzi wiosna, a także (w folklorze) z której przybywają bociany niosące dzieci. 
Początkowo Słowianie wierzyli tylko w jeden "Wyraj", utożsamiany z Rodem, położony daleko za morzem, na końcu Drogi Mlecznej. Wyobrażano go sobie jako ogród za żelazną bramą broniącą wstępu żyjącym, położony w koronie drzewa kosmicznego. Z kolei na gałęziach drzewa miały gniazdować ptaki, utożsamiane zazwyczaj z duszami ludzkimi. Według przekazów folklorystycznych bram Wyraju strzegł Weles, czasem przedstawiany w postaci zoomorficznej jako Złoty Kur lub Raróg dzierżący w szponach klucze do zaświatów.
Odlatujące do "Wyraju" i powracające zeń na wiosnę ptaki Słowianie utożsamiali z ludzkimi duszami. Według przekazów ludowych wraz z dymem stosu pogrzebowego dusza ludzka w postaci ornitomorficznej ulatuje do "Wyraju", gdzie jednak nie pozostaje wiecznie, powracając za jakiś czas w łono brzemiennej kobiety, przynoszona przez bociana lub lelka, w czym można dopatrywać się śladów wierzeń w reinkarnację.
Wyraj niebiański i podziemny.
W późniejszym okresie, zdaniem Borysa Uspienskiego pod wpływem kontaktów z chrześcijaństwem, nastąpił podział na "Wyraj ptasi" (tożsamy z dotychczasowym, wcześniejszym "Wyrajem") oraz podziemny "Wyraj wężowy/smoczy" (przypuszczalnie tożsamy z Nawią).
Etymologia.
Etymologię nazwy "wyraj" próbowano wyprowadzić z hipotetycznego prasłowiańskiego *"rajъ" w powiązaniu z perskim "rayí" (bogactwo, szczęście), wskazywano także na podobieństwo do np. greckiego "éar" (wiosna), sanskryckiego "áranyas" (obcy, daleki) czy indoeuropejskiego *"ūr-" (woda), jednak żadna z tych etymologii nie znalazła powszechnego uznania.

</doc>
<doc id="447605" url="https://pl.wikipedia.org/wiki?curid=447605" title="Pustki Cisowskie-Demptowo">
Pustki Cisowskie-Demptowo

Pustki Cisowskie-Demptowo – dzielnica Gdyni obejmująca dwa osiedla: Pustki Cisowskie i Demptowo, a także rozległe tereny Trójmiejskiego Parku Krajobrazowego oraz osadę leśną Marszewo.
Pustki Cisowskie-Demptowo graniczą z następującymi dzielnicami: Cisowa, Chylonia (obie od północy), Leszczynki, Grabówek (obie od wschodu) oraz Chwarzno-Wiczlino (od południa), a od zachodu także z gminą Wejherowo.
Komunikacja.
W dzielnicy kursują autobusy miejskie ZKM Gdynia.
Przez dzielnicę przebiegają drogi:
Drogi krajowe, ekspresowe i autostrady.
 (z Berlina ) "Kołbaskowo - Police - Szczecin -" Goleniów - Nowogard - Płoty - Kołobrzeg - Koszalin "- Sławno -" Słupsk - "Lębork" - Gdynia - Gdańsk - Rusocin (na Toruń)

</doc>
<doc id="447607" url="https://pl.wikipedia.org/wiki?curid=447607" title="Catherine Bell">
Catherine Bell

Catherine Lisa Bell (ur. 14 sierpnia 1968 w Londynie) – amerykańska aktorka.
Życiorys.
Catherine Bell jest córką szkockiego architekta i irańskiej pielęgniarki. Jej rodzice rozwiedli się gdy miała 3 lata i przenieśli się do Los Angeles. Została naturalizowaną Amerykanką w wieku 12 lat. Jako dziecko występowała w różnych reklamach telewizyjnych. Wstąpiła na UCLA z zamiarem zostania inżynierem biomedycznym lub lekarzem, ale rzuciła je, żeby zostać modelką w Japonii. Studiowała aktorstwo w The Beverly Hills Playhouse. Mówi płynnie po persku.
Zadebiutowała w filmie "Ze śmiercią jej do twarzy" (1992) gdzie zagrała dublerkę Isabelli Rossellini. W latach 1997-2005 występowała w serialu "JAG – Wojskowe Biuro Śledcze" jako podpułkownik Sarah MacKenzie. W 2003 roku zagrała u boku Jima Carreya, Morgana Freemana i Jennifer Aniston w komedii "Bruce Wszechmogący".
Pojawiała się wiele razy na listach najatrakcyjniejszych kobiet:
Życie prywatne.
W 1994 roku poślubiła Adama Beasona. W 2003 urodziła im się córka Gemma, a od 2010 mają syna Ronana. Od 2011 byli w separacji.
Bell jest związana z Kościołem Scjentologicznym od 1990 roku.
Catherine Bell jest biseksualna. Od 2012 roku jej partnerką jest Brooke Daniells, organizatorka imprez i fotografka.

</doc>
<doc id="447608" url="https://pl.wikipedia.org/wiki?curid=447608" title="Marsz pingwinów">
Marsz pingwinów

Marsz pingwinów (fr. "La marche de l'empereur") – francuski film dokumentalny z 2005 roku w reżyserii Luca Jacqueta. Przedstawia wędrówkę pingwinów cesarskich w Antarktyce.
Jesienią pingwiny w wieku rozrodczym wybierają się na wędrówkę w głąb lądu na tereny lęgowe. Po dotarciu na miejsce dochodzi do rytuałów godowych, wysiadywania jaj oraz pełnego niebezpieczeństw i wysiłku wychowywania przez parę rodziców młodych pingwinów.
Film był kręcony przez rok, blisko francuskiej bazy naukowej Dumont d’Urville na Wybrzeżu Adeli.
Nagrody i sukces kasowy.
Film "Marsz pingwinów" w 2005 roku zdobył Oscara za najlepszy pełnometrażowy film dokumentalny. Obraz odniósł sukces kasowy we Francji i poza jej granicami. Poza Francją obejrzało go w kinach 20 milionów widzów.
W 2017 roku swoją premierę miał sequel filmu - "Marsz pingwinów 2: Przygoda na krańcu świata" (fr. "L'empereur").
Wersja polska.
Miejsce nagrania wersji polskiej: Master Film
Reżyseria: Waldemar Modestowicz
Narrator wersji polskiej: Marek Kondrat

</doc>
<doc id="447610" url="https://pl.wikipedia.org/wiki?curid=447610" title="Redłowo">
Redłowo

Redłowo (kaszub. "Redłowò") – nadmorska dzielnica mieszkalna Gdyni, granicząca z następującymi dzielnicami tegoż miasta: Wzgórze Św. Maksymiliana(od północy), Działki Leśne, Mały Kack (obie od zachodu), Orłowo (od południa), a od wschodu także z Morzem Bałtyckim.
Nad morzem wyznaczono letnie kąpielisko Gdynia Redłowo o łącznej długości linii brzegowej 200 metrów.
Wieś królewska w powiecie gdańskim województwa pomorskiego w II połowie XVI wieku.
Historia.
Nazwa pochodzi od imienia lub przezwiska "Redło", a to od nazwy narzędzia; nagłosowe "ra-" → "re-" jest typowe dla Polski północnej, w tym Kaszub. W 1365 roku Redłowo otrzymało przywilej lokacyjny. Istniejący tu folwark w czasie reformacji stał się wraz z Kackiem siedzibą luteran, został tu nawet zbudowany zbór luterański, po którym dzisiaj już nie ma śladu. W XVII w. Redłowo stanowiło własność patrycjuszy gdańskich Cyrenbergów, a od XVIII razem z Kolibkami własność rodziny Przebendowskich. W dokumentach krzyżackich z 1365 roku nazwa Redłowa brzmiała Gradolewo, w 1583 roku widnieje nazwa Radłow, a w 1888 Redłowo. Na wzgórzu redłowskim miała w zamierzchłych czasach znajdowała się pogańska gontyna i święte miejsce w otoczeniu starodawnej puszczy. Efektem badań archeologicznych i wykopalisk są ciekawe urny twarzowe. Na początku XIX wieku Redłowo stanowiło folwark otoczony lasem. W okresie rozbiorów Redłowo przechodziło z rąk do rąk niemieckich właścicieli, jak porucznik Foss, Foerster, von Beckmann i Hermann Kulling. Podczas okupacji Niemcy zmienili nazwę dzielnicy na "Hochredlau".
15 października 2019 wmurowano kamień węgielny pod budowę kompleksu biurowego 3T Office Park o powierzchni biurowej 38,5 tys. m kw., który ma być największym tego typu budynkiem w Gdyni, a także jednym z największych w Trójmieście - większe od niego są będą tylko zespoły biurowe Olivia Business Center i Alchemia w Gdańsku Oliwie. Planowana jest budowa trzech wież: dwóch o 10 kondygnacjach naziemnych i środkowej o 13 kondygnacjach.
Charakterystyka.
Na terenie Redłowa znajduje się m.in.:
Znaczną część dzielnicy zajmuje porośnięta lasem Kępa Redłowska, na której znajdują się także tereny rekreacyjne.

</doc>
<doc id="447612" url="https://pl.wikipedia.org/wiki?curid=447612" title="Monster (film)">
Monster (film)

Monster – obyczajowy dramat kryminalny produkcji amerykańsko-niemieckiej z 2003 roku, w reżyserii Patty Jenkins.
Opis fabuły.
Oparta na autentycznych wydarzeniach historia życia seryjnej morderczyni – Aileen Wuornos.
Akcja rozpoczyna się spotkaniem prostytutki Aileen i młodej lesbijki Selby, która niemalże od razu okazuje Aileen swoją sympatię. Powoli znajomość kobiet zmienia się w romans, pomimo zachowawczości Aileen. Selby porzuca dla swojej kochanki dotychczasowe życie i obie wprowadzają się do motelu. Aileen – pobita i zgwałcona przez jednego ze swoich klientów – mści się na nim, zabijając go, po czym zabiera jego pieniądze. Prowadzi to do dalszych morderstw – każde kolejne jest bardziej brutalne od poprzedniego. Po kilku morderstwach zostaje zatrzymana i oskarżona. Pomocna w schwytaniu morderczyni okazuje się Selby. Sąd skazuje Aileen na karę śmierci.

</doc>
<doc id="447616" url="https://pl.wikipedia.org/wiki?curid=447616" title="Pietruszka korzeniowa">
Pietruszka korzeniowa



</doc>
<doc id="447617" url="https://pl.wikipedia.org/wiki?curid=447617" title="Stanisław Sieciński">
Stanisław Sieciński

Stanisław Sieciński z Siecina (zm. 16 października 1619) – biskup przemyski (1609–1619), prepozyt kapituły katedralnej poznańskiej w latach 1605-1609.
Pochodził z rodu Siecińskich herbu Rogala. Jego stryjem był Jakub Siecieński, zwany Trąbą, którego potomkowie przyjęli nazwisko Krasicki.
Studiował w Rzymie, był sekretarzem królewskim, plebanem i prepozytem lubaczowskim (1588), scholastykiem sandomierskim (1590), kanonikiem (1602) i prepozytem (1608) krakowskim. Został prekonizowany biskupem przemyskim (3 sierpnia 1609), rządy w diecezji objął 27 listopada 1609 r. Dbał o rozwój życia religijnego i dyscyplinę wśród duchowieństwa. Zdecydowanie popierał unię brzeską, występując przeciw prawosławiu. Na tym tle popadł w konflikt z Janem Szczęsnym Herburtem, którego krytykował za wydawnictwa z drukarni dobromilskiej. Po śmierci Michała Kopysteńskiego (1610) poparł kandydaturę Aleksandra Krupeckiego na urząd władyki przemyskiego, przyczyniając się tym samym do przyjęcia unii przez eparchię przemyską.
W 1610 r. moimo niechęci kapituły przemyskiej sprowadził jezuitów na teren swojej diecezji, założył kolegium jezuickie. Przeprowadził dwa synody diecezjalne (1612, 1613).
Także w 1610 r. konsekrował kościół św. Michała Archanioła w Dydni.
W 1613 roku wyznaczony został senatorem rezydentem.
Był jednym z budowniczych zamku w Krasiczynie i fundatorem kościoła w Siecinie.

</doc>
<doc id="447621" url="https://pl.wikipedia.org/wiki?curid=447621" title="Rożnowice">
Rożnowice



</doc>
<doc id="447623" url="https://pl.wikipedia.org/wiki?curid=447623" title="Torżok">
Torżok

Torżok () – miasto w Rosji, w obwodzie twerskim, nad Twercą (dopływ Wołgi). Około 49 tys. mieszkańców.
W mieście znajduje się prawosławny męski monaster Świętych Borysa i Gleba, trzeci klasztor założony na ziemiach ruskich (w 1038).
W mieście rozwinął się przemysł maszynowy, taboru kolejowego, skórzano-obuwniczy oraz chemiczny.
Nauka i oświata.
W mieście znajduje się filia Twerskiego Państwowego Uniwersytetu Technicznego.

</doc>
<doc id="447624" url="https://pl.wikipedia.org/wiki?curid=447624" title="Locarno">
Locarno

Locarno – miasto i gmina w południowej, włoskojęzycznej części Szwajcarii, w kantonie Ticino, nad jeziorem Maggiore, zamieszkane przez ok. 14 tys. mieszkańców. Położone ok. 80 km od Mediolanu, ok. 135 km od Zurychu i ok. 200 km od Genewy. Najniżej położone miasto Szwajcarii (ok. 205 m n.p.m.).
Historia.
Pierwsze wzmianki o Locarno pochodzą z VII wieku. W średniowieczu miasto należało do Mediolanu, a w 1512 zostało opanowane przez Szwajcarię. W okresie od 1803 do 1878 r. Locarno było stolicą kantonu. W 1925 podpisano tu traktaty lokarneńskie.
Turystyka.
Locarno słynie jako ośrodek wypoczynkowy. W mieście, poza zabytkami, warta zobaczenia jest promenada ciągnąca się wzdłuż jeziora Maggiore, kąpieliska oraz budynki sądów, gdzie zostały parafowane traktaty lokarneńskie. Ponadto miasto stanowi dobrą bazę wypadową w góry. Warte polecenia są również trasy wokół jeziora. Do sanktuarium Madonna del Sasso prowadzi trasa kolei linowo-terenowej Orselina.
Klimat.
W Locarno, jak wokół całego jeziora Maggiore panuje łagodny, subtropikalny klimat umożliwiający wegetację roślin nietypowych dla tej szerokości geograficznej.
Festiwal filmowy.
Od 1948 roku w Locarno corocznie odbywa się Międzynarodowy Festiwal Filmowy. Filmy wyświetlane są przez dwa tygodnie w sierpniu, na głównym placu miasta - Piazza Grande.

</doc>
<doc id="447626" url="https://pl.wikipedia.org/wiki?curid=447626" title="Miloš Kopecký">
Miloš Kopecký

Miloš Kopecký (ur. 22 sierpnia 1922 w Pradze, zm. 16 lutego 1996 tamże) – czeski aktor, w Polsce znany głównie z roli doktora Štrosmajera w serialu "Szpital na peryferiach" (1977 i 1981).
Życiorys.
Był synem czeskiego kuśnierza i handlowca. Matka pochodzenia żydowskiego zginęła podczas wojny w obozie koncentracyjnym w Oświęcimiu. Sam Kopecký w 1944 pod zarzutem pochodzenia żydowskiego również przebywał 7 miesięcy w obozie pracy. We wspomnieniach twierdził, iż jego ojciec dlatego rozwiódł się z matką, aby wyżywić siebie i jego. Sądził też, że matka przeżyłaby wojnę, gdyby trafiła do obozu w Terezinie (gdzie istotnie była i skąd wywieziono ją do obozu zagłady). Jej śmierć spowodowała u Kopeckiego depresję, z którą zmagał się przez całe życie. 
Po wyzwoleniu podjął pracę w teatrze, działając m.in. w Teatrze Satyry; później otrzymał propozycję z filii Teatru Narodowego. Najdłużej (od 1965 do śmierci) występował w Teatrze na Vinohradach w Pradze. Sławę i uznanie krytyki przyniosły mu role w spektaklach: "Kotka na gorącym blaszanym dachu" Tennessee Williamsa, "Henryk IV" Luigi Pirandello, "Pigmalion" George’a Bernarda Shawa, "Ryszard III" Williama Shakespeare’a, "Mistrz i Małgorzata" Michaiła Bułhakowa, a tytułowa kreacja w komedii "Skąpiec" Moliera uznawana jest za najlepszą w historii czeskiego teatru. 
Aktor był miłośnikiem szachów. Przyjaźnił się m.in. z popularnym czeskim komikiem Vladimírem Menšíkem. Czterokrotnie żonaty, pierwszą jego żoną była aktorka Stella Zázvorková, którą poślubił w 1945, zaś ich związek trwał jeden rok. Z tego małżeństwa pochodziło jedyne dziecko aktora – córka Jána, która w wieku 15 lat popełniła samobójstwo. Znany był początkowo z ról negatywnych amantów, sam w życiu prywatnym miał kochanki i nie krył się z tym nawet przed swymi żonami. 
Kopecký był członkiem KPCz. W 1977 podpisał tzw. Antykartę będącą odpowiedzią władz na Kartę 77. Na początku lat 80. występował w programie telewizyjnym "Krok w nieznane", wymierzonym przeciw czechosłowackim emigrantom politycznym, jednakże w 1987 jako pierwszy z sympatyzujących z komunistami aktorów publicznie skrytykował władze komunistyczne, sugerując rządzącym podanie się do dymisji. W 1985 otrzymał tytuł Ludowego Artysty Czechosłowacji. 
Pod koniec życia jego stan psychiczny pogorszył się, wskutek czego trafił do szpitala psychiatrycznego, gdzie zmarł w 1996 na depresję.

</doc>
<doc id="447628" url="https://pl.wikipedia.org/wiki?curid=447628" title="Derbent (Rosja)">
Derbent (Rosja)

Derbent (ros. Дербент) – miasto w Dagestanie, najdalej na południe położone miasto Rosji, pomiędzy Morzem Kaspijskim a odległym o 3 km Kaukazem. Około 125 tys. mieszkańców (2020). Przez miasto przebiega droga i kolej do Baku.
Nazwa miasta pochodzi z perskiego دربند ("Darband"), oznaczającego „zamknięte wrota”, i używana jest od V/VI wieku, tj. po przeniesieniu (relokacji) miasta przez szacha Kawada I z dynastii Sasanidów. Po wybudowaniu murów miasto broniło północnych granic Persji. W 2003 twierdza i stare miasto zostały wpisane na listę światowego dziedzictwa UNESCO.
Urodził się tu Antoni Tijewski (ur. 31 grudnia 1901, zm. wiosną 1940 w Katyniu) – porucznik rezerwy kawalerii Wojska Polskiego, kawaler Orderu Virtuti Militari, ofiara zbrodni katyńskiej.
W mieście rozwinął się przemysł maszynowy, włókienniczy, spożywczy oraz materiałów budowlanych.
Demografia.
Skład narodowościowy i etniczny na przestrzeni lat (według danych rosyjskich i radzieckich):

</doc>
<doc id="447629" url="https://pl.wikipedia.org/wiki?curid=447629" title="Milos Kopecky">
Milos Kopecky



</doc>
<doc id="447630" url="https://pl.wikipedia.org/wiki?curid=447630" title="Gdańsk Transport Company">
Gdańsk Transport Company

Gdańsk Transport Company (AmberOne) – spółka specjalnego przeznaczenia, która została powołana do życia w 1996 roku wyłącznie na potrzeby realizacji północnego odcinka autostrady A1 w północnej Polsce.
Spółka posiada koncesję na finansowanie, projektowanie, budowę i eksploatację odcinka A1, którego łączna długość wynosi około 152 kilometrów i obejmuje fragment autostrady od Gdańska do Torunia. Wynagrodzeniem spółki jest wypłacana ze środków publicznych przez cały czas trwania koncesji "opłata za dostępność". Wysokość tej opłaty nie została ujawniona. Po wygaśnięciu koncesji, w 2039 roku, koncesjonariusz nieodpłatnie przekaże obiekt stronie publicznej.
Struktura i zarząd.
Na czele konsorcjum stoi firma AAPP Sp. z o.o. z 85% udziałem, a w jego skład wchodzą ponadto:
Zobacz też.
Oprócz GTC SA na polskim rynku działają dwaj inni koncesjonariusze:

</doc>
<doc id="447632" url="https://pl.wikipedia.org/wiki?curid=447632" title="GTC">
GTC



</doc>
<doc id="447635" url="https://pl.wikipedia.org/wiki?curid=447635" title="Śródmieście (Gdynia)">
Śródmieście (Gdynia)

Śródmieście – centralna, nadmorska dzielnica Gdyni, granicząca z następującymi dzielnicami tegoż miasta: Oksywie, Obłuże, Pogórze (wszystkie trzy od północy), Chylonia, Leszczynki, Grabówek (wszystkie trzy od zachodu) oraz Działki Leśne, Wzgórze Świętego Maksymiliana i Kamienna Góra (od południa), a od wschodu także z Morzem Bałtyckim.
Historia.
Śródmieście Gdyni powstało w głównej mierze w latach 20. i 30. XX wieku. Modernistyczny charakter centrum nadali mu tacy architekci, jak między innymi absolwenci Politechniki Warszawskiej: Włodzimierz Prochaska, Tadeusz Jędrzejewski czy Stanisław Płoski. Śródmieście Gdyni przetrwało wojnę praktycznie nieuszkodzone. W 2007 roku modernistyczny układ Śródmieścia Gdyni został wpisany do rejestru zabytków, a w 2015 roku całe Śródmieście zostało umieszczone na liście pomników historii.
Na wschód od falochronu wschodniego nad morzem wyznaczono letnie kąpielisko Gdynia Śródmieście o łącznej długości linii brzegowej 200 metrów. W 2005 r. kąpielisko to posiadało wyróżnienie Błękitną Flagę.
Podczas okupacji Niemcy zmienili nazwę dzielnicy na "Stadtmitte", włączając do niej współczesne Działki Leśne. W 1998 r. do dzielnicy Śródmieście została włączona dzielnica Port, w której znajduje się gdyński port morski. W gdyńskim śródmieściu znajdujc się ul. Świętojańska, będąca najstarszą, reprezentacyjną ulicą miasta.
18 czerwca 2019 przy ul. Abrahama (na odcinku od ulicy 10 Lutego do ul. Batorego) oddano do użytku pierwszy woonerf w aglomeracji gdańskiej.
W kwartale ulic Armii Krajowej, Borchardta, skweru Kościuszki i Alei Topolowej, nieopodal Teatru Muzycznego, znajduje się blisko 3-hektarowy park Rady Europy. Przed 1939 teren ten stanowił własność rodziny Skwierczów, która w latach 60. XX w. została wywłaszczona z powodu planów wybudowania w tym miejscu Forum Kultury z teatrem i biblioteką. Plany te nie zostały jednak zrealizowane. W latach 90. grunt został skomunalizowany, a w 2007 władze Gdyni ogłosiły konkurs architektoniczny na zabudowę Forum Kultury (w którym tym razem kosztem 200 mln zł miały powstać biblioteka, galeria sztuki współczesnej i nowa siedziba Teatru Miejskiego). Spadkobiercy przedwojennych właścicieli wystąpili wówczas do sądu z pozwem o zwrot gruntu. Po 12 latach, w 2019, Naczelny Sąd Administracyjny uznał ich roszczenia. W tej sytuacji miasto postanowiło odkupić sporne grunty za 62 mln zł, jednak z uwagi na załamanie dochodów miasta w związku z pandemią COVID-19, plany te odłożyło na przyszłość. Część terenu nabyła natomiast firma deweloperska Hossa.
Na przylegającej do Międzytorza posesji przy ul. Jana z Kolna 36 w 2020 wyburzono dotychczasową zabudowę magazynową, a w jej miejsce ma powstać budynek mieszkalno-usługowy z dominantą sięgającą 55 metrów wysokości.
Do końca 2021 w ramach projektu KLIMATyczne Centrum władze Gdyni zapowiadały powstanie nowych terenów zielonych, ograniczenie ruchu samochodowego i miejsc parkingowych, wprowadzenie jednokierunkowego ruchu na ul. Świętojańskiej oraz kontrabuspasów na ul. Władysława IV, Wójta Radtkego, Jana z Kolna i 3 Maja oraz kilku parkingów buforowych na obrzeżach Śródmieścia, rewitalizację ulic 10 Lutego, Starowiejskiej i Abrahama, zmiany na pl. Kaszubskim i alei Jana Pawła II.
Lista informacyjna UNESCO.
26 września 2019 roku Modernistyczne Centrum Gdyni zostało umieszczone na liście informacyjną UNESCO (w listopadzie 2019 polska lista informacyjna zawierała 6 obiektów). W tekście wyjaśniającym napisano:
Ważniejsze zabytki.
W Śródmieściu znajduje się kilka obiektów i instytucji:

</doc>
<doc id="447636" url="https://pl.wikipedia.org/wiki?curid=447636" title="Shiyan">
Shiyan

Shiyan () – miasto o statusie prefektury miejskiej w środkowych Chinach, w prowincji Hubei, w dolinie rzeki Han Shui. W 2010 roku liczba mieszkańców miasta wynosiła 426 017. Prefektura miejska w 1999 roku liczyła 3 411 520 mieszkańców. Ośrodek produkcji samochodów ciężarowych i przemysłu spożywczego.
Podział administracyjny.
Prefektura miejska Shiyan podzielona jest na 8 jednostek administracyjnych:

</doc>
<doc id="447645" url="https://pl.wikipedia.org/wiki?curid=447645" title="Międzynarodowy Trybunał Karny ds. byłej Jugosławii">
Międzynarodowy Trybunał Karny ds. byłej Jugosławii



</doc>
<doc id="447647" url="https://pl.wikipedia.org/wiki?curid=447647" title="Tsotsi">
Tsotsi

Tsotsi (ang. "Thug") – południowoafrykański dramat filmowy z 2005 roku w reżyserii Gavina Hooda. Zdobywca Oscara dla najlepszego filmu nieanglojęzycznego. Akcja filmu osadzona jest w realiach RPA. Film oparty jest na powieści "Tsotsi" Athola Fugarda.

</doc>
<doc id="447651" url="https://pl.wikipedia.org/wiki?curid=447651" title="Przecinek (znak diakrytyczny)">
Przecinek (znak diakrytyczny)

Przecinek jako znak diakrytyczny jest używany w alfabecie rumuńskim w połączeniu z literami "S" i "T" (Ș, Ț).
W języku łotewskim litery g, k, l, n (historycznie również r) pisane są również z przecinkiem poniżej znaku. Przez standard Unikod określane są jednak jako G, K, L, N, R z cedyllą. Związane to jest z ustaleniem nazwy w 1992 roku. Z punktu widzenia typograficznego są to jednak litery z przecinkiem.
Również w języku liwskim występują litery D, L, N, R, T z przecinkiem określane jako D, L, N, R z cedyllą. Problem jest tu jednak bardziej teoretyczny, gdyż tym językiem posługuje się zaledwie kilkaset osób na Łotwie. 
Podobny znak to cedylla, używany często w języku rumuńskim zamiast właściwego znaku diakrytycznego. 
W wielu językach - azerskim, baskijskim, francuskim, kurdyjskim, katalońskim, luksembuskim, mołdawskim, portugalskim, tureckim, turkmeńskim) występuje Ç, ç (C z cedyllą), a w językach: azerskim, turkmeńskim, kurdyjskim, tureckim i tatarskim - Ş, ş (S z cedyllą).
Litery ą, ę, į, ų, są to natomiast a, e, i, u, o z ogonkiem.
W Unikodzie przecinek diakrytyczny występuje w wersji:

</doc>
<doc id="447654" url="https://pl.wikipedia.org/wiki?curid=447654" title="Jan Wężyk (1575–1638)">
Jan Wężyk (1575–1638)

Jan Wężyk herbu Wąż (ur. 1575 w Wężykowej Woli, zm. 27 maja 1638 w Łowiczu) – interrex I Rzeczypospolitej w latach 1632-1633, arcybiskup gnieźnieński i prymas Polski 1627-1638, biskup poznański 1624-1627, biskup przemyski 1619-1624, archidiakon lubelski, prepozyt sandomierski, kanonik krakowski, opat komendatoryjny w Mogile w 1613, archidiakon warszawski w 1614, pisarz królewski w 1605 roku, sekretarz królewski w latach 1605-1613.
Życiorys.
Pochodził ze średniozamożnej szlachty z województwa sieradzkiego. Studiował w Kolegium jezuitów w Kaliszu. W 1591 zapisał się na Uniwersytet Krakowski, w 1592 studiował na Uniwersytecie Padewskim. Studiował przez 7 lat w Rzymie, edukację uwieńczył doktoratem obojga praw.
Po powrocie do kraju szybko uzyskiwał kolejne beneficja kościelne. Był archidiakonem lubelskim, kanonikiem krakowskim, prepozytem sandomierskim, opatem komendatoryjnym mogilskim (od 1613). Jako opat odnowił i rozbudował świątynię w Mogile. Od 1614 archidiakon warszawski.
Był sekretarzem króla Zygmunta III Wazy, specjalizującym się zwłaszcza w sprawach włoskich.
W 1619 nominowany przez monarchę biskupem przemyskim, prowizję papieską otrzymał 17 lutego 1620. Sakrę przyjął z rąk prymasa Wawrzyńca Gembickiego. Odbył w biskupstwie przemyskim synod diecezjalny w 1621, zarządził przeprowadzenie wizytacji kanonicznej, często uczestniczył w posiedzeniach kapituł. Odzyskał także na terenie diecezji kilka świątyń z rąk innowierców.
13 maja 1624 został przeniesiony na biskupstwo poznańskie. Rządy objął w niej 1 lipca 1624 i sprawował do maja 1627.
22 marca 1627 został arcybiskupem gnieźnieńskim i prymasem Polski. Diecezją rządził gorliwie, rezydując w Łowiczu kontaktował się z kapitułą i konsystorzem za pomocą licznych listów. Jako metropolita zwołał dwa synody prowincjonalne. Na synodzie w 1628 uchwalono kontrybucję na cele wojenne oraz rozpatrywano kwestii kościelnych. Uchwały synodu w 22 statutach poruszają szereg spraw związanych z katechizacją wiernych, przygotowaniem do święceń kapłańskich, urzędów biskupich, zakonu oraz reprezentacji duchowieństwa w Trybunale Koronnym. Były one ważną kodyfikacją partykularnego prawa kanonicznego, zostały ogłoszone drukiem pod tytułem "Synodus provincialis Gnesnensis A.D. 1628 die 22 mai celebrata" (wydane 1630 i 1761), znane jako "Zbiór prymasa Wężyka". Drugi synod prowincjonalny zwołał do Warszawy w 1634.
Od 30 kwietnia 1632 do 6 lutego 1633 był interreksem Królestwa Polskiego. Był członkiem konfederacji generalnej zawiązanej 16 lipca 1632 roku. Był elektorem Władysława IV Wazy z województwa poznańskiego w 1632, Podpisał jego "pacta conventa".
6 lutego 1633 koronował na króla Polski Władysława IV, a 13 września 1637 jego żonę Cecylię Renatę.
Zmarł 27 maja 1638 w Łowiczu po kilkumiesięcznej chorobie. Pochowany w kolegiacie łowickiej.

</doc>
<doc id="447659" url="https://pl.wikipedia.org/wiki?curid=447659" title="Torrance">
Torrance

Torrance – miasto w Stanach Zjednoczonych, w stanie Kalifornia, nad Oceanem Spokojnym, w zespole miejskim Los Angeles-Long Beach. Około 137,9 tys. mieszkańców.

</doc>
<doc id="447660" url="https://pl.wikipedia.org/wiki?curid=447660" title="Denzel Washington">
Denzel Washington

Denzel Hayes Washington Jr. (ur. 28 grudnia 1954 w Mount Vernon) – amerykański aktor, scenarzysta, reżyser i producent filmowy.
Washington jest zdobywcą dwóch Nagród Akademii Filmowej oraz dwóch Złotych Globów, a także drugim Afroamerykaninem w historii, który otrzymał Oscara dla najlepszego aktora pierwszoplanowego.
Wczesne życie.
Matka Denzela Washingtona, Lennis „Lynne”, właścicielka salonu piękności, urodziła się w Georgii i dorastała w Harlemie. Natomiast jego ojciec, wielebny Denzel Washington, był zielonoświątkowym kaznodzieją, który jednocześnie pracował w lokalnym sklepie S. Klein, a także dla Departamentu Zasobów Wodnych.
Washington uczęszczał do Pennington-Grimes Elementary School w Mount Vernon do 1968, kiedy to matka wysłała go do prywatnej szkoły Oakland Military Academy w New Windsor, gdy miał 14 lat. O tym wydarzeniu aktor wypowiedział się ponad trzydzieści lat później: Po ukończeniu Oakland Military Academy, Denzel kontynuował edukację w Mainland High School w Daytona Beach na Florydzie. Następnie był zainteresowany studiami na Texas Tech University: W 1977 Washington uzyskał tytuł licencjata nowojorskiego Fordham University, gdzie dodatkowo grał w uczelnianej drużynie koszykarskiej. Po krótkim okresie niezdecydowania związanego z kierunkiem dalszej nauki, Denzel porzucił szkołę na jeden semestr, w trakcie którego pracował jako opiekun na obozie letnim Camp Sloane YMCA w Lakeville, w stanie Connecticut. W jego trakcie wziął udział w konkursie talentów dla uczestników, a znajomi zasugerowali, aby spróbował swoich sił w aktorstwie. Po powrocie do Fordham, Washington zapisał się na zajęcia aktorstwa w Lincoln Center, gdzie powierzono mu tytułowe role w sztukach "Cesarz Jones" oraz "Otello". Krótko po tym otrzymał stypendium na naukę w American Conservatory Theatre, w San Francisco, gdzie kształcił się przez kolejny rok, po czym powrócił do Nowego Jorku, aby tam rozpocząć profesjonalną karierę aktorską.
Kariera.
Wczesna kariera.
Washington spędził lato 1976 w St. Mary’s City, w stanie Maryland, gdzie w wakacyjnym teatrze występował w sztuce "Wings of the Morning". Krótko po ukończeniu Fordham University, zadebiutował w profesjonalnym aktorstwie za pośrednictwem roli w filmie telewizyjnym "Wilma" z 1977. W 1981 po raz pierwszy pojawił się w hollywoodzkiej produkcji, obrazie "Dokładnie tacy sami". Rok później Denzel nagrodzony został statuetką Obie Award za występ w off broadwayowskiej sztuce "A Soldier's Play".
Przełom w karierze Washingtona nastąpił, kiedy zdobył rolę doktora Phillipa Chandlera w serialu "St. Elsewhere" telewizji NBC. Stał się jednym z nielicznych aktorów, którzy byli regularnymi członkami obsady przez sześć lat trwania emisji produkcji. W tym okresie Denzel wystąpił również w m.in.: "A Soldier's Story" (1984), "Hard Lessons" (1986) i "Żądzy władzy" (1986). W 1987 zagrał pokojowego działacza ruchu przeciw apartheidowi w Republice Południowej Afryki, Stevena Biko, w obrazie biograficznym "Krzyk wolności", a za swoją rolę otrzymał nominację do Nagrody Akademii Filmowej dla najlepszego aktora drugoplanowego.
W 1989 Washington otrzymał Nagrodę Akademii Filmowej dla najlepszego aktora drugoplanowego za rolę w "Chwale". W tym samym roku wystąpił także w thrillerze "Gliniarz na Karaibach" oraz w filmie kryminalnym "Za królową i ojczyznę".
Lata 90..
W 1990 Washington wystąpił jako Bleek Gilliam w filmie w reżyserii Spike’a Lee, "Czarny blues". Dwa lata później zagrał Demetriusa Williamsa w dramacie "Mississippi Masala". W 1992 Denzel ponownie współpracował z Lee, przy okazji kręcenia obrazu "Malcolm X", w którym wcielił się w tytułową postać. Rola radykalnego przywódcy ruchu afroamerykańskiego przyniosła mu kolejną nominację do Nagrody Akademii Filmowej dla najlepszego aktora pierwszoplanowego. W 1993 wystąpił w filmie "Filadelfia", w którym zagrał homofobicznego adwokata, którego klientem został homoseksualista chory na AIDS. W połowie lat 90. Washington wystąpił również w m.in.: thrillerach "Raport Pelikana" i "Karmazynowy przypływ", komedii "Wiele hałasu o nic" oraz w dramacie komediowym "Żona pastora".
W 1995, podczas kręcenia filmu "Zabójcza perfekcja", Washington odmówił pocałowania aktorki Kelly Lynch w jednej ze scen. W późniejszym wywiadzie Lynch powiedziała: Podobna sytuacja miała miejsce na planie "Raportu Pelikana", kiedy Julia Roberts wyraziła pragnienie, aby dwójkę granych przez nich charakterów połączyły romantyczne relacje. Washington odrzucił także propozycję roli Nicka Currana w "Nagim instynkcie", gdyż nie podobała mu się idea sceny przedstawiającej seks bohaterów.
W 1999 Washington wystąpił w filmie "Huragan", opowiadającym o bokserze Rubinie „Huraganie” Carterze, który został skazany za potrójne morderstwo i po dwudziestu latach w więzieniu doczekał uniewinnienia. Za swoją rolę Denzel otrzymał nominację do Nagrody Akademii Filmowej dla najlepszego aktora pierwszoplanowego, a także zdobył Złoty Glob oraz Srebrnego Niedźwiedzia na Międzynarodowym Festiwalu Filmowym w Berlinie. W tym samym roku zagrał również w obrazie "Kolekcjoner kości", filmowej adaptacji powieści o tym samym tytule autorstwa Jeffery’ego Deavera, wcielając się w rolę sparaliżowanego detektywa.
Lata 2000..
W 2001 Washington otrzymał Nagrodę Akademii Filmowej dla najlepszego aktora pierwszoplanowego za rolę w thrillerze "Dzień próby". Wcielił się w nim w postać sierżanta Alonzo Harrisa, który stosuje radykalne metody dochodzeniowe, wykraczające poza granice prawa. Washington stał się drugim Afroamerykaninem w historii, który został nagrodzony Oscarem w tej kategorii, po Sidneyu Poitierze, który dodatkowo tej samej nocy przyjął Honorary Academy Award; ponadto jest rekordzistą wśród Afroamerykanów pod względem liczby nominacji do Nagrody Akademii Filmowej – otrzymał ich pięć.
W 2002 Washington wystąpił w kolejnym dobrze przyjętym obrazie, "John Q", po czym podjął się reżyserii swojego pierwszego filmu, dramatu "Antwone Fisher".
W latach 2003-04 Washington wystąpił w kilku thrillerach, a wśród nich były m.in.: "Wyścig z czasem", "Człowiek w ogniu" oraz "Kandydat". W 2006 zagrał w kolejnym filmie w reżyserii Spike’a Lee, "Plan doskonały".
W 2007 Washington wystąpił u boku Russella Crowe’a w filmie "Amerykański gangster", który stanowił inspirację dla rapera Jaya-Z do nagrania albumu o tym samym tytule. W 2009 zagrał w thrillerze "Metro strachu", w którym wcielił się w rolę dyspozytora metra, Waltera Garbera.
Od 2010.
W styczniu 2010 premierę miał film "Księga ocalenia", w którym Washington wcielił się w główną rolę, czyli samotnego bohatera z postapokaliptycznego świata, strzegącego księgi, która dostarcza wiedzy mogącej uratować ludzkość.
W 2010 Denzel otrzymał Nagrodę Tony dla najlepszego aktora pierwszoplanowego w sztuce za rolę w "Fences".
W listopadzie 2010 premierę miał kolejny obraz z udziałem Denzela, "Niepowstrzymany", w którym wcielił się w postać maszynisty, wyruszającego w pościg za pociągiem przewożącym toksyczne odpady.
W 2012 w kinach zadebiutował obraz "Safe House", w którym aktor zagrał groźnego przestępcę, transportowanego do nowej kryjówki przez osamotnionego w działaniach agenta CIA.
Życie prywatne.
W 1983 Washington ożenił się z aktorką Paulettą Pearson, którą poznał na planie filmu telewizyjnego "Wilma". Para ma czwórkę dzieci: Johna Davida (ur. 28 lipca 1984), który był graczem drużyny futbolu amerykańskiego St. Louis Rams, lecz zrezygnował ze sportu na rzecz aktorstwa; Katię (ur. w listopadzie 1987), która ukończyła studia na Uniwersytecie Yale; oraz bliźniaki Olivię i Malcolma (nazwanego na cześć Malcolma X) (ur. 10 kwietnia 1991). Malcolm studiował na Uniwersytecie Pensylwanii, gdzie był członkiem drużyny koszykarskiej. W 1995 Denzel i Pauletta odnowili przysięgę małżeńską w obecności biskupa Desmonda Tutu, podczas wizyty w Republice Południowej Afryki.
Washington jest zdeklarowanym chrześcijaninem, a w przeszłości rozważał zostanie kaznodzieją: „Pewna część mnie wciąż mówi, 'Może, Denzel, powinieneś zostać kaznodzieją. Może wciąż idziesz na kompromisy.' Miałem możliwość grania wspaniałych mężczyzn i przez ich słowa, wygłaszać niezwykłe rzeczy. Korzystam z talentu, którym zostałem obdarowany i chcę wykorzystywać go w dobrych celach”. W 1995 aktor przekazał 2,5 miliona dolarów na pomoc w budowie nowego budynku West Angeles Church of God in Christ w Los Angeles.
W 2006 Rewolucyjne Siły Zbrojne Kolumbii wytypowały Washingtona jako jedną z trzech osób (innymi byli Oliver Stone i Michael Moore), do których wystosowały specjalne listy. W pismach zawarta została prośba o pomoc w rozmowach i negocjacjach z władzami Kolumbii; FARC gotowe były do wymiany 62 zakładników na 600 zatrzymanych rebeliantów. Według CBC News przyczynić się do tego mógł dorobek artystyczny aktora, a w tym film "Plan doskonały", gdzie zagrał detektywa-negocjatora, a także fakt, że grał takich aktywistów, jak Malcolm X i Steve Biko.
18 maja 1991 Washington otrzymał honorowy tytuł "doctor honoris causa" swojej Alma Mater, Uniwersytetu Fordham, za „niezwykłe postępy w odkrywaniu krańców swojego talentu”. Od 2007 jest on również posiadaczem tytułu "doctor honoris causa" nauk humanistycznych Morehouse College.
7 lipca 2022 roku został odznaczony przez prezydenta Stanów Zjednoczonych Joego Bidena Prezydenckim Medalem Wolności.

</doc>
<doc id="447661" url="https://pl.wikipedia.org/wiki?curid=447661" title="Luca Turilli's Dreamquest">
Luca Turilli's Dreamquest

Luca Turilli's Dreamquest - włoska grupa muzyczna wykonująca utwory w gatunku metal symfoniczny z silnymi elementami muzyki elektronicznej. Grupę zainicjował Luca Turilli znany z występów w grupie Rhapsody.

</doc>
<doc id="447662" url="https://pl.wikipedia.org/wiki?curid=447662" title="Surat">
Surat

Surat (gudżarati: સુરત) – trzecie co do wielkości miasto zachodnich Indii.
Geografia.
Miasto usytuowane jest przy ujściu rzeki Tapti do Morza Arabskiego. Współrzędne geograficzne to 21.17° N, 72.83° E. Średnia wysokość n.p.m. wynosi 13 m. Dystrykt Surat graniczy z dystryktami Bharuch i Narmada na północy oraz Navsari i Dang na południu. Na zachodzie znajduje się Zatoka Kambajska. Klimat tropikalny z monsunami. Opady wynoszą około 2500 mm rocznie.
Historia.
W XVI wieku był to wielki port, o od 1612 pierwsza angielska faktoria na subkontynencie; później Surat stracił znaczenie na rzecz pobliskiego Mumbaju.
Demografia.
W spisie ludności z 2011 roku populacja Suratu liczyła 4 467 797. Mężczyźni stanowili 57%. Umiejętność czytania i pisania posiadało 88% mieszkańców powyżej 6 roku życia.
Ze względu na istnienie wielu bezprawnie budowanych budynków oraz dzielnic nędzy, utrudniających zliczanie mieszkań na tym terenie, oraz bardzo szybki wzrost populacji (głównie w wyniku migracji), liczbę ludności podaje się jedynie szacunkowo.
Gospodarka.
Surat słynie z produkcji tekstyliów. Jest to również największy na świecie ośrodek obróbki diamentów. W mieście rozwinął się przemysł włókienniczy, chemiczny, spożywczy, drzewny, materiałów budowlanych oraz rzemieślniczy.

</doc>
<doc id="447666" url="https://pl.wikipedia.org/wiki?curid=447666" title="Łopian">
Łopian

Łopian ("Arctium" L.) – rodzaj roślin należący do rodziny astrowatych. W tradycyjnym ujęciu liczył 6 gatunków, które jednak były zagnieżdżone w rodzaju "Cousinia", a różnice między tymi rodzajami były nieostre. Proponowano dołączanie do rodzaju "Arctium" kolejnych gatunków (do ok. 10) lub wskazywano na celowość scalenia tych rodzajów. W wyniku badań molekularnych w XXI wieku ustalono podział gatunków między problematycznymi rodzajami, zaliczając do rodzaju "Arctium" ok. 40 gatunków. Występują one jako rośliny rodzime w Europie, północno-zachodniej Afryce i na rozległych obszarach Azji, a jako introdukowane i zadomowione także w Ameryce Północnej, Południowej i w Australii.
Rośliny wyróżniają się ostrymi i haczykowatymi listkami okrywy otaczającej kwiatostany, łatwo przyczepiającymi się do tkanin i futer, co jest głównym sposobem rozprzestrzeniania owoców tych roślin. Okrywy te zaplątane w sierść psów, owiec i innych zwierząt bywają bardzo problematyczne do usunięcia. Użytkowe znaczenie ma łopian większy "A. lappa", który uprawiany jest w Japonii dla jadalnych korzeni spichrzowych. Młode liście tego gatunku spożywane są w sałatkach w Japonii, Skandynawii i Kanadzie. Ten gatunek, a także łopian mniejszy "A. minus", wykorzystywane są także jako rośliny lecznicze.
Rozmieszczenie geograficzne.
Zasięg rodzaju obejmuje całą Europę, północno-zachodnią Afrykę (Maroko i Algieria) oraz rozległe obszary Azji – bez wschodnich krańców Rosyjskiego Dalekiego Wschodu, Półwyspu Arabskiego, Indyjskiego i Archipelagu Malajskiego. Szeroki zasięg mają jednak niemal wyłącznie gatunki z sekcji "Arctium", tj. kilka gatunków tradycyjnie zaliczanych do rodzaju łopian. Pozostałe mają na ogół niewielkie zasięgi ograniczone do obszarów górskich Azji Środkowej lub Zachodniej, wiele gatunków to endemity gór Tienszan i Pamiro-Ałaju.
Szeroko rozprzestrzenione gatunki łopianów są też gatunkami inwazyjnymi w Ameryce Północnej, Południowej i w Australii
W Polsce występują na stanowiskach naturalnych cztery gatunki:
Systematyka.
Rodzaj "Arctium" opisany został po raz pierwszy zgodnie z obowiązującymi zasadami naukowej nomenklatury botanicznej przez Karola Linneusza w 1753 roku. Jednak w XVIII i XIX wieku wciąż wielu botaników używało „przedlinneuszowskiej” nazwy "Lappa" na określenie tych roślin. Rodzaj wyróżniających się w Europie roślin okazał się kłopotliwy do oddzielenia od opisanych w XIX wieku rodzajów azjatyckich rodzajów, zwłaszcza obfitującego w gatunki "Cousinia", ale też "Schmalhausenia", czy wyróżnionych w XX wieku rodzajów "Anura" i "Hypacanthum". Cała ta grupa rodzajów określana jest mianem kompleksu "Arctium-Cousinia". Wśród propozycji rozwikłania problemów w jej klasyfikacji padały i takie, by wszystkie 5 rodzajów i ponad 500 gatunków połączyć jako jeden rodzaj "Arctium" lub "Cousinia". W latach 90. XX wieku rodzaj "Arctium" powiększono o kilka gatunków z podgatunku "Cousinia" subg. "Cynaroides", dołączając rośliny o haczykowatych listkach okrywy. Nadal rodzaj tak wyróżniany nie miał jednak charakteru monofiletycznego i był zagnieżdżony w "Cousinia". Analizy molekularne w XXI wieku pozwoliły ustalić, że cały kompleks "Arctium-Cousinia" rozpada się na dwa monofiletyczne klady. Jeden liczący ok. pół tysiąca gatunków zachowano pod nazwą "Cousinia", a drugi obejmujący 6 gatunków tworzących tradycyjnie rodzaj "Arctium", 20 gatunków z "Cousinia" subg. "Cynaroides", 10 gatunków z subg. "Hypacanthodes", dwa gatunki z rodzaju "Hypacanthium" i monotypowe rodzaje "Anura" i "Schmalhausenia" połączono w szeroko ujmowany rodzaj "Arctium".
Rodzaj "Arctium" należy do rodziny astrowatych "Asteraceae", podrodziny "Carduoideae", plemienia "Cardueae" i podplemienia "Carduinae". 

</doc>
<doc id="447668" url="https://pl.wikipedia.org/wiki?curid=447668" title="Marek Iwańczuk">
Marek Iwańczuk

Marek Iwańczuk, pseud. Markus (ur. 21 marca 1962) – polski muzyk, współzałożyciel, basista i wokalista pierwszego składu formacji punkowej The Boors, który następnie przekształcił się w zespół Kryzys. Na początku XXI wieku był wokalistą i basistą zespołu Che!.
Na składance Piotra Kaczkowskiego "Minimax pl 2" z 2004 znalazła się piosenka "Alexandra" nagrana przez zespół Che!. Za stworzenie piosenki i partie wokalne odpowiadają Paweł Sulik i Marek Iwańczuk, który grał w niej także na basie

</doc>
<doc id="447669" url="https://pl.wikipedia.org/wiki?curid=447669" title="Autostrada Wielkopolska">
Autostrada Wielkopolska

Autostrada Wielkopolska SA (skrót AW SA) – celowa spółka akcyjna z siedzibą w Poznaniu, założona 7 listopada 1992 dla zrealizowania budowy i eksploatacji zachodniego odcinka płatnej autostrady A2 "Świecko" – "Modła" (Konin), zgodnie z udzieloną koncesją.
Historia.
Spółka została założona 7 listopada 1992 z inicjatywy Jana Kulczyka i Andrzeja Patalasa, a zarejestrowana 21 stycznia 1993. Pierwsza umowa koncesyjna – zawarta w 1997 – przewidywała wybudowanie (do 2001 według deklaracji koncesjonariusza) i zarządzanie przez AW SA odcinkiem A2 "Świecko" – "Stryków" o długości ok. 360 km. W 1999 rząd wycofał się z części umowy dotyczącej odcinka "Modła" – "Stryków" i zlecił jego budowę Generalnej Dyrekcji Dróg Krajowych i Autostrad ze środków budżetowych i pozyskanych. Na podstawie aneksów do umowy koncesyjnej AW SA zbudowała i zarządza do 10 marca 2037 roku odcinkiem A2 "Świecko" – "Modła" o łącznej długości ok. 253 km.
Odcinek Nowy Tomyśl – Modła.
Pierwszy etap budowy autostrady "Nowy Tomyśl" – "Modła" o długości ok. 149 km (w tym ok. 48 km zmodernizowanej, istniejącej wcześniej autostrady) oddawany był do eksploatacji odcinkami:
Przejazd tymi odcinkami jest płatny, z wyłączeniem południowej obwodnicy Poznania zbudowanej ze środków budżetowych, Phare i kredytu z Europejskiego Banku Inwestycyjnego.
W przypadku tego odcinka koszty eksploatacji, remontów oraz spłaty kredytów zaciągniętych na budowę pokrywane są z opłat, które za przejazd płacą kierowcy. Wysokość opłat ustala koncesjonariusz w oparciu o zapisy umowy koncesyjnej.
Odcinek Świecko – Nowy Tomyśl.
Etap drugi inwestycji: "Świecko" – "Nowy Tomyśl" (104, km) przez długi czas pozostawał w fazie projektowej, głównie z powodu trwających od jesieni 2003 roku negocjacji dotyczących kosztów budowy oraz zmian przepisów i ustawy o autostradach płatnych. Proponowane przez koncesjonariusza ceny według strony rządowej były zbyt wysokie, natomiast pod koniec roku 2006 prasa doniosła, że koszty budowy wyniosą ok. 600 mln € (ok. 5,7 mln €/km).
Pod koniec sierpnia 2006, nastąpił zwrot w rozmowach pomiędzy koncesjonariuszem, GDDKiA, a wojewodą lubuskim w sprawie budowy zachodniego odcinka A2. Ustalono, że AW SA wystąpi o wydanie tzw. punktowych zmian (związanych ze zmianami w projekcie autostrady) w nieważnej już decyzji lokalizacyjnej, zamiast ponownego występowania o nową decyzję (za czym opowiadał się dotychczas wojewoda). Jeżeli spółka uzyska takie decyzje, opracuje raport o oddziaływaniu projektowanej autostrady na środowisko naturalne (wymagany nowymi przepisami budowlanymi) oraz pozyska źródła finansowania inwestycji do końca 2006.
Jednakże sprawa dalej się dłużyła. Pod koniec 2007 roku rząd Jarosława Kaczyńskiego porozumiał się początkowo co do ceny za budowę odcinka. Jednakże potem koncesjonariusz podwyższył cenę w czasie negocjacji z rządem Donalda Tuska, co spowodowało przedłużenie negocjacji o pół roku. Sprawy zmieniły obrót na dobrą stronę, kiedy AW SA zaproponowało, że wybuduje ten odcinek z nawierzchnią betonową, co umożliwi większą i dłuższą eksploatację trasy. W końcu 29 sierpnia 2008 roku doszło do podpisania umowy na budowę i eksploatację autostrady A2 od Świecka do Nowego Tomyśla. Umowa zakładała wybudowanie trasy do pierwszej połowy 2012 roku. Otwarcie nowego odcinka, liczącego 105, km odbyło się 1 grudnia 2011, kilka miesięcy przed terminem.
Wysokość opłat za przejazd ustala minister do spraw transportu a wpływy przekazywane są do Krajowego Funduszu Drogowego. Koszt utrzymania, remontów oraz spłaty kredytów zaciągniętych na budowę autostrady pokrywany jest ze stałej „opłaty za dostępność” przekazywanej koncesjonariuszowi okresowo ze środków publicznych. Wysokość opłaty za dostępność nie została ujawniona.
Pomoc publiczna.
W 2009 Komisja Europejska zgodziła się, by rząd Polski wypłacał pomoc publiczną (pod postacią stałej „opłaty za dostępność” niezależnej od wpływów z opłat dokonywanych na bramkach) GTC (A1 od Grudziądza do Torunia) i Autostradzie Wielkopolskiej (A2 od Świecka do Nowego Tomyśla) przez kilka dekad eksploatacji. Według Ministerstwa Infrastruktury „wartość pomocy stanowi informacje poufne, które nie mogą być publikowane”. Dodatkowo Autostrada Wielkopolska dostała rządowe gwarancje spłaty kredytów.
W 2017 Komisja Europejska nakazała rodzinie Kulczyków zwrot Polsce 895 mln zł z tytułu zawyżonych rekompensat ze skarbu państwa.
Działalność.
Spółki zależne.
AW SA utworzyła dwie spółki-córki:
Zarząd spółki.
Przewodniczący rady nadzorczej: Sebastian Kulczyk
Siedziba spółki.
ul. Stanisława Zwierzchowskiego 1,
61-248 Poznań
Zobacz też.
Oprócz AW SA na polskim rynku działają dwaj inni koncesjonariusze:

</doc>
<doc id="447671" url="https://pl.wikipedia.org/wiki?curid=447671" title="Pasterz Hermasa">
Pasterz Hermasa

Pasterz Hermasa (gr.: Ποιμὴν τοῦ Ἑρμᾶ, łac.: "Pastor Hermae") – apokryficzne dzieło literackie napisane w języku greckim, powstałe w środowisku rzymskim pomiędzy 140 a 150 r., pouczające o pokucie w związku z oczekiwanym końcem świata. Posiada cechy właściwe apokalipsom: anioł objawienia, oczekiwanie paruzji. Według "Kanonu" Muratoriego, jego autorem był Hermas, brat Piusa I. Ireneusz z Lyonu, Tertulian, Klemens z Aleksandrii i Orygenes uważali, że Pasterz powinien być uznawany za księgę kanoniczną.
Autor.
Hermas urodził się jako niewolnik. Później został sprzedany rzymskiej chrześcijance o imieniu Rhode, która go wyzwoliła i prawdopodobnie dzięki niej stał się on chrześcijaninem. Zajmował się kupiectwem i rolnictwem, dochodząc do znacznego majątku. Jego żona była kobietą kłótliwą, a dzieci podczas prześladowań zaparły się wiary chrześcijańskiej. Ponadto władze rzymskie skonfiskowały cały jego majątek. Te przykre doświadczenia życiowe zbliżyły go do Boga i popchnęły ku mistyce.
Szukając usprawiedliwienia czynu swoich dzieci, otrzymał serię widzeń, z których wynikało, iż odstępcy od Chrystusa mają szansę powrotu na łono Kościoła i odpuszczenia grzechów. Był on jednym z „proroków-charyzmatyków” (znanych z "Didache"), a niektóre elementy jego dzieła, np. angelologia, wskazują na tło judeochrześcijańskie, mimo typowo hellenistycznej formy literackiej.
Dzieło.
Pasterz składa się z 5 "Wizji", 12 "Poleceń" („Przykazań”) i 10 "Paraboli" („Podobieństw”). Są to pouczenia o pokucie w związku z oczekiwanym końcem świata. Hermas twierdzi, że opisane w dziele widzenia otrzymał od wysłannika Boga, którego określił mianem Pasterza (stąd nazwa księgi). Można się domyślać, że Pasterzem owym jest Chrystus. Widzenia te dotyczyły głównie kwestii odpuszczenia grzechów i pokuty za odstępstwo od wiary.
W pierwszych czterech "Wizjach" Hermas ogląda Kościół – jako matronę, wzywającą go, aby zaczął nawoływać do pokuty, na którą nadszedł już czas. W "Wizji" trzeciej oglądamy budowę wieży-Kościoła, do której używa się tylko kamieni ciosanych, t j. chrześcijan, którzy poddali się pokucie. Piąta "Wizja" jest przejściem do drugiej części, w której pouczeń udziela anioł objawienia w postaci pasterza. „Polecenia” i pięć "Parabol" podają zarys nauki o moralności. Następne "Parabole" znów dotyczą problemu pokuty. Pokuta jednorazowa po chrzcie, dostępna dla wszystkich grzeszników, wymaga zadośćuczynienia i zmiany życia. Autor podkreślił konieczność chrztu do zbawienia. — Kościół stworzony został przed wiekami.
Podsumowanie.
"Pasterz" jest cennym dokumentem o życiu chrześcijańskim w dru­gim pokoleniu wiernych. Widać pozosta­łości i naleciałości judeochrześcijańskie, szczególnie w nauce o małżeństwie („Przy­kazanie” IV), różne źródła doktryny o cno­cie, występującej w zabarwieniu stoickim, pitagorejskim, cynickim, oraz wiele proble­mów życia codziennego.
Obok problematyki soteriologicznej podjął w nim Hermas próbę połączenia ze sobą różnych, często sprzecznych, poglądów chrystologicznych. Był on pierwszym, który dostrzegł konieczność opracowania zwartej chrystologii oraz systematycznego omówienia relacji zachodzących pomiędzy Ojcem, Synem i Duchem Świętym. Ale jego nauka chrystologiczna była daleka od dogmatów chrystologicznych uchwalonych w IV i V wieku; twierdzi np., że Chrystus jest adoptowanym synem Bożym, natomiast Syn Boży to Duch Św. objawiony w ciele ("Parab." V,6,5 oraz IX, 1, 1).

</doc>
<doc id="447675" url="https://pl.wikipedia.org/wiki?curid=447675" title="Raper">
Raper

Raper – muzyk wykonujący muzykę rap. Muzyka ta jest elementem kultury hip-hop. Pierwsi raperzy zaczęli pojawiać się już w latach siedemdziesiątych w Nowym Jorku, USA. Pionierem gatunku jest DJ pochodzący z Jamajki Clive Campbell, znany też jako Kool Herc.

</doc>
<doc id="447676" url="https://pl.wikipedia.org/wiki?curid=447676" title="Czyn bezprawny">
Czyn bezprawny

 
Czyn bezprawny – zachowanie polegające na działaniu sprzecznym z prawem lub niedopełnieniu obowiązku wynikającego z normy prawnej, orzeczenia sądowego lub zobowiązania cywilnoprawnego.
W prawie cywilnym czyn bezprawny może być czynem niedozwolonym.
W prawie karnym czyn bezprawny jest obwarowany karą kryminalną – jest wtedy czynem zabronionym pod groźbą kary (inaczej: jest karnie bezprawny, tzn. jest sprzeczny z normami prawa karnego) i stanowi element składający się na strukturę przestępstwa lub wykroczenia. Okoliczność wyłączająca bezprawność czynu w prawie karnym nazywa się kontratypem.

</doc>
<doc id="447677" url="https://pl.wikipedia.org/wiki?curid=447677" title="III LO w Olsztynie">
III LO w Olsztynie



</doc>
<doc id="447678" url="https://pl.wikipedia.org/wiki?curid=447678" title="Mini-Transat">
Mini-Transat

 Regaty Transat 6,50 (w żargonie żeglarskim „"Mini–Transat"”) – odbywające się od 1977 cyklicznie co dwa lata transatlantyckie regaty samotników, z zachodu Europy na wschód Ameryki Południowej, na jednokadłubowych jachtach o maksymalnej długości 6,5 m. Regaty te zostały wymyślone przez Brytyjczyka Boba Salmona, w odpowiedzi na niemożność sprostania przez wielu zainteresowanych żeglarzy olbrzymim kosztom startu w innych tradycyjnych regatach transatlantyckich takich jak np. "OSTAR".
Historia.
Początkowo start miał miejsce w Wielkiej Brytanii, a od 1984 start następuje we Francji. Regaty mają charakter dwuetapowy. Metą pierwszego etapu zazwyczaj są Wyspy Kanaryjskie.
Od 2001 regaty startują pod nazwą „"Transat 6,50 Charente–Maritime/Bahia"” z Fort Boyard w La Rochelle we francuskim "Départment Charlote–Maritime" i poprzez metę pierwszego etapu Lanzarote na Wyspach Kanaryjskich, kończą się metą w Salvador w Brazylii.
Ze względu na rosnącą liczbę żeglarzy chcących wziąć udział w regatach organizatorzy postawili wiele bardzo wymagających warunków kwalifikacyjnych, między innymi udokumentowany udział w samotnym rejsie na dystansie 1000 mil morskich, ponadto udział w przynajmniej dwóch regatach klasy mini na dystansie łącznym co najmniej 1000 mil morskich z tym, że załoga może liczyć dwóch żeglarzy, a dodatkowo żeglarze muszą wykazać się ukończonym treningiem przetrwania. Ma to gwarantować wysoki poziom regat, jak i profesjonalizm uczestników. Zapewnia to bardzo duże bezpieczeństwo regat Transat 6,50 i plasuje je w czołówce pod tym względem pośród tego typu ekstremalnych wyścigów. W czasie regat 2005 roku z rywalizacji wycofało się tylko 8 żeglarzy, a wszystkie te rezygnacje był wynikiem awarii sprzętu (pęknięcia, wady materiałowe itp.).
Od udziału w regatach Transat 6,50 zaczęły się kariery wielkich żeglarzy samotników takich jak Ellen MacArthur, Isabelle Autissier oraz Jean Luc Den Heede. Startował w nich słynny polski żeglarz Kazimierz Jaworski, już po swym znakomitym wyniku w regatach OSTAR '76.
„Mini–Transat” od samego początku był swoistym poligonem doświadczalnym dla projektantów jak i budowniczych jachtów. W historii zapisał się między innymi „"s/y Spanielek"” Kuby Jaworskiego, w którym po raz pierwszy zastosowano dwie płetwy sterowe, oryginalne ożaglowanie bez tradycyjnego grota natomiast z dwiema rolowanymi genuami, rozpinanymi na teleskopowych spinakerbomach przy wiatrach pełnych. Technologiczna nowinką w tamtych czasach był również sam kadłub wykonany z laminatu kevlarowego (1977).
Innymi nowinkami wprowadzonymi do żeglarstwa regatowego przez „Mini” są również:
Przepłynięcie Atlantyku w regatach 2005 dla zwycięzcy Francuza Corentina Dugueta zajęło 24 dni 21 godzin 36 minut i 24 sekundy, ze średnią prędkością w czasie pierwszego etapu 8,2 węzła, 6,7 węzła w drugim etapie oraz średnią prędkością 7,1 na całym dystansie 4226 mil morskich.
Polscy żeglarze.
Udział w regatach wzięli:
Jachty.
Jachty biorące udział w regatach Transat 6,50 podzielone są na dwa typy: jachty seryjne oraz prototypy.
Jachty seryjne są to jednostki o prawie identycznych właściwościach nautycznych. By powstrzymać wyścig technologiczny, regulamin regat ogranicza stosowanie nowoczesnych i bardzo drogich materiałów, zarówno przy konstrukcji kadłubów jak i takielunku czy żagli. Te właśnie założenia sprawiły, że klasa ta jest dostępna i stosunkowo niedroga. W klasie jachtów seryjnych najważniejsze zatem stają się umiejętności skipperów, solidne przygotowanie jachtu i – jak w każdym sporcie – trochę szczęścia.
Jachty prototypowe to nowatorskie konstrukcje, niemal kosmiczne technologie zastosowane w materiałach służących do budowy oraz cały szereg prototypowych rozwiązań, a wszystko po to, by nadać jachtowi jak największą szybkość. Tu nie liczą się koszty, a jedynie najnowsze osiągnięcia techniki. Jedyne ograniczenia to ogólny wygląd, oraz dokładne wymiary łodzi. Ten typ w klasie MINI stał się zatem poligonem doświadczalnym dla największych regat świata takich, jak Puchar Ameryki (America's Cup), Puchar Admiralicji (Admiral's Cup) czy regat dookoła świata Volvo Ocean Race.
Dane techniczne „Mini–Transat”.
Dodatkowymi wymaganiami technicznymi są między innymi:

</doc>
<doc id="447679" url="https://pl.wikipedia.org/wiki?curid=447679" title="Pierścień Świętej Kingi">
Pierścień Świętej Kingi



</doc>
<doc id="447680" url="https://pl.wikipedia.org/wiki?curid=447680" title="III Liceum Ogólnokształcące w Olsztynie">
III Liceum Ogólnokształcące w Olsztynie



</doc>
<doc id="447681" url="https://pl.wikipedia.org/wiki?curid=447681" title="Erebor">
Erebor



</doc>
<doc id="447682" url="https://pl.wikipedia.org/wiki?curid=447682" title="Legenda o św. Kindze">
Legenda o św. Kindze



</doc>
<doc id="447683" url="https://pl.wikipedia.org/wiki?curid=447683" title="Wojłok">
Wojłok

Wojłok – filc gorszego gatunku lub wytwarzany tradycyjnymi metodami. W odróżnieniu od filcu wojłok ma mocno zróżnicowane włókna: od grubych wewnątrz do delikatnych po zewnętrznej stronie.
Wojłok produkowany jest z wełny odpadowej (zwykle z runa owczego) i sierści zwierzęcej, częściej rzemieślniczo niż przemysłowo. Stosuje się go do wyrobu chodników, koców, czapraków i derek, obuwia zimowego (walonek), pokryć jurt.
Określenie „wojłok” pochodzi z języka tureckiego.

</doc>
<doc id="447684" url="https://pl.wikipedia.org/wiki?curid=447684" title="Hunedoara">
Hunedoara

Hunedoara (węg. "Vajdahunyad", niem. "Eisenmarkt") – miasto w okręgu Hunedoara, w Siedmiogrodzie, w Rumunii, nad rzeką Cemą. Liczy 79 235 mieszkańców na powierzchni 97 km². Znane jest głównie z gotyckiego zamku Jana Hunyadyego.
Historia.
Symbol Hunedoary oraz węgierskiego panowania w Siedmiogrodzie, hunedoarski zamek, powstał w XV wieku (jego kopia – zamek Vajdahunyad, znajduje się w Budapeszcie). Samo miasto jest znane jednak od XIV wieku. Szybszy rozwój osady datuje się od rewolucji przemysłowej, gdy w Hunedoarze założono pierwszą hutę żelaza.
W czasach Nicolae Ceaușescu okolice miasta przekształcono w wielki kombinat górniczo-hutniczy. Obejmował on – oprócz zespołu wielkich pieców – także stalownię o 10 piecach systemu Siemensa-Martena, koksownię oraz osobno na wschód od miasta położoną walcownię. Połowa zużywanej tu rudy żelaza pochodziła z okolicznych kopalń oraz zakładów wydobywczych w rumuńskim Banacie (głównie ok. 35% syderyty i limonity), drugą połowę stanowił import z Ukrainy.
Gospodarka.
W mieście rozwinął się przemysł hutniczy, chemiczny, materiałów budowlanych oraz spożywczy.
Dostępność komunikacyjna.
Hunedoara położona jest na uboczu ważnych szlaków transportowych. Drogi krajowe nr 7 i 66 omijają miasto. W Hunedoarze ma początek linia kolejowa do Simerii (długość 16 km). Trudna dostępność komunikacyjna miasta oraz względy historyczne zadecydowały o umieszczeniu stolicy okręgu Hunedoara w sąsiedniej Devie.

</doc>
<doc id="447687" url="https://pl.wikipedia.org/wiki?curid=447687" title="Legenda o pierścieniu Świętej Kingi">
Legenda o pierścieniu Świętej Kingi



</doc>
<doc id="447688" url="https://pl.wikipedia.org/wiki?curid=447688" title="Legenda o pierścieniu św. Kingi">
Legenda o pierścieniu św. Kingi



</doc>
<doc id="447692" url="https://pl.wikipedia.org/wiki?curid=447692" title="Oskarżyciel posiłkowy">
Oskarżyciel posiłkowy

Oskarżyciel posiłkowy – instytucja polskiego postępowania karnego, która pozwala pokrzywdzonemu działać obok prokuratora lub zamiast niego w postępowaniu karnym.
Wyróżnia się dwa rodzaje oskarżycieli posiłkowych:
Po wyczerpaniu tej procedury pokrzywdzony może w ciągu miesiąca od doręczenia mu zawiadomienia o ostatnim postanowieniu prokuratora wnieść własny subsydiarny akt oskarżenia. W tym zakresie obowiązuje przymus adwokacki.
Uprawnienia oskarżyciela posiłkowego.
Oskarżycielowi posiłkowemu, w przeciwieństwie do pokrzywdzonego, przysługują przed sądem prawa strony. Oznacza to, że może on zgłaszać własne wnioski dowodowe, zadawać pytania osobom przesłuchiwanym, a także wnosić środki odwoławcze od orzeczeń sądu. Podczas rozprawy oskarżyciel posiłkowy zajmuje miejsce przed stołem sędziowskim po prawej stronie, obok prokuratora.

</doc>
<doc id="447693" url="https://pl.wikipedia.org/wiki?curid=447693" title="Afera Thomasa Crowna (film 1999)">
Afera Thomasa Crowna (film 1999)

Afera Thomasa Crowna – amerykański film fabularny z 1999 roku w reżyserii Johna McTiernana. Jest to remake filmu pod tym samym tytułem z 1968 roku. W rolach głównych występują Pierce Brosnan i Rene Russo.

</doc>
<doc id="447696" url="https://pl.wikipedia.org/wiki?curid=447696" title="Zagłębie ostrawsko-karwińskie">
Zagłębie ostrawsko-karwińskie



</doc>
<doc id="447700" url="https://pl.wikipedia.org/wiki?curid=447700" title="FreeGate">
FreeGate

FreeGate – projekt stworzony w firmie Dynamic Internet Technology przez chińskiego programistę posługującego się pseudonimem Bill Xia. Projekt w założeniu ma pomagać mieszkańcom Chin przeglądać strony internetowe, do których dostęp jest w Chinach blokowany.
W roku 2004 media informowały, iż FreeGate przez jeden z najpopularniejszych programów antywirusowych był błędnie rozpoznawany jako trojan. Po nagłośnieniu sprawy producent antywirusa zmienił swoją politykę względem FreeGate.

</doc>
<doc id="447707" url="https://pl.wikipedia.org/wiki?curid=447707" title="Mroczak posrebrzany">
Mroczak posrebrzany

Mroczak posrebrzany, mroczek posrebrzany ("Vespertilio murinus") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Nazwa zwyczajowa.
We wcześniejszej polskiej literaturze zoologicznej dla określenia gatunku używana była nazwa zwyczajowa mroczek posrebrzany. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano oznaczenie mroczak posrebrzany, rezerwując nazwę mroczek dla rodzaju "Eptesicus".
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1758 roku szwedzki przyrodnik Karol Linneusz nadając mu nazwę "Vespertilio murinus". Holotyp pochodził z prawdopodobnie z pobliża Uppsali, w środkowej Szwecji. Podgatunek "ussuriensis" po raz pierwszy zgodnie z zasadami nazewnictwa binominalnego opisał w 1969 roku szwedzki chiropterolog Lars Wallin nadając mu nazwę "Vespertilio murinus ussuriensis". Okaz typowy pochodził z obszaru jeziora Chanka, nad rzeką Odarka, w Kraju Nadmorskim, we wschodniej Syberii, w Rosji.
Autorzy "Illustrated Checklist of the Mammals of the World" rozpoznają dwa podgatunki.
Zasięg występowania.
Mroczak posrebrzany występuje w Eurazji zamieszkując w zależności od podgatunku:
Morfologia.
Długość ciała (bez ogona) 48–64 mm, długość ogona 37–44,5 mm, długość ucha 14–15,6 mm, długość tylnej stopy 8,4–10 mm, długość przedramienia 40,8–50,3 mm; rozpiętość skrzydeł 250–310 mm; masa ciała 10–24 g. Nietoperz średniej wielkości o charakterystycznych dość wąskich skrzydłach. Futerko na grzbiecie dwubarwne: nasada od ciemnoszarej do szarobrunatnej, ze srebrzyście przyprószonymi końcówkami sierści (stąd jego nazwa). Futro na brzuchu najczęściej koloru jasnoszarego lub popielatego, chociaż zdarzają się osobniki o brązowym futrze na brzuchu. Kolory futerka są ostro rozgraniczone na bokach ciała, szczególnie w okolicy szyi. Pyszczek, błony lotne oraz uszy bardzo ciemne. Skrzydła wąskie. Uszy małe, bardzo długie, nie stykające się ze sobą. Koziołek krótki, gruby, równomiernie zaokrąglony, sięgający połowy długości ucha. Błona skrzydłowa przyczepiona do nasady palców stopy. Ostroga sięga do połowy odległości między piętą a ogonem. Poza nią wystaje płatek wzmocniony poprzeczną chrząstką. Jest to jedyny krajowy nietoperz posiadający dwie pary sutków. Mroczaka posrebrzanego łatwo poznać po charakterystycznym głosie wydawanym podczas lotu, przypominającym cykanie świerszcza. Wzór zębowy: I formula_1 C formula_2 P formula_3 M formula_4 = 32. Kariotyp wynosi 2n = 38 i FN = 50.
Ekologia.
Siedlisko.
Spotykany zarówno w krajobrazie rolniczym, miastach, lasach, jak również w wysokich górach. Latem zamieszkuje głównie w budynkach (kryjąc się w szczelinach ścian i dachów), niekiedy w dziuplach drzew, skrzynkach dla nietoperzy czy szczelinach skalnych. Zimuje najczęściej w szczelinach budynków. Obserwacje tego gatunku w jaskiniach są sporadyczne.
Tryb życia.
Należy do gatunków migrujących wykonujących regularne przeloty między miejscami rozrodu i zimowania. Prowadzi nocny tryb życia. Zimę spędza przeważnie w zachodniej i południowej Europie, choć coraz częściej zimuje również w polskich miastach, np. Warszawie, dokąd przylatują także mroczaki posrebrzane z terenów obwodu kaliningradzkiego (znaleziono samicę z rosyjską obrączką). Najdalsze przeloty tego nietoperza sięgają ponad 1000 km. Jest gatunkiem zimnolubnym, stąd zwykle przebywa w miejscach słabo izolowanych. Odznacza się sporą odpornością na zimno – niekiedy lata przy temperaturze powietrza poniżej zera stopni Celsjusza. Na sen zimowy przenosi się do miejsc, gdzie temperatura w zimie utrzymuje się kilka stopni Celsjusza powyżej zera. Latem samice tworzą tzw. kolonie rozrodcze. Również samce mroczaka posrebrzanego regularnie tworzą kolonie.
Pożywienie.
Żywi się głównie drobnymi muchówkami, chruścikami i innymi owadami latającymi nocą. Preferuje owady odbywające rójkę nad wodą, które chwyta wyłącznie w locie. Poluje nocą, na żerowiska wylatuje późnym wieczorem. Lata wysoko przeważnie powyżej 20 m nad ziemią i bardzo szybko. Podczas polowania posługuje się echolokacją. Ultradźwięki o częstotliwości 24–26 kHz wytwarzane są przez krtań i emitowane przez pyszczek. Dzięki możliwości zwalniania tempa przemiany materii w obniżonej temperaturze przez dłuższy czas może przetrzymywać niekorzystne do żerowania warunki.
Rozród.
Gody mroczaka posrebrzanego obserwuje się jesienią, kiedy samce zajmują stałe terytoria i stanowiska godowe, często na wysokich budynkach w centrach dużych miast. Terytoria te są regularnie patrolowane i oznakowywane za pomocą emitowanych głosów (słyszalnych dla człowieka), pełniących funkcję analogiczną do śpiewu ptaków. Kopulacja i zaplemnienie następuje więc przed zapadnięciem w stan hibernacji. Sperma pozostaje w drogach rodnych samicy do wiosny i dopiero wtedy występuje owulacja i zapłodnienie. Poród i rozwój młodych jest ściśle związany z okresem największej dostępności pożywienia. Samica rodzi na początku lata aż dwoje młodych, co jest rzadko spotykanym zjawiskiem wśród nietoperzy strefy umiarkowanej. Młode po urodzeniu są małe, bezradne i nieowłosione. Oczy mają zamknięte, posiadają silne pazury i haczykowate zęby mleczne, którymi czepiają się matki. Potomstwo rośnie szybko i osiąga dojrzałość seksualną pod koniec pierwszego lub na początku drugiego roku życia. Młode nietoperze zdolność do samodzielnego lotu osiągają już po upływie 6 tygodni.
Ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.

</doc>
<doc id="447732" url="https://pl.wikipedia.org/wiki?curid=447732" title="Lucjan Lis">
Lucjan Lis

Lucjan Roman Lis (ur. 8 sierpnia 1950 w Bytomiu, zm. 26 stycznia 2015 Unna Nadrenia Północna-Westfalia) – polski kolarz szosowy, wicemistrz olimpijski oraz dwukrotny medalista mistrzostw świata, ojciec niemieckiego kolarza Lucasa Lissa.
Kariera.
Pierwszy sukces w karierze Lucjan Lis osiągnął w 1971 roku, kiedy wspólnie z Edwardem Barcikiem, Stanisławem Szozdą i Janem Smyrakiem zdobył brązowy medal w drużynowej jeździe na czas na mistrzostwach świata w Mendrisio. W tej samej konkurencji Polacy w składzie: Tadeusz Mytnik, Lucjan Lis, Stanisław Szozda i Ryszard Szurkowski zdobyli złoty medal podczas mistrzostw świata w Barcelonie dwa lata później. W międzyczasie Lis wystartował na igrzyskach olimpijskich w Monachium w 1972 roku, gdzie w wyścigu drużynowym, razem z Barcikiem, Szozdą i Szurkowskim zdobył srebrny medal. Na tych samych igrzyskach wziął też udział w wyścigu ze startu wspólnego, kończąc rywalizację na 36. pozycji. Ponadto w 1972 roku był drugi w klasyfikacji generalnej wyścigu Dookoła Bułgarii, rok później był najlepszy w Tour de Pologne oraz zajął siódme miejsce indywidualnie i pierwsze drużynowo w Wyścigu Pokoju. W 1970 roku zdobył brązowy medal mistrzostw Polski w wyścigu ze startu wspólnego. W 1972 został odznaczony Złotym Krzyżem Zasługi.
Karierę zakończył w 1975, ponieważ lekarze stwierdzili u niego daleko posuniętą niewydolność obu nerek. W 1977 wyjechał do RFN, gdzie zamieszkał na stałe.

</doc>
<doc id="447741" url="https://pl.wikipedia.org/wiki?curid=447741" title="Băile 1 Mai">
Băile 1 Mai

Băile 1 Mai – wieś uzdrowiskowa w gminie Sânmartin, w okręgu Bihor, w Rumunii. Graniczy z Oradeą oraz z innym uzdrowiskiem, Băile Felix. Występują tu gorące źródła, bogate w fosfor, siarkę i sód.

</doc>
<doc id="447745" url="https://pl.wikipedia.org/wiki?curid=447745" title="Nizina Atlantycka">
Nizina Atlantycka

Nizina Atlantycka () – nizina we wschodniej części Stanów Zjednoczonych, nad Oceanem Atlantyckim. Położona jest na wschód od Appalachów, pomiędzy półwyspem Cape Cod a Florydą. Wraz z Niziną Zatokową tworzy większą Nizinę Nadbrzeżną.
Nizina Atlantycka rozciąga się na ponad 2000 km długości, jej szerokość zaś waha się od 30 do 160 km; położona jest na wysokości do 100 m n.p.m. Przepływają przez nią rzeki Delaware, Susquehanna, Potomak, Roanoke i Savannah.
Klimat na północy umiarkowany, ciepły, morski, w części środkowej podzwrotnikowy morski, na południu zwrotnikowy morski. Region rozwiniętego rolnictwa, północna część Niziny Atlantyckiej silnie uprzemysłowiona i zurbanizowana. Największe miasta: Nowy Jork, Baltimore, Waszyngton, Richmond oraz Norfolk.

</doc>
<doc id="447747" url="https://pl.wikipedia.org/wiki?curid=447747" title="Baile 1 Mai">
Baile 1 Mai



</doc>
<doc id="447748" url="https://pl.wikipedia.org/wiki?curid=447748" title="Michaił Murawjow">
Michaił Murawjow



</doc>
<doc id="447753" url="https://pl.wikipedia.org/wiki?curid=447753" title="Edward Benesz">
Edward Benesz



</doc>
<doc id="447755" url="https://pl.wikipedia.org/wiki?curid=447755" title="Edvard Benes">
Edvard Benes



</doc>
<doc id="447757" url="https://pl.wikipedia.org/wiki?curid=447757" title="Pistolet maszynowy FBP M.48">
Pistolet maszynowy FBP M.48



</doc>
<doc id="447758" url="https://pl.wikipedia.org/wiki?curid=447758" title="Hemoroidy">
Hemoroidy



</doc>
<doc id="447761" url="https://pl.wikipedia.org/wiki?curid=447761" title="Keratyny">
Keratyny

Keratyny – grupa nierozpuszczalnych w wodzie białek fibrylarnych wytwarzanych przez keratynocyty w procesie keratynizacji. Występują w formie miękkiej lub twardej. W komórkach nabłonkowych człowieka zidentyfikowano dwadzieścia izoform cytokeratyn o masie cząsteczkowej od 40 do 70 kDa, natomiast w komórkach innych ssaków wykazano około dziesięciu izoform tzw. keratyn twardych, obecnych w wytworach skóry: piórach, wełnie, rogach, paznokciach i innych. Z keratyny zbudowany jest zrogowaciały naskórek ssaków.
Keratyny są białkami hydrofobowymi, o wysokiej odporności na czynniki fizyczne i chemiczne, a także na działanie typowych enzymów proteolitycznych. Białka keratynowe cechują się wysoką zawartością aminokwasów siarkowych: cysteina (17%) metionina (0,5%). Cytokeratyny stanowią największą i najbardziej zróżnicowaną grupę filamentów pośrednich, wchodzącą w skład cytoszkieletu komórkowego. Podjednostki keratyn zbudowane są według wspólnego planu. Wyróżnia się w nich alfa-helisową domenę centralną oraz globularne domeny N- i C- terminalne. Domena centralna, mająca wysoce konserwatywny charakter, składa się z 310–315 reszt aminokwasowych. Domeny N- i C-terminalne cytokeratyn liczą od 15 do 30 reszt. 
Podjednostki keratyn asocjując w struktury wyższego rzędu tworzą kolejno: dimery, protofilamenty, protofibryle, a w końcu filamenty pośrednie.
W przeciwieństwie do cytokeratyn, keratyny "twarde" są strukturami dwufazowymi, w których włókna keratyny są zatopione w bezpostaciowej macierzy zbudowanej z białek o dużej zawartości siarki.
Enzymy proteolityczne zdolne do hydrolizy keratyny, to występujące u kręgowców kaspazy degradujące cytokeratyny lub syntetyzowane przez mikroorganizmy keratynazy.
Tylko nieliczne grzyby saprotroficzne mają zdolność rozkładu keratyny. Należy do nich rogowniczka końska i rogowniczka ptasia.

</doc>
<doc id="447763" url="https://pl.wikipedia.org/wiki?curid=447763" title="Värttinä">
Värttinä

Värttinä (pol. "wrzeciono"), to fiński zespół folkowy założony w 1983 roku w miejscowości Rääkkylä w fińskiej Karelii.
Historia.
Początki zespołu sięgają roku 1983, kiedy to w Rääkkylä powstał dziecięcy zespół folklorystyczny, śpiewający ludowe pieśni Karelii przy akompaniamencie tradycyjnych instrumentów. 21-osobowy zespół wykonywał tradycyjne utwory w nowatorski sposób, dzięki czemu szybko stał się rozpoznawalny w Finlandii. Nagranie w 1987 pierwszej płyty zatytułowanej "Värttinä" zawierającej nowe aranżacje ludowych pieśni karelskich oraz występy na festiwalu muzyki folkowej w Kaustinen przyniosły grupie tytuł "zespołu roku". Druga płyta, pod tytułem "Musta Lindu" ("Black Bird"), wydana w 1989 roku, zawierała ponownie tradycyjne utwory w nowych aranżacjach.
Pod koniec roku 1989 zespół opuściło wielu członków. Pozostali: wokalistki - siostry Mari i Sari Kaasinen, Kirsi Kähkönen i Minna Rautiainen - oraz muzyk Janne Lappalainen postanowili jednak kontynuować działalność. Zespół przyjął nowych członków, wśród których znaleźli się wokalistka Sirpa Reiman oraz czterej instrumentaliści: Kari Reiman, Tom Nyman, Tommi Viksten i Riitta Potinoja. Dziełem nowego zespołu była wydana w 1991 roku płyta "Oi Dai" zawierająca już własne kompozycje grupy. Szybko zyskała ona status złotej, a później platynowej płyty. Po jej wydaniu doszło do kolejnych zmian w składzie zespołu, a mianowicie zespół opuścili Minna Rautiainen i gitarzysta Tommi Viksten, którego zastąpił Reijo Heiskanen.
Kolejna płyta - "Seleniko" (1992) - została wydana również w USA i krajach Beneluksu. W tym samym roku zespół rozpoczął występy poza granicami Finlandii. Piątą płytą była wydana w 1994 roku "Aitara", która była pierwszą płytą zespołu wydaną w Japonii. Podobnie jak na innych płytach piosenki przeplatane są partiami instrumentalnymi lub a cappella. W 1994 roku do zespołu dołączył perkusista Anssi Nykänan, jednak w 1995 zastąpił go Marko Timonen. W 1996 roku zespół opuścili Sari Kaasinen oraz Riitta Kossi, dołączyła z kolei, grająca na akordeonie, Susan Aho.
Tytuły trzech kolejnych płyt, "Kokko" (1997), "Vihma" (1998) i "Imatar" (2000) to postaci z fińskiej mitologii. W 1998 roku, po dołączeniu do zespołu akordeonisty Markku Lepistö, Susan Aho wzmocniła sekcję wokalną zespołu, a niedługo później z zespołu odeszła Sirpa Reiman. "Ilmatar" to pierwsza tak żywiołowa płyta zespołu, z wieloma dynamicznymi partiami wokalnymi.
W 2002 roku po raz kolejny skład zespołu został przebudowany. Po odejściu Kari Reiman, Pekka Lehti i Kirsi Kähkönen do zespołu dołączyli muzycy Lassi Logrén i Hannu Rantanen. W 2003 roku, w dwadzieścia lat od założenia grupy, wydana została płyta "iki". W latach 2003-2005 zespół brał udział w przygotowywaniu ścieżki dźwiękowej do musicalu "Władca Pierścieni". W 2006 roku została wydana płyta "Miero".
Pod koniec roku 2008 zespół opuściło dwóch muzyków. Odeszli: Markku Lepistö (akordeon) i Janne Lappalainen (buzuki, saksofon). Zespół nie werbował nowych muzyków - wokalistki Mari Kaasinen i Johanna Virtanen zaczęły grać na kantele, Susan Aho zaś na akordeonie.
W latach 2009 - 2010 zespół miał przerwę. Pod koniec roku 2009 Värttinę opuścili Lassi Logren oraz Antto Varilo, a został przyjęty Matti Kallio, akordeonista i klawiszowiec. W 2010 roku Johanna Virtanen i Susan Aho wystąpiły w Eurowizji z piosenką "Työlki Ellää" jako duo Kuunkuiskaajat.
W 2011 zespół reaktywował się podczas koncertu na Himos Folk Festival 2011. Värttinä koncertowała między innymi w Polsce, Japonii, Finlandii i Belgii. Rozpoczęły się także nagrania do długo oczekiwanej płyty "UTU" której producentem jest Matti Kallio.
Nowy album "UTU" został wydany 1 lutego 2012 i wywołał pozytywne komentarze. Wkrótce był na 1 miejscu w European World Music Chart. W sierpniu Värttinä dowiedziała się o zwycięstwie w WOMEX 2012 Artist Award. W tym samym roku opuściła zespół Johanna Virtanen. 21 października podczas koncertu na WOMEX wystąpiła po raz ostatni. Zastąpiła ją Karoliina Kantelinen.

</doc>
<doc id="447768" url="https://pl.wikipedia.org/wiki?curid=447768" title="Ścierwica mięsówka">
Ścierwica mięsówka

Ścierwica mięsówka ("Sarcophaga carnaria") – gatunek eurazjatyckiego owada z rzędu muchówek.

</doc>
<doc id="447772" url="https://pl.wikipedia.org/wiki?curid=447772" title="Georg Herwegh">
Georg Herwegh

Georg Friedrich Rudolph Theodor Herwegh (ur. 31 maja 1817 w Stuttgarcie, zm. 7 kwietnia 1875 w Lichtental, obecnie część Baden-Baden) – socjalistyczno-rewolucyjny pisarz niemiecki okresu przedmarcowego w Niemczech. Obok Georga Weertha uznawany za jednego z najważniejszych pisarzy niemieckiego proletariatu w XIX wieku.

</doc>
<doc id="447774" url="https://pl.wikipedia.org/wiki?curid=447774" title="Stalexport Autostrada Małopolska">
Stalexport Autostrada Małopolska

Stalexport Autostrada Małopolska S.A. (SAM SA) – spółka akcyjna, spółka-monopolista, z siedzibą w Mysłowicach. Zarządza 60-kilometrowym odcinkiem autostrady A4 pomiędzy Katowicami a Krakowem.
Historia.
Historia Stalexport Autostrada Małopolska S.A. (SAM S.A.) sięga 19 września 1997 r., kiedy Ministerstwo Transportu i Gospodarki Morskiej w imieniu Skarbu Państwa udzieliło spółce Stalexport S.A. koncesji na eksploatację oraz przystosowanie A4, relacji Katowice – Kraków, do wymogów płatnej autostrady. Trzy miesiące później, w celu realizacji zadań przynależnych koncesjonariuszowi, Stalexport S.A. powołał specjalnie do tego przeznaczoną spółkę o nazwie Katowicko-Małopolska Autostrada Stalexport S.A., która 15 kwietnia 1998 r. została przemianowana na Stalexport Autostrada Małopolska S.A. Zadaniem nowo utworzonego podmiotu było zarządzanie, w imieniu ówczesnego koncesjonariusza, autostradą A4 na odcinku Katowice-Kraków. Na przestrzeni kilku kolejnych lat, zmiany w Ustawie o płatnych autostradach pozwoliły na przeniesienie koncesji ze spółki Stalexport na SAM S.A., bez utraty jej ciągłości. 17 października 2005 r., Stalexport Autostrada Małopolska S.A., zawarł z Ministrem Infrastruktury nową Umowę Koncesyjną, której zapisy umożliwiały spółce uzyskanie kredytu długoterminowego. Tym samym jeszcze przed końcem 2005 r., SAM S.A. podpisał umowę kredytową z konsorcjum czterech banków (Landesbank, DePfa, Kreditanstalt für Wiederaufbau oraz BPH S.A.) na kwotę do 380 mln zł, która umożliwiła koncesjonariuszowi realizację inwestycji.
Przedmiot działalności.
Stalexport Autostrada Małopolska S.A. wypełnia koncesję otrzymaną w 1997 roku (na okres 30 lat) na przystosowanie A4 Katowice-Kraków do wymogów autostrady płatnej oraz jej eksploatację. Jest to pierwsza tego typu droga w Polsce, wybudowana w ramach partnerstwa publiczno-prywatnego, jako inwestycja typu brownfield – na bazie drogi powstałej w latach 70. i 80. XX w. Na podstawie umowy koncesyjnej SAM S.A. inwestuje w infrastrukturę autostradową ze środków pozyskiwanych z poboru opłat oraz środków pochodzących z uzyskanego przez spółkę finansowania długoterminowego typu „Project Finance”. Przychody z poboru opłat służą również pokryciu kosztów związanych z bieżącym utrzymaniem odcinka.
W 2006 r. Najwyższa Izba Kontroli oceniła, że spółka nie wypełnia warunków koncesji, a umowy z nią zawarte są niekorzystne dla Skarbu Państwa i użytkowników autostrady. NIK zarzuciła przedstawicielom Skarbu Państwa i koncesjonariuszowi nielegalne działania, niegospodarność i praktyki sprzyjające korupcji. NIK postulowała cofnięcie koncesji z powodu „długotrwałego naruszania przez koncesjonariusza obowiązków”. „Realizacja przedsięwzięcia (...) jest przykładem nieskuteczności funkcjonowania w praktyce przyjętego w Polsce modelu koncesyjnego budowy i eksploatacji autostrad płatnych”. W ocenie NIK po wielu latach autostrada ciągle nie spełnia standardów autostrady płatnej, a użytkownikom, mimo wnoszenia przez nich opłat w pełnej wysokości, nie zapewniono możliwości sprawnego i bezpiecznego przejazdu.
Zobacz też.
Oprócz Stalexport Autostrada Małopolska S.A. na polskim rynku działają dwaj inni koncesjonariusze:

</doc>
<doc id="447775" url="https://pl.wikipedia.org/wiki?curid=447775" title="Gruczoł sutkowy">
Gruczoł sutkowy



</doc>
<doc id="447779" url="https://pl.wikipedia.org/wiki?curid=447779" title="Neoromanizm">
Neoromanizm

Neoromanizm – nurt w architekturze i sztuce XIX- wiecznego historyzmu, nawiązujący do architektury romańskiej.
Neoromanizm rozwinął się w architekturze później niż neogotyk, odwrotnie niż historyczne epoki na których się wzorowały. Największy rozkwit neoromanizmu nastąpił w Niemczech po ich zjednoczeniu, gdzie stanowił on przywołanie nacjonalistycznej romantycznej legendy I Rzeszy Niemieckiej. Faworyzowanie neoromanizmu miało też związek z rosnącą świadomością, że gotyk ma pochodzenie francuskie. Po I wojnie światowej dużo przykładów tej architektury zanikło w Polsce.
W stylu neoromańskim, tak jak i w neogotyku wznoszono głównie kościoły, ponadto (rzadziej) inne budynki użyteczności publicznej, np. teatry. Z europejskimi formami romańskimi nierzadko łączono ozdobne elementy architektury bizantyjskiej. Rzuty kościołów neoromańskich były najczęściej wzorowane na bardziej odpowiadających potrzebom liturgicznym układach kościołów gotyckich lub w przypadku świątyń protestanckich przyjmowały rzut centralny.

</doc>
<doc id="447781" url="https://pl.wikipedia.org/wiki?curid=447781" title="Ostatni kontynent">
Ostatni kontynent

Ostatni kontynent (ang. "The Last Continent") – humorystyczna powieść fantasy autorstwa Terry’ego Pratchetta, dwudziesta druga część cyklu "Świat Dysku", wydana w 1998 r. (polskie wydanie Prószyński i S-ka, luty 2006, ). Kolejna książka opowiadająca o przygodach pechowego maga Rincewinda.
Powieść opowiada o poszukiwaniach Rincewinda prowadzonych przez grono profesorskie Niewidocznego Uniwersytetu, podczas których trafiają oni w przeszłość na Monowyspę, a następnie na XXXX (Czteriksy), kontynent, który w tamtym czasie wciąż jest w stadium budowy. Tymczasem Rincewind, przez przypadek wysłany z Kontynentu Przeciwwagi (Ciekawe czasy) na współczesne Czteriksy nękany przez gadającego kangura Skoczka stara się za wszelką cenę nie ratować świata. Ostatecznie jednak doprowadza do pierwszych w historii XXXX opadów deszczu, które ratują kontynent przed suszą. Powieść ta jest również pastiszem drugiej części Mad Max-a i zawiera wiele odniesień do tego filmu.

</doc>
<doc id="447792" url="https://pl.wikipedia.org/wiki?curid=447792" title="Katar (choroba)">
Katar (choroba)



</doc>
<doc id="447797" url="https://pl.wikipedia.org/wiki?curid=447797" title="Stalexport Autostrada Małopolska SA">
Stalexport Autostrada Małopolska SA



</doc>
<doc id="447798" url="https://pl.wikipedia.org/wiki?curid=447798" title="Autostrada Wielkopolska SA">
Autostrada Wielkopolska SA



</doc>
<doc id="447799" url="https://pl.wikipedia.org/wiki?curid=447799" title="Gdańsk Transport Company SA">
Gdańsk Transport Company SA



</doc>
<doc id="447803" url="https://pl.wikipedia.org/wiki?curid=447803" title="Etelköz">
Etelköz

Etelköz ("Atelkuzu", "Atelköz", dosł. „międzyrzecze”) – przyjęta przez węgierskich badaczy, nazwa kraju, który zamieszkiwali Węgrzy bezpośrednio przed osiedleniem się w Kotlinie Panońskiej. Dokładna lokalizacja tego obszaru nie jest pewna, według węgierskiej tradycji narodowej miał on się rozciągać między dolnym Donem a dolnym Dunajem i obejmować stepy dzisiejszej Niziny Wołoskiej, Mołdawii i Ukrainy. Inni natomiast lokalizują go między Dniestrem, Dnieprem, Bohem, Prutem i Seretem.
Węgrzy zamieszkiwali ten obszar, najprawdopodobniej, w drugiej połowie IX wieku i zostali z niego wyparci przez Pieczyngów.

</doc>
<doc id="447805" url="https://pl.wikipedia.org/wiki?curid=447805" title="Antoni Bukowy">
Antoni Bukowy

Antoni Bukowy (ur. 14 czerwca 1891 w Przeworsku, zm. 3 sierpnia 1973 w Świętochłowicach) – polski lekarz.
Specjalista pulmonolog i epidemiolog. Odegrał ważną rolę w opanowaniu epidemii gruźlicy po II wojnie światowej na Górnym Śląsku, w najgęściej zaludnionym obszarze Polski, w Świętochłowicach. W młodości, wiosną 1919 r., brał udział w akcji likwidacji epidemii tyfusu plamistego w okolicach Olkusza. 
Dzieje historyczne ziem polskich sprawiały, że jego kariera medyczna została kilkakrotnie przerywana. Bukowy rozpoczął studia medyczne w 1911 r. we Lwowie na Uniwersytecie Lwowskim jako poddany Cesarstwa Austro-Węgierskiego. Wybuch I wojny światowej i pobór do armii austriackiej studia te przerwał. Jako żołnierz austriacki trafił do niewoli rosyjskiej pod Kraśnikiem. Uwolniony został po odrodzeniu państwa polskiego w listopadzie 1918 r. W 1920 wznowił studia medyczne na Uniwersytecie Jagiellońskim w Krakowie. Tuż po rozpoczęciu studiów został wcielony do armii polskiej na krótką służbę w charakterze sanitariusza w Szpitalu Wojskowym w Bielsku. W 1921 r. powrócił na studia w Krakowie, które przerwał, by wznowić naukę na Uniwersytecie Lwowskim na Wydziale Lekarskim. Tam, w 1925 r. uzyskał dyplom lekarski. 
W 1928 zamieszkał w Lipinach na Górnym Śląsku, gdzie ożenił się z Heleną Styrną w 1929 r. Na skutek wybuchu II wojny światowej w 1939 r. powołano go do służby wojskowej do Przemyśla. Po klęsce Armii Polskiej, w listopadzie 1939 wrócił na Śląsk do wykonywania zawodu lekarza, gdzie wspierał polski ruch oporu do końca wojny. Po II wojnie światowej pozostał na Śląsku aż do śmierci.
Był członkiem zarządu Polskiego Czerwonego Krzyża i Polskiego Towarzystwa Lekarskiego. 
Za swoje wybitne osiągnięcia w zawodzie lekarza został odznaczony Krzyżem Komandorskim Orderu Odrodzenia Polski.

</doc>
<doc id="447807" url="https://pl.wikipedia.org/wiki?curid=447807" title="Etelkoz">
Etelkoz



</doc>
<doc id="447811" url="https://pl.wikipedia.org/wiki?curid=447811" title="Nikolaus Lenau">
Nikolaus Lenau

Nikolaus Lenau, właśc. Nikolaus Franz Niembsch, (od 1820) Edler von Strehlenau (ur. 13 sierpnia 1802 w Csatád, gminie należącej do habsburskiego królestwa Węgier, po 1919/1920 w Rumunii - zm. 22 sierpnia 1850 w Oberdöbling, obecnie dzielnicy Wiednia) – austriacki pisarz epoki literackiej biedermeier. 

</doc>
<doc id="447820" url="https://pl.wikipedia.org/wiki?curid=447820" title="Rod Serling">
Rod Serling

Rodman Edward Serling (ur. 25 grudnia 1924 w Syracuse w stanie Nowy Jork - zm. 28 czerwca 1975 w Rochester również w stanie Nowy Jork), amerykański scenarzysta i reżyser. 
Dorastał w Binghamton. Jego prawdziwa kariera zaczęła się w latach 50. XX wieku, gdy zaczął pracować jako scenarzysta i aktor w programach takich jak "Requiem for a Heavyweight" czy też "Forbidden Area", jednak prawdziwą sławę zdobył grając narratora w popularnym telewizyjnym show "Strefa mroku".

</doc>
<doc id="447822" url="https://pl.wikipedia.org/wiki?curid=447822" title="Achacy Grochowski">
Achacy Grochowski

Achacy (Achacjusz) Grochowski herbu Junosza (zm. 7 stycznia 1633) – biskup przemyski oraz łucki, sekretarz Jego Królewskiej Mości, prepozyt łęczycki i sandomierski, kanonik krakowski i przemyski, prepozyt miechowski, przedstawiciel dyplomatyczny Rzeczypospolitej w Państwie Kościelnym w 1620 roku.
Życiorys.
Był bratem Stanisława Grochowskiego, arcybiskupa lwowskiego.
Odbył studia w Krakowie i Padwie, był sekretarzem królewskim oraz posiadaczem szeregu godności kościelnych (prepozytura łęczycka i sandomierska, kanonikat w Przemyślu, Krakowie i Poznaniu). W sierpniu 1624 mianowany biskupem przemyskim, rządy w diecezji objął na początku kolejnego roku; zajmował się m.in. odbudową diecezji zniszczonej w czasie najazdu tatarskiego. W październiku 1627 przeniesiony został na diecezję łucką, gdzie był pierwszym ordynariuszem posługującym się tytułem "biskupa łuckiego i brzeskiego". Jednocześnie otrzymał prepozyturę komendatoryjną w Miechowie. Występował zdecydowanie przeciw reformacji i postulatom równouprawnienia dysydentów i katolików. W 1625 wystąpił z oskarżeniem przeciw Samuelowi Bolestraszyckiemu, z powodu wydania przez niego cenzurowanej publikacji.
Był elektorem Władysława IV Wazy z województwa wołyńskiego w 1632 roku.

</doc>
<doc id="447824" url="https://pl.wikipedia.org/wiki?curid=447824" title="Krzysztof Klicki">
Krzysztof Klicki

Krzysztof Klicki (ur. 1962) – polski przedsiębiorca, twórca i prezes firmy Kolporter S.A.
Życiorys.
Absolwent V Liceum Ogólnokształcącego im. ks. Piotra Ściegiennego w Kielcach. Rozpoczął następnie studia na Politechnice Świętokrzyskiej, lecz w 1985 roku przeniósł się na kierunek fizyka do Wyższej Szkoły Pedagogicznej w Kielcach, kończąc ją ostatecznie kilkanaście lat później.
W latach 80. pracował przy obsłudze centrali telefonicznej w Wiedniu. Po nieudanej próbie założenia w Kielcach gazety, rozpoczął w maju 1990 roku, pożyczonym od ojca samochodem – Oplem Kadettem, kolportaż prasy do kieleckich sklepów „Społem”. We wrześniu tego roku założył pierwszy oddział firmy w Katowicach i zatrudnił pierwszego pracownika. Na przestrzeni lat prowadzony przezeń Kolporter S.A. wielokrotnie znajdował się na liście 500 największych polskich firm tygodnika „Polityka”, notując największy zysk netto w 2010 (39,38 mln zł), a największe zatrudnienie w 2008 roku (2240 osób). W 2013 roku udział w rynku Kolportera S.A. wynosił 49,67%. 31 grudnia 2016 był ostatnim dniem prezesury Klickiego , z której zrezygnował po 26-latach zarządzania firmą. 
Od 2000 roku znajduje się na liście 100 najbogatszych Polaków tygodnika „Wprost”. W 2014 zajął 18. miejsce z majątkiem 1,51 mld zł.
W latach 2002–2008 był właścicielem klubu piłkarskiego Korona Kielce, który w tym okresie awansował po raz pierwszy do I ligi (2005), zajął w niej najwyższe miejsce w historii (piąte, 2006) i zagrał w finale Pucharu Polski (2007). Ze sponsorowania wycofał się w 2008 roku w związku z ujawnioną aferą korupcyjną w piłce nożnej, sprzedając klub miastu za 1 zł.

</doc>
<doc id="447826" url="https://pl.wikipedia.org/wiki?curid=447826" title="Abramowice (Szczyrzyc)">
Abramowice (Szczyrzyc)

Abramowice (dawniej "Abrahamowice") – przysiółek wsi Szczyrzyc w Polsce, położony w województwie małopolskim, w powiecie limanowskim, w gminie Jodłownik.
Historia.
Dobra tabularne konwentu cystersów w Szczyrzycu, położone w 1905 roku w powiecie limanowskim Królestwa Galicji i Lodomerii. W latach 1975–1998 przysiółek administracyjnie należał do województwa nowosądeckiego. Abramowice znajdują się na północ od Szczyrzyca. Według danych z 1880 roku, przysiółek zamieszkany był przez 279 osób oraz znajdowały się tu 33 domostwa.

</doc>
<doc id="447827" url="https://pl.wikipedia.org/wiki?curid=447827" title="Emanuel Konstanty Imiela">
Emanuel Konstanty Imiela

Emanuel Konstanty Imiela, ps. „Karol Dym” (ur. 10 marca 1888 w Lipinach, zm. 25 kwietnia 1953 w Stalinogrodzie) – górnośląski pisarz, urzędnik państwowy, działacz oświatowy i plebiscytowy.
Życiorys.
Urodził się w robotniczej rodzinie Józefa i Teresy z Cieślików, we wsi Lipiny, która w wyniku urbanizacji stała się obecną dzielnicą Świętochłowic. W latach 1902–1906 uczęszczał do francuskiego gimnazjum się w Lucernie w Szwajcarii. W 1906 po śmierci ojca wrócił do kraju i podjął pracę we „Friedenshütte” (huta Pokój) w Nowym Bytomiu. W 1907 wyjechał do Krakowa i tam wstąpił do nowicjatu oo. pijarów. Jednak już rok później, bo w 1909, opuścił zakon. W 1912 zdał maturę. W latach 1912–1914 studiował romanistykę i germanistykę na Uniwersytecie Jagiellońskim.
Wybuch I wojny światowej zastał go na Podolu, gdzie podczas ferii pracował jako nauczyciel prywatny. Został internowany i wysłany do Tambowa, gdzie przebywał do 1918. W 1917 wydał pracę "Śląsk Pruski", zawierającą informacje o przeszłości Górnego Śląska i aktualną problematykę społeczno-gospodarczą. W lipcu 1917 został członkiem Rady Polskiej Zjednoczenia Międzypartyjnego w Moskwie.
W grudniu 1918 wrócił na Górny Śląsk, by organizować rady ludowe w rejencji opolskiej. Po upadku I powstania śląskiego opuścił Górny Śląsk i wyjechał do Poznania, gdzie kontynuował studia. W listopadzie 1919 wrócił jednak na Górny Śląsk, gdzie organizował Związek Nauczycieli Górnoślązaków. W 1920 wrócił do Świętochłowic, gdzie z polecenia Wojciecha Korfantego organizował polskie szkoły i seminaria nauczycielskie. W okresie powstań tworzył patriotyczne wiersze. Krytycy zwracali uwagę, że "Imiela jest bowiem dla Górnego Śląska tem samem, czem ks. Grim dla Cieszyńskiego".
Od 1922 pracował w administracji szkolnej w Katowicach jako pracownik Wydziału Oświecenia Publicznego w Urzędzie Wojewódzkim Śląskim, gdzie w 1938 przeszedł na emeryturę. Angażował się również działalność kulturalną; w latach 1922–1931 był prezesem Związku Kół Śpiewaczych, członkiem rady miasta Katowic, komitetu organizacyjnego Śląskiego Towarzystwa Literackiego, wiceprezesem Związku Artystyczno-Literackiego na Górnym Śląsku i innych. W 1939 zastał go tam wybuch II wojny światowej. W czasie okupacji odmówił podpisania volkslisty, a także prowadził tajne nauczanie. Działał także społecznie i kontynuował pracę literacką.
Po wojnie, wrócił do pracy pedagogicznej i literackiej. Od 1946 był członkiem Związku Literatów Polskich. W latach 1945–1952 pracował jako nauczyciel.

</doc>
<doc id="447828" url="https://pl.wikipedia.org/wiki?curid=447828" title="Odorek zieleniak">
Odorek zieleniak

Odorek zieleniak ("Palomena prasina") – gatunek pluskwiaka z rodziny tarczówkowatych.
Opis.
Ciało długości od 12 do 14,5 mm, z wierzchu zielone, trawiastozielone lub oliwkowozielone, jesienią z brązowawym lub czerwonawym odcieniem. Barwy jesienne znikają wiosną po przezimowaniu. Człony czułków drugi i trzeci zbliżonej długości. Przedplecze o brzegach bocznych przed bocznymi kątami prostych lub nieco wklęsłych. Samiec ma brzeg tylny kapsuły genitalnej lekko wcięty. Nazwa owada pochodzi od nieprzyjemnego zapachu, który wydziela z gruczołów zapachowych na śródpiersiu w sytuacji zagrożenia. 
Biologia i ekologia.
Spotykany na krzewach i drzewach leśnych, roślinności łąkowej i ruderalnej oraz wśród roślin uprawnych. Zimują osobniki dorosłe, których nowe pokolenie pojawia się zwykle od połowy sierpnia. Żywi się między innymi owocami, w tym malinami, poziomkami, jagodami, wiśniami i owocami jarzębiny.
Rozprzestrzenienie.
Pluskwiak palearktyczny, znany z większości krajów Europy, w tym z Polski.

</doc>
<doc id="447829" url="https://pl.wikipedia.org/wiki?curid=447829" title="Ennedi">
Ennedi

Ennedi to wyżyna w środkowej części Sahary w Czadzie. Leży w bardzo suchym klimacie i większą jej część pokrywają pustynie. Pocięta jest gęstą siecią wadi. Występuje tu roślinność sucholubna.
Ennedi stanowi jedną z naturalnych granic Kotliny Czadu. Najwyższym szczytem jest Basso o wysokości 1450 m n.p.m. Od północy wyżyna ograniczona jest depresją Mourdi, od zachodu pustynią Erg du Djourab, od południa wyżyną Wadaj, a od wschodu pustyniami północnego Sudanu.
Ennedi jest kompleksem piaskowców o powierzchni ok. 40.000 km², wystawionym ze wszystkich stron na erozyjne działanie wiatru, docierającego także do głębokich kanionów wyżyny. Region Ennedi jest szczególnie interesujący dla geologów, ponieważ składa się z osadów praoceanu. Występują tu także zjawiska krasowe, charakterystycznie kształtujące krajobraz.
W obszarze wyżyny Ennedi natrafiono na prehistoryczne petroglify i malowidła naskalne. Pozwalają one wyciągnąć wnioski co do bogatej flory i fauny w wilgotniejszym okresie przed pojawieniem się pustyni. Świadczą one także o długiej historii osadnictwa ludzkiego na tym terenie.
W oazach wyżyny uprawia się zboża i palmę daktylową. Na gospodarkę wyżyny składa się koczownicze pasterstwo wielbłądów, owiec oraz kóz.
W 2016 roku masyw Ennedi wpisano na listę światowego dziedzictwa UNESCO jako dziedzictwo mieszane kulturowo-przyrodnicze.

</doc>
<doc id="447830" url="https://pl.wikipedia.org/wiki?curid=447830" title="Tajemnica poliszynela">
Tajemnica poliszynela

Tajemnica poliszynela – rzekoma tajemnica, o której wszyscy (w danej społeczności) wiedzą, lecz nikt o niej głośno nie mówi.
W przypadku „tajemnicy poliszynela” (w przeciwieństwie do otwartej informacji) nikt się nie przyznaje do wiarygodności ani nie żąda weryfikacji. W języku niemieckim istnieje podobne sformułowanie "offenes Geheimnis" – „jawna tajemnica”. Jest ono używane przy dżentelmeńskim podejściu do wstydliwych lub kompromitujących spraw. Informacja jest odpowiednio uwzględniana w decyzjach, lecz sama treść nie jest omawiana.
Pochodzenie nazwy.
Określenie „tajemnica poliszynela” prawdopodobnie wywodzi się z włoskiego lub francuskiego teatru lalek. Poliszynel (wł. "Pulcinella", fr. "Polichinelle") był garbatą postacią występującą w commedia dell’arte. Charakteryzował się wielką gadatliwością i wciąż rozsiewał plotki. Niby to szepcąc pod nosem, dzielił się wszelkimi informacjami z publicznością. Zatem „tajemnica poliszynela” jest powszechnie znaną wiadomością.

</doc>
<doc id="447831" url="https://pl.wikipedia.org/wiki?curid=447831" title="Quadragintarema">
Quadragintarema

Quadragintarema (stgr. τεσσαρακοντήρης tessarakonteres) − galera zbudowana przez Ptolemeusza IV w Egipcie ok. 200 r. p.n.e., opisana przez Plutarcha.
Miała ok. 128 m długości. Załogę stanowiło 4000 wioślarzy i 400 marynarzy, mogła zaokrętować ok. 3000 żołnierzy. Plutarch pisał: "Ten statek był tylko na pokaz. Ledwie różnił się od budynków, które są posadowione w ziemi i bardzo trudno było go zwodować".

</doc>
<doc id="447839" url="https://pl.wikipedia.org/wiki?curid=447839" title="Rusłan Rotań">
Rusłan Rotań

Rusłan Petrowycz Rotań, ukr. Руслан Петрович Ротань (ur. 29 października 1981 w Połtawie) – ukraiński piłkarz występujący na pozycji pomocnika, reprezentant Ukrainy, trener piłkarski.
Kariera piłkarska.
Kariera klubowa.
Jest wychowankiem Dnipra Dniepropietrowsk, w którym grał w latach 1999-2005. W Wyszczej Liże dla tego klubu rozegrał 105 spotkań, strzelił 11 goli. W sezonie 2004/05 występował również w Pucharze UEFA, gdzie Dnipro wygrał grupę C, lecz odpadł w 1/16 finału po dwumeczu z Partizanem Belgrad.
Latem 2005 został zawodnikiem Dynama Kijów. Z tym klubem zdobył mistrzostwo Ukrainy 2007 oraz dwukrotnie Puchar Ukrainy (2006, 2007). W 2006 roku wywalczył awans do Ligi Mistrzów.
W styczniu 2008 powrócił do Dnipra Dniepropietrowsk. W 2016 roku, podczas półfinałowego meczu o Puchar Ukrainy z Zorią Ługańsk uderzył sędziego meczu, za co otrzymał dyskwalifikację na sześć miesięcy wspólnie z Romanem Zozulą. 23 sierpnia 2016 przedłużył kontrakt z Dniprem.
27 czerwca 2017 przeniósł się do Slavii Praga.
12 stycznia 2018 wrócił do Dynama Kijów. Latem 2018 zakończył karierę piłkarską.
Kariera reprezentacyjna.
Bronił barw reprezentacji Ukrainy, w której debiutował 12 lutego 2003 w zremisowanym 0-0 meczu z Turcją. Został powołany przez Ołeha Błochina na Mistrzostwa Świata w 2006 roku. Na mundialu zagrał w trzech spotkaniach. Ogółem w kadrze zagrał 37 razy, strzelił 6 goli.
Kariera trenerska.
Po zakończeniu kariery piłkarskiej rozpoczął karierę szkoleniowca. 3 października 2018 został zaproszony do sztabu szkoleniowego Wiaczesława Szewczuka pomagać trenować Olimpik Donieck. 27 grudnia 2018 został mianowany na stanowisko głównego trenera młodzieżowej reprezentacji Ukrainy.

</doc>
<doc id="447843" url="https://pl.wikipedia.org/wiki?curid=447843" title="Biathlon na Zimowych Igrzyskach Olimpijskich 1968">
Biathlon na Zimowych Igrzyskach Olimpijskich 1968

Zawody w biathlonie na Zimowych Igrzyskach Olimpijskich 1968 odbyły się w dniach 12 – 15 lutego 1968 roku na trasach w Autrans, niedaleko Grenoble. Biathloniści po raz siódmy rywalizowali na igrzyskach olimpijskich.
Zawodnicy walczyli w dwóch konkurencjach: w biegu indywidualnym i sztafecie. 
Łącznie rozdano dwa komplety medali. W klasyfikacji medalowej zwyciężyła reprezentacja ZSRR, której zawodnicy zdobyli po jednym złotym, srebrnym i brązowym medalu. Dwóch zawodników zdobyło medale w obu konkurencjach: Aleksandr Tichonow i Władimir Gundarcew z ZSRR. Tichonow był drugi w biegu indywidualnym oraz najlepszy w sztafecie, a Gundarcew trzeci w biegu indywidualnym oraz najlepszy w sztafecie.

</doc>
<doc id="447845" url="https://pl.wikipedia.org/wiki?curid=447845" title="Christian Hoffmann von Hoffmannswaldau">
Christian Hoffmann von Hoffmannswaldau

Christian Hoffmann von Hoffmannswaldau (ur. 25 grudnia 1616 we Wrocławiu, zm. 18 kwietnia 1679) – niemiecki poeta, autor epigramatów, polityk i dyplomata pochodzący ze Śląska. Zalicza się go do tzw. drugiej szkoły śląskiej.

</doc>
<doc id="447846" url="https://pl.wikipedia.org/wiki?curid=447846" title="Klaus Allofs">
Klaus Allofs

Klaus Allofs (ur. 5 grudnia 1956 w Düsseldorfie) – niemiecki piłkarz, który występował na pozycji napastnika, trener piłkarski. Brat Thomasa.
Kariera klubowa.
Allofs zawodową karierę rozpoczynał w 1975 roku w Fortunie Düsseldorf z Bundesligi. W tych rozgrywkach zadebiutował 13 września 1975 roku w przegranym 1:3 meczu z Eintrachtem Brunszwik. 23 października 1976 roku w wygranym 2:0 pojedynku z MSV Duisburg strzelił pierwszego gola w Bundeslidze. W 1979 roku z 22 bramkami na koncie został królem strzelców Bundesligi. W tym samym roku dotarł z zespołem do finału Pucharu Zdobywców Pucharów, gdzie Fortuna uległa jednak Barcelonie. W 1979 roku oraz w 1980 roku Allofs zdobył natomiast z klubem Puchar RFN.
W 1981 roku odszedł do 1. FC Köln, również z Bundesligi. Pierwszy ligowy mecz zaliczył tam 8 sierpnia 1981 roku przeciwko Borussii Dortmund (1:0). W 1982 roku wywalczył z zespołem wicemistrzostwo RFN. W 1984 roku zajął 2. miejsce w klasyfikacji strzelców Bundesligi, a rok później jej królem strzelców. W 1986 roku dotarł z klubem do finału Pucharu UEFA, jednak ekipa 1. FC Köln przegrała tam z Realem Madryt.
W 1987 roku Allofs został graczem francuskiego Olympique Marsylia. W 1989 roku zdobył z nim mistrzostwo Francji oraz Puchar Francji. W tym samym roku odszedł do Girondins Bordeaux. Przez rok rozegrał tam 37 spotkań i zdobył 14 bramek. W 1990 roku wrócił do RFN, gdzie podpisał kontrakt z pierwszoligowym Werderem Brema. W 1991 roku zdobył z nim Puchar Niemiec, w 1992 roku Puchar Zdobywców Pucharów, a w 1993 roku mistrzostwo Niemiec. W tym samym roku zakończył karierę.
Kariera reprezentacyjna.
W reprezentacji RFN Allofs zadebiutował 11 października 1978 roku w wygranym 4:3 towarzyskim meczu z Czechosłowacją. 12 września 1979 roku w wygranym 2:1 towarzyskim pojedynku z Argentyną strzelił pierwszego gola w drużynie narodowej.
W 1980 roku znalazł się w kadrze na Mistrzostwa Europy. Zagrał na nich w spotkaniach z Czechosłowacją (1:0), Holandią (3:2) i w finale Belgią (2:1). W meczu z Holandią strzelił także 3 gole i został królem strzelców Mistrzostw Europy. Reprezentacja RFN została natomiast triumfatorem tamtego turnieju.
W 1984 roku Allofs ponownie wziął udział w Mistrzostwach Europy. Wystąpił na nich w pojedynkach z Portugalią (0:0), Rumunią (2:1) i Hiszpanią (0:1). Tamten turniej kadra RFN zakończył na fazie grupowej.
W 1986 roku był uczestnikiem Mistrzostw Świata 1986. Zagrał tam w spotkaniach z Urugwajem (1:1), Szkocją (2:1), Danią (0:2), Marokiem (1:0), Meksykiem (0:0, 4:1 w rzutach karnych), Francją (2:0) oraz w finale z Argentyną (2:3). Reprezentacja RFN zakończyła tamten mundial na 2. miejscu.
W latach 1978–1988 w drużynie narodowej Allofs rozegrał w sumie 56 spotkań i zdobył 17 bramek.

</doc>
<doc id="447847" url="https://pl.wikipedia.org/wiki?curid=447847" title="Fusta">
Fusta

Fusta ("fustas") - lekka galera turecka, ale używana również w innych państwach, np. na Malcie, przede wszystkim w okresie renesansu; w XVI wieku jej konstrukcja stała się przestarzała. Jej głównymi atutami były szybkość i zwrotność, jednak ze względu na sylwetkę fusty raczej nie brały udziału w bezpośredniej walce, przydatne jako okręty posiłkowe, trzymane w rezerwie, pozostawały za głównymi siłami uderzeniowymi.
Typowa fusta liczyła ok. 21,5 m długości, napędzana była 20-30 wiosłami (po 10-15 na burtę), każde obsługiwane przez dwóch ludzi (najczęściej niewolników, jeńców lub więźniów); miała też jeden żagiel. Uzbrojona była przeważnie w pojedyncze działo 12-18 funtowe, umiejscowione na burcie, do tego mogła zmieścić na pokładzie 30-40 żołnierzy.

</doc>
<doc id="447848" url="https://pl.wikipedia.org/wiki?curid=447848" title="Ołeh Husiew">
Ołeh Husiew

Ołeh Anatolijowycz Husiew, ukr. Олег Анатолійович Гусєв (ur. 25 kwietnia 1983 w Sumach) – ukraiński piłkarz grający na pozycji pomocnika, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Zmina Sumy, barwy którego bronił w juniorskich mistrzostwach Ukrainy (DJuFL). W 2000 rozpoczął karierę w miejscowym klubie Frunzeneć-Liha-99 Sumy. Latem 2002 przeszedł najpierw do Borysfena Boryspol, a po 1 meczu do Arsenału Kijów, w którym debiutował w Wyszczej Liże. Od lata 2003 roku jest graczem Dynama Kijów. Od początku pobytu w stołecznym klubie jest jego podstawowym zawodnikiem. Z Dynamem zdobył wiele sukcesów. W grudniu 2016 opuścił kijowski klub. Po pół roku przerwy 13 czerwca 2017 ponownie podpisał kontrakt z Dynamem. Latem 2018 zakończył karierę piłkarską.
Kariera reprezentacyjna.
Husiew jest regularnie powoływany reprezentacji Ukrainy. Został powołany przez Ołeha Błochina na Mistrzostwa Świata 2006. Na mundialu zagrał we wszystkich pięciu spotkaniach swojej drużyny (w tym cztery w pełnym wymiarze czasowym), a w meczu ze Szwajcarią w serii rzutów karnych jego karny przesądził o awansie Ukrainy do 1/4 finału mistrzostw.
Kariera trenerska.
Po zakończeniu kariery piłkarza rozpoczął pracę szkoleniowca. 4 września 2018 został zaproszony do sztabu szkoleniowego Dynama Kijów U-21.

</doc>
<doc id="447853" url="https://pl.wikipedia.org/wiki?curid=447853" title="Księga strachów">
Księga strachów

Księga strachów (w późniejszych wydaniach Pan Samochodzik i dziwne szachownice) – powieść dla młodzieży autorstwa Zbigniewa Nienackiego, wydana po raz pierwszy w roku 1967. Utwór wchodzi w skład cyklu "Pan Samochodzik", opisującego przygody historyka sztuki - detektywa noszącego to przezwisko.
Książka była przed rokiem 1999 lekturą szkolną dla VII klasy szkoły podstawowej (8-klasowej).
Fabuła.
Akcja powieści rozpoczyna się pod koniec lipca 1963 roku, gdy z obozu harcerskiego powracają trzej młodzi przyjaciele Pana Samochodzika – Wilhelm Tell, Sokole Oko i Wiewiórka i trwa do 8 sierpnia 1963. Harcerze przywożą ze sobą tytułową Księgę Strachów, która służy do starej harcerskiej zabawy: od miejscowej ludności druhowie zbierają legendy na temat miejsc, w jakich rzekomo straszy, a później wybierają się do nich nocą i po sprawdzeniu bezzasadności obaw stawiają tabliczki z napisem „Sprawdzono. Strachów nie ma”. W trakcie podobnej akcji w ruinach obserwatorium astronomicznego Wiewiórka traci nagle przytomność a po jej odzyskaniu odnajduje tajemniczą metalową tulejkę, w której Pan Samochodzik, rozpoznaje łuskę pistoletu gazowego. Postanawia spędzić urlop w okolicy miejsca zdarzenia i zbadać całą sprawę, nie chce jednak mieszać w tę niebezpieczną przygodę młodych przyjaciół. Wkrótce okazuje się, że wydarzenia w Jasieniu mają związek z poszukiwaniami pamiętnika niemieckiego zbrodniarza wojennego Konrada von Haubitz. Głównym miejscem akcji jest fikcyjna miejscowość Jasień nad jeziorem o tej samej nazwie położna na terenie Pojezierza Myśliborskiego.
Zmiany tekstu w kolejnych wydaniach.
Nienacki w kolejnych wydaniach powieści dokonywał drobnych zmian redakcyjnych i merytorycznych tekstu. W wydawanej od 1993 r. przez Wydawnictwo Warmia tzw. „czarnej serii” książek o Panu Samochodziku - za zgodą autora lub jego spadkobierców - dokonano „uwspółcześnienia akcji” (o około 20 lat naprzód), sprowadzającego się do wielu poprawek ideologicznych oraz geograficznych (nazwy instytucji, firm czy państw itp.). Dokonano również zmiany tytułu powieści z "Księga strachów" na "Pan Samochodzik i dziwne szachownice".
Przykłady zmian:
Ciekawostką jest fakt, że wydana "Księga Strachów" dość istotnie się różni od pierwotnej wersji maszynopisu znajdującego się w zbiorach biblioteki Muzeum Warmii i Mazur w Olsztynie. Zgodnie z pierwotnym zamysłem miała to być powieść o charakterze kryminału, kierowana do starszych odbiorców, w której ma miejsce morderstwo oraz pojawia się wątek dotyczący ukraińskich nacjonalistów.

</doc>
<doc id="447857" url="https://pl.wikipedia.org/wiki?curid=447857" title="Dynamika liczebności populacji">
Dynamika liczebności populacji

Dynamika liczebności populacji – zmiany liczby osobników należących do populacji w czasie. 
Zależności liczebności (N) od czasu (t) są przedstawiane graficznie na wykresach nazywanych krzywymi wzrostu. Ich kształt zależy m.in. od rozrodczości, śmiertelności, migracji (głównie w przypadku zwierząt), rodzaju oddziaływań międzygatunkowych (interakcji, zob. np. drapieżnictwo i równanie Lotki-Volterry) lub intensywności eksploatacji przez człowieka. 
Krzywe wzrostu pojedynczych populacji mogą przybierać kształt:
Liczebność populacji określa się m.in. metodą wielokrotnych złowień.

</doc>
<doc id="447860" url="https://pl.wikipedia.org/wiki?curid=447860" title="Rozmnóżka">
Rozmnóżka

Rozmnóżka – organ rozmnażania wegetatywnego roślin zarodnikowych i nasiennych. Rozmnóżki są specjalnymi fragmentami plechy lub bulwkami pędowymi. Mogą one powstawać na rozłogach, brzegach liści lub na łodygach, zwykle w kątach liści.
W polskiej florze niewiele jest roślin wytwarzających rozmnóżki. Należą do nich m.in. lilia bulwkowata, wiechlina alpejska, ziarnopłon wiosenny, żywiec cebulkowy. Rośliny te zwykle rozmnażają się na obydwa sposoby: płciowo za pomocą kwiatów, lub bezpłciowo przez rozmnóżki. Żyworodna forma wiechliny alpejskiej nie wytwarza kwiatów i rozmnaża się wyłącznie przez rozmnóżki.

</doc>
<doc id="447865" url="https://pl.wikipedia.org/wiki?curid=447865" title="Strategia życiowa">
Strategia życiowa

Strategia życiowa, strategia rozrodcza – uwarunkowany genetycznie zespół cech osobniczych, umożliwiający danemu gatunkowi przetrwanie. 
Każdy gatunek posiada własną strategię, generalnie mówi się jednak o dwóch typach (r i K).
Typ strategii pozostaje bez wpływu na maksymalną długość życia osobników gatunku ją stosującego: na przykład wśród ryb z rodzaju Acipenser, stosujących strategię r, niektóre osobniki dożywają około stu lat, czyli mniej więcej tyle, co niektórzy ludzie – przedstawiciele gatunku stosującego strategię K.

</doc>
<doc id="447869" url="https://pl.wikipedia.org/wiki?curid=447869" title="Rana kłuta">
Rana kłuta

Rana kłuta (łac. "Vulnus ictum s. punctatum") charakteryzuje się bardzo małą powierzchnią widoczną na skórze i poważnymi nieraz uszkodzeniami wewnętrznymi ciała. Jest ona głęboka i w jej wyniku mogą ulec uszkodzeniu narządy wewnętrzne, które mogą się skończyć późniejszymi powikłaniami (np. przebicie ścięgna może spowodować jego dożywotnią niesprawność, przebicie mięśnia może spowodować uszkodzenie żyły lub tętnicy, czego wynikiem może być wewnętrzny wylew lub krwotok, a przebicie takich narządów jak serce lub wątroba może być przyczyną śmierci).

</doc>
<doc id="447871" url="https://pl.wikipedia.org/wiki?curid=447871" title="Biathlon na Zimowych Igrzyskach Olimpijskich 1972">
Biathlon na Zimowych Igrzyskach Olimpijskich 1972

Zawody w biathlonie na Zimowych Igrzyskach Olimpijskich 1972 odbyły się w dniach 9 – 11 lutego 1972 roku na trasach w kompleksie olimpijskim Makomanai w Sapporo. Biathloniści po raz ósmy rywalizowali na igrzyskach olimpijskich.
Zawodnicy walczyli w dwóch konkurencjach: w biegu indywidualnym i sztafecie. 
Łącznie rozdano dwa komplety medali. W klasyfikacji medalowej zwyciężyły ex aequo reprezentacje ZSRR i Norwegii, których zawodnicy zdobyli po jednym złotym medalu. Jeden zawodnik zdobył medale w obu konkurencjach: Hansjörg Knauthe z NRD był drugi w biegu indywidualnym oraz trzeci w sztafecie.

</doc>
<doc id="447874" url="https://pl.wikipedia.org/wiki?curid=447874" title="Augustyn Świder">
Augustyn Świder

Augustyn Świder, pseud. "A. Ś.", "Kuba z Jagód", "Robotnik", "Sfinks" (ur. 16 sierpnia 1886 w Lipinach, zm. 2 lutego 1923 w Katowicach) − polski hutnik, poeta, publicysta, powstaniec oraz działacz społeczny.
Życiorys.
Pochodził z rodziny robotniczej. Już w wieku 14 lat zaczął pracę w Hucie Cynku w Lipinach, gdzie pracował również jego ojciec.
W 1901 roku był współzałożycielem Towarzystwa Gimnastycznego „Sokół” w Lipinach. W latach 1908 − 1910 odbył wiele podróży zagranicznych. Przed I wojną światową wybrał się w pieszą wędrówkę do Austrii i Francji. Następnie podczas drugiej wędrówki udał się do Włoch docierając aż na wyspę Capri, gdzie poznał rosyjskiego pisarza Maksyma Gorkiego. Odwiedził również Szwajcarię oraz Niemcy.
W 1910 roku zauważony przez Wojciecha Korfantego otrzymał stanowisko redaktora w „Polaku”, które pełnił od lipca do września tego roku. Brał udział w trzech powstaniach śląskich oraz w akcji plebiscytowej. Często represjonowany za swoje poglądy i działania. W czasie I wojny światowej walczył w wojsku niemieckim.
Brał czynny udział w I powstaniu śląskim. W 1919 roku był komendantem Polskiej Organizacji Wojskowej na Górnym Śląsku na miasto i powiat Bytom, a od czerwca tego roku pełnił funkcję sekretarza Głównego Komitetu Opieki nad Uchodźcami w Sosnowcu organizacji zajmującej się polską ludnością wysiedloną z niemieckiej części Śląska. W 1919 roku współredagował również w Sosnowcu „Powstańca”.
W latach 1920 – 1921 Towarzystwo Gimnastyczne „Sokół” w Bytomiu wydawało w tym mieście własne pismo "„Orędzie Sokole”", którego redaktorem naczelnym był Augustyn Świder. Pełnił on również funkcję redaktora wydania „Srebrnej księgi sokolstwa polskiego na Śląsku” opisującej historię oraz organizację Śląskiej Dzielnicy Polskiego Towarzystwa Gimnastycznego „Sokół”, która również wydana została w Bytomiu w 1920 roku. Za polską działalność wydawniczą oraz nawoływanie w niej do głosowania na Polskę w okresie plebiscytu został aresztowany przez władze niemieckie.
3 maja 1921 wkroczył na czele oddziału powstańczego do Lipin, który rozbroił niemieckich żandarmów, internował niemieckich urzędników oraz obsadził urząd polskimi funkcjonariuszami. Został mianowany chorążym Wojska Polskiego i powołany do służby wojskowej w 73 pułku piechoty w Katowicach. W latach 1922 – 1923 mieszkał w Dąbrówce Małej. Zginął w bójce jaka odbyła się w nocy z 2 na 3 lutego 1923 w Katowicach.
W latach 2000 – 2008 były przyznawane nagrody jego imienia.
Działalność literacka.
Augustyn Świder publikował głównie krótkie utwory - wiersze oraz opowiadania w czasopismach polskich wydawanych na Śląsku jak „Polak”, „Orędzie Sokole” oraz „Powstaniec”. W okresie II RP ukazały się dwa tomy jego wierszy: wydane przez przyjaciela poety Wiktora Polaka w 1920 roku "„Z głębin duszy polskiej syna ziemi górnośląskiej. Wiersze i pieśni”" oraz "„Deklamacje na czas plebiscytowy”". Jego ważniejsze utwory poetyckie:

</doc>
<doc id="447876" url="https://pl.wikipedia.org/wiki?curid=447876" title="RajUstopy">
RajUstopy

RajUstopy – film (komedia) produkcji polskiej z 2005 roku.

</doc>
<doc id="447877" url="https://pl.wikipedia.org/wiki?curid=447877" title="E.T.A. Hoffmann">
E.T.A. Hoffmann

E.T.A. Hoffmann, Ernst Theodor Amadeus Hoffmann, właśc. Ernst Theodor Wilhelm Hoffmann (ur. 24 stycznia 1776 w Królewcu, zm. 25 czerwca 1822 w Berlinie) – niemiecki poeta, pisarz epoki romantyzmu. Także prawnik, kompozytor, krytyk muzyczny, rysownik i karykaturzysta. Jeden z prekursorów fantastyki grozy (tzw. "weird-fiction"), który wywarł ogromny wpływ na takich twórców jak: Edgar Allan Poe, Howard Phillips Lovecraft, Gustav Meyrink czy Stefan Grabiński.
Lata nauki i pracy.
Jego przodkowie w linii męskiej pochodzili z polskiej szlachty z rodu Bagieńskich, po części z Węgier, co dzisiejsi biografowie Hoffmanna uważają za rzecz udowodnioną. Był trzecim dzieckiem adwokata i literata z Królewca, Krzysztofa Ludwika. Ten ożenił się ze swoją kuzynką Luizą Doerfer w 1767 roku. Problemy rodzinne doprowadziły do separacji tego małżeństwa, wskutek czego trójka dzieci została podzielona między małżonków. Ernest trafił do matki. Uczył się w gimnazjum w Królewcu. W latach 1795–1797 odbywał praktykę w sądzie w Głogowie. W mieście tym przyozdobił freskami jedną z kaplic kościoła pojezuickiego.
Od roku 1800 pracował jako asesor rządowy w Poznaniu. Tam, 26 lipca 1802 w kościele Bożego Ciała (przy obecnej ulicy Krakowskiej) ożenił się z Marią Teklą Michaliną Rohrer-Trzcińską, zwaną Misią. Była to młoda Polka, o wiele wyższa od Hoffmanna. Była tak dobra i cierpliwa, że akceptowała wszystko, co wyprawiał małżonek i wytrwała przy nim przez dwadzieścia lat. Hoffmann, znając język polski i mając liczne kontakty z Polakami, miał pozytywny stosunek do insurekcji kościuszkowskiej, nie był zwolennikiem rozbiorów Polski, a w opracowaniach swych propagował postać szlachetnego Polaka (niem. "der edle Pole"), sentymentalnego kochanka.
Za rysowanie karykatur przedstawiających wyższych urzędników i oficerów został przeniesiony 1802 do Płocka. Jeżdżąc po terenach polskich pod zaborem pruskim, znajdował natchnienie do swoich pierwszych prób literackich. W 1803 przeniesiono go do Warszawy, co zawdzięczał staraniom i dobrym stosunkom swojego przyjaciela Hippla, który pomógł też Hoffmannowi wydostać się z finansowych kłopotów. W Płocku bowiem byli oni skazani na jałmużnę ze strony krewnych, ponieważ asesor nie otrzymywał wynagrodzenia.
W Warszawie jako urzędnik m.in. nadawał miejscowym Żydom niemiecko brzmiące nazwiska. Przypisuje się mu nadawanie takich nazwisk jak "Rosenbaum (Różane drzewo), Goldberg (Złota góra) czy Eisenbaum (żelazne drzewo)". Wkroczenie Francuzów w 1806 roku położyło kres dotychczasowej karierze. W roku 1808 został dyrektorem muzycznym teatru w Bambergu, później w Dreźnie i Lipsku. W roku 1816 powrócił do służby sądowej w Berlinie.
W październiku 1819 roku rząd pruski powołał go na członka „komisji specjalnej do śledzenia powiązań, mających na celu zdradę stanu” i pełnomocnika do spraw ochrony państwa w najwyższej instancji karnej Prus, odpowiedzialnej za wykroczenia polityczne. Hoffmann nie uważał jednak wcale za swój cel surowego ukarania obwinionego. Wysilał raczej swój prawniczy umysł, aby w niepodważalny sposób wykazać, że ujęci przez policję polityczną „demagodzy” nie powinni zostać ukarani przez prawo. Starał się na przykład wykazać, że założyciel paramilitarnej organizacji sportowej Friedrich Ludwig Jahn (propagator idei gimnastyki) był wprawdzie strasznym grubianinem i chętnie zmyślał, ale że te wady, a nawet podstępne myśli o demokratycznej gimnastyce na poręczach i przeciąganiu liny, mogłyby być ważne z punktu widzenia prawa karnego dopiero wówczas, jeśli można je powiązać przyczynowo z udowodnionym przestępstwem.
Niemniej jego przełożeni, zwłaszcza dyrektor policji Karl von Kamptz (1769–1849), sądzili inaczej. Swoje wrażenia z groteskowych dochodzeń Hoffmann zaprezentował w satyrze "Meister Floh ()", gdzie Kamptz został przedstawiony jako idiotycznie podejrzliwy, tajny radca dworu Knarrpanti, wywiadowca policyjny. Dyrektor rozpoznał siebie, powiadomił najwyższe władze, łącznie z królem Fryderykiem Wilhelmem III, w następstwie czego wszczęto . Do końca postępowania dyscyplinarnego jednak nie doszło, gdyż E.T.A. Hoffmann zmarł wkrótce po publikacji "Mistrza Pchły".
Muzyka Hoffmanna.
Od młodości z zamiłowaniem poświęcał się muzyce, jego liczne, tylko częściowo wydane utwory muzyczne (kościelne, operowe i orkiestralne) odznaczają się oryginalnością ale oparte są na Glucku i Mozarcie. Najważniejsze dzieło muzyczne to opera romantyczna "Ondyna (Undine)" (tekst Fryderyka de la Motte Fouqué), 1814). Torował też drogi, jako pisarz muzyczny, zapomnianemu Bachowi i z ogromnym entuzjazmem pisząc o muzyce Beethovena. Wywarł wpływ na Wagnera i Schumanna.
Jako kompozytor Hoffmann opierał się na tradycji Mozarta, którego czcił, oraz Beethovena. Jego muzyka należy jednak do następnej epoki – romantyzmu, a Hoffmann jest uważany za twórcę pierwszej opery romantycznej "(Undine)".
Będąc gorącym miłośnikiem muzyki w czasie swego pobytu w Warszawie był inicjatorem założenia Resursy muzycznej, stowarzyszenia, mającego na celu urządzanie koncertów symfonicznych. Resursa ta, stworzona w sezonie 1805/1806, miała początkowo siedzibę w pałacu Ogińskich, od 1806 w pałacu Mniszchów.
Od 1813 natchniony muzyką Mozarta kazał nazywać się Amadeuszem („umiłowany bogów”). Nie zrezygnował jednak z imienia Wilhelm. Jako kompozytor odniósł największy sukces operą Ondyna. Najsłynniejsze jego dzieła są raczej fantastyczne, w tym napisał wedle Dumasa „najpiękniejszą baśń” czyli „Dziadka do orzechów”. Hoffmann ukonstytuował fantastykę jako oddzielny typ literatury pięknej. Piotr Czajkowski skomponował balet na podstawie tego opowiadania. Przez lata wspominany był jako doskonały bajarz, co zilustrował Jacques Offenbach w operze „Opowieści Hoffmanna”. W Poznaniu co roku odbywa się Festiwal Hoffmanowski organizowany przez Teatr Wielki im. Stanisława Moniuszki.
Miłośnik kotów.
Hoffmann przeszedł do historii również jako miłośnik kotów. Jego bliskim przyjacielem, wylegującym się na pulpicie do pisania, któremu – jak pisał – zgłaskiwał iskry z sierści, był kot Murr.W pierwszych dniach grudnia 1821 r. wielu członków intelektualnej elity Berlina z kręgu Braci Serafiońskich z grona wyższych urzędników pruskich otrzymało pocztą nekrolog wydrukowany ozdobną antykwą z tekstem: "W nocy z 29 na 30 listopada br. zasnął, aby zbudzić się do lepszego życia, mój drogi, ukochany wychowanek, kot Murr, w czwartym roku swego obiecującego życia. Kto znał tego wpisanego do wieczności młodzieńca, kto widział, jak kroczy drogą cnoty i prawa, zrozumie mój ból i uczci go milczeniem."
Literatura.
Jako pisarz naśladował najpierw Jeana Paula w „Phantasiestücke in Callots Manier” (1814, 4 t.). Później napisał „Vision auf dem Schlachtfeld von Dresden” (1814), „Elixiere des Teufels” (1816, tłum. Ludwik Eminowicz), „Nachtstücke” (1817, 2 t.), „Seltsame Leiden eines Theaterdirektors” (1818), „Die Serapionsbrüder” (1819–1821, 4 t.; tom uzupełn. 1825), „Klein Zaches” (1819), „Prinzessin Brambilla” (1821), „Meister Floh” (1822), „Lebensansichten des Katers Murr” (1821–1822, 2 t.), „Der Doppelgänger” (1822) i drobne opowiadania. (Wybory polskie: „Powieści fantastyczne” w układzie A. Langego, 2 t., wyd. „Muzy”; „Opowieści”, przeł. Ida Wieniewska, 1925; „Złoty garnek”, przeł. Jan Kleczyński, 1907, i i.). Utwory Hoffmanna odznaczają się bujną wyobraźnią romantyczną, groteskowym humorem i upiorną niesamowitością. W Niemczech długo zapoznawany, wywarł wpływ za granicą zwłaszcza na romantyzm francuski. Tłumaczono go i naśladowano w całym kulturalnym świecie. Nowe wyd. kryt. jego utworów oprac. W. Harich, 1925, 15 t.
Malarstwo.
Jako rysownik i malarz odznaczył się w grotesce i karykaturze, godne są jednak uwagi również jego obrazy (autoportrety) i projekty dekoracji teatralnych.

</doc>
<doc id="447878" url="https://pl.wikipedia.org/wiki?curid=447878" title="Nand">
Nand



</doc>
<doc id="447880" url="https://pl.wikipedia.org/wiki?curid=447880" title="Aeon Flux">
Aeon Flux



</doc>
<doc id="447883" url="https://pl.wikipedia.org/wiki?curid=447883" title="Senachtenre Tao I">
Senachtenre Tao I



</doc>
<doc id="447891" url="https://pl.wikipedia.org/wiki?curid=447891" title="Lexus">
Lexus

Lexus (jap. レクサス - "Rekusasu") – marka premium samochodów osobowych należąca do japońskiego koncernu motoryzacyjnego Toyota Motor Corporation, założona w 1989 roku. Siedzibą firmy Lexus jest miejscowość Nagoya w Japonii. Firma posiada dwa centra operacyjne: w Brukseli oraz w Plano. Na początku 2019 roku Lexus osiągnął łączną sprzedaż 10 mln samochodów, w tym 1,45 mln hybryd. W samym 2019 roku producent sprzedał 765 330 samochodów, w tym około 250 tys. aut z napędem hybrydowym. W pierwszych trzech kwartałach 2022 roku hybrydy stanowiły 98% sprzedaży marki w Unii Europejskiej i pozostałych krajach Europy Zachodniej.
Geneza i historia marki.
W 1983 roku prezes koncernu Toyota Motor Corporation Eiji Toyoda rzucił swoim projektantom i inżynierom wyzwanie stworzenia luksusowego pojazdu mogącego konkurować z najlepszymi i najbogatszymi pojazdami na świecie. Tajemniczy projekt oznaczony został kryptonimem F1 (Flagship 1). Zakładał on stworzenie konkurencyjnego modelu dla pojazdów takich jak m.in. BMW serii 7, Jaguar XJ oraz Mercedes-Benz klasy S. Z ponad 200 nazw wybrano nazwę Lexus, która kojarzy się z luksusem i elegancją. Do 2005 roku wszystkie modele marki oferowane na rodzimym rynku japońskim sprzedawane były pod marką Toyota. Zmieniło się to wraz z wprowadzeniem na rynek trzeciej generacji modelu GS.
W 1989 roku zaprezentowany został pierwszy oficjalny model marki – Lexus LS 400. W tym samym roku zaprezentowany został mniejszy model ES 250. Rok później model LS trafił na rynki europejskie. W 1991 roku zaprezentowany został pierwszy model pojazdu sportowego o nadwoziu coupé - SC 300, a dwa lata później wprowadzona zostaje limuzyna GS 300.
W 1995 roku zaprezentowany został pierwszy w historii marki luksusowy SUV oparty na modelu Toyota Land Cruiser - model Lexus LX. W 1998 roku zbudowany został pierwszy luksusowy SUV marki - model RX. Rok później do produkcji wprowadzony został kompaktowy model IS.
W 2003 roku uruchomiona została pierwsza linia produkcyjna marki mieszcząca się poza Japonią. Fabryka Toyota Motor Manufacturing Canada (TMMC) w Cambridge w prowincji Ontario rozpoczęła produkcję modelu RX 330. Obecnie w kanadyjskich fabrykach produkowane są pojazdy Lexus RX 350 i Lexus RX 450h, a w 2022 roku planowane jest uruchomienie produkcji drugiej generacji samochodu Lexus NX. W 2009 roku podczas targów motoryzacyjnych we Frankfurcie zaprezentowany został koncepcyjny model LF-Ch zwiastujący wprowadzenie do sprzedaży modelu klasy kompaktowej. 
Pod koniec 2010 roku rozpoczęto produkcję supersamochodu – modelu LFA. Zbudowanych zostało jedynie 500 egzemplarzy pojazdu, który wyposażony został w benzynową jednostkę napędową o mocy 560 KM. W tym samym roku marka wprowadziła na rynek hybrydowego kompaktowego hatchbacka CT.
W 2014 roku zadebiutował SUV segmentu D Lexus NX, a w 2018 roku producent wprowadził do sprzedaży miejskiego crossovera UX.
W 2019 roku Lexus zaprezentował model UX 300e – pierwsze w pełni elektryczne auto w swojej historii. Napęd kompaktowego crossovera dysponuje mocą 204 KM i maksymalnym momentem obrotowym wynoszącym 300 Nm. Auto jest oferowane z gwarancją na akumulator trakcyjny na 10 lat lub do miliona kilometrów.
2020 był rokiem rynkowego debiutu Lexusa LC Convertible – pierwszego kabrioletu marki z miękkim dachem. Pod maską samochodu znalazł się silnik V8 5.0 o mocy 464 KM.
W 2021 roku zaprezentowano drugą generację SUV-a segmentu D Lexus NX.
W 2022 roku marka zaprezentowała swój pierwszy samochód zaprojektowany od początku jako auto elektryczne – Lexusa RZ. W zbliżonym czasie premierę miała 5. generacja SUV-a Lexus RX. 
Lexus w Polsce.
Marka Lexusa jest oficjalnie obecna na polskim rynku od 1997 roku. W październiku 2022 roku sieć dealerska marki w Polsce liczyła 14 salonów. 
Nazewnictwo modeli.
Nazwy poszczególnych modeli Lexusa składają się z dwóch liter oznaczających model oraz trzech cyfr i ewentualnie litery informującej o zastosowanej jednostce napędowej.
Pierwsza litera oznaczenia związana jest z wielkością samochodu – L (od Luxury) to największe, sztandarowe auto; E (Executive) – pełnowymiarowy samochód klasy wyższej; G – klasa średnia-wyższa. Kompakty oznaczone zostały literą I oraz C, a crossovery literami N oraz R. Druga litera w oznaczeniu oznacza rodzaj nadwozia: S – sedan (limuzyna), X – crossover (SUV), C – coupé, a T – hatchback, zaś literę Z zarezerwowano dla samochodów elektrycznych na baterie. 
Sport.
Lexus uczestniczy w wyścigach od roku 1999 ze sportowymi wersjami modeli GS, IS, SC, CT, RC, LFA i LC. W 2017 roku samochody Lexus RC F GT3 pięciokrotnie wygrały wyścigi serii GT Open, zaś Lexusy LC GT500 pięć razy zwyciężyły w wyścigach serii Super GT.
Nagrody.
W 2021 roku Lexus po raz 9. w ciągu minionych 10 lat został wyróżniony jako producent najbardziej niezawodnych aut w stworzonym przez firmę analityczną J.D. Power raporcie Vehicle Dependability Study.

</doc>
<doc id="447898" url="https://pl.wikipedia.org/wiki?curid=447898" title="Ferdinand Freiligrath">
Ferdinand Freiligrath

Hermann Ferdinand Freiligrath (ur. 17 czerwca 1810 r. w Detmold; zm. 18 marca 1876 r. w Cannstatt koło Stuttgartu) – niemiecki poeta i tłumacz.

</doc>
<doc id="447901" url="https://pl.wikipedia.org/wiki?curid=447901" title="Gorzkie żale">
Gorzkie żale

Gorzkie Żale – nabożeństwo pasyjne w Kościele katolickim, mające najczęściej formę nabożeństwa eucharystycznego, odprawianego w okresie wielkiego postu, szczególnie w niedziele, ale również – zależnie od lokalnych zwyczajów – w inne dni (np. w czasie Triduum Paschalnego, zwłaszcza w Wielki Piątek). "Gorzkie Żale" są tradycją wyłącznie polską. Składa się z trzech części. W poszczególne niedziele Wielkiego Postu odprawia się kolejne części (dwukrotnie, gdyż wielki post trwa sześć tygodni), natomiast Zachęta (Pobudka) pozostaje zawsze ta sama.
Historia i pochodzenie.
Nabożeństwo z jednej strony opiera się na motywach Jutrzni w formie praktykowanej w XVIII w., z drugiej zaś zawiera pewne elementy średniowiecznych pasyjnych misteriów liturgicznych. Na ich podstawie ks. Wawrzyniec Benik ze zgromadzenia księży misjonarzy świętego Wincentego à Paulo opracował strukturę i napisał tekst nowego nabożeństwa.
Na początku XVIII wieku ówczesny proboszcz kościoła św. Krzyża w Warszawie, ksiądz Michał Bartłomiej Tarło (późniejszy biskup poznański), oraz Bractwo św. Rocha, istniejące od 1688 przy tym kościele, rozpoczęli starania o pozwolenia na odprawianie w świątyni specjalnego nabożeństwa pasyjnego. "Gorzkie Żale" po raz pierwszy zostały odprawione 13 marca 1707 r. w kościele Świętego Krzyża. Pierwszy raz zostało wydane drukiem w 1707 roku staraniem ks. Wawrzyńca Stanisława Benika pod tytułem "Snopek Mirry z Ogrodu Gethsemańskiego albo żałosne Gorzkie Męki Syna Bożego […] rospamiętywanie".
Nabożeństwo pierwotnie przeznaczone było dla Bractwa Świętego Rocha, ale szybko zdobyło popularność wśród wiernych i zostało wprowadzone do innych kościołów w Warszawie, a następnie w całej Polsce.
Melodie śpiewów wchodzących w skład "Gorzkich Żalów" są oryginalne, ale nawiązują do wcześniejszych pieśni. Istnieje też wiele współcześnie śpiewanych wariantów lokalnych.
Struktura.
Całość nabożeństwa podzielona jest na trzy części odmawiane cyklicznie, tak że cały cykl odmawiany jest dwukrotnie w ciągu całego wielkiego postu. Struktura nabożeństwa wygląda następująco:
Przebieg nabożeństwa bywa różny, zależny od lokalnych zwyczajów. Poza wymienionymi pieśniami mogą pojawić się również takie elementy, jak dodatkowe śpiewy (np. na rozpoczęcie i zakończenie nabożeństwa), litanie, antyfony, suplikacje.
Fragmenty usunięte z oryginalnego tekstu.
Z oryginalnej wersji z 1707 roku usunięto fragmenty nawiązujące do Żydów.
Gorzkie żale poza Polską.
Oprócz Polski i duszpasterstw polonijnych na świecie gorzkie żale odprawiane są również m.in. na Białorusi, Łotwie i Ukrainie.
Kościół Katolicki Mariawitów w RP.
W Kościele Katolickim Mariawitów w okresie Wielkiego Postu odprawiane są również "Gorzkie Żale o Mateczce" – nabożeństwo ku czci Marii Franciszki Kozłowskiej, poświęcone jej cierpieniom chorobowym i śmierci.

</doc>
<doc id="447907" url="https://pl.wikipedia.org/wiki?curid=447907" title="Kumasi">
Kumasi

Kumasi – stolica regionu Aszanti w Ghanie, znajdująca się na południu kraju, około 250 km na północny zachód od Akry. Z powodu zróżnicowanej roślinności znana jest jako miasto ogród. Około 32 kilometrów na południe leży największe naturalne jezioro w Ghanie, Bosumtwi.
Historia.
Miasto położone jest w zalesionym regionie zachodniej Afryki, ale są dowody na to, że obszary te były bezdrzewne w neolicie. Kumasi nabrało rozgłosu w roku 1695, gdy zostało stolicą państwa Aszantów (tak zwanej konfederacji Aszanti), z powodu aktywności swojego władcy Osei Tutu (władca Kumasi, znany jako kumasehene, był równocześnie królem konfederacji). Część grodu, łącznie z pałacem królewskim, została zniszczona przez brytyjskie wojsko podczas drugiej wojny Brytyjczyków z Aszantami w roku 1874. Kumasi pozostaje miastem królewskim, chociaż odkąd Ghana zadeklarowała niepodległość w roku 1957, rola króla jest głównie symboliczna. Miasto było ważnym miejscem w historii Aszantów – jak mówi legenda, tutaj Okomfo Anokye otrzymał Złoty Stolec, wcielenie duszy narodu Aszanti.
Najsławniejszym człowiekiem pochodzącym z Kumasi jest były sekretarz generalny Organizacji Narodów Zjednoczonych, Kofi Annan. 
Ludność i religie.
Według źródeł ONZ z roku 2005 Kumasi jest drugim pod względem wielkości miastem w kraju, z liczbą mieszkańców około 1 517 000. Największą grupą etniczną są Aszantowie, ale występują też inne grupy etniczne. W przybliżeniu 84% ludności jest chrześcijanami, a 11% muzułmanami; są też nieliczni wyznawcy religii tradycyjnych. Miasto jest siedzibą diecezji anglikańskiej i archidiecezji rzymskokatolickiej.
Edukacja i handel.
W Kumasi znajduje się ogród zoologiczny, Uniwersytet Nauk Ścisłych i Techniki im. Kwamego Nkrumaha ("Kwame Nkrumah University of Science and Technology", poprzednia nazwa "Kumasi College of Technology"), szpital kliniczny ("Komfo Anokye Teaching Hospital") z 736 łóżkami, pięć szpitali publicznych i 57 prywatnych (dane z roku 1992).
W związku z wielkimi pokładami złota, które eksploatowano w pobliżu, miasto należało do najbogatszych w Ghanie. Głównymi towarami eksportowymi dzisiaj są twarde drzewo i kakao. Kumasi skupia 50% przemysłu drzewnego w Ghanie i zatrudnia ponad 4000 ludzi, ma lotnisko i linię kolejową do Akry i Takoradi. Z powodu przeszkody w postaci pasma górskiego kolej nie biegnie dalej na północ kraju.
Zabytki i muzea.
Do osobliwości miasta zaliczyć należy: wielki Rynek Centralny, Fort Kumasi (zbudowany przez Brytyjczyków w 1896, by zastąpić Fort Asante; dziś muzeum) i Kumasi Hat Museum. Atrakcjami Asante są Narodowe Centrum Kulturalne Kumasi (Kumasi National Cultural Centre), włączając Muzeum Jubileuszu Prempeha II z insygniami władzy oraz z reprodukcją "Złotego Stolca", miecz Okomfo Anokye, pałac asantehene zbudowany w 1972 oraz pałac Mahniya pochodzący z 1925, obecnie muzeum.
Gospodarka.
W mieście rozwinął się przemysł spożywczy, drzewny, włókienniczy, skórzany, materiałów budowlanych oraz rzemieślniczy.
Sport.
Miejscowy zespół piłki nożnej Asante Kotoko zdobył kilka narodowych i kontynentalnych nagród. Ich stadion został zbudowany w 1959 i odnowiony w 1978 roku, z trybunami na 100 tysięcy miejsc siedzących, co czyni go największym w kraju.

</doc>
<doc id="447908" url="https://pl.wikipedia.org/wiki?curid=447908" title="Fryderyk Palatyński">
Fryderyk Palatyński



</doc>
<doc id="447913" url="https://pl.wikipedia.org/wiki?curid=447913" title="Fryderyk V (palatyn reński)">
Fryderyk V (palatyn reński)

Fryderyk V Wittelsbach, zw. "Królem Zimowym" (ur. 26 sierpnia 1596 w dworku myśliwskim Deinschwang niedaleko Neumarkt in der Oberpfalz, zm. 29 listopada 1632 w Moguncji) – elektor Palatynatu Reńskiego w latach 1608-1623, król Czech w latach 1619-1620 jako Fryderyk I Wittelsbach.
Syn elektora Palatynatu Reńskiego Fryderyka IV Wittelsbacha i Luizy Julianny Orańskiej, córki księcia Oranii, namiestnika Niderlandów Wilhelma I Orańskiego. 14 lutego 1613 ożenił się z Elżbietą Stuart, córką króla Anglii, Szkocji i Irlandii - Jakuba I Stuarta. Para miała 13 dzieci:

</doc>
<doc id="447914" url="https://pl.wikipedia.org/wiki?curid=447914" title="Małgorzata Pskit">
Małgorzata Pskit

Małgorzata Pskit (ur. 25 maja 1976 w Łodzi) – polska lekkoatletka, olimpijka.
Życiorys.
Jej koronny dystansem był bieg na 400 metrów przez płotki. Startowała na nim w Igrzyskach Olimpijskich w Atenach w 2004 dochodząc do półfinału. W sztafecie 4 x 400 metrów zajęła wraz z koleżankami 5. miejsce.
Trzykrotnie uczestniczyła w mistrzostwach świata. W Edmonton (2001) odpadła w półfinale i zajęła 9. miejsce na 400 m ppł, a w sztafecie 4 x 400 m Polski z Pskit składzie zajęły 7. miejsce. W Paryżu (2003) odpadła w półfinale na 400 m ppł, a sztafeta 4 x 400 m z jej udziałem była piąta. W Helsinkach (2005) weszła do finału na 400 m ppł, w którym była ósma. W tym samym roku zajęła 6. miejsce w rankingu IAAF.
Była brązową medalistką Mistrzostw Europy w 2002 w sztafecie 4 x 400 m. Zajęła 6. miejsce na tych mistrzostwach w biegu na 400 m ppł. Dwukrotnie wystąpiła na halowych mistrzostwach świata (w Budapeszcie 2004 i Moskwie 2006), dwukrotnie zajmując 4. miejsce w sztafecie 4 x 400 m, za drugim razem bijąc rekord Polski, ustaniowony na Halowych Mistrzostwach Europy w 2005, gdzie Pskit, razem z koleżankami z reprezentacji zdobyły srebrne medale. 
Była mistrzynią Polski na 400 m przez płotki z 1998, 2001, 2004 i 2008, a także mistrzynią w hali na 400 m z 2000 i 2006 oraz na 800 m z 2001 r. 
Brązowa medalistka Mistrzostw Europy U23 na 400m ppł – Finlandia 1997.
Srebrna medalistka w biegu na 400 m ppł Uniwersjady – Pekin 2001.
Rekordzistka Polski na 600m do lat 15, z wynikiem 1:31,50.
Rekordy życiowe:
Zawodniczka m.in. Startu Łódź, Skry Warszawa, Warszawianki, AZS-AWF Wrocław i LŁKS Łomża.

</doc>
<doc id="447926" url="https://pl.wikipedia.org/wiki?curid=447926" title="Dawid (rzeźba Michała Anioła)">
Dawid (rzeźba Michała Anioła)



</doc>
<doc id="447928" url="https://pl.wikipedia.org/wiki?curid=447928" title="Friedrich von Hagedorn">
Friedrich von Hagedorn

Friedrich von Hagedorn (ur. 23 kwietnia 1708 w Hamburgu; zm. 28 października 1754 w Hamburgu) – pisarz niemiecki, przedstawiciel rokoko w literaturze.
W latach 1729-1731 pracował jako prywatny sekretarz duńskiego posła w Londynie Henrika Frederika von Söhlenthala. Po powrocie z Anglii przybył do Hamburga gdzie pisywał do gazety "English Court".

</doc>
<doc id="447932" url="https://pl.wikipedia.org/wiki?curid=447932" title="Grób Pański">
Grób Pański

Boży Grób – w liturgii katolickiej miejsce, gdzie wystawia się Najświętszy Sakrament na zakończenie liturgii w Wielki Piątek. Symbolizuje ono grób Chrystusa.
Zwyczaj ten pochodzi z Palestyny, w Polsce począwszy od XVI wieku w centrum umieszcza się figurę zmarłego Jezusa oraz monstrancję z Najświętszym Sakramentem okrytą przezroczystym welonem, na pamiątkę całunu, w który owinięto Jezusa w grobie.
Tradycję Grobu Pańskiego w Polsce spopularyzowali Bożogrobcy.
Adoracja przy Grobie Pańskim odbywa się aż do rozpoczęcia Wigilii Paschalnej.
Zgodnie z wytycznymi zawartymi w Mszale Rzymskim w kaplicy adoracji zwanej Grobem Pańskim "powinien być ołtarz, choćby przenośny, i tabernakulum do przechowywania puszek z Najświętszym Sakramentem." Monstrancję wystawia się na ołtarzu lub na tronie, który powinien być umieszczony blisko ołtarza. Ten sam tekst nakazuje, aby wszystkie elementy dekoracyjne i światła kierowały uwagę wiernych na Najświętszy Sakrament, który jest Pamiątką Śmierci i Zmartwychwstania Chrystusa, a nie na figurę Chrystusa leżącego w grobie.
W kościołach mariawickich grób Pański ubierany jest zawsze w głównym ołtarzu tak, aby uwaga wiernych koncentrowała się na Przenajświętszym Sakramencie. 

</doc>
<doc id="447943" url="https://pl.wikipedia.org/wiki?curid=447943" title="Lincoln Motor Company">
Lincoln Motor Company

Lincoln Motor Company – amerykański producent luksusowych samochodów osobowych i SUV-ów z siedzibą w Dearborn, działający od 1917 roku. Marka należy do amerykańskiego koncernu Ford Motor Company.
Historia.
Przedsiębiorstwo zostało założone w 1917 roku przez Henry’ego Lelanda. To założyciel przedsiębiorstwa Lincoln Motor Company był głównym nadzorującym prace konstrukcyjne nad jej pierwszym samochodem – przedstawionym we wrześniu 1920 roku Lincolnem V8.
W lutym 1922 roku spółkę przejął Ford za 8 milionów dolarów amerykańskich, pozostając jej właścicielem przez wszystkie kolejne lata istnienia Lincolna. Jeszcze w pierwszej połowie XX w. Lincoln sformułował swoją rynkową pozycję, koncentrując się na wytwarzaniu luksusowych, dużych samochodów o reprezentacyjnym charakterze, które skierowano z myślą o klientach rodzimego rynku amerykańskiego. Za kluczowego rywala dla Lincolna obrano również utworzonego przez Henry’ego Lelanda Cadillaca, który ostatecznie stał się podległy konkurencyjnemu koncernowi General Motors.
W 1939 roku miał miejsce początek najpopularniejszej i najdłużej obecnej na rynku linii modelowej o nazwie Continental, obecną na rynku kolejno w latach 1939–1948, 1960-2002 oraz 2016-2020. Limuzyny Continental pełniły też funkcję limuzyn prezydenckich, na czele z Johnem F. Kennedym.
Po wykupieniu przez Forda, Lincoln utracił status samodzielnego przedsiębiorstwa i stał się oddziałem koncernu Forda. W 1945 roku połączono go z oddziałem Mercury, tworząc oddział Lincoln-Mercury. W 1958 roku dołączono jeszcze krótko istniejącą markę Edsel, tworząc przejściowo oddział Mercury-Edsel-Lincoln (MEL).
Przełom XX i XXI w..
Na przełomie lat 80. i 90. XX wieku Lincoln przedstawił drugą generację topowego, luksusowego modelu Town Car, która razem z kolejną generacją z 1997-2011 przysporzyła przedsiębiorstwu międzynarodowej rozpoznawalności i popularności dzięki częstym modyfikacją jako wydłużona limuzyna używana np. przez przemysł ślubny.
Pod koniec lat 90. XX wieku Lincoln przeszedł ważny punkt zwrotny, początkując epokę modeli, które dwie dekady później zdominowały jego sprzedaż i ofertę modelową. W 1998 roku zadebiutował pierwszy SUV tej marki o nazwie Navigator, który równocześnie był prekursorem gatunku pełnowymiarowych, luksusowych SUV-ów klasy premium.
W 1999 roku Ford utworzył filię – Premier Automotive Group, w skład której wchodziły: Lincoln, Volvo, Jaguar, Daimler, Aston Martin i Land Rover. Filia rozpadała się w kolejnych latach pierwszej dekady XXI wieku wraz z wyprzedawaniem kolejnych marek koncernu Ford innym podmiotom. Po likwidacji marki Mercury w 2011 roku, Lincoln pozostał jedyną marką tworzącą portfolio marek koncernu Ford.
XXI w..
W listopadzie 2020 roku nastąpił historyczny moment pod kątem kształtu oferty Lincolna – końca dobiegła produkcja ostatniego klasycznego samochodu osobowego w postaci sztandarowej limuzyny Continental, która zniknęła z rynku z racji niewielkiej popularności. Od 2021 roku Lincoln jest tym samym po raz pierwszy w historii producentem samochodów wyłącznie typu SUV.
Zasięg rynkowy.
Przez ponad stuletnią obecność rynkową marki Lincoln, kluczowym rynkiem zbytu pozostał rodzimy rynek Stanów Zjednoczonych ze średnim udziałem rynkowym sięgającym ok. 1%. Na 2008 roku przypadł okres kryzysu pozycji rynkowej Lincolna, który przyniósł pierwszy od lat 80. XX wieku spadek rocznej sprzedaży poniżej 100 tysięcy sztuk. Sytuację tę ukrócono w 2015 roku, kiedy to w związku z obszerną modernizacją oferty i zainwestowaniem w nowe, tańsze warianty SUV-ów i crossoverów sprzedaż ponownie przekroczyła pułap 100 tys. sztuk rocznie.
Poza Stanami Zjednoczonymi, Lincoln jest dostępny w oficjalnej sprzedaży w Kanadzie i Meksyku, a także na Bliskim Wschodzie. Dodatkowo, w 2014 roku rozpoczęto działalność na rynku chińskim, już 4 lata po rynkowym debiucie osiągając sprzedaż na poziomie 55 tys. sztuk rocznie.
Ponadto, pomimo braku planów oficjalnej dystrybucji modeli marki Lincoln, od kwietnia 2020 roku na rynku australijskim można kupić dostosowany do rynku lewostronnego sztandarowy model Navigator.

</doc>
<doc id="447945" url="https://pl.wikipedia.org/wiki?curid=447945" title="The Grudge – Klątwa">
The Grudge – Klątwa

The Grudge – Klątwa (tytuł oryg. "The Grudge") – amerykański film fabularny (horror), remake japońskiego horroru „Klątwa Ju-On” ("Ju-On: The Grudge", 2003). Pierwszą – japońską wersję, jak również wersję amerykańską wyreżyserował Japończyk Takashi Shimizu. Światowa premiera filmu odbyła się 22 listopada 2004. W Polsce film pojawił się w kinach 21 stycznia 2005 roku.
Film realizowano od końca stycznia do kwietnia 2004 roku w Tokio. Dodatkowe sceny dokręcono w lipcu.
Fabuła.
„Jeśli ktoś umiera w silnym gniewie lub żalu, wtedy rodzi się klątwa, która jak plama gromadzi się w miejscu śmierci. Ten kto na nią natrafi, zostanie pochłonięty przez jej wściekłość...”
Młoda amerykańska studentka, Karen Davis (Sarah Michelle Gellar) wraz ze swoim chłopakiem Dougiem (Jason Behr) przyjeżdża do Japonii w ramach wymiany studenckiej. By zdobywać dodatkowe punkty na studia, podejmuje tam pracę jako wolontariuszka w ośrodku specjalizującym się w pomocy społecznej. Pewnego dnia Karen zostaje wysłana do jednego z domów w zastępstwie za Yoko (Yoko Maki), która nie zjawiła się w pracy. Na miejscu zastaje straszliwy bałagan i chorą na katatonię staruszkę z demencją starczą, Emmę Williams (Grace Zabriskie). Początkowo przerażona główna bohaterka zajmuje się podopieczną – myje ją, bezskutecznie próbuje z nią zamienić parę słów i dowiedzieć się co się stało, kładzie ją do łóżka.
W pewnym momencie, w trakcie sprzątania Karen słyszy odgłos drapania na górze. Odgłos ten dobiega z zaklejonej taśmą szafy. Gdy Karen otwiera jej drzwi, zaczyna się horror. W owej szafie znajduje się kot, mały chłopiec oraz pamiętnik. Przerażona małym chłopcem z szafy Karen dzwoni do swego szefa Alexa (Ted Raimi). Ten oświadcza, że zaraz przyjedzie. Następnie bohaterka dowiaduje się od Emmy, że jedyne czego chce to aby „Ona” zostawiła ją w spokoju. Tu nad kobietami pojawia się przerażająca zjawa – Emma ginie...
Okazuje się, że nad domem ciąży klątwa, która zabija każdego, kto wejdzie do środka pozornie zwykłego domu w Tokio. Klątwa zdaje się nie mieć końca, gdyż śmierć kolejnych ofiar ponownie ją przywołuje.

</doc>
<doc id="447950" url="https://pl.wikipedia.org/wiki?curid=447950" title="Triple H">
Triple H

Paul Michael Levesque (ur. 27 lipca 1969 w Nashua w New Hampshire) – amerykański wrestler znany pod pseudonimem ringowym Triple H (skrót poprzedniego, Hunter Hearst Helmsley). Jest on również obecnym Chief Content Officerem i szefem WWE creative, a także założycielem i akcjonariuszem WWE NXT. Jest członkiem rodziny McMahon, do której należy główna część majątku WWE. Oprócz korporacyjnych ról, Levesque występuje regularnie w programach WWE jako autorytet i wrestler.
Levesque wziął udział w wielu konkursach kulturystycznych po ukończeniu liceum w 1987. Rozpoczął swoją karierę profesjonalnego wrestlera w International Wrestling Federation w 1992, pod pseudonimem Terra Ryzing. Dołączył do World Championship Wrestling (WCW) w 1994, gdzie został przemianowany na Jean-Paul Lévesque, arystokratę z Quebecu. W 1995, Levesque przeniósł się do World Wrestling Federation (teraźniejsze WWE), gdzie stał się Hunter Hearst Helmsleyem, zaś później, Triple H’em. W 1997, Triple H współutworzył D-Generation X, wrestlingowe ugrupowanie, które było ważnym elementem „Attitude Ery” w WWF. W 1999, po storyline'owym poślubieniu Stephanie McMahon, Triple H stał się regularnym main eventerem federacji. Przez kolejne ponad półtorej dekady, Helmsley zdobył światowe tytuły 14 razy, a także prowadził stajnie takie jak The McMahon-Helmsley Faction i Evolution. W 2003, Levesque poślubił Stephanie McMahon w prawdziwym życiu.
W 2010 stał się tzw. "part-timerem" i występuje w ringu okazjonalnie, częściej zajmując się swoją pozycją na zapleczu WWE.
W ciągu kariery stał się mistrzem 25 razy; w tym dziewięciokrotnie zdobył WWF Championship/WWE Championship/WWE World Heavyweight Championship i pięciokrotnie World Heavyweight Championship. Zwyciężył w turnieju King of the Ring 1997, Royal Rumble z lat 2002 i 2016, a także brał udział w walkach wieczoru siedmiu WrestleManii.
Poza wrestlingiem, Levesque pojawił się wielokrotnie w filmach i telewizji. Zagrał główną postać w produkcji filmowej WWE Studios "The Chaperone".
Wczesne życie.
Levesque urodził się w Nashua, New Hampshire jako syn Patricii Levesque i Paula Levesque Sr.. Miał 5 lat, gdy po raz pierwszy obejrzał walkę wrestlerską; brał w niej udział Chief Jay Strongbow. Wychowywał się z siostrą Lynn. Uczęszczał do Nashua South High School, gdzie grał w baseball i koszykówkę. W wieku 14 lat, Levesque zaczął interesować się kulturystyką, ponieważ chciał wyglądać jak inni profesjonalni wrestlerzy. Po ukończeniu liceum w 1987, Levesque brał udział w wielu konkursach kulturystycznych. W 1988 został ukoronowany mianem Teen Mr. New Hampshire. Pracując jako kierownik siłowni w Nashua, został przedstawiony mistrzowi świata trójboista siłowy Tedowi Arcidiemu, który był wówczas zatrudniony przez WWE. Po wielu próbach Levesque przekonał Arcidiego, by przedstawił go byłemu zapaśnikowi, Władysławowi Kowalskiemu, który prowadził profesjonalną szkołę zapaśniczą w Malden w stanie Massachusetts.
Kariera profesjonalnego wrestlera.
Wczesna kariera (1992–1994).
Levesque był trenowany przez Killera Kowalskiego w jego szkółce wrestlingu w Malden, Massachusetts. Jego kolegami z klasy byli między innymi przyszli wrestlerzy WWF – Chyna i Perry Saturn. Zadebiutował 24 marca 1992 w promocji Kowalskiego, International Wrestling Federation, pod pseudonimem ringowym „Terra Ryzing”. W lipcu 1992 zdobył IWF Heavyweight Championship.
Levesque występował w różnych federacjach niezależnych na Wschodnim Wybrzeżu do 1994. Przez ten czas, jego menadżerem był John Rodeo.
World Championship Wrestling (1994-1995).
Na początku 1994, Levesque podpisał roczny kontrakt z World Championship Wrestling (WCW). Zadebiutował jako heel pod pseudonimem Terra Ryzing, w pierwszej walce pokonał Keitha Cole’a. Jego pseudonim ringowy został później zmieniony na Jean-Paul Lévesque. Jego gimmick nawiązywał do francuskich korzeni Levesque’a; podczas odgrywania postaci używał francuskiego akcentu, gdyż nie potrafił mówić po francusku. W tym czasie zaczął używać finishera "Pedigree".
Levesque krótko rywalizował z Alexem Wrightem. Przegrał z Wrightem na gali Starrcade 1994. Utworzył tag team z Lordem Stevenem Regalem, którego gimmick brytyjskiego snoba był podobny do wizerunku Levesque’a. Levesque opuścił federację na rzecz World Wrestling Federation (WWF) w styczniu 1995.
World Wrestling Federation/Entertainment/WWE.
The Connecticut Blueblood (1995-1997).
Levesque zaczął swoją karierę w WWF jako Hunter Hearst Helmsley – „Szlachcic z Connecticut” "(ang. Connecticut Blueblood)". Kilka miesięcy później zaczął się pojawiać w winietach, w których mówił o prawidłowym wykorzystaniu dobrych manier. Zadebiutował 30 kwietnia 1995 na odcinku "WWF Wrestling Challenge". Jego debiut pay-per-view odbył się na SummerSlam; pokonał Boba Holly’ego. Pod koniec 1995, Levesque zaczął feud z farmerem Henrym O. Godwinnem. Ich ostatnią walką był niesławny „Hog Pen match” na , z którego Levesque wyszedł zwycięsko.
Pomimo bycia mocno promowanym przez pierwsze miesiące po debiucie, w 1996 kariera Levesque’a utknęła w martwym punkcie. Zaczął feud z Droesem i przegrał z nim na Royal Rumble 1996. Krótko po Royal Rumble, Helmsley zaczął pojawiać się w ringu z różnymi menadżerkami. Na WrestleManii XII przegrał z The Ultimate Warriorem i rozładował złość na swojej menadżerce Sable. Debiutujący Marc Mero uratował Sable z rąk Helmsleya, co rozpoczęło rywalizację pomiędzy dwójką wrestlerów.
Levesque był członkiem The Kliq – ugrupowania wrestlerów, które znane było z wpływania na decyzje Vince’a McMahona i bookerów WWF. Helmsley miał wygrać turniej King of the Ring 1996, lecz ostatecznie decyzję zmieniono, głównie z powodu incydentu w Madison Square Garden. Nash i Hall opuszczali federację na rzecz WCW; po ich ostatniej walce do ringu wkroczyło całe The Kliq by pożegnać wrestlerów, łamiąc przy tym kayfabe. Jedynie Levesque został ukarany.
21 października 1996, Helmsley zdobył WWF Intercontinental Championship, pokonując Marca Mero. 13 lutego 1997 stracił pas na rzecz Rocky’ego Maivii. Po utracie tytułu Interkontynentalnego, rozpoczął nowy feud z Goldustem i pokonał go na WrestleManii 13. Podczas trwania tej rywalizacji zadebiutowała Chyna, nowa ochroniarka Helmsleya.
D-Generation X (1997-1999).
Helmsley wygrał turniej King of the Ring 1997, pokonując Mankinda w finale. Później tego roku, Shawn Michaels, Helmsley, Chyna i Rick Rude uformowali D-Generation X (DX). Stajnia była znana z przekraczania standardów w WWF; Michaels i Helsmley wygłaszali kontrowersyjne proma, używając catchphrase'a „Suck It” i gestów seksualnych (m.in. "crotch chop", czyli skrzyżowanie rąk koło krocza w literę „X”). Helsmley całkowicie porzucił gimmick „Connecticut Blueblooda”, zaczął pojawiać się w t-shirtach i skórzanych kurtkach. W międzyczasie, jego pseudonim ringowy został skrócony do prostego Triple H (był to skrót od wcześniejszego pseudonimu). 11 grudnia 1997 zdobył European Championship. Po zakończeniu rywalizacji pomiędzy DX i Hart Foundation, Helmsley kontynuował feud z Owenem Hartem. Ich rywalizacja została zakończona wygraną przez Triple H’a walką na WrestleManii XIV.
Po WrestleManii, Michaels został zmuszony do zaprzestania wystąpień w ringu – dwa miesiące wcześniej doznał poważnej kontuzji pleców. Triple H przejął pozycję lidera w DX i połączył siły z X-Pacem oraz New Age Outlaws. D-Generation X zyskało popularność wśród fanów, przez co stajnia przeszła face turn. W międzyczasie, Levesque zaadaptował nową wejściówkę, w której pytał publikę „Are you ready? I said, are you ready?” "(pol. „Jesteście gotowi? Powiedziałem, jesteście gotowi?”)" i parodiował konferansjera WCW Michaela Buffera, przekształcając słynne „Let's get ready to rumble” na „Let's get ready to suck it”.
Helmsley zaczął rywalizować o Intercontinental Championship z liderem Nation of Domination – The Rockiem. Triple H odebrał Rockowi mistrzostwo w Ladder matchu na SummerSlam w 1998. Niedługo później odniósł kontuzję kolana. Rywalizacja pomiędzy Triple H’em a Rockiem była kontynuowana, kiedy DX walczyło ze stajnią The Corporation. 25 stycznia 1999, Triple H zawalczył z The Rockiem o WWF Championship w „I Quit” matchu. Wypowiedział słowa „I quit”, kiedy Kane miał wymierzyć jego przyjaciółce Chynie "Chokeslam". Triple H poddał walkę, by ratować wrestlerkę.
Na WrestleManii XV, Triple H przegrał z Kanem po tym jak w walkę zainterweniowała Chyna, powracając do DX. Tej samej nocy, Triple H i Chyna zdradzili członka DX, X-Paca, pomagając Shane'owi McMahonowi obronić European Championship. Triple H i Chyna dołączyli razem do The Corporation, stając się heelami. Po wielu nieudanych próbach zdobycia WWF Championship, Triple H zawalczył z Mankindem i Stone Cold Stevem Austinem w Triple Threat matchu na SummerSlam; walkę wygrał Mankind. Następnej nocy na "Raw", Triple H pokonał Mankinda, zdobywając WWF Championship po raz pierwszy.
16 września 1999 na "SmackDown!", Triple H stracił tytuł na rzecz Vince’a McMahona. Tytuł mistrzowski odzyskał na gali Unforgiven, w Six-Pack Challenge'u. Pokonał Stone Cold Steve’a Austina na No Mercy, po czym stracił tytuł w walce z Big Showem na Survivor Series. Triple H kontynuował feud z Vince’em; poślubił jego córkę, Stephanie McMahon. Na gali Armageddon pokonał McMahona w No Holds Barred matchu. Stephanie później przeszła na stronę Triple H’a; razem zaczęli zarządzać WWF.
McMahon–Helmsley Era (2000–2001).
W styczniu 2000, Triple H zaczął nazywać samego siebie „The Game”, zaś od Jima Rossa otrzymał przydomek „The Cerebral Assassin”. Początkowo to Owen Hart miał dostać przydomek „The Game”. 3 stycznia 2000 na "Raw is War", Triple H pokonał Big Showa zdobywając WWF Championship po raz trzeci.
Na początku 2000 roku rywalizował z Mickiem Foleyem. Zawalczyli ze sobą na Royal Rumble w Street Fight matchu o WWF Championship, z którego Triple H wyszedł zwycięsko po wykonaniu dwóch "Pedigree" na rywalu. Rywalizacja zakończyła się na No Way Out w Hell in a Cell matchu; Triple H ponownie obronił tytuł, a Foley zmuszony był odejść z federacji. Triple H obronił pas na WrestleManii 2000 w walce z The Rockiem, lecz miesiąc później stracił mistrzostwo na rzecz Rocka. Na Judgment Day odzyskał tytuł, tym razem w godzinnym Iron Man matchu, po czym ponownie go stracił na rzecz Rocka na King of the Ring.
Krótko rywalizował z Chrisem Jericho, a następnie rozpoczął feud z Kurtem Anglem. W rywalizację pomiędzy Triple H’em a Anglem zamieszana była także Stephanie McMahon; razem tworzyli trójkąt miłosny. Na SummerSlam, The Rock pokonał Triple H’a i Angle'a w Triple Threat matchu, broniąc pasa WWF Championship. Feud Triple H’a z Anglem zakończył się wygraną przez Triple H’a walką na Unforgiven.
Triple H rozpoczął rywalizację ze Stevem Austinem, gdy okazało się, że Triple H zapłacił Rikishi'emu za przejechanie Austina autem na gali Survivor Series w 1999. Triple H i Austin zawalczyli na Survivor Series; Triple H ponownie próbował przejechać Austina, lecz nie udało mu się tego dokonać – Austin wsiadł do wózka widłowego, podniósł auto Triple H’a i zrzucił je z wysokości 3 metrów. Feud został zakończony Three Stages of Hell matchem na gali No Way Out 2001, w którym Helmsley pokonał Austina. W 2001 rywalizował też z The Undertakerem; Undertaker pokonał go na WrestleManii X-Seven. Noc po WrestleManii, Triple H pomógł Austinowi wygrać Steel Cage match z The Rockiem. Triple H i Austin utworzyli tag-team The Two-Man Power Trip. 5 kwietnia Triple H zdobył Intercontinental Championship po raz trzeci. Niedługo później stracił mistrzostwo, lecz odzyskał je w walce z Jeffem Hardym. Na gali Blacklash Triple H i Austin pokonali Kane’a i The Undertakera, zdobywając WWF Tag Team Championship.
21 maja 2001, Triple H zerwał mięsień czworogłowy uda (lewego) podczas obrony Tag Team Championship przeciwko Chrisowi Jericho i Chrisowi Benoit. Dokończył walkę, pomimo niezdolności utrzymania ciężaru na kontuzjowanej nodze. Kontuzja wymagała operacji, a rygorystyczna rehabilitacja wymusiła na Triple H’u przerwę od wystąpień w ringu na ponad osiem miesięcy.
Evolution (2002-2005).
7 stycznia 2002 Triple H powrócił na "Raw" jako face. Kilka tygodni później wygrał Royal Rumble match i otrzymał szansę na walkę o Undisputed WWF Championship na WrestleManii X8. Na WrestleManii, Triple H pokonał Chrisa Jericho w walce o mistrzostwo. Stracił pas na gali Backlash, na rzecz Hulka Hogana. Po rozdzieleniu rosteru WWE na dwa brandy, został przedraftowany do "SmackDown!". Kontynuował feud z Jericho; na gali Judgment Day wygrał z nim w Hell in a Cell matchu. Na King of the Ring zawalczył o Undisputed WWF Championship przeciwko The Undertakerowi, lecz nie zdołał odzyskać tytułu.
McMahon-Helmsley Faction było powoli wycofywane z telewizji, głównie ze względu na face turn Triple H’a. Stephanie McMahon i Triple H przechodzili kryzys w związku; Stephanie sfałszowała ciążę, aby Helmsley wrócił do niej. Ten jednak dowiedział się, że ciąża była kłamstwem i rzucił Stephanie na "Raw", tuż przed odnowieniem przysięgi małżeńskiej. Stephanie stała się menadżerką Jericho, lecz wkrótce później musiała opuścić WWF. Storyline został zakończony podpisaniem papierów rozwodowych przez Triple H’a i Stephanie na gali Vengeance.
W międzyczasie, Shawn Michaels powrócił do WWE i dołączył do New World Order (nWo). Michaels i Kevin Nash próbowali namówić Triple H’a do przejścia na "Raw" i dołączenia do grupy. Ostatecznie, grupa została rozwiązana, a Triple H został sprowadzony do "Raw" przez Erica Bischoffa. Triple H i Michaels mieli ponownie połączyć się w D-Generation X, lecz Triple H odwrócił się od Michaelsa, przechodząc heel turn. Michaels wygrał „Unsanctioned Street Fight” z Triple H’em na gali SummerSlam.
Po SummerSlam, Undisputed Champion Brock Lesnar przeszedł do brandu "SmackDown", pozostawiając "Raw" bez żadnego mistrzostwa. Generalny Menadżer "Raw" Eric Bischoff wprowadził World Heavyweight Championship i podarował pas Triple H’owi. Triple H obronił tytuł w walce z Robem Van Damem na Unforgiven. W październiku rozpoczął niesławny feud z mistrzem interkontynentalnym – Kanem. Storyline z Katie Vick został bardzo źle przyjęty przez fanów i porzucony tuż przed walką na No Mercy. Na gali, Triple H pokonał Kane’a i zunifikował tytuły. Triple H stracił World Heavyweight Championship na rzecz Shawna Michaelsa w pierwszym Elimination Chamber matchu na Survivor Series. Odzyskał tytuł na gali , pokonując Michaelsa w Three Stages of Hell matchu.
Na przełomie 2002 i 2003 roku, Triple H uformował grupę Evolution wraz z Rikiem Flairem, Randym Ortonem i Batistą. Triple H i Ric Flair przegrali walkę o World Tag Team Championship z Kanem i Robem Van Damem. Grupa dominowała na "Raw"; w grudniu 2003 każdy z członków Evolution posiadał pas mistrzowski. Triple H bronił World Heavyweight Championship przez większość 2003, m.in. w walce z Bookerem T na WrestleManii XIX. We wrześniu stracił tytuł na rzecz Billa Goldberga. Odzyskał pas mistrzowski w Triple Threat matchu przeciwko Goldbergowi i Kane'owi na gali Armageddon. Na Royal Rumble 2004 obronił tytuł w Last Man Standing matchu przeciwko Shawnowi Michaelsowi; walka zakończyła się remisem, przez co pas nie zmienił właściciela. Stracił tytuł na rzecz Chrisa Benoit na WrestleManii XX.
Triple H zakończył feud z Michaelsem, pokonując go w najdłuższym w historii Hell in a Cell matchu na Bad Blood. Po kolejnej nieudanej próbie odzyskania mistrzostwa na Vengeance, skupił się na Eugene'ie, pokonał go na gali SummerSlam. Na Unforgiven, Triple H zdobył World Heavyweight Championship w walce z byłym członkiem Evolution – Randym Ortonem. Mistrzostwo zostało zwakowane po wygranym przez Triple H’a Triple Threat matchu z Chrisem Benoit i Edge’em. Na New Year's Revolution, Triple H wygrał Elimination Chamber match i stał się mistrzem świata po raz dziesiąty. Na WrestleManii 21, Triple H stracił World Heavyweight Championship na rzecz Batisty, po czym przegrał dwie walki rewanżowe: na Backlash i Vengeance. Po Vengeance, Triple H wziął przerwę od występów w WWE z powodu problemów z karkiem.
Po trzech miesiącach przerwy Triple H powrócił na "Raw" i wraz z byłym członkiem Evolution Rikiem Flairem pokonali Chrisa Mastersa i Carlito. Po walce odwrócił się od Flaira, uderzając go młotem i rozpoczynając z nim rywalizację. Flair pokonał Triple H’a w Steel Cage matchu o Intercontinental Championship na gali Taboo Tuesday. Rywalizacja zakończyła się wygranym przez Triple H’a Last Man Standing matchu na Survivor Series 2005.
Zjednoczenie D-Generation X (2006-2007).
We wczesnym 2006, Triple H wygrał turniej "Road to WrestleMania Tournament", dzięki czemu mógł zawalczyć z Johnem Ceną o WWE Championship na WrestleManii 22. Walka stała się main eventem WrestleManii; Triple H przegrał starcie. Na Backlash, zawalczył o mistrzostwo z Edgem i Ceną w Triple Threat matchu, lecz ponownie przegrał. Po walce zaatakował rywali młotkiem i wykonał kilka "crotch chopów" (gestów używanych niegdyś przez DX). Triple H zmierzył się z Ceną jeszcze kilka razy; przegrał wszystkie starcia, za co obwinił Vince’a McMahona. Doprowadziło to do rozpoczęcia rywalizacji między Triple H’em a Shane’em i Vince’em McMahonami.
Shawn Michaels powrócił na "Raw" 12 czerwca i wraz z Triple H’em odnowili D-Generation X. DX pokonało Spirit Squad na gali Vengeance w 5-on-2 Handicap matchu. Na SummerSlam pokonali Vince’a i Shane’a, pomimo interwencji innych wrestlerów pracujących dla Vince’a. Na Unforgiven, D-Generation X pokonało McMahonów i ECW World Championa Big Showa w 3-on-2 Handicap Hell in a Cell matchu.
DX rozpoczęło rywalizację z Rated-RKO (Edge i Randy Orton). Na gali Cyber Sunday, sędzia specjalny starcia między Rated-RKO a DX – Eric Bischoff – pozwolił Rated-RKO użyć broni, przez co DX przegrało walkę. Na Survivor Series, drużyna DX pokonała drużynę Edge’a i Ortona w 5-on-5 Traditional Survivor Series Elimination matchu. W styczniu 2007, na gali New Year's Revolution, Triple H ponownie zerwał mięsień czworogłowy (tym razem było to prawe udo), przez co walka DX z Rated-RKO zakończyła się no-contestem.
WWE Champion (2007-2009).
Triple H powrócił na SummerSlam 2007 i pokonał Kinga Bookera. Dwa miesiące później na No Mercy, Triple H wygrał walkę z Randym Ortonem, zostając sześciokrotnym WWE Championem. Tej samej nocy obronił tytuł w zarządzonej przez Vince’a McMahona walce z Umagą. Po udanej obronie, McMahon zdecydował przyznać Ortonowi rewanż jeszcze tej samej nocy. Triple H stracił tytuł w Last Man Standing matchu z Ortonem. Panowanie Triple H’a na No Mercy było siódmym najkrótszym w historii WWE – trwało ono niecałą galę. Po wygraniu Raw Elimination Chamber matchu na gali No Way Out, Triple H ponownie stał się pretendentem do WWE Championship. Na WrestleManii XXIV zmierzył się z Randym Ortonem i Johnem Ceną w Triple Threat matchu o mistrzostwo; stracie wygrał Orton. Miesiąc później na Backlash, Triple H wygrał tytuł w Fatal Four-Way Elimination matchu przeciwko Ortonowi, Cenie i Johnowi „Bradshaw” Layfieldowi. Triple H dwukrotnie obronił pas w walkach przeciwko Ortonowi: na Judgment Day, w Steel Cage matchu, oraz na One Night Stand w Last Man Standing matchu.
23 czerwca 2008 Triple H został przeniesiony do brandu "SmackDown". Przez całe lato skutecznie bronił mistrzostwa m.in. w walkach przeciwko The Great KhAlemu na SummerSlam, oraz w Championship Scramble matchu na gali Unforgiven. Tuż po Unforgiven rozpoczął rywalizację o pas z Jeffem Hardym.
Na Survivor Series, Triple H miał bronić mistrzostwa przeciwko Vladimirowi Kozlovowi i Hardy’emu. Hardy został zaatakowany przed walką, a jego miejsce w Triple Threat matchu zajął Edge. Jeff Hardy zainterweniował i przypadkowo uderzył Triple H’a stalowym krzesełkiem, przez co ten przegrał walkę i pas mistrzowski. Triple H wziął udział w Royal Rumble matchu na gali Royal Rumble 2009; został wyeliminowany jako ostatni. W lutym, na No Way Out, zdobył WWE Championship w "SmackDown" Elimination Chamber matchu.
16 lutego 2009 na "Raw", Triple H przyszedł na pomoc Stephanie i Shane'owi McMahonom, kiedy ci zostali zaatakowani przez Randy’ego Ortona. Podczas wywiadu z Jimem Rossem, Triple H złamał kayfabe, wyjawiając, że Vince McMahon jest jego teściem, Shane szwagrem, zaś Stephanie jego żoną. Skonfrontował się z Ortonem i próbował go zaatakować, lecz przeszkodziło mu The Legacy (Ted DiBiase Jr. i Cody Rhodes). Na WrestleManii XXV, Triple H obronił WWE Championship w walce z Ortonem. Triple H, Shane McMahon i Batista zawalczyli z Ortonem i Legacy w Six-Man Tag Team matchu o WWE Championship na Backlash; Orton przypiął Triple H’a, przez co stał się nowym mistrzem. Triple H przegrał Three Stages of Hell match o tytuł z Ortonem na The Bash. Nie zdołał też zdobyć tytułu na Night of Champions.
Ostatni powrót DX (2009–2010).
10 sierpnia 2009 Triple H namówił Shawna Michaelsa do powrotu do WWE. Tydzień później na "Raw", Michaels i Triple H oficjalnie przywrócili DX; podczas wygłaszania proma w ringu zostali zaatakowani przez The Legacy. Na SummerSlam zdołali pokonać Legacy, lecz na Breaking Point przegrali z nimi w pierwszym Submissions Count Anywhere matchu w historii WWE. Na Hell in a Cell, DX pokonało Legacy w Hell in a Cell matchu, kończąc rywalizację. Na Survivor Series, DX wyzwało Johna Cenę do walki o WWE Championship w Triple Threat matchu; Cena zdołał obronić tytuł. 13 grudnia na , DX pokonało Chrisa Jericho i Big Showa w Tables, Ladders and Chairs matchu, zdobywając Unified WWE Tag Team Championship.
W grudniu do DX dołączył Hornswoggle – stał się on maskotką drużyny. 8 lutego 2010 na "Raw", DX straciło Unified Tag Team Championship na rzecz ShoMiz (The Miza i Big Showa). 1 marca na "Raw", DX przegrało w rewanżu o tytuły; była to ostatnia wspólna walka Michaelsa i Triple H’a – po WrestleManii XXVI Michaels zakończył karierę.
21 lutego, Triple H wyeliminował WWE Championa Sheamusa z Elimination Chamber matchu, lecz sam nie zdołał zdobyć tytułu. Sheamus zaatakował go kilka tygodni później. Na WrestleManii XXVI Triple H pokonał Sheamusa, lecz przegrał z nim w walce rewanżowej na Extreme Rules.
Chief Operating Officer (2011–2013).
Triple H powrócił 21 lutego 2011 na "Raw", przerywając wejście również powracającego The Undertakera. Wyzwał go na No Holds Barred match na WrestleManii XXVII. Tydzień później wykonał Sheamusowi "Pedigree" na stołku komentatorskim w ramach zemsty za 10-miesięczną przerwę. Na WrestleManii przegrał walkę z Undertakerem.
18 lipca 2011 na "Raw", Triple H powrócił w imieniu Rady Zarządu WWE, by odciążyć Vince’a McMahona od jego obowiązków. Ogłosił, że został dyrektorem operacyjnym "(ang. Chief Operating Officer (COO))" WWE, ponieważ McMahon nie mógł poradzić sobie z CM Punkiem (Punk zdobył WWE Championship, a następnie odszedł z federacji, zabierając mistrzostwo ze sobą). Pomimo iż John Cena zdobył tytuł na "Raw", Triple H podpisał kontrakt z CM Punkiem i ogłosił walkę Champion vs. Champion na SummerSlam pomiędzy Punkiem i Ceną, a sędzią specjalnym miał być on sam. Triple H odliczył przypięcie na rzecz Punka, lecz tuż po walce Punk został zaatakowany przez przyjaciela Triple H’a – Kevina Nasha. Triple H „zwolnił” Nasha za niesubordynację i ustalił No Disqualification match pomiędzy nim samym a CM Punkiem na Night of Champions; na szali pojedynku postawił posadę COO federacji. Na gali zdołał pokonać rywala, pomimo interwencji Johna Laurinaitisa, Nasha, The Miza i R-Trutha. Po tym, jak wrestlerzy WWE dali Triple H’owi wotum nieufności, na "Raw" powrócił Mr. McMahon. McMahon pozostawił Triple H’a przy funkcji COO i wyznaczył Laurinaitisa jako nowego Generalnego Menadżera "Raw." Laurinaitis wyznaczył walkę pomiędzy Mizem i R-Truthem a Triple H’em i Punkiem na Vengeance. Podczas walki na gali, Nash zaatakował Triple H’a, przez co ten musiał zostać przewieziony do szpitala. Na gali , pokonał Nasha w Sledgehammer Ladder matchu.
Triple H powrócił 30 stycznia na "Raw", aby ocenić dotychczasową pracę Laurinaitisa. Tuż przed podjęciem decyzji, Triple H’owi przerwał powracający Undertaker. Choć początkowo nie godził się na rewanż, Triple H przyjął wyzwanie Undertakera. Na WrestleManii XXVIII zmierzyli się w Hell in a Cell matchu; Triple H przegrał walkę, pomimo pomocy ze strony sędziego specjalnego pojedynku – Shawna Michaelsa.
Triple H powrócił 30 kwietnia na "Raw" i został zaatakowany przez Brocka Lesnara; Lesnar założył na nim "Kimurę" i złamał mu rękę. Na No Way Out w czerwcu, Triple H wyzwał Lesnara na walkę na gali SummerSlam, jednak wyzwanie zostało odrzucone przez Paula Heymana noc później na "Raw". Na "Raw 1000", Stephanie McMahon udało się sprowokować Heymana by przyjął wyzwanie. Na SummerSlam, Lesnar pokonał Triple H’a, kolejny raz łamiąc mu rękę w "Kimurze".
Triple H wrócił na "Raw" 25 lutego 2013; obronił Vince’a McMahona przed atakiem ze strony Lesnara. Tydzień później wyzwał Lesnara na pojedynek na WrestleManii 29; Lesnar zaakceptował wyzwanie, pod warunkiem, że to on wybierze stypulację. Lesnar i Heyman wybrali No Holds Barred match jako rodzaj walki, przy czym gdyby Triple H przegrał, musiałby przejść na emeryturę. Triple H pokonał Lesnara na WrestleManii, lecz przegrał rewanżowy Steel Cage match na gali Extreme Rules.
The Authority (2013-2016).
12 sierpnia na "Raw", Triple H ogłosił się sędzią specjalnym walki o WWE Championship między Danielem Bryanem a Johnem Ceną. Na gali po tym, jak Bryan wygrał walkę i tytuł, Triple H wykonał na nim "Pedigree", dzięki czemu Randy Orton mógł wykorzystać walizkę Money in the Bank i zdobyć tytuł. Triple H wraz z żoną Stephanie utworzyli The Authority; The Shield stało się ich ochroniarzami, zaś Kane stał się Dyrektorem od Operacji.
W następnych tygodniach, Triple H i Stephanie wyznaczali kary wrestlerom, którym nie podobało się zarządzanie Authority; przykładowo, „zwolnili” Cody’ego Rhodesa za bezczelność. 7 października na "Raw", Triple H „zwolnił” Big Showa, po czym olbrzym znokautował go w ramach zemsty. Na specjalnym Slammy Awards "Raw", Triple H wykonał "Pedigree" na Ortonie.
Na WrestleManii XXX, Triple H przegrał walkę z Bryanem, dzięki czemu ten mógł dołączyć do walki wieczoru pomiędzy Batistą a mistrzem Randym Ortonem o WWE World Heavyweight Championship. Po pierwszej walce, Triple H zaatakował Bryana, a w main evencie, nakazał sędziemu Scottowi Armstrongowi utrudnić zwycięstwo Bryanowi. Ostatecznie, Bryan wygrał walkę. W celu zakończenia panowania Bryana, Triple H zreaktywował Evolution z Ortonem i Batistą. W tym samym czasie The Shield odwróciło się od Authority. Evolution przegrało z The Shield w walkach na Extreme Rules i Payback. 2 czerwca na "Raw", Batista opuścił Evolution. Tej samej nocy, Triple H namówił Setha Rollinsa od odwrócenia się od The Shield i powrotu do Authority.
27 października na "Raw", Triple H zaoferował Johnowi Cenie dołączenie do Authority. Cena odmówił, a w odpowiedzi Triple H wyznaczył Traditional Survivor Series Tag Team Elimination match pomiędzy drużyną reprezentującą Authority a drużyną prowadzoną przez Cenę. W następnych tygodniach ogłoszono, że jeśli Team Authority przegra, to samo Authority zostanie rozwiązane, zaś jeżeli Team Cena przegra, to wszyscy członkowie tej drużyny, oprócz samego Ceny, zostaną zwolnieni. Na Survivor Series zadebiutował Sting; zaatakował on sędziego Scotta Armstronga i oraz Triple H’a. Pozwoliło to na przypięcie Rollinsa przez Dolpha Zigglera i wygranie walki przez drużynę Johna Ceny.
29 grudnia na "Raw", Rollins zmusił Cenę do przywrócenia The Authority; Rollins groził atakiem na gościu specjalnym "Raw" – Edge'u. 19 stycznia 2015, Cena pokonał Rollinsa, Kane’a i Big Showa w handicap matchu, ponownie dzięki pomocy Stinga. Na gali Fastlane, Sting wyzwał Triple H’a do walki na WrestleManii 31. Na WrestleManii, Triple H pokonał Stinga, a po walce podał mu rękę na znak szacunku. Tej samej nocy, wraz ze Stephanie McMahon skonfrontował się z The Rockiem i Rondą Rousey.
Przez 2015, Triple H utrzymywał rolę lidera Authority. Po atym jak Rollins odniósł kontuzję kolana na live evencie, WWE World Heavyweight Championship zostało zwakowane, a WWE ogłosiło, iż odbędzie się turniej, mający wyłonić nowego mistrza. Triple H zaoferował Romanowi Reignsowi ominięcie wszystkich szczebli turnieju prócz finału, jeśli tylko ten dołączy do Authority. Reigns odmówił, a na Survivor Series, pokonał Deana Ambrose’a w finale turnieju, stając się nowym WWE World Heavyweight Championem. Po walce, Triple H wkroczył do ringu by pogratulować Reignsowi, lecz ten zaatakował go "Spearem". Tuż po tym, Sheamus wykorzystał kontrakt Money in the Bank, zdobył mistrzostwo i dołączył do The Authority. Po rewanżowej walce Reignsa i Sheamusa na gali , wściekły z powodu przegranej Reigns brutalnie zaatakował Sheamusa i Triple H’a.
Triple H powrócił na Royal Rumble 2016 i wziął udział w Royal Rumble matchu o WWE World Heavyweight Championship. Dołączył do pojedynku z numerem 30 i wyeliminował broniącego mistrzostwa Romana Reignsa. Jako ostatniego wyeliminował Deana Ambrose’a, wygrywając Royal Rumble match i zdobywając WWE World Heavyweight Championship po raz dziewiąty. Na gali Fastlane odbył się Triple Threat Match o miano pretendenckie do tytułu; walkę wygrał Roman Reigns. Na "Raw" 22 lutego Triple H brutalnie zaatakował Reignsa podczas jego walki z Sheamusem, po czym rozpoczął krótką rywalizację z Deanem Ambrosem. Triple H i Ambrose zmierzyli się na gali Roadblock w walce o pas; Triple H zdołał obronić WWE World Heavyweight Championship. Na WrestleManii 32 utracił tytuł mistrzowski na rzecz Romana Reignsa.
Po WrestleManii 32, The Authority zostało rozwiązane, zaś Triple H brał udział w galach typu house show po Wielkiej Brytanii przez końcówkę kwietnia. Triple H pojawił się podczas finału turnieju Cruiserweight Classic podczas którego przedstawił nowy tytuł WWE Cruiserweight Championship i podarował zwycięzcy turnieju T.J. Perkinsowi. Na początku 2017 pojawił się również na turnieju o WWE United Kingdom Championship i również wręczył nowo-powstały tytuł inauguracyjnemu posiadaczowi, Tylerowi Bate'owi.
Sporadyczne występy (od 2016).
29 sierpnia na odcinku "Raw", Triple H powrócił do telewizji po dłuższej absencji interweniując w walce wieczoru o zwakowany WWE Universal Championship atakując Reignsa poprzez wykonanie mu "Pedigree", a także byłego podopiecznego Setha Rollinsa, dając zwycięstwo i miano nowego mistrza Kevinowi Owensowi. Pojawił się również na wrześniowej gali Clash of Champions, gdzie eskortował jego żonę Stephanie McMahon z budynku po przegranej Rollinsa z Owensem o tytuł.
23 stycznia 2017 na odcinku "Raw", podczas walki Rollinsa z Samim Zaynem zabrzmiała muzyka wejściowa Triple H’a, lecz zawodnik nie pokazał się na arenie i dezorientacja spowodowała przegraną Rollinsa i utratę miejsca w Royal Rumble matchu. 28 stycznia podczas gali , Rollins pojawił się w ringu i domagał się wyjścia do ringu Triple H’a, który zawsze był obecny na zapleczu gal NXT. Helmsley pojawił się, lecz wezwał ochronę, która wyrzuciła Rollinsa z budynku. Dwa dni później, Triple H pojawił się na "Raw", na którym wezwał Rollinsa do ringu, jednak zaatakował go debiutujący Samoa Joe. Rollins odniósł kontuzję, przez którą prawie anulowano plany na potencjalną walkę z Triple H’em na WrestleManii 33. Po podpisaniu kontraktu na non-sanctioned match, Triple H poniósł porażkę z Rollinsem. 19 listopada na gali Survivor Series był częścią drużyny RAW (do której należeli też Braun Strowman, Finn Bálor, Kurt Angle i Samoa Joe), która pokonała drużynę SmackDown (Bobby Roode, John Cena, Randy Orton, Shane McMahon i Shinsuke Nakamura) w walce typu Elimination Tag Team match.
26 lutego 2018 na gali Elimination Chamber wraz ze Stephanie McMahon powitał w WWE Rondę Rousey. Zanim jednak była mistrzyni UFC podpisała kontrakt, została uprzedzona przez Kurta Angle, że Triple H i Stephanie McMahon manipulują nią i prawdopodobnie będą próbowali ją sobie podporządkować. Rousey sprawiała wrażenie niezadowolonej i po tym jak Triple H próbował ją upomnieć, podniosła go i rzuciła na drewniany stół, który się załamał. McMahon spoliczkowała Rousey, po czym uciekła z ringu. 8 kwietnia na gali WrestleMania 34 Angle i Rousey pokonali Triple H-a i Stephanie McMahow w walce typu Mixed tag team match. 27 kwietnia Triple H przegrał pojedynek z Johnem Ceną na gali WWE Greatest Royal Rumble. Szóstego października, na gali WWE Super Show Down, Triple H zmierzył się z Undertakerem. Ta walka była już zapowiadana parę miesięcy temu, jednakże mówiono o tym starciu parę tygodni przed walką. Dodatkowo pojawili się Shawn Michaels oraz Kane, którzy byli przy ringu towarzysząc rywalom. Shawn Michaels był z Triple H-em, natomiast Kane był przy stronie Undertakera. Zwycięsko ze starcia wyszedł Triple H.
Kariera biznesowa.
W 2010, rola Levesque jako starszy Doradca Wykonawczy została oficjalnie sformalizowana, gdzie otrzymał swoje własne biuro w głównej siedzibie WWE w Stamford, Connecticut. Levesque został nazwany Wiceprezesem od spraw Talentów i Live Eventów w 2011. Dzięki tej roli nadzoruje relacje pomiędzy pracownikami i działy rozwoju talentów, szkoląc wykonawców i zarządców od światowej rekrutacji. Rola Levesque w zasięgu federacji była oceniana krytycznie od 2003, kiedy to fani i wrestlerzy widzieli, iż Levesque ma więcej wpływów na to co się dzieje na zapleczu, wykorzystując to i dając sobie więcej czasu antenowego w telewizji. Levesque wypowiedział się na ten temat i zaprzeczył temu. Dodatkowo, Levesque dobrowolnie przegrywał swoje ważne walki, pomagając wypromować młodszych zawodników takich jak John Cena, Randy Orton, Batista, Jeff Hardy, Brock Lesnar czy też Daniel Bryan.
Jako fundator NXT od czasu reformacji w 2012, Levesque jest chwalony za pomaganie tworzenia owej rozwojówki, rekrutując nowe i świeże talenty i dając im wskazówki, dzięki którym gale NXT są zazwyczaj wyprzedane, zaś kobiecy wrestling wzrasta na wyższy poziom.
W 2013, jego pozycja w federacji została podniesiona do Wiceprezesem od Talentów, Live Eventów i spraw kreatywnych, gdzie dokonywał wyborów co do kierunków w prowadzeniu storyline’ów w programach WWE. W tym samym roku, Levesque łącznie uzyskał 1,5 miliona dolarów wynagrodzenia za pracę biurową na zapleczu oraz jako wrestler. Posiada również akcje WWE warte kolejnych 1,5 miliona dolarów.
Jego tytuł został awansowany na wiceprezesa wykonawczego ds. globalnej strategii i rozwoju talentów w 2020 roku. Na tym stanowisku nadzorował dział rozwoju talentów firmy i pełnił funkcję starszego doradcy dyrektora generalnego ds. strategii talentów.
22 lipca 2022 roku otrzymał tytuł wiceprezesa wykonawczego ds. relacji z talentami. 25 lipca 2022 został mianowany szefem WWE creative po przejściu Vince’a McMahona na emeryturę. 2 września Levesque awansował na stanowisko Chief Content Officera, jak ogłosiła federacja cztery dni później.
Życie prywatne.
Levesque jest synem Paula i Patricii Levesque’ów; ma siostrę o imieniu Lynn. Choć początkowo związek Triple H’a ze Stephanie McMahon był jedynie storyline’em, Levesque i Stephanie zaczęli się ze sobą spotykać, a ostatecznie pobrali się 25 października 2003. Para ma trzy córki: Aurorę Rose (ur. 2006), Murphy Claire (ur. 2008) i Vaughn Evelyn (ur. 2010). Zanim związał się ze Stephanie, Levesque spotykał się z byłą wrestlerką WWF, Chyną.
W późnym 2014, Levesque wydał książkę zatytułowaną "Making the Game: Triple H’s Approach to a Better Body". Książka zawiera rady dotyczące kulturystyki, jak również autobiograficzne informacje, wspomnienia i opinie.
Levesque jest fanem zespołu Motörhead (które wykonało dla niego trzy motywy muzyczne), a także był dobrym przyjacielem głównego wokalisty Lemmy'ego. Triple H pojawił się na pogrzebie Lemmy'ego i był jedną z osób wygłaszających mowy.
W 2014, Levesque wraz ze Stephanie utworzyli fundację „Connor's Cure” na cześć Connora „The Crushera” Michalka, wielkiego fana WWE, który zmarł po przegranej walce z rakiem w wieku ośmiu lat.

</doc>
<doc id="447955" url="https://pl.wikipedia.org/wiki?curid=447955" title="Krzysztof Kokoryn">
Krzysztof Kokoryn

Krzysztof Kokoryn (ur. 1964 w Szczytnie) – polski malarz, filmowiec.
Ukończył studia na wydziale malarstwa warszawskiej ASP, uzyskał dyplom u profesora Rajmunda Ziemskiego (aneks z pracowni filmu animowanego u profesora Daniela Szczechury – film pt. "Tingiel Tangiel"). W 1993 roku na wystawie najlepszych dyplomów wyższych uczelni plastycznych otrzymał nagrodę w dziedzinie malarstwa i został wyróżniony na festiwalu filmów studenckich za film "Tingiel Tangiel". Dwa lata później na festiwalu filmów o sztuce w Zakopanem otrzymał nagrodę publiczności za dokument o Antonim Rząsie pt. "Boży Drwal". Nagradzany także na festiwalu wideoklipów Yach Film w Gdańsku: w 1999 i w 2000 roku za najlepszą animację (filmy pt. "Wzgórze" i "Zorro" dla zespołu Voo Voo), a w 2001 roku za najlepszy wideoklip dla dzieci (film pt. "Magiczna załoga" dla Yapy i Magicznej Załogi). 
Swoje obrazy wystawiał m.in. w Japonii, Waszyngtonie, Norymberdze. Jego najbardziej znane prace malarskie to: "Bar", "Duet", "Noc świętojańska", "Dziewczyna na czerwonym tle".
We wrześniu 2002 uczestniczył w akcji Klubu "Gaja" pt. "Graffiti dla pokoju". Projektuje plakaty (festiwal w Kazimierzu Dolnym Lato Filmów 1999, Festiwal Era Nowe Horyzonty w Cieszynie 2002 i 2003) i jest autorem logo odbywających się w Zakopanem Spotkań z Filmem Górskim.

</doc>
<doc id="447958" url="https://pl.wikipedia.org/wiki?curid=447958" title="Sześć doskonałości">
Sześć doskonałości



</doc>
<doc id="447959" url="https://pl.wikipedia.org/wiki?curid=447959" title="Kokoryn">
Kokoryn



</doc>
<doc id="447960" url="https://pl.wikipedia.org/wiki?curid=447960" title="Eugeniusz Lokajski">
Eugeniusz Lokajski

Eugeniusz Zenon Lokajski (ur. 14 grudnia 1908 w Warszawie, zm. 25 września 1944 tamże) – polski lekkoatleta, olimpijczyk, fotograf amator, podporucznik rezerwy piechoty Wojska Polskiego II RP, porucznik Armii Krajowej, uczestnik powstania warszawskiego.
Życiorys.
Urodził się w rodzinie rzemieślniczej jako syn Antoniego i Antoniny z domu Górakiewicz. Miał siostrę Zofię Lokajską-Domańską (1911–2009, ps. „Zocha”) i brata Józefa (1920–1943, ps. „Grot”) także oszczepnika. Oboje byli żołnierzami Armii Krajowej.
Kariera sportowa i pedagogiczna.
Uprawiał sporty lekkoatletyczne: rzut oszczepem (trenował od 15. roku życia), pięciobój i dziesięciobój, skok wzwyż. Zdobywał medale mistrzostw Polski. W 1924 wstąpił do KS Warszawianka, gdzie trenował różne dyscypliny, m.in. pływanie, bieganie i piłkę nożną. Chciał wstąpić do sekcji oszczepniczej, ale trener mu odmówił. W 1928 zdał maturę w ewangelickim Liceum im. Mikołaja Reja w Warszawie. Ukończył studia w Centralnym Instytucie Wychowania Fizycznego w Warszawie. Po skończeniu studiów i odbyciu służby wojskowej w 1932 roku powrócił do KS Warszawianka. W 1934 został asystentem – instruktorem lekkiej atletyki w CIWF, później nauczycielem wychowania fizycznego w swoim macierzystym Liceum im. Mikołaja Reja. W 1934 został Mistrzem Polski w rzucie oszczepem. W 1935 zdobył wicemistrzostwo świata w pięcioboju w Budapeszcie. Startował na Igrzyskach Olimpijskich w Berlinie w 1936 roku, gdzie zajął 7. miejsce w rzucie oszczepem. Jego rekord Polski z 1936 roku – 73,27 m – przetrwał 17 lat. Przed II wojną światową był czołowym oszczepnikiem na świecie.
Służba wojskowa.
Od 1931 do 1932 odbył służbę wojskową w Szkole Podchorążych Rezerwy Piechoty w Zambrowie. Został awansowany do stopnia podporucznika rezerwy w Korpusie Oficerów Piechoty ze starszeństwem z dniem 1 stycznia 1934 i zweryfikowany z lokatą 42. Po wybuchu II wojny światowej w kampanii wrześniowej dowodził plutonem 35 pułku piechoty. Po agresji ZSRR na Polskę z 17 września 1939 został aresztowany przez Sowietów w okolicach Brześcia, po czym zbiegł z niewoli i w październiku 1939 powrócił do Warszawy. Początkowo ukrywał się i pracował w tym czasie jako robotnik w Paprotni. Następnie w Warszawie parał się fotografią, w tym wykonywał zdjęcia teatralne, w 1942 otworzył zakład fotograficzny w mieszkaniu matki przy ulicy Łuckiej 2. Później podczas okupacji niemieckiej wykładał w tajnym nauczaniu w CIWF, pracował jako nauczyciel gimnastyki w Prywatnej Szkole Powszechnej im. Mikołaja Reja. W styczniu 1944 został zaprzysiężony do Armii Krajowej i został oficerem w stopniu porucznika. Został dowódcą plutonu w 3 kompanii Praskiej, wchodzącej w skład I batalionu rejonu III Rembertów, VII Obwodu Armii Krajowej „Obroża”.
W powstaniu warszawskim służył w kompanii sztabowej „Koszta” (pod ps. „Brok”), początkowo był oficerem łącznikowym kompanii, a 30 sierpnia 1944 został dowódcą plutonu. Brał udział w trzech ważnych dla powstańców natarciach: na lokal „Esplanada” na rogu Sienkiewicza i Marszałkowskiej, na gmach PAST-y i na komendę policji na Krakowskich Przedmieściu. Zajmował się dokumentacją fotograficzną przebiegu walk oraz zbrodni dokonywanych przez wojska niemieckie, a jego zdjęcia spotkały się z powszechnym uznaniem i stanowią nieocenione świadectwo oporu walczącej stolicy (pasję fotograficzną rozwijał jeszcze w latach 30. przy użyciu aparatu marki Leica). Wykonał ponad 1000 zdjęć dokumentujących powstanie warszawskie. Zginął 25 września pod gruzami zbombardowanej przez Niemców kamienicy przy ulicy Marszałkowskiej 129, gdzie udał się do mieszczącego się tam zakładu fotograficznego, mając zamiar zaopatrzyć się w filmy do aparatu. Jego ciało zostało wydobyte spod gruzów 15 maja 1945. Został pochowany na cmentarzu Powązkowskim w Warszawie (kwatera 149-1-22).
Odznaczenia.
2 sierpnia 2009 Prezydent RP Lech Kaczyński odznaczył pośmiertnie Eugeniusza Lokajskiego Krzyżem Oficerskim Orderu Odrodzenia Polski za wybitne zasługi dla niepodległości Rzeczypospolitej Polskiej.
Upamiętnienie.
Eugeniuszowi Lokajskiemu zostały poświęcone filmy dokumentalne: "Gienek" (1968, scenariusz Jan Łomnicki, Marian Bekajło, realizacja Jan Łomnicki), "Z archiwum porucznika Broka" (2004, scenariusz i reżyseria Krzysztof Kownas).
22 kwietnia 1978 Sportowa Szkoła Podstawowa nr 55 w Łodzi otrzymała imię Eugeniusza Lokajskiego. W uroczystości uczestniczyła siostra patrona Zofia Lokajska-Domańska i kilku olimpijczyków.
22 września 1981 Sportowa Szkoła Podstawowa nr 272 otrzymała imię Eugeniusza Lokajskiego (obecnie Zespół Szkół Sportowych Nr 58 im. Eugeniusza Lokajskiego w Warszawie).
Imieniem Eugeniusza Lokajskiego nazwano ulice w warszawskiej dzielnicy Ursynów i w łódzkiej dzielnicy Polesie.
Po upadku powstania zdjęcia Eugeniusza Lokajskiego wyniosła ze stolicy jego siostra Zofia. Na początku XXI wieku przekazała je na rzecz Muzeum Powstania Warszawskiego. W 2009, wydany przez Muzeum Powstania Warszawskiego album z fotografiami Eugeniusza Lokajskiego, zajął pierwsze miejsce w organizowanym przez "Galerię f5 &amp; Księgarnię Fotograficzną" konkursie "Fotograficzna Publikacja Roku 2008" w kategorii album.
Od 2014 Stowarzyszenie Dziennikarzy Polskich przyznaje Nagrodę im. Eugeniusza Lokajskiego za fotografię sportową.

</doc>
<doc id="447961" url="https://pl.wikipedia.org/wiki?curid=447961" title="Jelcz Laskowice">
Jelcz Laskowice



</doc>
<doc id="447967" url="https://pl.wikipedia.org/wiki?curid=447967" title="Zmysłówka">
Zmysłówka



</doc>
<doc id="447970" url="https://pl.wikipedia.org/wiki?curid=447970" title="Szkoła uwodzenia">
Szkoła uwodzenia

Szkoła uwodzenia (ang. "Cruel Intentions") – amerykański film fabularny (dramat), luźno oparty na powieści Choderlos de Laclosa "Niebezpieczne związki". Światowa premiera filmu odbyła się 5 marca 1999, polska – 25 czerwca 1999.
Obsada.
i inni. 
Fabuła.
Sebastian Valmont (Ryan Phillippe) jest przystojnym i zepsutym nastolatkiem. Wraz ze swoją przyrodnią siostrą, Kathryn (Sarah Michelle Gellar), zabawiają się uwodząc młode osoby. Pewnego dnia upokorzona dziewczyna prosi go, aby uwiódł Cecile (Selma Blair), nową dziewczynę jej byłego chłopaka. Chłopak odmawia, uważając to za zbyt łatwe. Zamiast tego postanawia zaciągnąć do łóżka córkę nowego dyrektora szkoły jeszcze przed rozpoczęciem nauki. Młoda Annette Hargrove (Reese Witherspoon) znana jest ze swoich twardych zasad odnośnie do abstynencji seksualnej przed ślubem, co stanowi dodatkową uciechę dla Sebastiana. Jednak dziewczyna nieodwracalnie zmieni życie jego i Kathryn...

</doc>
<doc id="447976" url="https://pl.wikipedia.org/wiki?curid=447976" title="Miękisz palisadowy">
Miękisz palisadowy

Miękisz palisadowy – rodzaj miękiszu asymilacyjnego, występuje w liściach roślin okrytonasiennych dwuliściennych zaraz pod epidermą górną. Komórki mają wydłużony kształt i są ustawione prostopadle do powierzchni liścia. Komórki z licznymi chloroplastami intensywnie przeprowadzają fotosyntezę. Komórki miękiszu palisadowego u wielu roślin mają odmienny kształt. Rozpowszechnione są komórki palisadowe palczaste, z palczastymi rozgałęzieniami na końcach. Takie komórki występują na przykład w liściach bzu czarnego.
Wiele gatunków, w tym trawy, nagozalążkowe, rośliny wodne, kserofity, ma niezróznicowane komórki mezofilu. U roślin rosnących w środowisku suchym, miękisz palisadowy obejmuje większość mezofilu. Niekiedy miękisz palisadowy występuje zarówno po wierzchniej stronie blaszki liściowej, jak i na spodniej. W takiej sytuacji miękisz gąbczasty nie występuje wcale lub zajmuje przestrzeń w samym środku blaszki liściowej.

</doc>
<doc id="447977" url="https://pl.wikipedia.org/wiki?curid=447977" title="Wyżeł czeski szorstkowłosy">
Wyżeł czeski szorstkowłosy



</doc>
<doc id="447980" url="https://pl.wikipedia.org/wiki?curid=447980" title="Miękisz gąbczasty">
Miękisz gąbczasty

Miękisz gąbczasty – rodzaj miękiszu asymilacyjnego, komórki są luźno ułożone, zawierają chloroplasty. Pomiędzy komórkami występują szczególnie duże przestwory międzykomórkowe tworzące obszerne komory powietrzne określane też jamami oddechowymi. Komórki miękiszu gąbczastego są równowymiarowe lub mają nieregularny kształt. Chloroplasty występują mniej licznie niż w miękiszu palisadowym. 
Miękisz gąbczasty występuje w liściach roślin okrytonasiennych jednoliściennych i dwuliściennych pod miękiszem palisadowym oraz u paprotników. Wiele gatunków należących do traw, nagozalążkowych, roślin wodnych, kserofitów, ma niezróżnicowane komórki mezofilu.
Miękisz gąbczasty dzięki znacznej objętości przestworów międzykomórkowych ułatwia wymianę gazową.

</doc>
<doc id="447981" url="https://pl.wikipedia.org/wiki?curid=447981" title="Argentyna na Zimowych Igrzyskach Olimpijskich 2006">
Argentyna na Zimowych Igrzyskach Olimpijskich 2006

Argentynę na Zimowych Igrzysk Olimpijskich 2006 reprezentowało 9 sportowców w czterech dyscyplinach. Nie zdobyli oni żadnego medalu.

</doc>
<doc id="447982" url="https://pl.wikipedia.org/wiki?curid=447982" title="Dynamika liczebności">
Dynamika liczebności



</doc>
<doc id="447986" url="https://pl.wikipedia.org/wiki?curid=447986" title="Miękisz wieloramienny">
Miękisz wieloramienny

Miękisz wieloramienny – rodzaj miękiszu asymilacyjnego występującego głównie u roślin nagonasiennych. 
Miękisz asymilacyjny liści szpilkowych zbudowany jest z komórek o grubych ścianach tworzących wpuklenia do środka. Komórki tworzą warstwy prostopadłe do osi szpilki. Pomiędzy warstwami znajdują się przestwory międzykomórkowe. Są widoczne jedynie na przekroju podłużnym.

</doc>
<doc id="447988" url="https://pl.wikipedia.org/wiki?curid=447988" title="Czechowice Dziedzice">
Czechowice Dziedzice



</doc>
<doc id="447993" url="https://pl.wikipedia.org/wiki?curid=447993" title="Scooby-Doo (film)">
Scooby-Doo (film)

Scooby-Doo – amerykański film fabularny, oparty na popularnym animowanym serialu telewizyjnym Scooby Doo. Powstał on w roku 2002 i wyreżyserował go Raja Gosnell, jego kontynuacja pojawiła się 2 lata później, a poprzednik pojawił się 7 lat później.
Fabuła.
Dwa lata po rozwiązaniu się Mystery Inc. (w wersji polskiej: Tajemniczej Spółki), Scooby-Doo i jego przyjaciele: Kudłaty, Velma, Daphne i Fred zostają wezwani na Wyspę Strachów, gdzie mają zbadać serię paranormalnych wydarzeń. Nikt z nich nie wie, że pozostali też tam będą. Właściciel Wyspy Strachów, Emile Mondavarious, obawia się, że jego popularny kurort rzeczywiście może być nawiedzony. Robi wszystko, co w jego mocy, by pojednać skłóconych przyjaciół i pomóc im w wyjaśnieniu tajemnicy, nim nadnaturalne zjawiska wystraszą tłumy jego gości.
Obsada.
Bohaterowie:
Głosy:
Wersja polska (wersja lektorska).
Udźwiękowienie: Master Film
Tekst: Magda Balcerek
Lektor: Maciej Gudowski

</doc>
<doc id="448000" url="https://pl.wikipedia.org/wiki?curid=448000" title="Partia (zespół muzyczny)">
Partia (zespół muzyczny)

Partia – polski zespół rockowy. Powstał w 1995 roku. W skład zespołu wchodzili: Lesław (wokal, gitara), Modern (gitara basowa) i Arkus (perkusja, saksofon, wokal). W kwietniu 1996 roku Moderna zastąpił Waldek (gitara basowa, kontrabas, wokal), którego z kolei w 2000 roku zastąpił Szewko (gitara basowa). W niezmienionym składzie zespół funkcjonował do 2003 roku, kiedy ogłoszono decyzję o zakończeniu działalności. Lesław i Arkus w 2003 roku założyli zespół Komety.

</doc>
<doc id="448006" url="https://pl.wikipedia.org/wiki?curid=448006" title="Vilcacora">
Vilcacora



</doc>
<doc id="448007" url="https://pl.wikipedia.org/wiki?curid=448007" title="Biathlon na Zimowych Igrzyskach Olimpijskich 1994">
Biathlon na Zimowych Igrzyskach Olimpijskich 1994

Zawody w biathlonie na Zimowych Igrzyskach Olimpijskich 1994 odbyły się w dniach 15 – 26 lutego 1994 roku na trasach Birkebeineren skistadion w Lillehammer. Biathloniści po raz czternasty rywalizowali o medale igrzysk olimpijskich.
Zawodnicy i zawodniczki walczyli w trzech konkurencjach: w biegu indywidualnym, sprincie i sztafecie. W porównaniu do poprzednich igrzysk nastąpiła tylko jedna zmiana: format sztafety biegowej został zmieniony z 3 × 7,5 km na 4 × 7,5 km.
Łącznie rozdanych zostało sześć kompletów medali. W klasyfikacji medalowej zwyciężyła reprezentacja Rosji, której członkowie zdobyli 5 medali: 3 złote, 1 srebrny i 1 brązowy. Więcej medali wywalczyli tylko reprezentanci Niemiec, 6: 1 złoty, 3 srebrne i 2 brązowe. Jeden zawodnik zdobył medale we wszystkich konkurencjach – Rosjanin Siergiej Tarasow zwyciężył w biegu indywidualnym, był drugi w sztafecie oraz trzeci w sprincie.

</doc>
<doc id="448011" url="https://pl.wikipedia.org/wiki?curid=448011" title="UNECE">
UNECE



</doc>
<doc id="448012" url="https://pl.wikipedia.org/wiki?curid=448012" title="Koszmar minionego lata">
Koszmar minionego lata

Koszmar minionego lata (tytuł oryg. "I Know What You Did Last Summer") – wyreżyserowany do scenariusza Kevina Williamsona amerykański film fabularny (thriller), oparty na powieści Lois Duncan, powstały na fali popularności "Krzyku" Wesa Cravena. Światowa premiera miała miejsce 17 listopada 1997, a polska – 6 lutego 1998 roku. Film doczekał się kontynuacji − "Koszmaru następnego lata".
Opis fabuły.
Po odniesieniu wygranej podczas konkursu na najpiękniejszą lokalną nastolatkę nastoletnia Helen Shivers wybiera się w towarzystwie swojego chłopaka Barry'ego Coxa i dwójki przyjaciół – Julie James i Raya Bronsona – na imprezę organizowaną z okazji czwartego lipca. Zabawa przenosi się na pobliską plażę, gdzie przyjaciele opowiadają sobie historię o mężczyźnie z wielkim hakiem zamiast dłoni, który płata młodych kochanków ciemnymi nocami, następnie piją alkohol. Wracając do domu, nietrzeźwy Barry, wychylając się z samochodu, upuszcza butelkę whisky, która uderza w głowę Raya, co w rezultacie powoduje wypadek. Zanim jeszcze nikt z czworga nastolatków nie wie, co się stało, wszyscy wyskakują ze stojącego na środku opustoszałej drogi samochodu. Pierwsze wrażenie, że potrącone zostało zwierzę, mija, gdy Julie znajduje najpierw but rybaka, a następnie jego samego, leżącego zakrwawionego przy zboczu. Dlatego, że przyjaciele spożywali hurtowe ilości alkoholu, jeśli pójdą na policję, przepadną ich marzenia policealne: Barry nie pójdzie do szkoły sportowej, Julie nie będzie studiowała prawa, a Helen czy Ray nie pojadą do Nowego Jorku. Pomimo iż mężczyzna przejawia oznaki życia, Barry decyduje o zatopieniu ciała w oceanie i wykorzystuje resztę grupy, by mu w tym pomogła. Po wykonaniu planu każe każdemu przysiąc, że o wydarzeniach tego wieczora nigdy nikomu nie powiedzą.
Rok później, a jednocześnie po pierwszym roku studiów, Julie wraca w rodzinne strony. Poczucie winy po wydarzeniach sprzed roku odbiło się na kiepskich ocenach dziewczyny. Ofiara wypadku spowodowanego przez bohaterów filmu została odnaleziona i zidentyfikowana jako David Egan. Spędzając czas z matką, dostrzega świeżo przybyły list, którego treść okazuje się być wstrząsająca: „"Wiem, co zrobiłaś minionego lata"”. Helen, której plany związane z Nowym Jorkiem nie wypaliły, pracuje obecnie w sklepie swojej starszej siostry Elsy. Helen i Julie informują o nadesłanym liście Barry'ego, który okazuje się być jedynym z całej czwórki nieposiadającym poczucia winy za śmierć niewinnego mężczyzny. Sprawy przybierają bardziej przerażający obrót, gdy Max, jedyny, który widział przyjaciół tamtego wieczoru, zostaje zamordowany, a Barry niemalże ginie przy okazji konfrontacji z mężczyzną, który najpierw ściga go samochodem, a następnie brutalnie okalecza. Helen i Julie znajdują informacje, według których David Egan dwa lata temu przypadkowo zabił swoją dziewczynę. Dziewczyny wybierają się wkrótce do siostry Egana, Melissy, by dowiedzieć się więcej o jej bracie. Kobieta wspomina o przyjacielu swojego brata, z którym ten był bardzo zżyty. Julie i Helen podejrzewają, że teraz ten człowiek chce pomścić śmierć przyjaciela. Wieczorem Julie odwozi Helen do domu, nie spodziewając się nawet, że czeka tam na nią ten sam psychopata, który zabił Maksa, i który obcina śpiącej Helen włosy oraz ostrzega przyjaciół wielkim napisem na jej lustrze: „"Wkrótce"”. Gdy Helen znajduje swoje włosy na poduszce, przerażona wzywa przyjaciół. Julie w drodze do Helen słyszy dziwne odgłosy dobiegające z bagażnika. Po zatrzymaniu się przed domem Shiversów wysiada z auta i otwiera bagażnik. Wewnątrz znajdują się zwłoki Maksa. Gdy jednak wraca do samochodu z Barrym i Helen, martwego już nie ma w samochodzie.
Następnego dnia Helen jako lokalna miss w skróconych włosach, uczestniczy w paradzie organizowanej z okazji nadchodzącego święta 4 lipca, jednak boi się, że zostanie zaatakowana przez mordercę, więc każe Barry'emu być przy niej podczas imprezy. Niestety właśnie on zostaje zabity przez mordercę. Po imprezie Helen zostaje zabrana do domu przez jednego z policjantów, jednak gdy ten skręca w boczną uliczkę, by skrócić drogę, zostaje zatrzymany przez rzekomą ofiarę drogową, a w rzeczywistości zabójcę, który dźga go hakiem i rusza w kierunku Helen. Podczas ucieczki przed szaleńcem dziewczyna trafia do sklepu swojej siostry. Każe Elsie zamknąć frontowe i tylne drzwi, podczas gdy sama usiłuje zadzwonić na policję. Niestety morderca uprzedza Elsę, zabija ją i odcina przewody, uniemożliwiając Helen wezwanie policji. Wkrótce psychopata dopada również ją i zabija ją przy użycia haka.
Tymczasem Julie niefortunnie trafia na łódź należącą do Bena Willisa, który w rzeczywistości okazuje się być mordercą – to on zabił Davida Egana i upozorował wszystko tak, by Egan wyglądał na winnego. Teraz morduje przyjaciół i znajomych z otoczenia Julie. Ray chce pomóc Julie, wkrada się więc na łódź i walczy z Willisem, w międzyczasie Julie, szukając drogi ucieczki, znajduje na pokładzie zwłoki Helen i Barry'ego. Walka kończy się pozytywnie dla Raya, Willis traci dłoń, a co za tym idzie – hak i tonie w morzu, wypadając za burtę swojej łodzi. Julie będąc już w innym mieście po prysznicu w damskiej szatni znajduje napis „Nadal wiem” na zaparowanej szybie. Po czym morderca wyskakuje z prysznica i prawdopodobnie zabija Julie.

</doc>
<doc id="448019" url="https://pl.wikipedia.org/wiki?curid=448019" title="Edward Dwurnik">
Edward Dwurnik

Edward Dwurnik (ur. 19 kwietnia 1943 w Radzyminie, zm. 28 października 2018 w Warszawie) – polski malarz i grafik.
Życiorys.
W latach 1963–1970 studiował malarstwo i grafikę w Akademii Sztuk Pięknych w Warszawie, w pracowni Krystyny Łady-Studnickiej, a także przez trzy lata rzeźbę. W 1970 obronił pracę dyplomową w pracowni prof. Eugeniusza Eibischa. Jak uważał, przez pierwsze lata studiów na ASP „nie miał żadnej wizji swojej twórczości”. Po zetknięciu się z dziełami Bernarda Buffeta dostrzegł nowe możliwości malarskie, lecz dopiero doświadczenie wystawy Nikifora w 1965 pomogło mu odnaleźć formę wspierającą realizację własnych pomysłów. Od tego wydarzenia rozpoczęła się jego pasja tworzenia. Wtedy też powstały obrazy, zaliczane są do cyklów malarskich, takich jak: "Podróże autostopem", "Warszawa", "Portret".
Dwurnik uważa, że prawdziwie „swój temat” odnalazł w marcu 1968. Rozwiązaniem artystycznym, w ujęciu tego problemu, było budowanie kompozycji wieloelementowych, komplikacja, tworzenie związków między przedmiotami obrazu. W latach 1970–1971 namalował "Drogę (Dziesięć stacji świeckiego ukrzyżowania)". Namalował ponad 5000 obrazów. Regularnie prezentował swoje obrazy przedstawiające stolice różnych krajów Unii Europejskiej podczas Celebracji Prezydencji w Unii Europejskiej organizowanych w Pałacu Chojnata w Woli Chojnata. Za swoją pracę został nagrodzony m.in. Nagrodą Kulturalną „Solidarności” (1983), Nouvelle Biennale de Paris (1985), nagrodą Olimpiady Sztuki w Seulu (1988) i Nagrodą Fundacji Sztuki Współczesnej (1992). W kwietniu 2018 przedstawił w Państwowej Galerii Sztuki w Sopocie swoją ostatnią wystawę – „75x75 Dwurnik”. 
Został pochowany w Alei Zasłużonych na Cmentarzu Wojskowym na Powązkach w Warszawie (kwatera G-tuje-41).
Życie prywatne.
Jego matka była ludową hafciarką, a ojciec prowadził warsztat ślusarski.
Przez 35 lat był żonaty z fotografką Teresą Gierzyńską, z którą miał córkę Polę Dwurnik (ur. 1979), również malarkę i graficzkę. Po rozstaniu z żoną w 2003 związał się z Elżbietą.

</doc>
<doc id="448025" url="https://pl.wikipedia.org/wiki?curid=448025" title="DVD Video">
DVD Video



</doc>
<doc id="448030" url="https://pl.wikipedia.org/wiki?curid=448030" title="Serafin (Anioł)">
Serafin (Anioł)



</doc>
<doc id="448037" url="https://pl.wikipedia.org/wiki?curid=448037" title="Robin Olds">
Robin Olds

Robin Olds (ur. 14 lipca 1922 w Honolulu, zm. 14 czerwca 2007 w Steamboat Springs) – amerykański as myśliwski, generał brygadier lotnictwa.
Życiorys.
Urodził się w Honolulu na Hawajach, jego ojciec, generał Robert Olds, był lotnikiem wojskowym. Podczas II wojny światowej Robin Olds wstąpił do akademii wojskowej w West Point, którą ukończył w czerwcu 1943 w stopniu podporucznika ("second lieutenant"). Ukończył również kurs pilotażu. Został następnie w maju 1944 skierowany na front do Europy w składzie 479. Grupy Myśliwskiej (479 FG).
Początkowo latał na myśliwcach P-38 Lightning w składzie 434. Dywizjonu (434.FS). W swoich pierwszych misjach 14 sierpnia zestrzelił dwa pierwsze myśliwce Fw 190, następnie 25 sierpnia trzy Bf 109, zyskując status asa myśliwskiego. We wrześniu 479.FG została przezbrojona na myśliwce P-51 Mustang, na którym to typie Olds zdobył swoje szóste zwycięstwo 6 października 1944. W lutym 1945 awansował do stopnia majora. Od lutego do kwietnia 1945 uzyskał dalsze zwycięstwa nad Niemcami (9 lutego – Bf 109, 14 lutego 2 Bf 109 i Fw 190, 19 marca Bf 109 i Fw 190, 7 kwietnia Bf 109). Pod koniec wojny był dowódcą 434.FS. Podczas wojny wykonał 107 lotów bojowych, zestrzelił 13 samolotów niemieckich i według oficjalnych danych, zniszczył dalsze 11,5 samolotów na ziemi.
Po wojnie pozostał w służbie wojskowej. W 1946 odbył w USA przeszkolenie na samoloty odrzutowe, początkowo na P-80 Shooting Star. Należał w tym okresie do pierwszego zespołu akrobatycznego amerykańskich sił powietrznych i brał udział w zawodach lotniczych, zajmując drugie miejsce w wyścigu Thompson Trophy Race w Cleveland. Wziął też udział w pierwszym transkontynentalnym przelocie grupowym nad USA w czerwcu 1946, z Kalifornii do Waszyngtonu i z powrotem. W październiku 1948 w ramach wymiany kadr został dowódcą brytyjskiego 1. Dywizjonu RAF w Tangmere, latającego na myśliwcach Gloster Meteor. W latach 50. i 60. dowodził różnymi jednostkami amerykańskimi w bazach w USA, Wielkiej Brytanii, RFN i Libii. W 1963 ukończył wyższą szkołę wojenną National War College.
We wrześniu 1966 w stopniu pułkownika objął dowództwo amerykańskiego 8. Taktycznego Skrzydła Myśliwskiego (8. Tactical Fighter Wing), stacjonującego w Ubon w Tajlandii, walczącego podczas wojny wietnamskiej. Od października 1966 do września 1967 odbył 152 loty bojowe, z tego 105 nad Wietnamem Północnym. Latając myśliwcem F-4C Phantom, zestrzelił 4 samoloty północnowietnamskie (2 MiG-21 i 2 MiG-17).
Sukcesem była przeprowadzona przez niego w styczniu 1967 operacja „Bolo” przeciw lotnictwu północnowietnamskiemu. Na skutek sukcesów, 8.TFW uzyskało przydomek „Olds’ Wolfpack” (wilcze stado Oldsa).
W Wietnamie służył do grudnia 1967, po czym powrócił do USA, gdzie służył jako dowódca kadetów w Akademii Sił Powietrznych. W maju 1968 awansował na stopień generała brygady ("brigadier general"). Od 1971 był szefem bezpieczeństwa lotów w bazie lotniczej Norton w Kalifornii. 1 czerwca 1973 przeszedł w stan spoczynku.
Samoloty Oldsa nosiły nazwę własną Scat – od P-38 Lightning Scat I, przez P-51D Mustang Scat V do VII z czasów II wojny, do F-4C Phantom Scat XXVII. Ten ostatni jest eksponatem w muzeum lotnictwa w bazie Wright-Patterson w Ohio. Podczas służby w Wietnamie, wyróżniał się dowolnym podejściem do dyscypliny wojskowej, czego wyrazem między innymi stały się noszone przez niego charakterystyczne wielkie wąsy.

</doc>
<doc id="448040" url="https://pl.wikipedia.org/wiki?curid=448040" title="P-80 Shooting Star">
P-80 Shooting Star



</doc>
<doc id="448041" url="https://pl.wikipedia.org/wiki?curid=448041" title="Budda Medycyny">
Budda Medycyny



</doc>
<doc id="448042" url="https://pl.wikipedia.org/wiki?curid=448042" title="F-4 Phantom">
F-4 Phantom



</doc>
<doc id="448043" url="https://pl.wikipedia.org/wiki?curid=448043" title="Bruno Winawer">
Bruno Winawer

Bruno Winawer (ur. 17 marca 1883 w Warszawie, zm. 11 kwietnia 1944 w Opolu Lubelskim) – polski pisarz pochodzenia żydowskiego, komediopisarz, prozaik, poeta, felietonista, tłumacz, z wykształcenia fizyk. Autor popularnych komedii obyczajowych, często związanych z tematyką naukową, licznych felietonów popularnonaukowych i literackich oraz powieści fantastycznonaukowych.
Życiorys.
Podczas rewolucji 1905 roku związany z SDKPiL, autor polskiej "". Studiował fizykę na uniwersytecie w Heidelbergu. Był asystentem laureata nagrody Nobla Pietera Zeemana na uniwersytecie w Amsterdamie. Po powrocie do kraju pracował jako nauczyciel matematyki i fizyki w Szkole Wawelberga i Rotwanda. Wykładał fizykę na Wydziale Przyrodniczym (1911) oraz algebrę i geometrię w ramach Kursów Wieczornych dla Techników a także matematykę w ramach Wyższych Kursów Technicznych na Wydziale Technicznym Towarzystwa Kursów Naukowych w Warszawie. W latach 1917-1920 pracował naukowo na Politechnice Warszawskiej.
Po wybuchu II wojny światowej przebywał najpierw we Lwowie, 17 września 1940 roku wstąpił do Związku Radzieckich Pisarzy Ukrainy. Po zajęciu Lwowa przez hitlerowskie Niemcy w 1941 trafił do getta warszawskiego. W 1942 przedostał się na aryjską stronę, gdzie ukrywał się pod przybranym nazwiskiem. Aresztowany na skutek denuncjacji, został wywieziony do obozu zagłady w Treblince, skąd udało mu się jednak wydostać. Zmarł w szpitalu w Opolu Lubelskim.
W latach 80. istniał Konkurs im. Bruno Winawera.

</doc>
<doc id="448044" url="https://pl.wikipedia.org/wiki?curid=448044" title="Leśniczówka (budynek)">
Leśniczówka (budynek)

Leśniczówka – budynek służący za mieszkanie leśniczemu i będący jednocześnie siedzibą leśnictwa.
Leśniczówki, które nie pełnią już własnych funkcji, adaptowane bywają jako obiekty hotelowe lub restauracyjne, ze względu na swe położenie, najczęściej w głębi lasu. Niektóre z nich uzyskują status administracyjny śródleśnej osady.
Zgodnie ze schematem aplikacyjnym załączonym do nieobowiązującego już rozporządzenia z dnia 9 stycznia 2012 r. w sprawie ewidencji miejscowości, ulic i adresów, mogła być zaliczana do rodzaju miejscowości.

</doc>
<doc id="448045" url="https://pl.wikipedia.org/wiki?curid=448045" title="Infiniti">
Infiniti

Infiniti (jap. インフィニティ) – marka luksusowych samochodów osobowych należąca do koncernu Nissan Motor Co. Ltd. założona w 1989 roku.
Historia.
Marka pojawiła się po raz pierwszy na rynku północnoamerykańskim w 1989 roku jako odpowiedź na konkurencję ze strony amerykańskich, europejskich oraz japońskich marek (m.in. Acura – Hondy i Lexus – Toyoty). Pomysł stworzenia luksusowej marki narodził się już w 1985 roku. Wtedy to Nissan stworzył tajną komórkę pod nazwą Horizon Task Force, której celem stało się stworzenie od zera luksusowej marki. Nazwę Infiniti wybrano w lipcu 1987 roku. Pierwszym modelem marki był Infiniti Q45 bazujący na modelu oferowanym w Japonii – Nissan President, którego sprzedaż rozpoczęto 8 listopada 1989 roku.
W 1999 roku szefem Nissana po przejęciu go przez koncern Renault został Carlos Ghosn, który zdefiniował wizerunek marki jako dynamicznych limuzyn.
Początkowo samochody marki oferowane były jedynie na rynku północnoamerykańskim. W 1996 roku uruchomiono sprzedaż na Bliskim Wschodzie, rok później na Tajwanie, a w 2005 roku w Korei Południowej. Od 2006 roku modele marki oficjalnie oferowane są na rynku rosyjskim, od 2007 na rynku ukraińskim i chińskim, a od 2008 roku na europejskim (m.in. Francja, Hiszpania, Włochy), natomiast w 2009 roku wprowadzono markę na rynek niemiecki. Infiniti sprzedawane jest w Polsce od października 2008 roku. Od 2013 roku auta marki oferowane są także na rynku japońskim.
W kwietniu 2010 roku w wyniku aliansu koncern Renault-Nissan połączył się z koncernem Daimler AG. Współpraca między koncernami polegać ma na wspólnym wykorzystywaniu podzespołów mechanicznych m.in. udostępniono 4 i 6-cylindrowe konstrukcje silników Mercedesa.
W 2012 roku centrala Infiniti została przeniesiona z japońskiej Jokohamy do Hongkongu gdzie działa pod nazwą Infiniti Global Limited. Według Carlosa Ghosna celem jest zwiększenie sprzedaży na rynku chińskim, który według prognoz wkrótce stanie się największym nabywcą samochodów luksusowych. Większość modeli Infiniti jest nadal produkowanych na terenie Japonii. 
Wraz z rokiem modelowym 2013 rozpoczęto stosowanie nowej, uproszczonej nomenklatury swoich produktów, dzięki której auta marki stały się bardziej rozpoznawalne. Terminologia obowiązująca od 2013 roku: Q – pierwszy człon nazw sedanów i kabrioletów, QX – pierwszy człon nazw crossoverów i SUVów.
W tym samym roku mianowano kierowcę współpracującego z marką Infiniti zespołu F1 Red Bull Racing Sebastiana Vettela na dyrektora do spraw osiągów marki Infiniti. Wcześniej pomagał on w dziale prowadzenia i czucia układu kierowniczego. Współpraca Vettela z marką Infiniti trwa od 2011 roku, kiedy to brał udział w tworzeniu modelu Q50.
W połowie marca 2019 roku Infiniti ogłosiło, że po 12 latach obecności trwale wycofa się z rynku europejskiego i zamknie swoje tutejsze przedstawicielstwo w 2020 roku. Za główną przyczynę podawana jest niska sprzedaż, która na tle rynku amerykańskiego i chińskiego prezentowała się symbolicznie. Decyzja o opuszczeniu Starego Kontynentu nie dotyczy rynków Ukrainy i Rosji.

</doc>
<doc id="448051" url="https://pl.wikipedia.org/wiki?curid=448051" title="AIM-54 Phoenix">
AIM-54 Phoenix

AIM-54 Phoenix – (od ang. "feniks"), amerykański kierowany pocisk rakietowy klasy powietrze-powietrze dalekiego zasięgu, zaprojektowany jako podstawowe uzbrojenie rakietowe samolotu F-14 Tomcat.
Naprowadzanie pocisku na cel odbywa się poprzez półaktywny i aktywny radiolokacyjny układ naprowadzania. 30 września 2004 roku pocisk został wycofany z użycia.
Historia.
Prace rozwojowe nad pociskiem "Phoenix" rozpoczęto na początku lat 60. po zamknięciu projektu samolotu obrony powietrznej floty F6D Missileer i mających stanowić jego podstawowe uzbrojenie pocisków rakietowych AAM-N-10 Eagle. Firma Hughes rozpoczęła projektowanie nowego pocisku dalekiego zasięgu oznaczonego przez US Navy AAM-N-11 oraz przeznaczonego do jego obsługi systemu kierowania ogniem AN/AWG-9 FCS. Zarówno system kierowania ogniem, jak i nowy pocisk oparto na technologii opracowanej dla pocisku AIM-47 Falcon, przeznaczonego dla eksperymentalnego myśliwca Lockheed YF-12 będącego odmianą rozpoznawczego SR-71 Blackbird. Pocisk "Phoenix" wraz z systemem kierowania ogniem miał być użyty jako główne uzbrojenie maszyny General Dynamics F-111, planowanej jako nowy samolot przewagi powietrznej i myśliwiec przechwytujący dalekiego zasięgu. W czerwcu 1963 pocisk AAM-N-11 został przemianowany na AIM-54A. Pierwsze testy prototypowych egzemplarzy XAIM-54A rozpoczęto w 1965 roku, a pierwsze skuteczne naprowadzenie i trafienie w cel zanotowano we wrześniu 1966. W czasie, gdy testowano pocisk, program myśliwca F-111B został anulowany, a w zamian wprowadzono nową, mającą pełnić służbę jako samolot przewagi powietrznej i ochrony floty, maszynę F-14 Tomcat. Naturalną koleją rzeczy zarówno pocisk, jak i system kierowania ogniem zaimplementowano w nowym myśliwcu. Pierwsze dostawy pocisków AIM-54A rozpoczęły się w 1973, a wprowadzenie do uzbrojenia w 1974, wyposażając w nie pierwszą eskadrę VF-1 myśliwców F-14.
Wersje pocisków AIM-54 Phoenix.
AIM-54A.
Pierwsza wersja produkcyjna pocisku wprowadzona do uzbrojenia w 1974 roku. Jedynym samolotem zdolnym do przenoszenia tych pocisków był myśliwiec F-14, który mógł być uzbrojony w sześć pocisków. System kierowania ogniem mógł śledzić jednocześnie 24 cele powietrzne znajdujące się w odległości do 240 km (130 mil morskich). Napęd pocisku stanowił jeden z dwóch typów silników rakietowych na paliwo stałe, Rocketdyne Mk 47 lub Aerojet Mk 60, które rozpędzały pocisk do prędkości przekraczającej 4 Ma. Naprowadzanie pocisku odbywało się przy pomocy autopilota i półaktywnego systemu naprowadzania, który odbierał echo celu oświetlanego okresowo przez radar samolotu-nosiciela, co umożliwiało korekcję kursu pocisku. W odległości 18,2 km od celu rozpoczynało się aktywne naprowadzanie pocisku poprzez załączenie wbudowanego radaru. W celu przechwycenia celów na największych dystansach pocisk leciał na wysokim pułapie dla zredukowania oporów powietrza, dzięki czemu maksymalny dystans od atakowanego przez pocisk w wersji AIM-54A celu, mógł osiągnąć 135 km. Minimalny dystans, na jaki można było użyć pocisku Phoenix, wynosił 3,7 km, a naprowadzanie przy tak krótkim dystansie odbywało się całkowicie aktywnie przy użyciu wbudowanego radaru. Głowica odłamkowo-burząca o masie 60 kg posiadała trzy rodzaje zapalników w tym dwa zbliżeniowe, radarowy i termiczny, oraz uderzeniowy.
AIM-54B.
Pocisk AIM-54A zmodyfikowany w celu uproszczenia produkcji, poprzez zastosowanie stateczników z blachy, a nie aerodynamicznych powierzchni z wypełniaczami ulowymi. Pocisk został unowocześniony i polepszono jego zdolności przechwytywania pocisków manewrujących. Produkcja AIM-54B rozpoczęła się w 1977 roku.
AIM-54C.
Prace projektowe nad tą wersją pocisku, znacznie ulepszoną w porównaniu do poprzedniego modelu, rozpoczęto w 1977 roku. Pocisk został wyposażony w całkowicie nowy system naprowadzający, nową elektronikę oraz system nawigacji bezwładnościowej INS, ale największą jego cechą było znaczne zredukowanie podatności na zakłócenia środkami ECM. Zastosowano również nowy silnik rakietowy zdolny rozpędzić pocisk do większych prędkości i atakować cele na dłuższych dystansach. Prototyp pocisku oznaczony jako XAIM-54C dostarczono do testów w sierpniu 1979 roku, a wersje produkcyjne zaczęto dostarczać w 1982. W 1986 pocisk został oficjalnie wprowadzony do uzbrojenia.
AIM-54C ECCM/Sealed.
Pociski AIM-54C były wielokrotnie unowocześniane i modernizowane podczas całego okresu produkcji. Wymieniono głowicę bojową na nowszą, o 25 procent efektywniejszą oraz zastosowano wewnętrzną kompensację temperaturową pocisku, co spowodowało, że przenoszące je samoloty F-14 nie musiały posiadać pełniących dotychczas tę funkcję dodatkowych urządzeń. Pierwsze pociski z kompensacją temperaturową dostarczono w 1986 roku, dla odróżnienia nazywając je "sealed" (ang. uszczelniony) lub AIM-54C+. W dalszej kolejności jeszcze bardziej zmniejszono wrażliwość na zakłócenia poprzez zastosowanie nowych procesorów sygnałowych oraz zmianę oprogramowania. Wersja ta została oznaczona jako AIM-54C ECCM/Sealed i wprowadzona do uzbrojenia w 1988 roku.
Użycie bojowe AIM-54 Phoenix.
Lotnictwo Iranu.
Siły powietrzne Iranu użytkowały myśliwce F-14 Tomcat uzbrojone w pociski AIM-54 Phoenix, dostarczone jeszcze za proamerykańskich rządów szacha. Oficjalnie do czasu anulowania dostaw uzbrojenia po powrocie do kraju Chomeiniego, dostarczono 285 pocisków. Większość z nich zgodnie z raportami zatrudnionych w Iranie techników amerykańskich została sabotowana i prawdopodobnie niezdatna do użycia. Mimo to, podczas konfliktu z Irakiem, który wybuchł w 1980 roku, prawdopodobnie użyto pocisków Phoenix przeciwko samolotom irackim. Dane dotyczące zestrzeleń są bardzo rozbieżne i mówią o nawet 70 zestrzeleniach, a z kolei inne informacje o 35-45 zestrzeleniach. Obecnie nie jest możliwe potwierdzenie żadnej z tych liczb. Odnotowano jedno udokumentowane odpalenie AIM-54 Phoenix przez lotnictwo irańskie przeciw dwóm irackim samolotom MiG-25, ale oba pociski chybiły.
Podczas prezentacji samolotu F-14 Tomcat władzom irańskim w styczniu 1979, dokonano zestrzelenia celu latającego znajdującego się w odległości 212 km.
Lotnictwo Stanów Zjednoczonych.
Dwie potyczki powietrzne nad libijską zatoką Wielka Syrta w 1981 i 1989 roku z udziałem amerykańskich samolotów F-14 Tomcat, które w obu starciach zestrzeliły po dwa samoloty przeciwnika, początkowo uważano za pierwsze bojowe użycie w służbie amerykańskiej pocisków "Phoenix". W rzeczywistości jednak wszystkich zestrzeleń dokonano pociskami AIM-7 Sparrow i AIM-9 Sidewinder. Od 30 września 2004 pociski AIM-54 zostały wycofane z użycia i zastąpione nowocześniejszym, ale o mniejszym zasięgu AIM-120 AMRAAM.

</doc>
<doc id="448054" url="https://pl.wikipedia.org/wiki?curid=448054" title="Indis">
Indis



</doc>
<doc id="448057" url="https://pl.wikipedia.org/wiki?curid=448057" title="Biathlon na Zimowych Igrzyskach Olimpijskich 1998">
Biathlon na Zimowych Igrzyskach Olimpijskich 1998

Zawody w biathlonie na Zimowych Igrzyskach Olimpijskich 1998 odbyły się w dniach 11 – 20 lutego 1998 roku na trasach w Nozawa Onsen, niedaleko Nagano. Biathloniści po raz piętnasty rywalizowali o medale igrzysk olimpijskich.
Zawodnicy i zawodniczki walczyli w trzech konkurencjach: w biegu indywidualnym, sprincie i sztafecie. Łącznie rozdanych zostało sześć kompletów medali. 

</doc>
<doc id="448059" url="https://pl.wikipedia.org/wiki?curid=448059" title="Jon Voight">
Jon Voight

Jon Voight, właśc. Jonathan Vincent Voight (ur. 29 grudnia 1938 w Yonkers) – amerykański aktor, reżyser, scenarzysta i producent filmowy.
Laureat Oscara, festiwalu w Cannes, Złotego Globu, a także nagrody krytyków filmowych w Los Angeles i Nowym Jorku za rolę w filmie "Powrót do domu" (1978), nominowany do Oscara, laureat Złotego Globu i BAFTA za występ w filmie "Nocny kowboj" (1969).
Życiorys.
Wczesne lata.
Urodził się w Yonkers w stanie Nowy Jork w rodzinie rzymskokatolickiej jako syn Barbary (z domu Kamp; 1910–95), z pochodzenia Niemki, i golfisty Elmera Voighta (z domu Voytka; 1909–73), który był z pochodzenia Słowakiem. W 1956 ukończył Archbishop Stepinac High School w White Plains, a w 1960 został absolwentem The Catholic University of America. Dorastał z dwoma braćmi, Barrym (ur. 1937), wulkanologiem na Pennsylvania State University, i Jamesem Wesleyem (ur. 21 marca 1940), piosenkarzem i współautorem m.in. przebojów „Wild Thing” i „Angel of the Morning”. Ich dziadek i babka ze strony ojca byli imigrantami ze Słowacji, a dziadek i babka ze strony matki byli imigrantami niemieckimi.
Po ukończeniu studiów przeniósł się do Nowego Jorku, gdzie rozpoczął karierę aktorską. W 1960 studiował aktorstwo w Neighborhood Playhouse, a jego mentorem był Sanford Meisner.
Kariera.
Pojawił się gościnnie w serialach ABC "Naked City" (1963), CBS "The Defenders" (1963) i "Gunsmoke" (1966-69). W styczniu 1965 wystąpił na scenie Off-Broadwayu jako Rodolfo w sztuce Arthura Millera "Widok z mostu" ("A View from the Bridge"). W 1966 spędził sezon w California National Shakespeare Festival. W następnym roku zdobył Theatre World Award za rolę w spektaklu "That Summer, That Fall" i grał tytułową rolę w komedii fantasy Philipa Kaufmana "Nieustraszony Frank" ("Fearless Frank", 1967). Za kreację hustlera Joego Bucka w dramacie Johna Schlesingera "Nocny kowboj" ("Midnight Cowboy", 1969) u boku Dustina Hoffmana zdobył nominację do Oscara, a także otrzymał nagrodę Złotego Globu i BAFTA. Film zapewnił mu międzynarodową rozpoznawalność. W 1970 odrzucił główną rolę w filmie "Love Story".
W 1978 został laureatem Oscara za kreację Luke’a Martina, poruszającego się na wózku inwalidzkim weterana wojny wietnamskiej w filmie "Powrót do domu" ("Coming Home").
W melodramacie Franco Zeffirelli'ego "Mistrz" ("The Champ", 1979) wcielił się w postać Billy’ego Flynna, byłego mistrza bokserskiego, który zakończył karierę. Zdobył uznanie krytyków za rolę bezwzględnego rabusia bankowego Oscara 'Manny’ego' Manheima w dramacie sensacyjno-przygodowym Andrieja Konczałowskiego "Uciekający pociąg" ("Runaway Train", 1985). Kolejną nominaację do Złotego Globu zdobył jako John Wright w dramacie Johna Singletona "Rosewood w ogniu" ("Rosewood", 1997). Był Noem w biblijnym filmie telewizyjnym Johna Irvina "Arka Noego" (1999).
Grał także w filmach biograficznych: "Ali" (2001) jako Howard Cosell, "Powstaniu" ("Uprising", 2001) Jona Avneta jako nazistowski oficer Jürgen Stroop i miniserialu telewizyjnym "Jan Paweł II" ("Pope John Paul II", 2005) jako papież Jan Paweł II.
W 2013 wygrał Złoty Glob i był dwukrotnie nominowany do nagrody Emmy (w 2013 i 2015 roku) za rolę drugoplanową w serialu "Ray Donovan".
Życie prywatne.
Był dwukrotnie żonaty. 30 kwietnia 1962 poślubił aktorkę Lauri Peters, z którą rozwiódł się w 1967. 12 grudnia 1971 ożenił się z aktorką i modelką Marcheline Bertrand, z którą ma dwoje dzieci: syna Jamesa Havena (ur. 11 maja 1973) i córkę Angelinę Jolie (ur. 4 czerwca 1975). Po separacji z żoną w 1976 związał się z aktorką Stacey Pickern.

</doc>
<doc id="448060" url="https://pl.wikipedia.org/wiki?curid=448060" title="Północno-Zachodnia Chorągiew Harcerzy ZHR">
Północno-Zachodnia Chorągiew Harcerzy ZHR

Północno-Zachodnia Chorągiew Harcerzy ZHR – jednostka terytorialna Organizacji Harcerzy ZHR. Zrzesza hufce ZHR działające na terenie województwa zachodniopomorskiego i części województwa lubuskiego. Chorągiew zrzesza jednostki ze Szczecina, Gorzowa Wielkopolskiego, Koszalina, Świnoujścia, Świebodzina, Karlina, Szczecinka i Połczyna-Zdroju.

</doc>
<doc id="448064" url="https://pl.wikipedia.org/wiki?curid=448064" title="Karl Wilhelm Scheele">
Karl Wilhelm Scheele



</doc>
<doc id="448066" url="https://pl.wikipedia.org/wiki?curid=448066" title="Ważki różnoskrzydłe">
Ważki różnoskrzydłe

Ważki różnoskrzydłe (Anisoptera) – podrząd owadów z rzędu ważek (Odonata).
Charakterystyka.
Ich przednia para skrzydeł różni się kształtem i rozmiarem od tylnej, która dodatkowo jest szeroka przed nasadą (w części bazalnej). Ważki te poruszają obiema parami niezależnie od siebie (głównie w płaszczyźnie pionowej, w dół), co sprawia, że ich lot jest silny i szybki, ale o ograniczonej możliwości manewrowania. Kiedy odpoczywają, nie składają skrzydeł, jak to robią równoskrzydłe (Zygoptera), lecz trzymają je rozpostarte na boki, czasem nieco opuszczone w dół i do przodu.
Ich ciało jest dość masywne, a duże oczy zwykle stykają się na wierzchu głowy (wyjątkiem są 2 rodziny, u których oczy są rozsunięte na odległość mniejszą niż szerokość oka). Na końcu ciała znajduje się para górnych przydatków analnych (cerci) oraz pojedynczy przydatek dolny (epiprokt). Z wyjątkiem 5 rodzin (w większości małych), pokładełko u samic jest silnie zredukowane i pozbawione funkcjonalności. Ich odwłok jest krótszy niż u ważek równoskrzydłych.
Larwy są również masywne i szerokie. Oddychają skrzelami rektalnymi. Potrafią wyrzucać wodę z jelita i dzięki temu mogą poruszać się na zasadzie odrzutu.
Wszyscy przedstawiciele mięsożerni, imago polują w locie na inne owady, larwy żywią się kijankami, narybkiem i bezkręgowcami wodnymi.
Systematyka.
Do ważek różnoskrzydłych zaliczane są następujące rodziny:
Ważki różnoskrzydłe Polski.
Odonatofauna Polski reprezentowana jest przez przedstawicieli 5 rodzin: 

</doc>
<doc id="448067" url="https://pl.wikipedia.org/wiki?curid=448067" title="Maślan butylu">
Maślan butylu

Maślan butylu (C3H7-COO-C4H9) – organiczny związek chemiczny, ester kwasu masłowego i butanolu. Posiada zapach kojarzący się z ananasem.
Jest to bezbarwna ciecz, nierozpuszczalna w wodzie, współczynnik załamania wynosi 1,406 w 20 °C.
Reakcja otrzymywania:
kwas masłowy + alkohol butylowy → maślan butylu + woda

</doc>
<doc id="448070" url="https://pl.wikipedia.org/wiki?curid=448070" title="Koenigsberg">
Koenigsberg



</doc>
<doc id="448073" url="https://pl.wikipedia.org/wiki?curid=448073" title="Königsberg">
Königsberg

Lokalizacje.
Czechy.
Dawne nazwy miejscowości:
Polska.
Dawne nazwy miejscowości:
Słowacja.
Niemieckie nazwy:

</doc>
<doc id="448074" url="https://pl.wikipedia.org/wiki?curid=448074" title="Bitwa pod Wołyniem">
Bitwa pod Wołyniem

Bitwa pod Wołyniem (dzisiejszy Gródek w pow. hrubieszowskim; dawny gród Wołyń wchodzący w skład Grodów Czerwieńskich), znana także jako bitwa nad Bugiem – starcie wojsk późniejszego króla polskiego Bolesława Chrobrego z wojskami Jarosława Mądrego (księcia kijowskiego) na terenie Grodów Czerwieńskich nad Bugiem (obecnie wieś Gródek), które odbyło się 22 lipca 1018 r. podczas wyprawy kijowskiej.
Wstęp.
W 1018 roku książę Bolesław zdecydował się zaatakować Ruś, której przewodził Jarosław Mądry. Przyczyną podjęcia przez polskiego władcę decyzji o ataku była chęć przywrócenia na tron kijowski swojego zięcia Świętopełka, uwolnienie uwięzionej przez Jarosława nieznanej z imienia córki, a także chęć opanowania nadgranicznych terytoriów, tzw. Grodów Czerwieńskich. Dodatkową przyczyną konfliktu było zaatakowanie przez Jarosława (w 1017) polskiego Brześcia.
Po zebraniu wojsk polskich, posiłków niemieckich (300 wojów), węgierskich (500 wojów) i ruskich (sprzymierzonych Pieczyngów – 1000 wojów) Chrobry w lipcu ruszył na wschód. Do spotkania z wrogimi wojskami doszło 22 lipca pod Wołyniem.
Przebieg bitwy.
Siły obydwu stron były prawdopodobnie mniej więcej równe. Przeciwników rozdzielała rzeka Bug.
Bolesław rozkazał wybudować mosty. W trakcie prac obydwa wojska nawzajem sobie urągały, wymieniając się słownymi inwektywami.
W końcu, książę na czele swego wojska przeprawił się przez rzekę wpław, czym całkowicie zaskoczył wojska Jarosława, nieprzygotowane w tym momencie do boju. Zwycięstwo Chrobrego było zupełne.
Po bitwie.
Zwycięstwo wojsk Chrobrego umożliwiło Polakom ruszenie w pościg za umykającymi oddziałami wroga i wkroczenie po krótkim oblężeniu 14 sierpnia 1018 do Kijowa, w którym osadzono na tronie Świętopełka. Jednocześnie zdobyto na Rusi znaczne łupy. Jarosław Mądry wycofał się z wiernymi sobie oddziałami do Nowogrodu Wielkiego. Choć pobity, zdołał spalić jeden z grodów brata i przystąpił do zbierania nowych sił.
Wszystkich możliwości dawanych przez bitwę pod Wołyniem Bolesław ze Świętopełkiem nie wykorzystali, ponieważ nie przeprowadzili przeciwko Jarosławowi nowej kampanii, która definitywnie zlikwidowałaby niebezpieczeństwo dla rządów Świętopełka. Tymczasem już niecały rok później próbującego się mścić za swoje wypędzenie Świętopełka ponownie wygnano. Tym razem jednak z nieznanych powodów Bolesław Chrobry odmówił przywrócenia go na tron, układając poprawne stosunki z Jarosławem Mądrym.
Upamiętnienie.
Walki wojów polskich pod Wołyniem zostały po 1990 r. upamiętnione na Grobie Nieznanego Żołnierza w Warszawie napisem na jednej z tablic, „WOŁYŃ NAD BUGIEM 22 VII 1018”.
Nazwę 22 lipca nosi ulica w Przylepie, dzielnicy Zielonej Góry.
Problem datacji i miejsca bitwy.
Informacje o bitwie zostały przekazane przez trzech kronikarzy: Thietmara, Galla Anonima oraz Nestora. Poza wspólnym opisem, że do bitwy doszło nad jakąś rzeką i wojska Chrobrego pokonały przeciwnika przeprawiając się przez nią, poszczególne opisy znacznie różnią się w szczegółach:
Analizując powyżej zaprezentowane dane należy pamiętać, że Nestor i Gall Anonim pisali swe dzieła po blisko stu latach od wspomnianego wydarzenia ("Powieść minionych lat" powstała około 1113 roku, a "Kronika polska" w przedziale od 1113 do 1116 roku). Powoduje to, że do zawartych tam informacji należy podchodzić ze szczególną ostrożnością, bowiem trudno jest powiedzieć, na jakich materiałach oparli się obaj autorzy, przedstawiając opis wydarzeń.

</doc>
<doc id="448081" url="https://pl.wikipedia.org/wiki?curid=448081" title="Ważki równoskrzydłe">
Ważki równoskrzydłe

Ważki równoskrzydłe (Zygoptera) – podrząd owadów z rzędu ważek (Odonata).
Charakterystyka.
Charakteryzują się długim i szczupłym ciałem, a także tym, że obie pary ich skrzydeł mają podobny kształt i rozmiar oraz są mocno zwężone u nasady. Kiedy ważki te odpoczywają, składają skrzydła nad odwłokiem (u pałątkowatych pozostają lekko rozchylone). Mają zdolność poruszania nimi w różnych płaszczyznach, co daje im duże zdolności manewrowania, ale sprawia, że ich lot jest relatywnie słaby.
Na przedzie ciała mają dwoje półkolistych oczu, rozsuniętych dość szeroko od siebie (na odległość większą, niż szerokość oka), na końcu zaś – dwie pary przydatków analnych (paraprokty i cerci) oraz kompletne pokładełko u samic.
Ich larwy są długie i wąskie. Oddychają trzema wąskimi skrzelotchawkami o lekko spiczastym kształcie, umieszczonymi na końcu odwłoka, oraz jelitem tylnym.
Polują nie tylko w locie na owady latające, ale mogą też chodzić po roślinach i zjadać mszyce czy pająki.
Systematyka.
Do ważek równoskrzydłych zaliczane są następujące rodziny:
Ważki równoskrzydłe Polski.
Odonatofauna Polski reprezentowana jest przez przedstawicieli 4 rodzin:

</doc>
<doc id="448084" url="https://pl.wikipedia.org/wiki?curid=448084" title="Koszatka leśna">
Koszatka leśna

Koszatka leśna, dawniej: koszatka ("Dryomys nitedula") – gatunek niewielkiego, nadrzewnego gryzonia z rodziny popielicowatych. 
Nazewnictwo.
W polskiej literaturze zoologicznej gatunek "Dryomys nitedula" był oznaczany nazwą „koszatka”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę „koszatka leśna”, rezerwując nazwę „koszatka” dla rodzaju tych gryzoni.
Opis.
Długość od 8 do 10 cm, ogon do 10 cm. Ciężar 15-40 g. Sierść od góry ubarwiona na kolor rudawy lub popielaty, sierść pod brzuchem ubarwiona na kolor biały. Ma ciemne obwódki wokół oczu zwężające się w kierunku uszu, niewielkie uszy, ogon puszysty, żółtoszary, jednobarwny, pokryty długimi włosami tworzącymi kitę. Pyszczek skondensowany różowy z dość sporym noskiem.
Występowanie i biotop.
Europa środkowo-wschodnia oraz północno-wschodnia i zachodnia Azja od Afganistanu i Iranu po Mongolię i Chiny. W Polsce występuje rzadko, przeważnie w południowej (m.in. w Sudetach Wschodnich) i wschodniej części kraju. Latem 2020 r. koszatkę leśną zaobserwowano na terenie Stobrawskiego Parku Krajobrazowego, w granicach Nadleśnictwa Kluczbork. Zamieszkuje lasy liściaste, iglaste oraz strefę kosodrzewiny. Gniazduje w dziuplach, gniazdach ptasich, szczelinach skalnych, skrzynkach dla ptaków, a także w zabudowaniach znajdujących się w lesie. Gniazdo kulistego kształtu wyścielane liśćmi i mchami. Przebudowuje zajęte ptasie gniazda.
Tryb życia.
Prowadzi nadrzewny aktywny nocny tryb życia. Odżywia się bezkręgowcami, jajami ptaków, owocami i nasionami. Pokarm uzupełnia owadami i ich larwami. Na zimę zapada w sen zimowy od października do kwietnia, który spędza w dziuplach lub pod korzeniami starych drzew. Na zimę gromadzi zapasy, które zjada, kiedy budzi się z zimowego snu. W trakcie zimowego snu temperatura ciała znacznie spada i jest zaledwie o kilka stopni Celsjusza wyższa niż temperatura otoczenia. Serce koszatki bije wówczas zaledwie kilka razy na minutę.
Rozród.
Ciąża trwa 90 dni. Samica rodzi od 2 do 6 młodych. W ciągu roku samica wydaje do dwóch miotów. Młode żywią się mlekiem matki przez 4 tygodnie. Samce koszatek dbają o samicę i potomstwo. Koszatki mogą zajść w ciążę od 45 dnia życia.
Znaczenie.
Na koszatkę polują sowy, kuny, łasice i lisy. 
Ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (najmniejszej troski). Na terenie Polski gatunek ten jest objęty ścisłą ochroną gatunkową.

</doc>
<doc id="448093" url="https://pl.wikipedia.org/wiki?curid=448093" title="Gdańsk Politechnika">
Gdańsk Politechnika

Gdańsk Politechnika – przystanek Szybkiej Kolei Miejskiej (SKM) leżący we Wrzeszczu Dolnym, bardzo blisko granicy z Aniołkami i Młyniskami.
Pasażerowie.
W roku 2017 wymiana pasażerska wyniosła 4–5 tys. osób dziennie.
W 2018 roku przystanek obsługiwał 5–6 tys. pasażerów na dobę, co daje jej wespół ze stacją Grodzisk Mazowiecki Radońska, 52. miejsce w kraju.
W roku 2019 wymiana pasażerska wyniosła 5–6 tys. osób dziennie.
W roku 2020 wymiana pasażerska wyniosła 4–5 tys. osób dziennie.
W roku 2021 wymiana pasażerska wyniosła 5–6 tys. osób dziennie.
Opis.
Przystanek posiada jedno wejście podziemne - poprzez tunel obsługujący wyłącznie ruch pieszy, będący częścią deptaku łączącego ul. Kliniczną z ul. Trubadurów, a dalej także z al. Zwycięstwa. Na samym peronie znajdują się kasowniki i tablice informacyjne z rozkładem jazdy SKM dla przystanku Gdańsk Politechnika.
Przystanek jest częścią ważnego węzła komunikacyjnego - węzła Kliniczna, z którego odgałęzia się od linii głównej Gdańsk Główny - Wejherowo, obecnie nieczynna linia do Nowego Portu.
Od otwarcia linii SKM w 1952 do lat 60. XX wieku przystanek nosił nazwę "Gdańsk Nowa Szkocja".
Sąsiedztwo.
Wybrane obiekty nie dalej niż w promieniu 1 kilometra:

</doc>
<doc id="448094" url="https://pl.wikipedia.org/wiki?curid=448094" title="Pomian (statek)">
Pomian (statek)



</doc>
<doc id="448096" url="https://pl.wikipedia.org/wiki?curid=448096" title="Postcyberpunk">
Postcyberpunk

Postcyberpunk – nurt w literaturze science fiction, który uważa się za powstały z ruchu cyberpunk. Jak jego poprzednik, postcyberpunk skupia się na rozwoju technologicznym w społeczeństwach niedalekiej przyszłości, analizując socjologiczne efekty powszechnej telekomunikacji, inżynierii genetycznej i nanotechnologii. Jednak w przeciwieństwie do klasycznego cyberpunku, dzieła tego gatunku prezentują bohaterów, którzy chcą poprawić warunki społeczne, lub chociaż bronić istniejącego status quo przed dalszym upadkiem (np. po wojnie nuklearnej). W latach 90. artyści tacy jak Masamune Shirow, Stelarc, Eduardo Kac, Orlan, Zhu Yu czy Benjamin Muon wprowadzili te paradygmaty do świata performance'u.

</doc>
<doc id="448103" url="https://pl.wikipedia.org/wiki?curid=448103" title="Orange Fair Play">
Orange Fair Play

Orange Fair Play – nagroda w postaci pamiątkowej statuetki i czeku gotówkowego fundowana przez sponsora piłkarskiej Orange Ekstraklasy – PTK Centertel dla najaktywniejszych klubów kibica w danej rundzie sezonu rozgrywkowego. Konkurs ma na celu promowanie w mediach dobrych wzorców kibicowania. W ramach promocji programu OFP EMI Music Poland stworzyło piosenkę i teledysk Prosta rzecz (Nosowska, Rojek, Grabaż).
Nagroda przyznawana była począwszy od rundy wiosennej sezonu 2004/2005 (wówczas jako "Idea Fair Play") a poszczególne kluby kibica wybierane są przez głosowanie przez dziennikarzy sportowych związanych m.in. z: TVN, Piłką Nożną, Przeglądem Sportowym, Sportem, Gazeta.pl, Interia.pl i Onet.pl. Ostatnia statuetka został wręczona w sezonie 2006/2007.
Laureaci.
Trzy równorzędne nagrody (statuetki i czeki na 5000 zł) dla klubów kibica:
I nagroda (statuetka i czek na 7500 zł) dla klubu kibica Pogoni Szczecin.
Dwa równorzędne wyróżnienia (statuetki i czeki na 5000 zł) dla klubów kibica:
I nagroda (statuetka i czek na 7500 zł) dla klubu kibica Legii Warszawa.
Dwa równorzędne wyróżnienia (statuetki i czeki na 5000 zł) dla klubów kibica:
I nagroda (statuetka i czek na 10000 zł) dla klubu kibica Lecha Poznań.
II nagroda (statuetka i czek na 7500 zł) dla klubu kibica Legii Warszawa.
III nagroda (statuetka i czek na 5000 zł) dla klubu kibica Górnika Zabrze.
Wskutek wycofania się z udziału w OFP grup fanów związanych głównie z OZSK, w rundzie jesiennej sezonu 2007/08 Orange Fair Play został zawieszony do czasu uzyskania porozumienia pomiędzy kibicami a ESA.

</doc>
<doc id="448106" url="https://pl.wikipedia.org/wiki?curid=448106" title="Anastazja Mieszkówna">
Anastazja Mieszkówna

Anastazja (ur. przed 1164, zm. po 31 maja 1240) – księżniczka wielkopolska i księżna zachodniopomorska z dynastii Piastów.
Życiorys.
Córka księcia wielkopolskiego i zwierzchniego księcia Polski Mieszka III Starego i Eudoksji, córki wielkiego księcia kijowskiego Izjasława II. Żona księcia zachodniopomorskiego Bogusława I. Matka książąt zachodniopomorskich: Bogusława II i Kazimierza II.
W kwietniu 1177 Anastazja poślubiła niedawno owdowiałego Bogusława I. Małżeństwo to miało przypieczętować sojusz pomiędzy książętami: zachodniopomorskim i wielkopolskim. Mieszko III Stary zyskał wiernego sojusznika, który jako jedyny udzielił mu wsparcia, gdy ten został wygnany ze swoich posiadłości przez syna, Odona. Współpraca zięcia z teściem okazała się owocna, bo w 1181 książę-banita powrócił do dzielnicy gnieźnieńsko-kaliskiej, a nawet zajął dzielnicę poznańską, pokonując Odona.
Małżeństwo Anastazji i Bogusława I trwało bez mała dziesięć lat. 18 marca 1187 zmarł książę zachodniopomorski, pozostawiając żonę z dwoma niepełnoletnimi synami. Odtąd Anastazja pełniła rządy opiekuńcze wspierana w latach 1187–1189 przez kasztelana szczecińskiego Warcisława, a następnie do 1194/1198 przez księcia rugijskiego Jaromara I. Prawdopodobnie regencja córki Mieszka III Starego w księstwie zachodniopomorskim trwała aż do 1208.
Po śmierci synów 7 lipca 1224 za zgodą synowych wystawiła dokument fundacyjny żeńskiego klasztoru norbertanek w Trzebiatowie, który bogato uposażyła, nadając mu część swojej oprawy wiennej, otrzymanej po ślubie od męża: gród Trzebiatów oraz dwadzieścia siedem wsi. Zapewne w 1235 przybyły do Trzebiatowa norbertanki z klasztoru Betlejem z Fryzji. W roku wybudowania klasztoru Anastazja przeniosła się do niego, jednakże nie złożyła ślubów zakonnych. Ostatni raz wystąpiła publicznie 31 maja 1240, kiedy jej wnuk, Warcisław III, potwierdził na jej prośbę fundację klasztoru.
Zmarła po tej dacie i została pochowana w klasztorze norbertanek w Trzebiatowie.

</doc>
<doc id="448107" url="https://pl.wikipedia.org/wiki?curid=448107" title="Omega (cząstka elementarna)">
Omega (cząstka elementarna)



</doc>
<doc id="448113" url="https://pl.wikipedia.org/wiki?curid=448113" title="Ω">
Ω



</doc>
<doc id="448115" url="https://pl.wikipedia.org/wiki?curid=448115" title="Lambda (cząstka elementarna)">
Lambda (cząstka elementarna)



</doc>
<doc id="448116" url="https://pl.wikipedia.org/wiki?curid=448116" title="EOF">
EOF

EOF (ang. "End of file") – znak kontrolny oznaczający koniec pliku. Nie posiada swojego odpowiednika w kodzie ASCII. W systemach unixowych wprowadzany w terminalu przez kombinację klawiszy +, natomiast w systemach Windows wprowadzany w wierszu poleceń poprzez użycie kombinacji +.

</doc>
<doc id="448120" url="https://pl.wikipedia.org/wiki?curid=448120" title="T.H. White">
T.H. White

T.H. White, właśc. Terence Hanbury White, (ur. 29 maja 1906, zm. 17 stycznia 1964) – brytyjski pisarz, urodzony w Bombaju.
Po ukończeniu Queens’ College na Uniwersytecie Cambridge przez jakiś czas był nauczycielem w Stowe w hrabstwie Buckinghamshire, po czym poświęcił się pisaniu. Interesował się myślistwem, lataniem, polowaniem z jastrzębiami i wędkarstwem. Był zawołanym przyrodnikiem.
Największą sławę zyskał dzięki cyklowi powieści "Był sobie raz na zawsze król", stanowiącego retelling legendy arturiańskiej opisanej w "Le Morte d'Arthur" przez Thomasa Malory’ego.
Publikacje.
Cykl "Był sobie raz na zawsze król" ("The Once and Future King")

</doc>
<doc id="448123" url="https://pl.wikipedia.org/wiki?curid=448123" title="T. H. White">
T. H. White



</doc>
<doc id="448126" url="https://pl.wikipedia.org/wiki?curid=448126" title="Idea Fair Play">
Idea Fair Play



</doc>
<doc id="448128" url="https://pl.wikipedia.org/wiki?curid=448128" title="Stefan Zabieglik">
Stefan Zabieglik

Stefan Zabieglik (ur. 20 lipca 1945 w Radzicach Dużych, zm. 4 maja 2010 w Gdańsku) – filozof polski, autor szeregu publikacji na temat historii i kultury Szkocji.
Życiorys naukowy.
Absolwent studiów na kierunku matematyka na WSP w Gdańsku (1969). W 1978 roku otrzymał stopień doktora nauk humanistycznych na Wydziale Humanistycznym Uniwersytetu Gdańskiego za pracę "Z dziejów pojęcia zdrowego rozsądku" (promotor – prof. dr hab. Adam Synowiecki). W 1999 r. Wydział Filozofii i Socjologii Uniwersytetu Warszawskiego nadał mu stopień doktora habilitowanego nauk humanistycznych na podstawie rozprawy "Wiek doskonalenia. Z filozofii szkockiego oświecenia.". Od 1974 pracował na Politechnice Gdańskiej, gdzie prowadził zajęcia z "kultury języka polskiego" (dla wydziału ETI) oraz europejskiego dziedzictwa kulturowego i filozofii przyrody (dla wydziału ZiE).
Stefan Zabieglik od 1991 roku zajmował się filozofią, kulturą i historią Szkocji. W latach 1991 i 1993 przebywał na stażach naukowych w King’s College, Aberdeen University. Opublikował wiele artykułów naukowych i popularnonaukowych z zakresu tematyki szkockiej, a także książkę "Zarys historii Szkocji do końca XVIII w." (Gdańsk 1993), pierwszą w języku polskim historię tego kraju. Wydana w 2000 r. "Historia Szkocji" stanowi poprawioną i poszerzoną wersję "Zarysu..."'.
Napisał słowa piosenki "Świecą gwiazdy świecą" z jedynego wydanego albumu zespołu Trzy Korony.
Pochowany na Cmentarzu Srebrzysko w Gdańsku (rejon VII, kwatera III dziecięca-2-36).

</doc>
<doc id="448129" url="https://pl.wikipedia.org/wiki?curid=448129" title="Prószyński Media">
Prószyński Media

Prószyński Media – polskie wydawnictwo z siedzibą w Warszawie.
Opis.
Przedsiębiorstwo powstało w 2002 roku. Ma status spółki z ograniczoną odpowiedzialnością. Od 2002 roku zajmuje się wydawaniem czasopism, a od 2008 także książek. Zaczęło działalność od przejęcia „Nowej Fantastyki“, pierwszego polskiego miesięcznika poświęconego fantastyce (ukazującego się od 1982), oraz od uruchomienia „Tak mieszkam“, nowego pisma o urządzaniu wnętrz. W 2004 od Agory odkupiło „Wiedzę i Życie“, jedno z najstarszych czasopism popularnonaukowych wydawanych w Polsce (od 1926). W grudniu 2008 przejęło dział książek (w praktyce całą działalność) od wydawnictwa Prószyński i S-ka SA, a w październiku 2009 połączyło się z tym wydawnictwem. W procesie łączenia było spółką przejmującą. Spółka Prószyński i S-ka SA przestała istnieć, a wydawnictwo Prószyński Media stało się jej prawnym następcą. 
Mieczysław Prószyński jest głównym udziałowcem (z sześciu) i skupia w swoim ręku 53,6% udziałów. Jest jednocześnie jednym z wiceprezesów zarządu wydawnictwa. Prezesem jest Maciej Makowski, który posiada 15,1% udziałów.

</doc>
<doc id="448131" url="https://pl.wikipedia.org/wiki?curid=448131" title="Ruth Weiss">
Ruth Weiss

Ruth F. Weiss (; ur. 11 grudnia 1908 w Wiedniu, zm. 6 marca 2006 w Pekinie) – dziennikarka chińska pochodzenia austriackiego.
Urodzona w rodzinie żydowskiej, ukończyła na Uniwersytecie Wiedeńskim studia z filologii niemieckiej i angielskiej. W 1933 w obliczu zagrożenia faszystowskiego wyjechała z Europy i osiadła w Szanghaju, stanowiącego w latach 30. ważny ośrodek emigracji europejskiej (obok osób pochodzenia żydowskiego przebywali tam także m.in. uczestnicy hiszpańskiej wojny domowej). Weiss pracowała w Szanghaju jako dziennikarka, potem nauczycielka miejscowej szkoły żydowskiej, prowadziła także zajęcia na jednym z uniwersytetów. W 1944 została asystentką radcy ambasady kanadyjskiej, rok później przeszła do pracy w instytucjach prasowych Organizacji Narodów Zjednoczonych.
Przebywała w Chinach w okresie proklamowania Chińskiej Republiki Ludowej. W latach 1952–1965 pracowała w wydawnictwie zajmującym się literaturą obcojęzyczną, od 1965 była związana z redakcją pisma „China im Bild”. W 1955 wraz z grupą około 100 obcokrajowców, pracujących od dłuższego czasu w Chinach (dziennikarzy, nauczycieli, lekarzy), otrzymała obywatelstwo chińskie. W 1983 została powołana w skład Ludowej Politycznej Konferencji Konsultatywnej Chin, organu doradczego władz państwowych. Obok Ruth Weiss spośród obcokrajowców z nadanym obywatelstwem, nazwanych przez Mao Zedonga „przyjaciółmi Chin”, w składzie Konferencji Konsultatywnej znalazł się m.in. urodzony na polskich ziemiach Israel Epstein.
Opublikowała m.in. kilka przewodników o Chinach w języku niemieckim ("Die Peking-Oper", 1958; "Das kleine China-Handbuch", 1958; "Die Briefmarken der Volksrepublik China", 1958) oraz wspomnienia "Am Rande der Geschichte – Mein Leben in China" (1999).

</doc>
<doc id="448133" url="https://pl.wikipedia.org/wiki?curid=448133" title="Haka">
Haka

Haka – zbiorcza nazwa rytualnych, tradycyjnych prezentacji taneczno-wokalnych, wykonywanych w rejonie Oceanu Spokojnego, szczególnie na Nowej Zelandii przez Maorysów.
Zasadniczo u Polinezyjczyków haka rozumiana jest jako każdy taniec, jednak w kulturze europejskiej jako hakę identyfikuje się jeden z jej rodzajów – peruperu, czyli hakę „wojenną”.
Opis haki „wojennej”.
Hakę „wojenną” wykonuje się często w „rozkracznym” przysiadzie, na lekko ugiętych nogach. Pozycja taka eksponuje napięte mięśnie nóg oraz strefę genitalną, co jest zamierzone, niektóre gesty rąk jeszcze to akcentują (patrz przykłady). Grupa wykrzykuje sylabizując proste teksty, linia melodyczna jest bardzo uboga. Uczestnicy wykonują różne elementy choreograficzne: klaszczą rytmicznie „ręka w rękę”, „ręka w udo” lub „ręka w tors”, robią „srogie” miny: nadnaturalne wytrzeszczanie oczu, prezentowanie języka (w skrajnych przypadkach niektórzy potrafią zasłonić nim całą brodę), nadymanie policzków i dmuchanie, syczenie przez zęby, przyklękanie na jedno kolano, uderzanie stopami i dłońmi o ziemię, energiczne potrząsanie dłońmi. Wzrok wszystkich utkwiony jest w przeciwników. Inną rolę w tego typu hace odgrywa lider: przemieszcza się przed frontem grupy lub pomiędzy pozostałymi „tancerzami”, wydaje polecenia, wykrzykuje zawołania, na które grupa odpowiada.
Pierwotnie hakę z całą pewnością wykonywano z bronią w ręku, na co wskazują XVIII i XIX.wieczne ryciny. Przed przybyciem białych kolonizatorów były to krzemienne i drewniane oszczepy oraz maczugi (np. maoryskie pałki taiaha), później, tj. na pocz. XIX w. doszły również muszkiety. Po zakończeniu tzw. „wojen maoryskich” i przymusowym rozbrojeniu Maorysów przez brytyjskich kolonizatorów hakę wykonywano już bez broni, z czasem Brytyjczycy zabronili również wykonywania samej haki.
Oprócz broni elementami materialnymi tradycyjnej haki są charakterystyczne ubiory (np. przepaska biodrowa z włókien palmy) oraz szczególnie sugestywny tatuaż twarzy (patrz – moko).
Haka „Ka mate”.
Jest to typowa haka peruperu. Słowa tej haki bez znajomości kontekstu historycznego i kulturowego są kompletnie niezrozumiałe, żeby nie powiedzieć infantylne. Nawiązuje ona do wydarzenia, jakie miało miejsce w czasie „wojen muszkietowych”: wódz jednego z klanów „Ngāti Toa”, nazywający się Te Rauparaha uciekał samotnie przez góry przed ścigającymi go wojownikami innego wodza („kudłaty człowiek” – w rozumieniu „przerażający człowiek” – Maorysi są z natury skąpo owłosieni i gęsto owłosieni ludzie wzbudzali u nich niepokój, może i obrzydzenie), który dysponował dużą przewagą militarną („może powodować wschód słońca”). Te Rauparaha doskonale wiedział, że w przypadku pojmania czeka go natychmiastowa śmierć („ka mate!” – ja umrę!), ale wierzył, że zdoła ocaleć („ka ora!” – ja żyję! w znaczeniu „jednak jeszcze żyję!”). Po udanej ucieczce („słońce wzeszło”), która stała się głośna wśród Maorysów, haka ta była prawdopodobnie śpiewana przez społeczeństwo „Ngāti Toa” wobec wrogów, jako zapowiedź jego niezniszczalności.
Końcowe energiczne „Hī!” (czyt. – „hy”) jest zawołaniem bez desygnatu, czymś w rodzaju „hej”. Często kończy różne haki.
Haka współcześnie.
Współcześnie haka stanowi ważną część dziedzictwa narodowego Nowej Zelandii. Nauczana jest ona w szkołach, a także wykonywana przez nowozelandzkich żołnierzy. Najbardziej znaną haką jest, opisana wyżej, „Ka mate”. Od 1905 roku jest ona wykonywana przed każdym meczem przez All Blacks, nowozelandzką drużynę rugby. All Blacks wykonują również nową hakę – „Kapa o Pango” a drużyna All Blacks Māori także hakę „Timatanga”.

</doc>
<doc id="448134" url="https://pl.wikipedia.org/wiki?curid=448134" title="Detrytus">
Detrytus



</doc>
<doc id="448136" url="https://pl.wikipedia.org/wiki?curid=448136" title="Pradolina Barucko-Głogowska">
Pradolina Barucko-Głogowska

Pradolina Barucko-Głogowska – pradolina polodowcowa na Niżu Środkowoeuropejskim. Ma kształt bruzdy o orientacji równoleżnikowej o zmiennej szerokości i ostrych granicach i wyraźnie płaskim dnie.
Nazwa jest związana z miastem Baruth w Niemczech, nie zaś – jak niekiedy błędnie się uważa – od rzeki Barycz.

</doc>
<doc id="448137" url="https://pl.wikipedia.org/wiki?curid=448137" title="Iveta Benešová">
Iveta Benešová

Iveta Benešová, w latach 2012–2015 zamężna Melzer (ur. 1 lutego 1983 w Moście) – czeska tenisistka, mistrzyni Wimbledonu 2011 w grze mieszanej, reprezentantka Czech w Pucharze Federacji.
Kariera tenisowa.
Grać w tenisa zaczęła w wieku 7 lat. W 2002 zadebiutowała w cyklu WTA występem w Budapeszcie. W tym samym roku doszła do swojego pierwszego finału, w Bratysławie, gdzie uległa Nathalie Dechy. Znalazła się też w pierwszej setce rankingu. W 2004 Benešová zdobyła swój pierwszy tytuł singlowy w Acapulco. W finale pokonała Włoszkę Pennettę. Osiągnęła też dwa kolejne finały turniejowe. Wygrała także turniej debla w Paryżu, w parze z rodaczką, Květą Peschke.
Na początku 2006 osiągnęła finał w Hobart, a następnie sprawiła dużą niespodziankę w Australian Open, eliminując w drugiej rundzie rozstawioną z "piątką" Mary Pierce. Trzecia runda, w której uległa Martinie Hingis była zarazem jej największym dotychczasowym osiągnięciem w Wielkim Szlemie.
W maju 2010, po sześcioletniej przerwie, zdobyła swój drugi tytuł w grze pojedynczej; w marokańskim Fezie pokonała w finale Simonę Halep 6:4, 6:2.
W sierpniu 2014 ogłosiła zakończenie kariery sportowej.
Życie prywatne.
14 września 2012 wyszła za mąż za austriackiego tenisistę Jürgena Melzera i przyjęła nazwisko męża.
Para rozwiodła się w 2015 i Czeszka powróciła do nazwiska panieńskiego.

</doc>
<doc id="448138" url="https://pl.wikipedia.org/wiki?curid=448138" title="Reprezentacja Egiptu w piłce nożnej mężczyzn">
Reprezentacja Egiptu w piłce nożnej mężczyzn

Reprezentacja Egiptu w piłce nożnej – kadra Egiptu w piłce nożnej mężczyzn.
Jest jedną z najbardziej utytułowanych drużyn narodowych z Afryki – zdobyła najwięcej (siedem) tytułów mistrza Czarnego Kontynentu. Znacznie gorzej jej idzie w eliminacjach do mistrzostw świata, które przebrnęła jedynie trzykrotnie a na wszystkich trzech turniejach zdobyli łącznie tylko dwa punkty. Jako pierwszy zespół z tej części globu zakwalifikowała się do finałów mistrzostw świata (1934).
Historia.
„Faraonowie” w swoim debiutanckim starcie na Mundialu w 1934 przegrali 2:4 z Węgrami. Znacznie lepiej zaprezentowali się podczas drugiego udziału w światowym championacie – w 1990 roku zespół prowadzony przez Mahmouda El-Gohary'ego zremisował z ówczesnymi mistrzami Europy Holendrami 1:1 oraz Irlandczykami 0:0, a także przegrał minimalnie (0:1) z Anglią, i do ostatniej chwili liczył się w walce o awans do drugiej rundy. Egipt awansował również na Mistrzostwa Świata 2018. Zagrał w nich w grupie A razem z Rosją, Arabią Saudyjską, oraz Urugwajem. Przegrał jednak wszystkie trzy mecze (odpowiednio z Urugwajem 0:1, Rosją 1:3, oraz Arabią Saudyjską 1:2) i pożegnał się z turniejem już po fazie grupowej.
Największe sukcesy reprezentacja odnosiła pod koniec lat 50. i na początku 60. Jako reprezentacja Zjednoczonej Republiki Arabskiej, w której grali piłkarze egipscy i syryjscy (do 1961), dwukrotnie zdobyła mistrzostwo Afryki, a w każdym kolejnym turnieju, w którym brała udział, stawała na podium. Chociaż kolejne dekady – lata 80. i 90. – Egipcjanie zamykali z jednym tytułem mistrza kontynentu, to nigdy na trwałe nie awansowali do ścisłej czołówki drużyn afrykańskich – grali zbyt nieprzewidywalnie (po wygraniu mistrzostw w 1986 roku trzy kolejne turnieje kończyli na rundzie grupowej), a ich zwycięstwa były w dużej mierze wynikiem słabszej postawy innych zespołów (lata 1986, 1998 i 2006, czyli czas triumfów Egiptu, to również lata mistrzostw świata; wiele drużyn oszczędzało siły właśnie na ten turniej). Ponadto zawodzili w eliminacjach do kolejnych Mundiali.
Od początku XXI wieku „Faraonowie” przeżywają okres wysokiej formy i ponownie, jak pięćdziesiąt lat wcześniej, zaliczają się do grupy najlepszych zespołów Czarnego Kontynentu.
Ich najświeższe osiągnięcia – mistrzostwa Afryki w 2006, 2008 i 2010 – związane są z trenerem Hassanem Shehatą oraz pokoleniem zawodników urodzonych na początku lat 80., w większości zdobywców brązowego medalu na Mistrzostwach Świata U-21 w 2001 roku. Oprócz sukcesów w piłce reprezentacyjnej (tak seniorskiej, jak i młodzieżowej) w ostatnich latach notuje się wzrost znaczenia klubów egipskich w afrykańskich rozgrywkach międzynarodowych. Od 2001 roku aż siedmiokrotnie zespoły z tego kraju wygrywały Ligę Mistrzów CAF – sześć razy Al-Ahly Kair (2001, 2005, 2006, 2008, 2012, i 2013) i raz Zamalek SC (2002).
Reprezentacja Egiptu wystąpiła również w dwóch edycjach rozgrywek o Puchar Konfederacji: 1999 oraz 2009. Obie zakończyła po fazie grupowej.

</doc>
<doc id="448139" url="https://pl.wikipedia.org/wiki?curid=448139" title="Iveta Benesova">
Iveta Benesova



</doc>
<doc id="448140" url="https://pl.wikipedia.org/wiki?curid=448140" title="Siemierz">
Siemierz



</doc>
<doc id="448142" url="https://pl.wikipedia.org/wiki?curid=448142" title="Siemierz (województwo lubelskie)">
Siemierz (województwo lubelskie)

Siemierz – wieś w Polsce położona w województwie lubelskim, w powiecie tomaszowskim, w gminie Rachanie.
W latach 1975–1998 miejscowość administracyjnie należała do województwa zamojskiego.

</doc>
<doc id="448146" url="https://pl.wikipedia.org/wiki?curid=448146" title="Silnica">
Silnica



</doc>
<doc id="448148" url="https://pl.wikipedia.org/wiki?curid=448148" title="Silnica (województwo łódzkie)">
Silnica (województwo łódzkie)

Silnica – wieś w Polsce, położona w województwie łódzkim, w powiecie radomszczańskim, w gminie Żytno.
W latach 1975–1998 miejscowość administracyjnie należała do województwa częstochowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="448150" url="https://pl.wikipedia.org/wiki?curid=448150" title="Anna Jegorowa">
Anna Jegorowa

Anna Aleksandrowna Jegorowa (Timofiejewa), ros. Анна Александровна Егорова (Тимофеева) (ur. , zm. 29 października 2009) – radziecka pilot, uczestniczka II wojny światowej, Bohater Związku Radzieckiego.
Życiorys.
Rosjanka, urodziła się we wsi Wołodowo w rejonie kuwszynowskim obwodu twerskiego. Po ukończeniu szkoły przeniosła się do Moskwy, gdzie ukończyła szkołę zawodową i pracowała w obsłudze technicznej moskiewskiego metra, jednocześnie interesowała się lotnictwem i należała do aeroklubu. W 1938 skierowano ją do szkoły lotniczej Osoawiachimu, lecz na skutek aresztowania jej brata z przyczyn czystek politycznych, zwolniono ją. Po przeniesieniu się do Smoleńska, gdzie podjęła pracę w fabryce lnu, zdołała uzyskać skierowanie do szkoły lotniczej w Chersoniu, którą ukończyła w 1939 roku. Pracowała następnie jako instruktor w aeroklubie.
Po ataku Niemiec na ZSRR podczas II wojny światowej w 1941, została zmobilizowana do lotniczej 130. samodzielnej eskadry łącznikowej Frontu Południowego, gdzie latała na powolnych nieuzbrojonych dwupłatach Po-2, także w misjach rozpoznawczych i łącznikowych do okrążonych oddziałów za linię frontu. Wykonała około 100 misji i została wówczas odznaczona Orderem Czerwonego Sztandaru. Wiosną 1942 roku wykonała przymusowe lądowanie na samolocie uszkodzonym przez niemiecki myśliwiec. Jesienią 1942 uzyskała przeniesienie do lotnictwa szturmowego – 805. pułku lotnictwa szturmowego 197. Dywizji Lotnictwa Szturmowego, latającej na samolotach Ił-2. Była jedyną kobietą-pilotem w pułku, później latała w żeńskiej załodze wraz ze strzelcem Jewdokią Nazarkiną. Pod koniec swojej służby, została nawigatorem pułku. Uczestniczyła w walkach na Tamaniu, Małej Ziemi, wyzwoleniu Krymu, Ukrainy i Polski, odbywając ponad 100 lotów bojowych (według innych źródeł – łącznie podczas wojny 277 lotów). 
Jej samolot został zestrzelony 20 sierpnia 1944 w walkach nad linią Wisły – przyczółkiem warecko-magnuszewskim. Jegorowa została uznana za poległą i przedstawiono ją do pośmiertnego tytułu Bohatera Związku Radzieckiego. Jednakże została ona jedynie ranna i dostała się do niewoli niemieckiej. W styczniu 1945 niemiecki obóz jeniecki na terenie Polski, w którym przebywała, został wyzwolony przez wojska radzieckie.
Po powrocie do kraju Jegorowa była represjonowana przez NKWD w związku z uznaniem jeńców wojennych za „wrogów ojczyzny” przez Józefa Stalina. Komisja medyczna nie dopuściła jej do dalszego latania. Zamieszkała w Moskwie, gdzie podjęła pracę w metrze i wyszła za mąż za Wiaczesława Timofiejewa – byłego dowódcę jej dywizji lotniczej. Dopiero 6 maja 1965 przyznano jej tytuł Bohatera Związku Radzieckiego.
Nagrody i odznaczenia.
Oprócz Złotej Gwiazdy Bohatera Związku Radzieckiego, Anna Jegorowa była odznaczona orderami: Lenina, dwukrotnie Czerwonego Sztandaru, dwukrotnie Wojny Ojczyźnianej I stopnia. Od 1943 była członkiem KPZR.

</doc>
<doc id="448151" url="https://pl.wikipedia.org/wiki?curid=448151" title="Sionna (wieś)">
Sionna (wieś)

Sionna – wieś w Polsce położona w województwie mazowieckim, w powiecie siedleckim, w gminie Kotuń.
Wierni Kościoła rzymskokatolickiego należą do parafii św. Aleksego w Oleksinie.
W latach 1975–1998 miejscowość administracyjnie należała do województwa siedleckiego.

</doc>
<doc id="448156" url="https://pl.wikipedia.org/wiki?curid=448156" title="Tromboplastyna tkankowa">
Tromboplastyna tkankowa

Tromboplastyna tkankowa, trombokinaza tkankowa, czynnik tkankowy, czynnik III lub CD142 – białko aktywujące szlak zewnątrzpochodny kaskady krzepnięcia krwi, w wyniku którego w obecności jonów wapniowych (Ca2+) nieaktywny fibrynogen przekształcany jest w aktywną fibrynę i utworzenie skrzepu oraz zatamowanie krwawienia (hemostaza). Uwolnienie tromboplastyny zachodzi wskutek uszkodzenia komórek okołonaczyniowych (np. fibroblastów). Syntezowana jest w komórkach tkanek, .

</doc>
<doc id="448157" url="https://pl.wikipedia.org/wiki?curid=448157" title="Gruner+Jahr Polska">
Gruner+Jahr Polska

Gruner+Jahr Polska – polska filia niemieckiego wydawnictwa z siedzibą w Warszawie. Istnieje od 1993; w 2013 wydawnictwo zostało przejęte przez niemiecki koncern Hubert Burda Media.
Historia.
Wydawnictwo G+J Polska powstało w 1993 roku. Swoją działalność rozpoczęło od wydawania miesięcznika „Claudia”, którego pierwszy numer ukazał się w maju 1993.
Następnie co roku wprowadzano kolejne tytuły:

</doc>
<doc id="448158" url="https://pl.wikipedia.org/wiki?curid=448158" title="Pianosa (Wyspy Toskańskie)">
Pianosa (Wyspy Toskańskie)

Pianosa – wyspa, położona na Morzu Śródziemnym, między Półwyspem Apenińskim a Korsyką. Wchodzi w skład archipelagu Wysp Toskańskich.
Wyspa płaska, z wysokim brzegiem klifowym, bezleśna (lasy wycięto w XVIII w.), najwyższe wzniesienie ma tylko 29 m n.p.m. Liczne formacje skalne. 
Amerykański pisarz Joseph Heller, autor powieści "Paragraf 22" umiejscowił na Pianosie bazę dywizjonu lotnictwa bombowego Stanów Zjednoczonych i zarazem miejsce akcji swojej książki.
W starożytności nazywana Planazja. Wspomniana została m.in. w dziele Strabona "Geografia" 2,5. Kojarzona głównie jako miejsce zesłania i śmierci Agrypy Postumusa. Na wyspie odkryto pozostałości po rzymskich willach, katakumbach, niewielkim teatrze i łaźniach.
W latach 1858-1998 znajdowało się tu więzienie o zaostrzonym rygorze dla najgroźniejszych przestępców. Obecnie zamknięta baza marynarki wojennej.

</doc>
<doc id="448162" url="https://pl.wikipedia.org/wiki?curid=448162" title="Sabaudia (województwo lubelskie)">
Sabaudia (województwo lubelskie)

Sabaudia – wieś w Polsce, położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 wieś administracyjnie należała do województwa zamojskiego.
W Sabaudii znajduje się Zespół Szkół Publicznych imienia Ordynacji Zamoyskiej, które to imię zostało nadane 17 maja 2007 roku.
Wieś stanowi sołectwo gminy Tomaszów Lubelski.
Historia.
Sabaudya (Sabaudia) w wieku XIX – kolonia w powiecie tomaszowskim, gminie i parafii Tomaszów, położona tuż pod Tomaszowem.
Założona została w 1840 roku przez osadników niemieckich na wykarczowanych gruntach ordynacji Zamojskiej. Około roku 1889 posiadała 17 domów i 187 mieszkańców z gruntem 290 mórg ziemi ornej i 80 morgami lasu. Według noty słownika był tu: „Grunt górzysty, ziemia popielatka. Ludność pracowita i porządna”.

</doc>
<doc id="448163" url="https://pl.wikipedia.org/wiki?curid=448163" title="Kwarc niebieski">
Kwarc niebieski

Kwarc azurytowy = niebieski inaczej kwarc szafirowy, kwarc lazurowy, krokidolitowy.
Gruboziarnista odmiana kwarcu o zabarwieniu niebieskim. Kolor wywołany jest obecnością bezładnie ułożonych wyrostków krokidolitu, magnetytu, rutylu, turmalinu, sodalitu, dumortierytu. Czasami barwa wywołana jest przez inkluzje gazowe lub ciekłe. Czasami po oszlifowaniu występuje asteryzm. 
Bardzo rzadko tworzy kryształy. Występuje w skupieniach zbitych, ziarnistych. Stanowi składnik głębinowych skał magmowych. Bywa spotykany w pegmatytach, granitach, gnejsach, grejzenach.
Występowanie.
Składnik łupków krystalicznych i amfibolowych.
Miejsca występowania: Brazylia, Indie, Kazachstan, Skandynawia, RPA, USA.
W Polsce – bywa spotykany w gnejsach i granitach na obszarze Pogórza i Gór Izerskich (Sudety). 
Zastosowanie.
Możliwość pomylenia z: kwarcem dumortierytowym, z lapis lazuli.

</doc>
<doc id="448165" url="https://pl.wikipedia.org/wiki?curid=448165" title="Sanoczek">
Sanoczek



</doc>
<doc id="448166" url="https://pl.wikipedia.org/wiki?curid=448166" title="Sejm Śląski (stanowy)">
Sejm Śląski (stanowy)

Książęcy Sejm Śląski () był zgromadzeniem stanowym księstw śląskich podległych zwierzchniej władzy króla czeskiego. Powstał w XV wieku i jest porównywalny z sejmikami (sejmami krajowymi - Landtagami) innych nowożytnych terytoriów i państw. 
Na Śląsku, podzielonym od XIII wieku na wiele księstw, na zwoływanych przez króla posiedzeniach stanowych mogli pojawiać się tylko władcy (stąd określenie "książęcy"). Ponadto swego przedstawiciela wysyłał Wrocław i będący jednocześnie księciem nyskim biskup wrocławski. Sejm Śląski zwoływany był przez króla czeskiego albo przez starostę generalnego Śląska, który przewodniczył obradom. Stanowisko to zajmował do połowy XVI wieku biskup wrocławski, potem protestancki książę świdnicko-jaworski lub legnicki. Książęcy Sejm Śląski zlikwidowano po austriacko-pruskich wojnach śląskich i kończącym je pokoju wrocławskim 1741, na mocy którego Śląsk został wcielony do Prus, bez księstw cieszyńskiego i opawskiego.

</doc>
<doc id="448167" url="https://pl.wikipedia.org/wiki?curid=448167" title="Sanoczek (wieś)">
Sanoczek (wieś)

Sanoczek (j. łemkowski Саночок) – wieś w Polsce położona w województwie podkarpackim, w powiecie sanockim, w gminie Sanok. Leży na Pogórzu Bukowskim.
W Sanoczku znajduje się dawna cerkiew, obecnie kościół filialny rzymskokatolickiej parafii Narodzenia Najświętszej Maryi Panny w Sanoku.
Historia.
Sanoczek jako wieś królewska uzyskał przywilej lokacyjny na prawie magdeburskim w 1422 roku. Była to wieś służebna zamku sanockiego, do powinności mieszkańców należały naprawy "parkanów" zamkowych. W 1437 roku, odnotowano, że młynarzem był kmieć o nazwisku Stein. Pierwsi odnotowani dzierżawcy wsi to Mikołaj "Zamby", następnie "Hlason", Jan Kobylański de Kobylany, a od 1443 roku Jerzy Matiaszowicz z Humnisk.
W XIX wieku do końca życia właścicielem posiadłości tabularnej w Sanoczku był Jan Tchorznicki (zm. 1868). Na przełomie XIX i XX wieku właścicielem wsi był Aleksander Mniszek-Tchorznicki. W 1905 Józefa Rylska posiadała we wsi obszar 297,7 ha. Przed 1939 właścicielem dóbr był Henryk Mniszek-Tchorznicki.
W Sanoczku istnieje dwór z 1910, należący niegdyś do rodziny Rappe.
W Sanoczku urodzili się: dr Józef Falęcki (1829-1879, lekarz), ks. płk. Stanisław Sinkowski (1892-1942, kapłan rzymskokatolickim oficer Wojska Polskiego).
W latach 1975–1998 miejscowość administracyjnie należała do województwa krośnieńskiego.

</doc>
<doc id="448169" url="https://pl.wikipedia.org/wiki?curid=448169" title="Sawa (województwo małopolskie)">
Sawa (województwo małopolskie)

Sawa – wieś w Polsce położona w województwie małopolskim, w powiecie myślenickim, w gminie Raciechowice}.
W latach 1975–1998 miejscowość administracyjnie należała do województwa krakowskiego.

</doc>
<doc id="448171" url="https://pl.wikipedia.org/wiki?curid=448171" title="Rekord TGV Atlantique">
Rekord TGV Atlantique

Rekord prędkości maksymalnej, wynoszący 515,3 km/h, został ustanowiony przez pociąg TGV Atlantique 18 maja 1990. Rekord ten został pobity 3 kwietnia 2007 przez pociąg TGV V150.
Pociąg.
Rekord prędkości został pobity przez TGV Atlantique o numerze taborowym 325. Skład pociągu poddano licznym modyfikacjom, by umożliwić mu osiągnięcie prędkości przekraczającej o ponad 200 km/h prędkość konstrukcyjną. Modyfikacje te były jednak niewielkie, i po testach pociągowi przywrócono pierwotny wygląd, obecnie pozostaje on w normalnej eksploatacji.
Jedynym wyróżnikiem pociągu 325 w porównaniu z innymi składami jest niebieska wstęga namalowana na nosie oraz pamiątkowe płytki z brązu na obydwu głowicach napędowych.
Bicie rekordu prędkości.
Pierwsza seria: listopad 1989 – luty 1990.
Przygotowanie pociągu TGV 325.
Już na początku podczas przygotowań do jazd testowych TGV 117, wzięto pod uwagę wiele czynników: aerodynamikę, sieć trakcyjną, systemy elektryczne, hamulcowe, szyny, kontakt pomiędzy pantografem a siecią trakcyjną, a także komfort jazdy. Podstawowym celem programu jazd testowych było badanie zachowania się pociągu podczas jazd przy dużych prędkościach.
Fabrycznie nowy pociąg TGV Atlantique o numerze 325 (25 z 105 serii Atlantique) został wybrany jako punkt startowy do modyfikacji.
Pierwsza wersja pociągu 325.
Podczas przygotowań do pierwszej rundy testów skrócono pociąg z 10 do 4 wagonów, uzyskując tym samym znaczący wzrost mocy w stosunku do masy.
Rezultat: głowica napędowa TGV24049, wagon R1 TGV R241325, wagon R4 TGV R244325, wagon R6 TGV R246325, wagon R10 TGVR240325 i głowica napędowa TGV24050.
Długość pociągu zredukowano więc z 237 do 125 m, a masę z 490 do 300 ton.
W aerodynamice TGV Atlantique nie dokonano wielu istotnych zmian. Zdecydowano, że skład 325 będzie miał przednią i tylną głowicę napędową. Pociągi TGV są symetryczne, więc jeżdżą w obie strony, lecz w przypadku głowic składu 325 (24049 i 24050), jasno określono, która będzie pierwsza, a która ostatnia. W 24049, usunięto pantografy i powiększono obudowę dachu, to samo wykonano z pantografami 1500 V DC na lokomotywie 24050. Użyto tylko jednego pantografu Faiveley GPU na głowicy 24050. Dalsze usprawnienia wzięte pod uwagę, ale porzucone, to gumowe membrany mocowane na szczelinach pomiędzy wagonami i spojler na tylnej lokomotywie 24050. Silniki synchroniczne prądu przemiennego w głowicach 24049 i 24050 miały ograniczoną prędkość obrotową uwarunkowaną szybkością przełączania elektroniki zasilającej. Technicy zdecydowali się na wielkość optymalną (po wcześniejszych testach z 325) 4000 obr./min przy prędkości 420 km/h. Wielkość tą przyjęto po uwzględnieniu nowego przełożenia i zwiększeniu średnicy kół. Tak jak w jazdach testowych TGV PSE 16 w roku 1981, w głowicach 24049 i 24050 zmieniono średnicę kół z 920 na 1050 mm.
Aby zapobiec problemom natury elektrycznej, elementy półprzewodnikowe (zwłaszcza tyrystory) zostały starannie dobrane pod względem jakości. Główne transformatory w obydwu głowicach zostały wymienione na większe, o mocy 6400 kW. Przeprowadzono rozległe testy ze względu na ich przeciążenie, tak aby nie przekroczyć założonego poziomu mocy podczas jazd.
Następnie zajęto się wózkami jezdnymi. Łożyska w osiach pozostały niezmienione, zwiększono natomiast sztywność tłumików oraz ich ilość do 4 na wagon, w celu poprawy niezawodności przy jeździe z dużą szybkością. W rezultacie wcześniejszych testów i symulacji komputerowych zwiększono także sztywność poprzecznych tłumików w głowicach.
W jazdach próbnych w roku 1981 uzyskano bezcenne dane oraz komputerowy model współpracy sieci trakcyjnej z pantografem, który wyjaśnił wiele zjawisk dynamicznych tego układu. Zaobserwowano duży skok pionowy przewodów trakcyjnych (ponad 30 cm), co było prawdopodobnie rezultatem wyprzedzenia fali ugięcia sieci przez pantograf, i co za tym idzie zły kontakt. Z tego powodu koniecznym stała się nie tylko modyfikacja linki nośnej sieci trakcyjnej, ale także pantografu.
W TGV 325 użyto pantografu Faiveley GPU. Ślizgacz pantografu waży poniżej 8 kg i jest zamontowany na tłumiku drgań o długości 150 mm. Konstrukcja pantografu jest osadzona na cylindrycznej rurze, redukującej czułość układu na przypadkowe zmienne zakłócenia. Modyfikacje pantografu objęły również zwiększenie sztywności układu tłumików i zwiększenie aerodynamiczności jego konstrukcji.
Ponieważ zastosowano większą średnicę kół, regulacji zwisu trakcji nad wagonami dokonano poprzez membrany powietrzne oraz podkładki regulujące. Zastosowano hamulce, które umożliwiają rozpraszanie 24 MJ na tarczę hamulcową zamiast dotychczasowych 18 MJ. Całkowita liczba tarcz – 20.
Wiele modyfikacji wymienionych powyżej, między innymi silników synchronicznych zostało przetestowanych przy prędkościach powyżej 400 km/h w pociągu 88 TGV Sud-Est. W jednej z jazd testowych technicy próbowali wprowadzić pociąg w niestabilne oscylacje poprzez drastyczną redukcję tłumienia, ale mimo tego bieg pociągu pozostał stabilny.
Na koniec usunięto większość foteli z wagonu R1 a wolną przestrzeń zamieniono w laboratorium do rejestracji danych pomiarowych podczas jazdy: zachowania sieci trakcyjnej, aerodynamiki, komfortu wewnątrz pociągu, hałasu i wielu innych parametrów.
30 listopada 1989, specjalny skład TGV 325 wyruszył z lokomotywowni Châtillon i ustawił się na torze testowym do pierwszych jazd.
Technicy z Châtillon spędzili 4500 godzin pracy nad modyfikacjami składu.
Chronologia bicia rekordów szybkości.
Wtorek, 30 listopada 1989 – Pierwszy dzień testów
7:29 – pociąg 325 opuszcza warsztaty w Châtillon tuż za pociągiem 308. 325 nie mógł być dopuszczony do testów z powodu silników na 1500 V DC, które zostały usunięte, a kilka odcinków trakcji pomiędzy Paris i Massy były pod napięciem 1500 V.
Przyjazd do Massy o 7:49. Po sprawdzeniu systemów elektrycznych, 325 został odłączony od 308 o 8:21 i opuścił Massy.
8:52 – 325 mija bocznicę w Dangeau, na 114 kilometrze i rozpoczęto testy.
Warunki atmosferyczne przekazane radiem załodze: temperatura –7 °C, temperatura szyn –6 °C, wiatr wschodni, 3 km/h, widzialność 500 m.
Druga jazda tego dnia rozpoczęła się o 12:03, i 325 osiągnął 391 km/h na 169 kilometrze, zatrzymał się o 12:24 na 210 kilometrze na końcu testowego toru. Dotarł do Dangeau przy małej prędkości, następnie 325 rozpoczął trzecią jazdę i osiągnął 407 km/h na 142 kilometrze.
Piątek, 1 grudnia 1989
Z powodów atmosferycznych zamarzły pantografy. Podczas pierwszej w tym dniu jazdy wideo monitory pokazały intensywne iskrzenie pomiędzy pantografami a przewodami. Przerwano testy opuszczono pantografy i obsługa techniczna weszła na dach modułu 24050, aby je sprawdzić. Wyregulowano pantografy tak aby uzyskać lepszy styk z przewodami i dalsze jazdy obyły się bez kłopotów. Podczas trzeciej w tym dniu jazdy 325 osiągnął prędkość 442,6 km/h na 164,3 kilometrze.
Poniedziałek, 4 grudnia 1989
Pociąg 308 wykonał normalne poranne czyszczenie trasy, przy czym zanotowano lód na niektórych częściach pantografu oraz zły stan trakcji. Pomimo tego 325 osiągnął 463 km/h podczas pierwszej jazdy na 165 kilometrze.
Druga jazda 473 km/h.
Przy trzeciej osiągnął zaledwie 463 km/h, pomimo dwukrotnego zadziałania obwodów hamujących. Tego wieczora podjęto decyzję zwiększenia nacisku pantografu z 2700 daN do 2800 daN na szybszej części trakcji. (Normalny nacisk wynosi 2000 daN, lub 4500 lbf).
Wtorek, 5 grudnia 1989
Dzień powitał chłodną pogodą. Pierwsza jazda 474,5 km/h. 325 powrócił na bocznicę w Dangeau czekając na zezwolenie na dalsze jazdy.
11:07 – pociąg 308 drogą radiową zakomunikował o przeczyszczeniu trasy przy prędkości 350 km/h.
Kierownik testów Pierre Delfosse wyraził nadzieję, że następna jazda będzie lepsza.
325 opuścił Dangeau i o 11:36 rozpoczął rozpędzanie.
na kilometrze 124,1 – 300 km/h
na kilometrze 129,0 – 350 km/h
Rozjazd w Courtalain przejechano przy prędkości 363 km/h bez szarpnięcia.
na kilometrze 149,5 – 450 km/h
na kilometrze 154,8 – 460 km/h
na kilometrze 163,9 – 470 km/h
na kilometrze 166,0 – 480 km/h
600 metrów dalej o 11:37 został ustanowiony nowy światowy rekord prędkości 482,4 km/h.
Na kilometrze 169 nakazano mechanikowi Michel Boiteau redukcje prędkości do zera.
Rozkład w czasie:
SNCF poinformował media o ustanowieniu nowego rekordu prędkości pociągu.
6 grudnia 1989 – 29 stycznia 1990
Kontynuacja jazd próbnych. Zwiększono moc 325 do 13 MW – moc równą około pary pociągów TGV-Atlantique. Razem z pociągiem 308, 325 mógł osiągnąć teoretycznie 777,7 km/h.
Wszystkie jazdy przeszły bez potknięć przy zachowaniu narzuconego reżimu bezpieczeństwa.
Dane testów z 5 grudnia pokazują, że limit systemu TGV nie został jeszcze osiągnięty. Wobec powyższego zdecydowano się na drugą rundę testów w zakresie prędkości 500 km/h.
Załoga testująca musiała przyspieszyć prace ponieważ planowano oddanie linii która miała wejść do eksploatacji w sierpniu 1990.
Poniedziałek, 29 stycznia 1990
Po raz pierwszy rozpoczęto próby na torze nr 2. Pociąg 325 minął rozjazd na stacji w Vendôme przy 462 km/h.
czwartek, 1 lutego 1990
Ostatnia jazda pierwszej serii jazd.
o 15:30, 325 powrócił do warsztatów w Châtillon.
Pozostanie tam przez trzy miesiące, gdzie będzie poddany modyfikacjom do drugiej serii testów.
Druga seria: marzec – maj 1990.
Druga wersja pociągu 325.
1 lutego 1990 o 15:30, TGV 325 powrócił do warsztatów w Châtillon na dłuższy czas.
325 ustanowił wtedy światowy rekord prędkości 482,4 km/h. Technicy dostali nieprzekraczalny termin 1 marca na dalsze modyfikacje umożliwiające osiągnięcie 500 km/h. Druga runda zakładała dokonanie zdecydowanych modyfikacji opierając się na wcześniejszych doświadczeniach
Osie w lokomotywach 24049 i 24050 zostały usunięte i 2 lutego przetransportowane do warsztatów w Bischheim we wschodniej Francji celem powiększenia ich średnicy do 1090 mm. Jedną z osi 24049 poddano badaniom naprężeniowym Châtillon. Początkowo druga oś w 24049 też planowano poddać takim badaniom, ale z powodu możliwości niedotrzymania terminu 1 marca odstąpiono od tego. Do kół o większej średnicy zastosowano hamulce ze specjalnymi nakładkami na klocki hamulcowe. Ich grubość 15 mm gwarantowała tylko 2 hamowania bezpieczeństwa.
6 lutego usunięto wagon R6. To dało 325 maksymalną możliwą konsystencję, a wagon barowy R4 otrzymał funkcje zwornika.
Teraz 325 ważył 250 ton i miał 106 m od nosa do ogona.
Od 7 do 14 lutego trzy pozostałe wagony przeszły dalsze modyfikacje. Linia kablowa 25 kV na dachu została zamieniona na pojedynczy kabel, to umożliwiło usunięcie sterczących izolatorów podtrzymujących linię pomiędzy wagonami. Zainstalowano gumowe membrany przykrywające szczeliny między wagonami i wózek Y237B. W szczelinach pomiędzy lokomotywami, a wagonami zainstalowano tamy. Te śniegowe osłony zamontowano poniżej łączników co miało zapobiegać powstawaniu obszaru niskiego ciśnienia pomiędzy pojazdami (zostało to wykryte we wcześniejszych testach). Na górze lokomotyw, na przodzie dodano 10 cm metalowe osłony w celu kompensacji przestrzeni powstałej po zastosowaniu większych kół. W końcu zamontowano demontowalny spojler na nosie lokomotywy 24050.
Aerodynamiczne modyfikacje dały 10% zysku w redukcji oporów. W pierwszej rundzie testów uzyskano prędkość 460 km/h.
Na nowej wersji 325 500 km/h.
27 lutego 1990 po złączeniu pociągów 325 wytoczono go z warsztatów Châtillon po raz drugi, 2 dni przed terminem.
Przeróbki pochłonęły 2000 godzin pracy w warsztatach.
Zaowocowało to ustanowieniem światowego rekordu prędkości 515,3 km/h.
Wybór właściwego odcinka LGV.
Testy miały miejsce na odgałęzieniu linii Atlantique – sieci linii TGV na kilka miesięcy przed oddaniem jej do eksploatacji. Prawdę mówiąc było to jedyne miejsce do tego typu testów, ze względu na torowisko i trakcję, mimo tego iż pewne odcinki linii TGV spełniały kryteria przed 1981 (tuż po ustanowieniu rekordu prędkości na linii Sud-Est w lutym 1981).
Decyzja o budowie linii LGV Atlantique zapadła już 25 maja 1984 r. Pierwsze prace ziemne rozpoczęto 15 lutego 1985. Nowa linia została pociągnięta prosto z dworca Gare Montparnasse w Paryżu, do Le Mans z drugim odcinkiem w kierunku Tours. Odgałęzienie Le Mans (z szybkością podróżną 300 km/h) oddano do eksploatacji 20 września 1989 r., a od odgałęzienie do Tours w rok później. Dwa oddzielne rozgałęzienia w Courtalain, 130 km na zachód od Paryża posiadały krzyżownice przystosowane do 220 km/h na rozjeździe do Le Mans i Tours.
Odcinek testowy zaczynał się na 114 km w Dangeau. Mijał Courtalain na odcinku linii do Tours. Pomiędzy 135 i 170 kilometrem linia wchodzi w szeroki łuk o promieniu 15 km na 150 kilometrze. Zakręt ten wybudowano z dużym przewyższeniem co idealnie nadawało się do uzyskiwania prędkości 300 km/h Na 160 kilometrze linia mijała Vendôme. Na kilometrze 166 znajduje się długi zjazd o nachyleniu 2,5% w kierunku doliny Loir (rzeka Loire) gdzie na 175 kilometrze wjeżdża na most o długości 175 m.
Ten obszar jest dogodny do osiągania dużych prędkości i dlatego większość testów przeprowadzono właśnie tam.
Odgałęzienie do Tours zostało przetestowane specjalnym komputerowym Maintenance of Way z departamentu Track Research SNCF. Tak jak na wszystkich liniach TGV torowisko wykonane jest z dokładnością 1 mm. Przed testami usunięto z niego drobny żwir. W późniejszych testach z pociągami 308 i 325 nie przykładano już tak dużej uwagi do tego typu działań. W przeciwieństwie do roku 1955 w którym ustanowiono światowy rekord prędkości 331 km/h gdzie torowisko zostało poważnie uszkodzone podczas testów z dużymi prędkościami (szczególnie na końcu mostu Loir).
Trakcja to typowa dla TGV, bez żadnych modyfikacji. Jedyne zmiany to regulacje. Trakcja TGV składa się z 1200 m odcinków, podwieszonej na systemie bloczków (wielokrążków) i odciągów. Słupy są rozmieszczone co 54 m. Linka nośna wykonana jest z brązu o przekroju 65 mm². Przewód jezdny wykonany jest z miedzi o przekroju 150 mm². Przekrój kołowy ze spłaszczoną częścią kontaktową.
Ogólnie rzecz biorąc pantograf poruszający się pod przewodem wytwarza na nim falę której prędkość uzależniona jest od nacisku na pantograf oraz masy na jednostkę długości. Kiedy pociąg zbliża się do prędkości krytycznej zjawisko to powoduje niebezpieczne podskoki przewodu jezdnego, co w konsekwencji prowadzi do przerwy w styku. Prędkość maksymalna uzależniona jest właśnie od prędkości krytycznej. Problem ten był istotny w jazdach testowych.
Istnieją dwa rozwiązania: zwiększyć nacisk pantografu na przewód jezdny lub zredukować masę przewodu na jednostkę długości.
Brano pod uwagę wymiany przewodów jezdnych z miedzianych na stop kadmowy, ale porzucono go ze względu na czas i koszty. Tak więc zastosowano pierwsze rozwiązanie. Dla jazd testowych zwiększono nacisk z nominalnego 2000 daN na 2800 daN i wyjątkowo do 3200 daN.
Dla jazd powyżej 500 km/h napięcie trakcji zwiększono z 25 kV 50 Hz na 29,5 kV.
Na 166 kilometrze słupy trakcji wyposażono w czujniki przemieszczenia przewodów.
18 maja 1990 przy ustanowieniu rekordu prędkości 515,3 km/h zanotowano przemieszczenie pionowe przewodów prawie o 30 cm i przekroczyło o 1 – 2 cm wcześniejsze symulacje komputerowe.
Teoretyczna prędkość krytyczna wynosiła 532 km/h.
Chronologia bicia rekordów szybkości.
Poniedziałek, 5 marca 1990
Pierwsza jazda pociągu 325, wersja 2, przy 408 km/h. Na bocznicy w Dangeau załoga zmieniła kabiny do drugiej jazdy. Po zwiększeniu mocy uszkodzono transformator w tylnym module 24050.
Na tym zakończono testy i 325 został odholowany do warsztatów w Châtillon przez pociąg 308. Wieczorem uszkodzony transformator wymieniono na mniejszy – standardowy. Mechanicy spędzili całą noc na reperacji systemu elektrycznego w 24050. Wiele obwodów 1500 V i 72 V zostało poważnie uszkodzonych przez napięcie 25 kV.
Wtorek, 6 marca 1990
Po wielu wolnych jazdach w warsztatach wyregulowano transformator 325 – był gotowy do ponownych testów o 10:05. Niestety, na nic to się zdało.
W Saint-Léger ponownie się zepsuł i został ponownie odholowany do Châtillon przez 308.
Piątek, 9 marca 1990
o 6:30 technicy nadal byli zajęci wymianą silnika i nisko napięciowej elektryki. Tym razem doprowadzenie 325 do sprawności technicznej zajęło o wiele więcej czasu.
o 19:00 przyszła wiadomość, że SNCF zdecydowało opóźnić dalsze testy modułu 24050. Z obecnym mniejszym transformatorem wątpliwym jest aby 325 mógł osiągnąć wystarczającą moc do rozwinięcia prędkości 500 km/h.
Piątek, 4 maja 1990
325 jest znowu w testach. 5 grudnia został pobity rekord prędkości 485 km/h. Osiągnięcie 500 km/h wydaje się więc bliskie.
Środa, 9 maja 1990
Jelenie na testowym torowisku opóźniły pierwszą jazdę o ponad godzinę.
Podczas trzeciej jazdy rozpoczętej w Dangeau o 14:38, 325 ustanowił historyczny rekord przełamując 500 km/h na 164,8 kilometrze.
o 14:49, 325 osiągnął szczytową prędkość 506,5 km/h, na 165,9 kilometrze. Podczas tej jazdy utrzymywał prędkość ponad 500 km/h na odcinku 3 km.
Czwarta jazda odbyła się normalnych warunkach atmosferycznych: temperatura powietrza 23 °C, temperatura szyn 32 °C. Kilometr 166: temperatura 24 °C, temperatura przewodów 25 °C, wiatr zachodni, 10 km/h.
Dane z jazdy:
o 16:43, po następnych kilku sekundach, pojawiła się na ekranie cyfra: 510,6 km/h. Jest godnym uwagi fakt, że prędkość tą osiągnięto bez wykorzystania jazdy z górki na 166 kilometrze. Sygnalizatory na stacji zostały minięte przy prędkości 502 km/h
Czwartek, 10 maja 1990
Pierwsza jazda przy 509,9 km/h – bez problemów. Druga jazda także. Przy trzeciej pojawił się problem przy prędkości 300 km/h, pantograf zaczął podskakiwać. 325 powrócił do Dangeau redukując prędkość, aby technicy mogli zbadać pantograf. Prawdopodobnie przewody prędkościomierza interferowały z okablowaniem pantografu. Wymieniono okablowanie.
Czwarta jazda – ponownie ten sam problem.
Jeszcze raz zawrócono do Dangeau, wymieniono tłumik drgań w pantografie.
Piąta jazda – to samo przy prędkości 339 km/h.
Zawieszono test w tym dniu.
Piątek, 11 maja 1990
SNCF ogłosił przerwę w testach z powodów niewielkich problemów z pantografem. Pomimo istotnych problemów z pantografem 325 kontynuował jazdy, osiągając 505 km/h i 508,9 km/h.
Poniedziałek, 14 maja 1990
Problemy pociągu 325 przy wielkich prędkościach wynikające z przyczyn elektrycznych. Technicy zadowolili się mniej ambitnymi rozwiązaniami (protezami) eliminującymi te problemy.
Środa, 16 maja 1990
Pierwsza jazda – 505,8 km/h na 166,2 kilometrze. Jacques Fournier, szef SNCF i gość na 325 pogratulował załodze testowej osiągnięcia prędkości powyżej 500.
Druga jazda 506 km/h. Trzecia jazda 510,8 km/h na 166,8 kilometrze. Dwie ostatnie jazdy były bezbłędne bez wcześniejszych elektrycznych problemów.
Piątek, 18 maja 1990 – ostatni dzień testów
o świcie 325 odholowano do Massy, aby zabrać załogę techniczną. R1 przeznaczono do pokazów. Trailer R10 wypełnił się dziennikarzami.
o 8:08, 308 i 325 przybyły do Dangeau gdzie je rozłączono. Pociąg 313 przyciągnięto do nich, aby umożliwić francuskiemu ministrowi transportu Michel Delebarre, wejść na pokład 325. Pociąg 313 podciągnięto do stacji Vendôme wypełnionej pracownikami SNCF, na czele z prezydentem Jacques Fournier, i innymi dygnitarzami.
o 9:51 325 wjechał na bocznicę w Dangeau. Napięcie w sieci trakcyjnej zwiększono z 25 kV do 29.5 kV. 15 minut później o 10:06, TGV Atlantique n° 325 ustanowiono nowy rekord prędkości – 515.3 km/h na dole wzniesienia na 166.8 kilometrze.
Kilka minut później pociąg zatrzymał się na 210 kilometrze, gdzie załoga z ministrem celebrowała to wydarzeni szampanem.
Wkrótce 325 z włączonymi reflektorami i wyciem syreny wjechał na tor 4 stacji Vendôme, gdzie został powitany przez tłumy dziennikarzy

</doc>
<doc id="448172" url="https://pl.wikipedia.org/wiki?curid=448172" title="Serafin">
Serafin



</doc>
<doc id="448173" url="https://pl.wikipedia.org/wiki?curid=448173" title="Serafin (wieś)">
Serafin (wieś)

Serafin – wieś w Polsce położona w województwie mazowieckim, w powiecie ostrołęckim, w gminie Łyse.
Wierni kościoła rzymskokatolickiego należą do parafii Chrystusa Króla Wszechświata w Łysych.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwało 401 osoby w 79 budynkach mieszkalnych. Miejscowość należała do parafii rzymskokatolickiej w m. Łyse. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Łyse.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość administracyjnie należała do województwa ostrołęckiego.

</doc>
<doc id="448176" url="https://pl.wikipedia.org/wiki?curid=448176" title="SE">
SE



</doc>
<doc id="448177" url="https://pl.wikipedia.org/wiki?curid=448177" title="Paneuropejskie formy organizacyjno-prawne">
Paneuropejskie formy organizacyjno-prawne

Paneuropejskie formy organizacyjno-prawne – Unia Europejska zmierza do ujednolicenia większości uregulowań na obszarze wspólnego rynku, również w zakresie form organizacyjno-prawnych przedsiębiorstw (zob. formy prawne przedsiębiorstw). W dalszej perspektywie można oczekiwać, że powstanie "wspólnotowy kodeks spółek handlowych". W prawie europejskim uregulowane są następujące formy paneuropejskie:
Obecnie trwają prace nad wprowadzeniem trzech kolejnych form paneuropejskich:
Prawo wspólnotowe przewiduje również możliwość inwestowania w fundusze inwestycyjne w ramach:

</doc>
<doc id="448178" url="https://pl.wikipedia.org/wiki?curid=448178" title="Societas Europea">
Societas Europea



</doc>
<doc id="448179" url="https://pl.wikipedia.org/wiki?curid=448179" title="Edipresse Polska">
Edipresse Polska

Edipresse Polska S.A. – polska filia międzynarodowego szwajcarskiego koncernu mediowego Edipresse istniejąca od 1995 r. z siedzibą w Warszawie. Od 2000 r. ma status spółki akcyjnej ze 100-procentowym udziałem kapitału szwajcarskiego. 
Edipresse Polska to firma mediowa, zajmująca według badań Gemius/PBI 15 pozycję wśród największych w Polsce wydawców internetowych. W portfolio Spółki wchodzą największe serwisy dla kobiet Polki.pl oraz Wizaz.pl, serwisy o życiu gwiazd - party.pl, viva.pl oraz serwisy skierowane do rodziców np. mamotoja.pl czy niania.pl. Ponadto Edipresse wydaje też tytuły prasowe będące w większości liderami w swoich kategoriach - Viva!, Party.Życie Gwiazd, Uroda Życia, Przyjaciółka, oraz czasopisma dla rodziców Mamo to ja oraz Twoje Dziecko. 
Edipresse Polska jest organizatorem prestiżowego konkursu VIVA! Photo Awards oraz pokazu mody w Polsce Flesz Fashion Night.

</doc>
<doc id="448181" url="https://pl.wikipedia.org/wiki?curid=448181" title="Bernard (biskup poznański)">
Bernard (biskup poznański)

Bernard (zm. w 1164) – biskup poznański.
Życiorys.
Był Niemcem, przybyłym w orszaku księżnej Salomei z Bergu. Występuje jako świadek na przywileju księżnej dla klasztoru w Mogilnie z ok. 1143 jako prepozyt kolegiaty św. Piotra w Kruszwicy. "Rocznik Lubiński" podaje, że sprawował on posługę biskupią od 1159 roku aż do śmierci w 1164.

</doc>
<doc id="448185" url="https://pl.wikipedia.org/wiki?curid=448185" title="Aleksander I Pawłowicz">
Aleksander I Pawłowicz



</doc>
<doc id="448187" url="https://pl.wikipedia.org/wiki?curid=448187" title="Aleksander II (car rosyjski)">
Aleksander II (car rosyjski)



</doc>
<doc id="448189" url="https://pl.wikipedia.org/wiki?curid=448189" title="Batyżowiecki Staw">
Batyżowiecki Staw

Batyżowiecki Staw (słow. "Batizovské pleso", niem. "Botzdorfer See", węg. "Batizfalvi-tó") – staw tatrzański położony w Tatrach Wysokich w środkowej części Doliny Batyżowieckiej ("Batizovská dolina") u stóp najwyższego szczytu Tatr Gerlachu ("Gerlachovský štít", 2655 m n.p.m.) oraz Kończystej ("Končistá", 2535 m), znajdujący się na wysokości 1884 m.
Opis.
Staw jest jedynym większym jeziorem w Dolinie Batyżowieckiej. Według pomiarów pracowników TANAP-u z lat 1961–67 ma powierzchnię 3,48 ha, wymiary 288 × 160 m i głębokość ok. 8,7 m. Starsze pomiary Josefa Schaffera z 1928 r. dały rezultaty odpowiednio 2,7792 ha, 234 × 160 m i 11,2 m głębokości.
Jest to jezioro polodowcowe o półksiężycowatym kształcie, zamknięte potężnym i typowym ryglem skalnym o wysokości 11 m. Z rygla tego rozciągają się widoki na groźne filary Kończystej, ściany Gerlachu, Batyżowiecki Szczyt, Kościółek, Kaczy Szczyt i Zmarzły Szczyt. Ze stawu wypływa Batyżowiecki Potok ("Batizovský potok"), który, spadając z progu skalnego, tworzy liczne kaskady – Batyżowieckie Wodospady ("Batizovské vodopády").
Obok jeziora na głazie umieszczono tabliczkę upamiętniająca doktora Ernsta Gottlieba, który zginął na pobliskiej Kończystej.
Szlaki turystyczne.
Żółty szlak turystyczny jest otwarty tylko od 16 czerwca do 31 października, natomiast czerwony – w okresie bez pokrywy śnieżnej.

</doc>
<doc id="448190" url="https://pl.wikipedia.org/wiki?curid=448190" title="Aleksander III Aleksandrowicz">
Aleksander III Aleksandrowicz



</doc>
<doc id="448192" url="https://pl.wikipedia.org/wiki?curid=448192" title="Kolej dużych prędkości we Francji">
Kolej dużych prędkości we Francji

Kolej dużych prędkości we Francji – system kolejowego transportu publicznego pozwalającego na wykonywanie przewozów pasażerskich z prędkościami przekraczającymi 300 km/h. We Francji pierwsza linia kolej dużych prędkości Paryż – Lyon została uruchomiona w 1981 r.
Historia.
Geneza.
Pomysł kolei dużych prędkości we Francji narodził się 40 lat temu, jednakże w owym czasie rząd francuski faworyzował raczej tylko „nowoczesne” i futurystyczne konstrukcje – poduszkowce, czy też maglev trains, takie jak Bertin’s Aérotrain.
Mimo tego SNCF próbowało zwiększać prędkość konwencjonalnych pociągów do 180–200 km/h, gdzie do napędów używano turbin gazowych. Energia w tamtych latach była stosunkowo tania i turbiny gazowe (pierwotnie projektowane do helikopterów) były konstrukcjami zwartymi i o dużych mocach. W 1967, SNCF wprowadziły jako napęd turbinę gazowa w prototypie TGS z ETG ("Elément a Turbine a Gaz") w pociągu na trasie Paryż – Cherbourg w marcu 1970 r.
TGV.
Program TGV zapoczątkowany został już w późnych latach 60.
W 1969 roku koleje francuskie SNCF zaproponowały władzom państwowym projekt usługi wysokiej prędkości i wysokiej częstotliwości do południowo-wschodniej Francji przez nową linię Paryż-Lyon.
Pomysł SNCF na pociągi TGV został rozwinięty jako system kompatybilny z istniejącą infrastrukturą kolejową. Ważną korzyścią tego faktu było to, iż pociągi dużych prędkości używały istniejącej infrastruktury w miastach (np. dworce). Inną korzyścią było wykorzystanie istniejących linii kolejowych i ich integracja z budowanymi w przyszłości odcinkami specjalnych linii dla pociągów TGV.
Pierwszy prototyp, pociąg TGV 001, rozpoczął testy we wczesnych latach 70. Napędzany był turbiną gazową podobnie jak japoński Shinkansen. 8 grudnia 1972 ustanowił on rekord prędkości 318 km/h, który obowiązywał przez najbliższe 23 lata (najszybszym pociągiem o napędzie spalinowym był wtedy rosyjski TEP80 273 km/h).
TGV 001 dla potrzeb przebadania torów i sieci trakcyjnej wykonał pond 175 jazd przy prędkościach przekraczających 300 km/h dostarczając inżynierom wielu cennych danych przydatnych przy produkcji TGV. Kompletna, nowa linia dużych prędkości została wybudowana w końcu lat 70. – wiodła z Paryża do Lyonu. 27 września 1981, pierwszy odcinek został otwarty przez prezydenta François Mitterranda, który uczestniczył w inauguracyjnej jeździe – w kabinie mechanika. Opływowy, jasnopomarańczowy pociąg stał się sławny zwłaszcza że parę miesięcy wcześniej jeden z nowych pociągów ustanowił światowy rekord prędkości wynoszący 380 km/h (poprzedni z roku 1955 przy pomocy pary francuskich lokomotyw).
Początki TGV – TGV 001.
Pokusa wielkich szybkości i pomyślny rozwój programu pociągów turbinowych to dwa pomysły, które razem w końcu lat 60. (1964) zaowocowały powstaniem kolei wielkich prędkości – japoński Shinkansen. Były one też ucieleśnieniem wspólnego przedsięwzięcia SNCF oraz przemysłu, mającego na celu zbadanie możliwości zastosowania silników gazowo-turbinowych. Realizację projektu rozpoczęto w roku 1967. Zatytułowany był Rail Possibilities on New Infrastructures oznaczenie kodowe: C03. Eksperymentalny wagon X4300 TGS, poprzednik ETG, został przetestowany przy prędkościach do 252 km/h w październiku 1971 r. i dał pomyślne rezultaty. SNCF przewidując rozwój w tej dziedzinie wybudowały linie kolejową o prędkościach 250 km/h do 300 km/h, a Alsthom wybudował dla SNCF specjalny prototyp pociągu do testowania projektów pociągów dużych prędkości TGV 001 ("Tres Grande Vitesse"). Nad całością panował niejaki Roger Tallon, wcześnie znany jako projektant samochodów, motocykli i mebli o kosmicznym wyglądzie.
Pociąg turbinowy TGV 001.
Pociąg turbinowy TGV 001 był pociągiem testowym zbudowanym dla potrzeb rozległego programu badawczego obejmującego trakcję, dynamikę pojazdu, układów hamulcowych, aerodynamikę, sygnalizację oraz inne technologie niezbędne do tego przedsięwzięcia. Powstał tylko jeden egzemplarz, aczkolwiek planowano wybudowanie też wersji drugiej, wyposażonej w system aktywnego przechyłu. Studia nad wersją przechyłową zostały jednak zakończone i z powodów technicznych nigdy nie wyszły poza stadium projektów.
TGV 001.
TGV 001 składał się z dwóch lokomotyw i trzech wagonów. Cały ten zestaw był nierozdzielny. Wszystkie osie były wyposażone w silniki elektryczne, o stosunkowo dużej mocy w stosunku do jego wagi. Napęd elektryczny umożliwiał hamowanie dynamiczne, które przy dużych prędkościach było wyjątkowo efektywne.
Każda lokomotywa wyposażona była w turbiny (TURMO IIIG później TURMO X, używana także w helikopterach Sud Aviation’s Super Frelon helicopter), które pracowały ze stałą prędkością. Podłączone były poprzez reduktor do generatora. Lokomotywa posiadała także przekładnię do silników trakcyjnych, instalację hamowania dynamicznego, sygnalizację, urządzenia hamujące itp.
TGV 001 połączone były przegubami z sąsiednimi wagonami na standardowych wózkach. Dawało to większą stabilność (przez dynamiczny łącznik z obudową) i przestrzeń do pneumatycznego zawieszenia umiejscowionego na poziomie środka ciężkości.
Kilka danych technicznych TGV 001:
TGV 001 uczestniczył w 5227 testach przejeżdżając pół miliona kilometrów. W 175 testach przekroczył prędkość 300 km/h, a 8 października 1972 osiągnął 318 km/h. To było (i nadal jest) światowym rekordem prędkości uzyskanym przez nie elektryczny pociąg. Testy TGV 001 były ważną częścią projektu C03, dowodzącą słuszności koncepcji w warunkach rzeczywistych oraz dostarczyły wielu danych w badaniach nad koleją wielkich prędkości.
Zasilanie elektryczne.
Wraz z kryzysem paliwowym w roku 1974, okazało się, iż dalsze prowadzenie prac nad silnikami spalinowymi z ekonomicznego punktu widzenia będzie nie uzasadnione, a co za tym idzie musiano zmienić wymagania co do napędów w kierunku całkowicie elektrycznych. Zaowocowało to znacznym zmianom projektowym w programie. W kwietniu 1974 r, eksperymentalny pociąg elektryczny Z7001 o pseudonimie Zébulon, rozpoczął jazdy. Zébulon był przebudowany z Z7115. Używając tego pojazdu nowa lokomotywa Y226 o długich wózkach z transmisją kardanową (poprzednik Y230) rozpoczęła testy. Główną innowacją było Body mounting silników trakcyjnych, co umożliwiało znaczącą redukcję wagi (3300 kg) lokomotywy, większą prędkość, oraz krytyczną oraz stabilność zestawu. Zébulon wykorzystywał także pantograf, który później stał się pantografem AM-PSE TGV.
Badano również możliwości hamulca szynowego – siły hamującej bez fizycznego kontaktu z szyną. Wysoka sprawność tego pomysłu była obiecująca, lecz znaczne przegrzewanie się szyn spowodowało zarzucenie tych prac. Klasyczne (nie pneumatyczne) zawieszenie Zébulona było satysfakcjonujące bardziej niż pneumatyczne zawieszenie zastosowane w TGV 001.
W okresie 20 miesięcy Zébulon przejechał prawie milion kilometrów, z czego 25000 z prędkością ponad 300 km/h. Największą prędkość którą osiągnął Zébulon było 309 km/h. Perspektywy projektu C03 który finansował rząd francuski w roku 1976 były więc obiecujące... Wkrótce rozpoczęto budowę linii elektrycznej na trasie Paryż – Lyon.
Projekt wystroju TGV wewnątrz, jak i na zewnątrz, został powierzony Jackowi Cooperowi, nie jak wcześniej sądzono Rogerowi Tallonowi – jego projekt na super szybki pociąg został odrzucony – jako zbyt nowoczesny i futurystyczny. Tallon twierdził, że ówczesna technika nie była jeszcze do takiego projektu gotowa. Projekt wiązał się długim okresem dodatkowych prób, na które nie było już czasu. Tallonowi powierzono projekt wystroju pociągów Corail. Jack Cooper urodził się w Wielkiej Brytanii w roku 1931, a następnie przeniósł się do Francji. W połowie lat 50. spędził kilka lat pracując u amerykańskiego projektanta Raymonda Loewa, który był najsławniejszym projektantem lokomotywy elektrycznej Pennsylvania Railroad’s GG1. Na początku roku 1968 kiedy rozpoczął pracę dla Alstom Jack Cooper został poproszony o narysowanie pociągu, który nie wyglądałby na pociąg. Zaprojektował wygląd oraz wnętrze turbopociągu TGV 001, wkrótce potem narodził się wygląd TGV.
W 1975 r. Cooper narysował pociąg wyglądem zaskakująco przypominający TGV Duplex, który pojawił się 20 lat później.
Gdy wygląd zewnętrzny pociągu zaproponowany przez Coopera został zaakceptowany wrócił on do projektowania wnętrza łącznie z siedzeniami i klamkami od drzwi. Wiele elementów wewnętrznych kolidowało ze sobą i Cooper musiał znaleźć optymalne rozwiązania. Przestrzeń wewnętrzna musiała być zapraszająca, komfortowa – zapraszająca do wypoczynku, cicha, łatwa do sprzątania i zgrabnie połączona w jednolitą atmosferę. Komfort musiał być odczuwalny przez wszystkich pasażerów poprzez zachowanie specyficznego stylu wnętrz. Postawiono sobie za cel, aby wnętrze było zarówno relaksujące, jak i przyjemne. W późnych latach 70. projekt pierwszego TGV był gotowy. Pierwszy skład pociągu został zamówiony 4 listopada 1976.
Przez ponad 20 następnych lat wykonano 600 kopii cooperowskich nosów pociągu TGV.
Problemy techniczne.
28 lipca 1978 roku pierwsze zestawy TGV opuściły fabrykę Alsthom w Belfort. Stały się one później pociągami TGV Sud-Est 01 i 02, ale dla celów testowych nadano im pseudonimy "Patrick" i "Sophie" (radiowe sygnały rozpoznawcze). Przez następne miesiące testów wprowadzono w tych pociągach ponad 15,000 modyfikacji. Wibracje przy wysokich prędkościach były szczególnie trudnym problemem do likwidacji, bo nowe pociągi wcale nie były wygodne podczas szybkiej jazdy. Rozwiązanie tego problemu przyszło powoli i opóźniło wejście TGV do normalnej eksploatacji. Ostatecznie odkryto, że zastosowanie gumowych bloków pod sprężynami amortyzatorów rozwiązało problem. Inne problemy związane ze stabilnością składu zostały przezwyciężone do 1980 roku, już kiedy otwarto pierwszy odcinek linii Paryż – Lyon. Pierwszy skład o numerze 03 został dostarczony 25 kwietnia 1980.
W 1981 r. zrealizowano zamówienie na 87 składy pociągów TGV, a w 1981 skład o numerze 16 użyto do bicia rekordów prędkości (dla docelowej prędkości 100 m/s = 360 km/h). Cel został osiągnięty 26 lutego 1981 – pociąg nr 16 osiągnął prędkość 380 km/h przy zachowaniu pełnego bezpieczeństwa. Kontrastowało to z rekordem ustanowionym w 28 marca 1955 przez parę francuskich lokomotyw CC 7107 i BB 9004. Podczas tej próby skład uległ uszkodzeniu, a następnie wykoleił się niszcząc część torowiska, na którym wykonywano testy.
27 września 1981 pierwszy TGV z pasażerami opuścił Paryż z prędkością rozkładową 260 km/h po inauguracji dokonanej przez francuskiego prezydenta François Mitterranda jaka odbyła się 5 dni wcześniej.
Rozpoczęła się długa era transportu lądowego we Francji.
Sieć kolei dużej prędkości we Francji.
Odtąd TGV rozpoczęły swój rozwój oraz wprowadzano kolejne innowacje w każdej następnej generacji pociągów. W 1989 zadebiutował TGV Atlantique łączący zachód Francji z Paryżem. Pociąg ten zawierał wiele nowych rozwiązań w stosunku do wcześniejszego Sud-Est – to wynik ciągłych badań i rozwoju SNCF oraz jego kooperantów. Godnym uwagi jest fakt ustanowienia przez specjalnie przygotowany skład TGV Atlantique, 18 maja 1990, światowego rekordu prędkości pociągu elektrycznego – 515,3 km/h – pobitego dopiero w 2007 r.
Sieć kolejowa we Francji, będąca własnością Réseau ferré de France (RFF), to linie normalnotorowe (prześwit 1435 mm) o łącznej długości 34 449 km. Zelektryfikowanych jest 14 104 km linii, z czego 5850 km jest pod systemem 1500 V DC, a 8195 km pod 25 kV AC.
Początek elektryfikacji napięciem przemiennym 25 kV to lata rozwoju energoelektroniki i początek powstania pierwszej linii dużej prędkości LGV między Paryżem a Lyonem. Linie, które elektryfikowano w pierwszej kolejności, a to przede wszystkim południe Francji, są pod napięciem 1500 V prądu stałego. Ponieważ moc, przenoszona przez oba systemy zasilania jest zbliżona, trakcja 1500 V w porównaniu do trakcji 25 kV (linia nośna i jezdna) jest odpowiednio ‘cięższa’ i grubsza. Różnice w wyglądzie są więc wyraźne.
Ogólnie linie, ze względu na dopuszczalną prędkość, można podzielić:
Stan pozostałych linii SNCF jest na wysokim poziomie i na większości szlaków obowiązuje prędkość 120–140 km/h i 160 km/h, a na zmodernizowanych 200–220 km/h, niezależnie od systemu zasilania.
Pociągi TGV mogą się poruszać zarówno LGV, jak i na pozostałych odcinkach – tu poruszają się już z prędkością, jaka obowiązuje na danym szlaku.

</doc>
<doc id="448193" url="https://pl.wikipedia.org/wiki?curid=448193" title="Mikołaj II Aleksandrowicz">
Mikołaj II Aleksandrowicz



</doc>
<doc id="448195" url="https://pl.wikipedia.org/wiki?curid=448195" title="Societas Europaea">
Societas Europaea



</doc>
<doc id="448196" url="https://pl.wikipedia.org/wiki?curid=448196" title="EZIG">
EZIG



</doc>
<doc id="448197" url="https://pl.wikipedia.org/wiki?curid=448197" title="Skorosze">
Skorosze



</doc>
<doc id="448198" url="https://pl.wikipedia.org/wiki?curid=448198" title="Skorosze (powiat pułtuski)">
Skorosze (powiat pułtuski)

Skorosze – wieś w Polsce położona w województwie mazowieckim, w powiecie pułtuskim, w gminie Winnica.
W latach 1975–1998 miejscowość administracyjnie należała do województwa ciechanowskiego.

</doc>
<doc id="448199" url="https://pl.wikipedia.org/wiki?curid=448199" title="AGV">
AGV

AGV, Automotrice à Grande Vitesse "(Zespół Trakcyjny o Bardzo Wysokiej Prędkości)" – prototypowy francuski pociąg pasażerski, należący do rodziny pociągów TGV produkowanej przez Alstom, przystosowany do poruszania po szynach o standardowej szerokości. Umiejscowienie silników pod podłogą składu zwiększa jego pojemność, wynoszącą od 250 do 650 pasażerów. Ze względu na dopuszczalną prędkość przelotową 400 km/h, którą może osiągnąć, będzie użytkowany przede wszystkim na liniach dużych prędkości. Producent skategoryzował AGV podobnie jak TGV Duplex jako "skład bardzo wysokich prędkości", w przeciwieństwie do Pendolino posiadającego kategorię "składu wysokich prędkości". Zastosowane rozwiązania wydłużają czas eksploatacji oraz zmniejszają zużycie energii o 15% w stosunku do poprzednich generacji.
Geneza.
Istnieje wiele powodów, dla których Alstom zdecydował się zbudować pociąg AGV. Najważniejszym jest potrzeba zwiększenia prędkości maksymalnej z 300 do 350 km/h, ale przy zachowaniu tej samej sprawności technicznej i kosztów eksploatacyjnych, co pociąg TGV o prędkości 300 km/h. Już w 1985 r. na Eurailspeed w Lille Alstom pokazało model TGV – NG (Nouvelle Generation). Ten prototyp, rozwijający prędkość 360 km/h, otworzył nowe możliwości. Tym niemniej wciąż opierał się na tradycyjnym dla TGV układzie głowic napędowych z włączonymi pomiędzy nie wagonami. Taki układ ma jednak ograniczenia w redukowaniu nacisku na osie napędzane, jednocześnie zaś wejście do służby pociągu ICE 3 skłoniło producenta TGV do zastosowania innej koncepcji – pociągu o "napędzie rozproszonym", z silnikami zamontowanymi wzdłuż całego pociągu.
We wrześniu 1998 r. przedstawiony został w Paryżu – Bercy, po raz pierwszy konkretnie, przyszły AGV jako model trójwymiarowy. Technika napędowa odpowiada tej z ICE 3, jednak umożliwia rozwinięcie prędkości 350 km/h. Od nowego pociągu oczekuje się lepszej aerodynamiki, zmniejszonej emisji hałasu i spokojniejszego biegu pociągu.
Technika.
Jak już wspomniano silniki pociągu są umieszczone oddzielnie. Siły dynamiczne na torach przy 350 km/h maja odpowiadać tym jakie są w pociągu TGV Réseau, rozwijającym prędkość 300 km/h. Liczba miejsc siedzących wzrasta przy pociągu o długości 200 metrów o 9 procent. Po raz pierwszy w pociągu TGV pojawia się hamulec szynowy (hamulec z prądem wirowym) który był zaplanowany także dla TGV NG. Podstawowym elementem konstrukcji, przeniesionym z pociągu TGV jest przegubowy układ połączeń wagonów i zastosowanie wspólnych wózków. Zdaniem SNCF należy zachować taki układ ze względu na jego doskonałe charakterystyki biegowe i duże bezpieczeństwo jazdy. Jak wykazały to dwa wypadki wykolejenia, jakim uległy pociągi TGV, układ wagonów na wspólnych wózkach zachowuje się bardzo stabilnie. W czasie wykolejenia pociąg nie przewraca się i nie opuszcza linii toru. Najchętniej SNCF widziałoby wersję o podwójnym piętrze, ale pociągi te, pomimo postępu technicznego nie są ujęte w koncepcie napędowym.
Układ pociągu AGV będzie oparty na module trzech wagonów, z dwoma wagonami silnikowymi i wagonem doczepnym. W wagonie silnikowym każda oś będzie napędzana silnikiem synchronicznym z magnesami trwałymi o mocy 600 kW. Silniki te charakteryzują się lepszym stosunkiem uzyskanej mocy do masy, niż silniki asynchroniczne. Taki układ umożliwia tworzenie różnych konfiguracji składu, z których każda ma praktycznie tę samą moc trakcyjną i hamującą. Dzięki różnemu wyposażeniu trakcyjnemu możliwe jest dodawanie do modułu 3-wagonowego wagonów doczepnych, co umożliwia uzyskanie składu 7-, 10- czy 14-wagonowego. Produkowane będą tylko dwa rodzaje wagonów – z kabiną i bez kabiny maszynisty.
W wyniku zastosowania napędu rozłożonego na wiele wagonów i zrezygnowania z oddzielnych wagonów silnikowych niedostępnych dla podróżnych, 10-wagonowy pociąg AGV długości 200 m będzie miał tylko 11 wózków, a nie 13, jak w 10-wagonowych pociągu TGV Reseau (dwa wagony silnikowe i osiem tocznych). Powinno to zmniejszyć nie tylko koszty, lecz także hałas powstający w czasie jazdy. Pociąg będzie miał 411 miejsc do siedzenia, w porównaniu z 377 w TGV Reseau, a zatem koszt jednego miejsca powinien być mniejszy.
Skład posiada wysoką wydajność (jest obsługiwany przez silniki synchroniczne z magnesami trwałymi o skuteczności 97% i 1 kW na kilogram).
Konfiguracja pociągu AGV.
Pociąg AGV będzie miał wiele nowości technicznych. Opracowany został aktywny system zawieszenia bocznego, który będzie zamontowany na wszystkich wózkach tocznych dla stabilizacji jazdy w kierunku poprzecznym do osi toru. Siłowniki o napędzie elektrycznym będą utrzymywały pudło wagonu praktycznie w osi wózka, eliminując w ten sposób kontakt pudła z odbojnikami bocznymi. Centrowanie to umożliwi obniżenie sztywności zawieszenia drugiego stopnia, co powinno poprawić komfort jazdy. Siłowniki elektryczne będą sterowane, aby stabilizować niskie i średnie częstotliwości ruchów bocznych pudła w stosunku do wózków. Jednocześnie poziom komfortu nie będzie się zmieniał w zależności od pozycji wagonu w pociągu. Aby sprawdzić zaprojektowane nowości, Alstom wyposażył jeden z pociągów TGV Reseau w aktywne zawieszenie boczne oraz siłowniki elektryczne i badał to rozwiązanie na odcinku Lille – Calais linii TGV Nord Europe przy prędkości 350 km/h. Stwierdzono, że komfort dynamiczny przy tej prędkości odpowiadał komfortowi jazdy z prędkością 300 km/h pociągu nie wyposażonego w te siłowniki. Przeprowadzone będą jeszcze inne próby z siłownikami o zmienionym kształcie. Inną poważną trudnością, jaką trzeba było pokonać, to hamowanie pociągu z prędkości 350 km/h. Założono, że musi być ono skuteczne i zarazem oszczędne, bez zwiększenia długości drogi hamowania, gdyż zmniejszałoby to przepustowość linii. W tym celu zamontowano w pociągu TGV dwa wózki silnikowe wyposażone w hamulce szynowe i badano z prędkościami do 350 km/h. Hamulce szynowe umożliwiają hamowanie nagłe z siłą 20 kN na wózek, w zakresie prędkości 350-200 km/h. Przy hamowaniu służbowym siła jest zmniejszona do 10 kN. Jeżeli odstęp między pociągami na linii wynosi 3 minuty, to ten poziom sił hamowania jest możliwy do przyjęcia zarówno ze względu na nagrzewanie się szyn, jak również siłę pionową między hamulcem a szyną, wytwarzaną przez indukcję magnetyczną. Próby wytrzymałościowe zostały przeprowadzone w 1998 r. i wypadły pozytywnie. W pociągu AGV o prędkości 350 km/h hamulec szynowy będzie zamontowany na pierwszym i ostatnim wózku składu. Ponieważ silniki trakcyjne będą zawieszone w pudle pojazdu bezpośrednio pod pomieszczeniami dla pasażerów, może to prowadzić do zwiększonych drgań w przedziałach. Między silnikami trakcyjnymi a pudłem zastosowano więc przekładki metalowo-gumowe, które powinny wyeliminować drgania wewnątrz pojazdu. Mając wózek silnikowy, na którym jednocześnie osadzone są pudła sąsiadujących wagonów, trudno jest zastosować wymuszone chłodzenie silników, będą więc miały one wentylację własną, z wentylatorami zamontowanymi wewnątrz silnika. W celu rozwiązania problemu wnikania kurzu do silników zastosowano odwirowanie, eliminujące większe cząsteczki zanieczyszczeń. Najcięższe podzespoły, jakimi są transformatory ważące po 6,5 t, zlokalizowano – dla poprawy stabilności jazdy przy dużej prędkości – w wagonach skrajnych. Pociąg AGV będzie miał środek ciężkości na wagonach czołowych niżej niż wagony silnikowe TGV. Skrajne wagony będą miały tylko po 3 osie, a mimo to nacisk 17 t na oś nie będzie przekroczony.
W AGV będzie wykorzystywana ta sama technologia budowy aluminiowego pudła, jaką opracowano dla TGV Duplex. Pozwoli to zaoszczędzić 2 t na masie w porównaniu ze stalowym pudłem TGV. Jedynymi stalowymi elementami będą przejścia między wagonowe i kabina maszynisty. AGV będzie miał tę samą odporność na zderzenie jak TGV Duplex, a zatem będzie zdolny pochłonąć 4,6 MJ energii.
Wyposażenie wnętrz.
Alstom spodziewa się, że w przyszłości koleje będą chciały odnawiać wnętrze pojazdu częściej niż dotychczas, np. co 5-7 lat. W związku z tym opracowano modułową koncepcję wyposażenia i wystroju wnętrza, którą można będzie zastosować we wszystkich pociągach dużej prędkości, w zależności od długości trwania podróży. Pomieszczenia pasażerskie będą podzielone na strefy ze wspólnymi przyłączami mechanicznymi i elektrycznymi. W poszczególnych strefach znajdą się :
Pociąg AGV będzie miał podłogę na jednakowej wysokości w całym składzie, w odróżnienia od TGV, gdzie poziom podłogi był wyższy w miejscach podparcia na wózkach. Będą też zastosowane szerokie drzwi dla ułatwienia przemieszczania się pasażerów.
AGV i technika wychylnego pudła.
Aby rozwinąć duże prędkości na starszych liniach, utworzono wersję AGV z techniką nachylania. Przetestowana ona została już w TGV Pendulaire. Technika nachylania ma zostać zastosowana także przy prędkościach 320 km/h. Jest to dużo więcej niż przy niemieckim ICE – T (230 km/h) lub włoskim Pendolino (250 km/h).
Jazdy próbne.
Alstom zbudował dwa prototypy wagonów AGV wyposażone w wózki silnikowe, jak i toczne. Jeden wagon posiada kabinę maszynisty, zaś drugi jest wagonem przejściowym. Te dwa wagony zostały połączone z czterema wagonami przejściowymi TGV Reseau oraz głowice napedową TGV Reseau 502 (wziętym ze składu zniszczonego po wypadku z września 1997 r.) – w ten sposób utworzony został skład próbny w konfiguracji: M1 + R1 + R2 + R4(Bar) + R8 + AGV2 + AGV1.
Za pomocą tego składu w październiku 2001 roku rozpoczęto jazdy próbne, które miały na celu sprawdzenie zachowania się pantografu osadzonego na przegubowym pudle, a także zbadanie zachowania się wózka silnikowego oraz wypróbowanie układu chłodzenia obwodu trakcyjnego. Prototyp AGV, nazwany imieniem Elisa testowany był w okolicach Calais-Frethun.
Perspektywy.
Jazdy próbne prototypowego składu AGV zakończone zostały w maju 2002 roku. W ostatniej jeździe testowej uczestniczył wiceprezes Alstom Transport Francois Palas. Obecnie koleje włoskie są zainteresowane składami AGV na linie 300 km/h .
Linki zewnętrzne.
Pierwsze AGV zaprezentowane

</doc>
<doc id="448200" url="https://pl.wikipedia.org/wiki?curid=448200" title="Bogufał I">
Bogufał I

Bogufał I (zm. 8 sierpnia 1146) – biskup poznański. Według Długosza szlachcic herbu Poraj, co jednak jest wątpliwe. Data objęcia przez niego diecezji nie jest znana. Poparł książąt „juniorów” w sporze z seniorem Władysławem II i po zwycięskiej dla nich bitwie pod Poznaniem (pocz. 1146) otrzymał darowiznę (wieś Lusowo) od księcia wielkopolskiego Mieszka. Datę dzienną jego zgonu podaje Nekrolog Lubiński, rok odnotowano w Roczniku lubińskim.

</doc>
<doc id="448201" url="https://pl.wikipedia.org/wiki?curid=448201" title="Szydłowo Krajeńskie">
Szydłowo Krajeńskie

Szydłowo Krajeńskie – przystanek kolejowy w Jaraczewie w województwie wielkopolskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="448203" url="https://pl.wikipedia.org/wiki?curid=448203" title="Spółdzielnia europejska">
Spółdzielnia europejska

Spółdzielnia europejska (również SCE, z ) – obok spółki europejskiej i europejskiego zgrupowania interesów gospodarczych jedna z paneuropejskich form korporacyjnych, której głównym celem jest umożliwienie i ułatwienie prowadzenia działalności spółdzielczej w wymiarze transgranicznym. Spółdzielnia jest zrzeszeniem osób fizycznych lub prawnych, do których stosuje się odmienne zasady funkcjonowania niż w stosunku do pozostałych podmiotów gospodarczych. Do zasad wymienionych w rozporządzeniu Rady zalicza się: zasadę demokratycznej struktury i kontroli oraz zasadę podziału zysku netto za rok obrotowy na zasadzie słuszności. Rozumienie wyżej wymienionych zasad obejmuje w szczególności zasadę pierwszeństwa osoby przed kapitałem, co przekłada się na określony sposób przyjmowania, występowania oraz wykluczania członków oraz zasadę „jedna osoba jeden głos”, co oznacza, że prawo głosu jest przypisane do osoby, a nie majątku.
Zasadniczym celem działalności spółdzielni europejskiej jest zaspokajanie potrzeb jej członków lub wspieranie ich działalności gospodarczej lub społecznej, np. przez zawieranie z nimi umów o dostawę towarów lub o świadczenie usług bądź wykonanie pracy w ramach czynności, których dokonuje, względnie których dokonanie zleca się spółdzielni europejskiej. Każdy z członków spółdzielni powinien otrzymywać odpowiadającą jego udziałowi w czynnościach spółdzielni korzyść z działalności SCE. Członkami spółdzielni powinni być równocześnie klienci, pracownicy lub dostawcy SCE albo powinni być oni w jakiś sposób zaangażowani w działania spółdzielni. Wynagrodzenie kapitału winno być ograniczone.
Charakterystyka spółdzielni europejskiej:
Podstawa prawna:

</doc>
<doc id="448204" url="https://pl.wikipedia.org/wiki?curid=448204" title="Predator 2">
Predator 2

Predator 2 − amerykański film science-fiction z 1990 roku w reżyserii Stephena Hopkinsa. Sequel filmu "Predator".
W Polsce był na ósmym miejscu najbardziej dochodowych filmów w kinach w 1991 roku.
Fabuła.
W roku 1997 ulice Los Angeles zostają opanowane przez nawzajem zwalczające się gangi. Po jednej ze strzelanin z policją oddział świetnie uzbrojonych i zorganizowanych kolumbijskich handlarzy narkotyków barykaduje się w pobliskim magazynie. Po chwili rozlegają się odgłosy walki, a gdy policja wkracza do budynku, okazuje się, że tylko jeden z gangsterów został przy życiu. Przerażony ucieka, a strzelając na oślep i ignorując wezwania do poddania się, wkrótce ginie od kul stróżów prawa. Chwilę później na miejscu zjawia się w czarnych helikopterach dziwna grupa ludzi, dowodzona przez agenta Petera Keyesa, która usuwa wszystkich z budynku. Podejrzenia o tę masakrę padają na konkurencyjny gang Jamajczyków, do czasu, aż kilku z nich nie zostanie znalezionych martwych i obdartych ze skóry.
Porucznik Mike Harrigan, pomimo zakazu szefa, postanawia wziąć sprawy w swoje ręce. Nocą odwiedza samozwańczego Króla Jamajczyków − Willie'go. Następnego dnia Król zostaje znaleziony martwy. Przez dociekliwość Harrigana ginie także jego przyjaciel. Odtąd Harrigan robi wszystko, aby złapać tajemniczego mordercę. Wkrótce niewidoczny morderca atakuje pociąg, w którym wszyscy ludzie są uzbrojeni. Przy życiu zostaje tylko ciężarna policjantka Leona. Harrigan zjawia się na miejscu, ścigając antagonistę.
Zapada noc. Harrigan trafia do siedziby FBI, tam agenci wyjawiają mu, że tajemniczym mordercą jest kosmita, który przybył na Ziemię, by zapolować na ludzi. Jest niewidoczny, ponieważ znajduje się w posiadaniu urządzenia załamującego światło. Agenci FBI podchodzą bestię w masarni. Predator, który staje się widoczny, zabija wszystkich. W końcu dochodzi do starcia między Harriganem a tytułową bestią. Policjantowi udaje się postrzelić kilkakrotnie łowcę. Gdy ten leży nieprzytomny, Mike zdejmuje mu maskę. Wtedy potwór odzyskuje przytomność. Na miejscu zjawia się szef FBI, Peter Keyes, lecz, niestety, chwilę później ginie, zabity od rzutu dysku. Predator ściga Harrigana po całym budynku. Ostatecznie policjant dociera do kryjówki przeciwnika, gdzie odnajduje liczne trofea myśliwskie (w tym czaszkę Xenomorpha). Wkrótce zjawia się tam i Predator, który ginie jednak, gdy Harrigan przebija mu pierś dyskiem. Na miejscu zjawiają się inni Predatorzy. Zabierają oni martwe ciało swego kolegi, po czym odchodzą. Kryjówka jest statkiem, który odlatuje. Harriganowi zostaje podarowany pistolet skałkowy z XVIII wieku.
Tło powstania filmu.
Kontynuacja "Predatora" dostała zielone światło w momencie, gdy seria komiksowa "Predator" Dark Horse Comics, kontynuująca wątki z pierwszego filmu, odniosła sukces na rynku. Scenarzysta komiksu Mark Verheiden w 2016 roku opowiadał:
"Przeprowadziłem się z Portland do Los Angeles na początku lat 80. z zamiarem pracy w przemyśle filmowym, ale szybko odkryłem, że trudno o pierwsze poważne zlecenie. (...) Byłem więc bardzo zaskoczony, kiedy skontaktował się ze mną Joel Silver, producent filmu" Predator". Właśnie opublikowano pierwszą część komiksu, historia spodobała mu się i zdecydował, że chciałby, żebym omówił fabułę z Jimem i Johnem Thomasem, scenarzystami pierwszego fimu. Udałem się więc na moje pierwsze spotkanie z dużym producentem, w prawdziwym studiu filmowym i przedstawiłem im dalszy ciąg historii. Część pomysłów, szczególnie pomysł przeniesienia akcji do dużego miasta i starcie w metrze, zostały zaadaptowane na planie filmowym" Predatora 2"."
Za miejsce akcji obrano Los Angeles, w którym były wojny gangów i upały, co stanowiło idealne miejsce jako potencjalne łowisko dla Predatora. Głównym zamierzeniem było rozszerzenie mitologii Predatorów, ukazując ich jako istoty przybywające na planety od wieków na polowania.
Producent Joel Silver wybrał za stanowisko reżysera Stephena Hopkinsa, który zainteresował się filmem podczas reżyserowania "". Hopkins dołączył do produkcji nim ukończono scenariusz i ściśle współpracował z braćmi Thomas ws. poprawek skryptu i storyboardów. Silver zatrudnił też współpracujących z nim przy "Zabójczej broni" Danny’ego Glovera i Gary’ego Busey’ego. Pierwotnie miał powrócić Dutch z pierwszego filmu jako agent FBI, jednak grającemu go Arnoldowi Schwarzeneggerowi nie spodobał się pomysł na sequel i zrezygnował z jego udziału. Postać Dutcha zastąpiono agentem Keyesem.
Scenarzyści uznali, by umieścić "Predatora 2" dziesięć lat po wydarzeniach z pierwszym filmu, umieszczając w przyszłości, tj. 1997, tworząc na jego potrzeby nowe technologie video i wówczas nieistniejącą linię metra w Los Angeles (the Los Angeles Metro Rail zaczęło operować w momencie, gdy film miał premierę kinową).
MPAA wstępnie dało "Predatorowi 2" kategorię NC-17, jednak w wyniku cięć przez studio film ostatecznie dostał kategorię R.
Opinie.
Film zyskał głównie negatywne opinie krytyków filmowych. Jedną z korzystniejszych recenzji (paradoksalnie, recenzję neutralną) napisał Roger Ebert, który w skali od zera do czterech „gwiazdek”, wycenił film na .

</doc>
<doc id="448206" url="https://pl.wikipedia.org/wiki?curid=448206" title="Skrzyniec (województwo lubelskie)">
Skrzyniec (województwo lubelskie)

Skrzyniec – wieś w Polsce położona w województwie lubelskim, w powiecie lubelskim, w gminie Bełżyce. Przez wieś płynie rzeka Skrzyniczanka, dopływ Chodelki. 
W latach 1975–1998 miejscowość administracyjnie należała do ówczesnego województwa lubelskiego. Obecnie także należy do województwa lubelskiego. 
Według Narodowego Spisu Powszechnego z roku 2011 wieś liczyła mieszkańców.
Historia.
Na podstawie znalezisk krzemiennych wyrobów i odłupków stwierdzono, że najstarsze ślady obecności grup ludzkich na terenie dzisiejszego Skrzyńca pochodzą ze schyłkowego paleolitu. Są one datowane na lata pomiędzy X a VIII tysiąclecie p.n.e. i reprezentują łowców reniferów, żyjących u schyłku plejstocenu.

</doc>
<doc id="448207" url="https://pl.wikipedia.org/wiki?curid=448207" title="Aniołów (Częstochowa)">
Aniołów (Częstochowa)

Aniołów – osiedle w Częstochowie wchodzące w skład dzielnicy Wyczerpy-Aniołów. Od strony wschodniej płynnie przechodzi w Wyczerpy Dolne. Od zachodu sąsiaduje z Laskiem Aniołowskim. Nieco na południe od Aniołowa położony jest Kamień.
Przez osiedle przebiega linia kolejowa nr 1 z przystankiem Częstochowa Aniołów.
Nazwa osiedla pochodzi od "Wąwozu Aniołów", który oddzielał wzgórze Kamień od nieistniejącego obecnie wierzchołka Kawiej Góry (w latach 70. XX wieku wzgórze to zostało zlikwidowane przy okazji budowy alei Wojska Polskiego).
Historia.
Od 1867 roku Aniołów należał do gminy Grabówka. W "Słowniku geograficznym Królestwa Polskiego" z końca XIX wieku Aniołów jest opisany jako folwark położony nad Wartą liczący 8 domów i 57 mieszkańców. W tym samym słowniku jest również wspomniany jako nomenklatura Wyczerp Dolnych.
W 1896 roku Władysław Sachs założył w Aniołowie zakłady chemiczne. Wkrótce w sąsiedztwie zakładów wykształciła się osada fabryczna.
Aniołów został włączony do Częstochowy w latach 1928–1930. Ustawy dotyczące rozszerzenia granic miasta wprawdzie nie wymieniają Aniołowa wprost, jednak wymieniają pobliski Kamień, a granica miasta po tych rozszerzeniach przebiegała wzdłuż granicy folwarku Wyczerpy Dolne. Ponadto na mapie z 1931 roku Aniołów znajduje się już w granicach Częstochowy.
Parafia rzymskokatolicka.
Od 1950 roku obszar Aniołowa przynależy do rzymskokatolickiej parafii Opatrzności Bożej. 
Sport.
W dzielnicy działał Klub Sportowy Błękitni Aniołów założony w 1934 r. Jego działalność wspierały Zakłady Chemiczne. W sezonie 1937/1938 drużyna piłkarska występowała w rozgrywkach częstochowskiej klasy A (III poziom rozgrywek piłkarskich). W 1945 r. drużyna walczyła o mistrzostwo OZPN w Częstochowie. W latach 1957-1958 zespół w występował w częstochowskiej B Klasie Gr. IV (V poziom). W sezonie 1989/1990 klub występował w klasie wojewódzkiej (IV poziom), w latach 2001-2003 i 2009-2013 w częstochowskiej B klasie, a w latach 2003-2009 w klasie A (VII poziom).

</doc>
<doc id="448208" url="https://pl.wikipedia.org/wiki?curid=448208" title="Europejska spółka prywatna">
Europejska spółka prywatna

Europejska spółka prywatna (łac. "Societas privata europaea", SPE) – jedna z planowanych paneuropejskich form prowadzenia działalności gospodarczej. Prace legislacyjne nad jej wprowadzeniem do prawa Unii Europejskiej trwają od roku 2010.

</doc>
<doc id="448211" url="https://pl.wikipedia.org/wiki?curid=448211" title="UCITS">
UCITS



</doc>
<doc id="448213" url="https://pl.wikipedia.org/wiki?curid=448213" title="Predator (film 1987)">
Predator (film 1987)

Predator – amerykański film science-fiction z 1987 roku w reżyserii Johna McTiernana, który zapoczątkował serię filmów "Predator".
Fabuła.
Film opowiada historię amerykańskich żołnierzy należących do grupy ratunkowej, wysłanej w głąb dżungli w celu odnalezienia zaginionych pilotów. Niestety, po odnalezieniu miejsca katastrofy, okazuje się, że przed nimi wysłano już jedną ekipę ratunkową, która zaginęła, a ratownicy-komandosi zostali obdarci ze skóry. O tę potworną zbrodnię oskarżeni zostają miejscowi partyzanci. Żołnierze odnajdują ich obóz i zabijają wszystkich poza jedną kobietą – Anną. Następnie, podczas przeprawy przez dżunglę, Anna ucieka żołnierzom. Jeden z komandosów ściga dziewczynę, jednak gdy ją odnajduje, nagle zostaje wciągnięty przez niewidocznego napastnika w gąszcz. Wkrótce coś zaczyna atakować ekipę, nikomu nie udaje się jednak ustalić źródła zagrożenia.
Następnego dnia komandosi zostają ponownie zaatakowani. Giną wszyscy z wyjątkiem Anny i majora Dutcha Schaefera. Anna ucieka w głąb lasu, zaś Dutch – ścigany przez niewidzialnego zabójcę – wpada do rzeki, po czym wyczołguje się na brzeg i zakopuje się w mule. Tajemniczy morderca staje się widoczny, Dutch widzi zamaskowanego, uzbrojonego potwora chodzącego na dwóch nogach z osobliwymi dreadami na głowie. Tajemniczy łowca z innej planety, przybyły na Ziemię, by zapolować na ludzi, nie zauważa Dutcha i odchodzi. Dutch domyśla się, że obcy widzi świat w podczerwieni a zimne błoto chwilowo ukryło temperaturę ciała przed wzrokiem kosmity. Postanawia wykorzystać to specyficzne maskowanie. Przez resztę dnia przygotowuje staranną pułapkę na bestię, po czym wieczorem zwabia ją okrzykiem. Predator przybywa na miejsce, po czym dochodzi do zażartego pojedynku między Dutchem a łowcą. W końcu przybysz wpada do pułapki Dutcha – zostaje przywalony drzewem. Dutch przez chwilę obserwuje groteskową twarz potwora, ten odpala zaś bombę, wysadzając las. Komandos ucieka w ostatniej chwili. W ostatniej scenie widzimy helikoptery wiozące ocalałych Dutcha i Annę.
Produkcja.
Za produkcję obrazu odpowiedzialne było studio 20th Century Fox, które w jego realizację zainwestowało około piętnastu milionów dolarów.
By przedstawić filmowych bohaterów w realistycznym świetle, spece od castingu zaangażowali do ról amerykańskich komandosów aktorów solidnej budowy, posiadających nierzadko przeszłość wojskową. Jesse Ventura, odtwórca postaci Blaina, był członkiem Underwater Demolition Team (prekursorów Navy SEALs) i − podobnie, jak Richard Chaves (Ramirez) − służył podczas wojny wietnamskiej. Carl Weathers (Dillon), choć nigdy nie należał do sił specjalnych, udzielał się jako futbolista, zaś gwiazdor filmu Arnold Schwarzenegger (Dutch) karierę rozpoczynał jako kulturysta. Twórcy "Predatora" otrzymali także od CIA informacje dotyczące tajnych operacji Amerykańskich Sił Specjalnych w Ameryce Środkowej w latach 70. i 80., co pomogło im nakreślić militarną otoczkę powstającego projektu.
Producenci Joel Silver i Lawrence Gordon najpierw zaoferowali główną rolę Schwarzeneggerowi. Po przeczytaniu skryptu aktor uznał scenariusz do filmu za pomysłowy i przewrotny. W krótkim czasie zdecydował, że przyjmie rolę majora Schaefera, stając się pierwszym członkiem obsady oficjalnie zaangażowanym w produkcję.
Projekt kręcono począwszy od 14 kwietnia 1986 roku w Meksyku. Lokacje atelierowe obejmowały tereny stanu Jalisco, w tym przede wszystkim miasto i uzdrowisko Puerto Vallarta, a także wodospad Misol-Ha oraz miejscowość Palenque (stan Chiapas).
Filmowe efekty specjalne wyprodukowały cztery amerykańskie firmy: R/Greenberg Associates Inc., Stan Winston Studio (Winston samodzielnie zajął się charakteryzacją specjalną), Dream Quest Images oraz Howard Anderson Company. Wśród twórców efektów wizualnych znajdował się Polak, Robert Mrozowski.

</doc>
<doc id="448214" url="https://pl.wikipedia.org/wiki?curid=448214" title="Benedykt II (biskup poznański)">
Benedykt II (biskup poznański)



</doc>
<doc id="448217" url="https://pl.wikipedia.org/wiki?curid=448217" title="Przedsiębiorstwo zbiorowego inwestowania w zbywalne papiery wartościowe">
Przedsiębiorstwo zbiorowego inwestowania w zbywalne papiery wartościowe

Przedsiębiorstwo zbiorowego inwestowania w zbywalne papiery wartościowe ("Undertakings for Collective Investments in Transferable Securities", UCITS) – podmioty wspólnego inwestowania, uregulowane na poziomie europejskim (wspólnotowym) w fomie dyrektyw Rady UE – dyrektywa Rady 85/611/EWG z 20.12.1985 r.. To dedykowane portfele wspólnych inwestycji, przeznaczone wyłącznie do inwestowania aktywów pochodzących od inwestorów.
W Polsce odpowiednikiem są fundusze inwestycyjne otwarte. Polskie fundusze inwestycyjne otwarte są zgodne z dyrektywą UCITS (ang."UCITS compliant").
Ramy prawne.
Pierwotnym aktem prawnym była ogłoszona w 1985 r. dyrektywa Rady 85/611/EWG z 20.12.1985 r. w sprawie koordynacji przepisów ustawowych, wykonawczych i administracyjnych odnoszących się do przedsiębiorstw zbiorowego inwestowania w zbywalne papiery wartościowe (UCITS), podlegająca stałym modyfikacjom (obecnie dyskutowana jest wersja UCITS V).
Jednolite zasady funkcjonowania funduszy UCITS miały na celu głównie stworzenie jednakowych warunków dla konkurencji między funduszami (chodziło o fundusze otwarte – w Polsce fundusze inwestycyjne otwarte) z różnych krajów członkowskich inwestujące w papiery wartościowe oraz stworzeniu w skali wspólnotowej efektywnych instrumentów ochrony posiadaczy tytułów uczestnictwa emitowanych przez przedsiębiorstwa zbiorowego inwestowania.
Dla takiej konkurencji niezbędne stało się:
Tym samym fundusze działające zgodnie z UCITS mogą obecnie prowadzić dystrybucję swoich tytułów uczestnictwa na terenie wszystkich Państw Członkowskich bez konieczności ubiegania się o odrębne zezwolenie w każdym z krajów członkowskich
Trwają prace nad ujednoliceniem regulacji dotyczących obowiązków informacyjnych:
Dyrektywa jest uzupełniana o inne elementy tworzące kompletne europejskie środowisko prawne:

</doc>
<doc id="448218" url="https://pl.wikipedia.org/wiki?curid=448218" title="Indywidualny przedsiębiorca">
Indywidualny przedsiębiorca



</doc>
<doc id="448219" url="https://pl.wikipedia.org/wiki?curid=448219" title="Przedsiębiorstwo prywatne osoby fizycznej">
Przedsiębiorstwo prywatne osoby fizycznej



</doc>
<doc id="448220" url="https://pl.wikipedia.org/wiki?curid=448220" title="Ołobok k. Ostrowa Wlkp.">
Ołobok k. Ostrowa Wlkp.



</doc>
<doc id="448222" url="https://pl.wikipedia.org/wiki?curid=448222" title="Sławnikowice (województwo dolnośląskie)">
Sławnikowice (województwo dolnośląskie)

Sławnikowice (niem. "Kieslingswalde") – wieś w Polsce położona w województwie dolnośląskim, w powiecie zgorzeleckim, w gminie Zgorzelec.
Położenie.
Sławnikowice to wieś łańcuchowa o długości około 2,1 km, leżąca na Pogórzu Izerskim, w północnej części Równiny Zgorzeleckiej, nad Żareckim Potokiem, na wysokości około 230-250 m n.p.m.
Podział administracyjny.
W latach 40. i 50. XX wieku, Sławnikowice należały do gminy wiejskiej, w skład której wchodziły Dłużyna Dolna (siedziba gminy) Bielawa Górna, Gronów, Żarska Wieś i Żarki Średnie. W latach 1975–1998 miejscowość administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisane są:
Droga św. Jakuba.
Przez Sławnikowice przebiega Dolnośląska Droga św. Jakuba – pierwszy w Polsce odcinek szlaku pątniczego prowadzący do Santiago de Compostela.

</doc>
<doc id="448223" url="https://pl.wikipedia.org/wiki?curid=448223" title="Janette Husárová">
Janette Husárová

Janette Husárová (ur. 4 czerwca 1974 w Bratysławie) – słowacka tenisistka, reprezentantka kraju w Pucharze Federacji.
Specjalistka gry podwójnej, w której wygrała 25 turniejów, w tym WTA Tour Championships w 2002 w parze z Diemientjewą oraz 3 turnieje pierwszej kategorii (Berlin, Moskwa, Tokio). Wystąpiła w finale debla podczas wielkoszlemowego US Open 2002 (w parze z Diemientjewą; uległy deblowi Ruano Pascual/Suárez). Osiągała też sukcesy w grze mieszanej.
W kwietniu 2003 roku była notowana na trzecim miejscu kobiecego rankingu deblistek. W grze pojedynczej jej najwyższa pozycja to 31. miejsce (w tym samym roku), a największe osiągnięcie wielkoszlemowe to czwarta runda Australian Open 2002.

</doc>
<doc id="448224" url="https://pl.wikipedia.org/wiki?curid=448224" title="Słonecznik (powiat ostródzki)">
Słonecznik (powiat ostródzki)

Słonecznik – wieś w Polsce położona w województwie warmińsko-mazurskim, w powiecie ostródzkim, w gminie Morąg. W Słoneczniku mieszka około 860 mieszkańców.
Do 1954 roku siedziba gminy Słonecznik. Do 1975 roku wieś należała do powiatu morąskiego. Od 1975 w gminie Morąg (poczta Słonecznik). W latach 1975–1998 miejscowość administracyjnie należała do województwa olsztyńskiego.
W latach 1945–1946 miejscowość nosiła nazwę "Sorkobór".
Wieś o tradycjach protestanckich. Obecnie większość mieszkańców wsi stanowią wierni Kościoła rzymskokatolickiego. Na terenie wiejskim działalność duszpasterską prowadzi także Kościół Ewangelicko-Metodystyczny.
We wsi znajduje się były urząd pocztowy oraz szkoła podstawowa. Przez wieś przebiega szlak turystyczno-rowerowy. Trasa szlaku: Miłomłyn Leśny Zaułek – Tarda – Słonecznik – Pieszkowo – Szeląg – Miłomłyn Długość (km): 32.
Na zachód od wsi znajduje się Święta Góra (dawniej "Pfingst Berg"), wysokość 111 m. Natomiast między wsią a jeziorem Bartężek znajdują się łąki – dawniejsze jezioro Skałsze (niem. "Skalchwiesen, Skall See").
Historia.
Wieś zamieszkana przez ludność pruską wymieniana była w dokumentach już w roku 1315, pod nazwą "Surkapurn", co oznaczało miejscowość położoną „koło omszałych kopców na pastwisku”. W roku 1342 Aleksander von Korne – komtur dzierzgoński – założył wieś czynszową pod nazwą "Sunnynburn", na 60 włókach, na prawie chełmińskim. Później miejscowość nosiła niemiecka nazwę Sonnenborn. Nie wiadomo co się stało z wcześniejszymi, pruskimi mieszkańcami, bowiem nowym osadnikom przyznano w dokumencie lokacyjny 12 lat wolnizny. Sołtys otrzymał sześć włók wolnych oraz 4 włóki dla kościoła. W dokumencie lokacyjnym zaplanowano także założenie karczmy. W granicach wsi było wówczas także jezioro nazywane "Stalsin", podlegające daninie na równi z innymi włókami.
W 1694 r. powstał tu kościół ewangelicki i jednoklasowa szkoła. Odprawiano nabożeństwa także w języku polskim (kilku pastorów było polskiego pochodzenia). Do parafii należały wsie: Bartężek, Bożęcin, Prośno, Ruś, Wenecja.
W XVIII w. istniał tu folwark z 19 włókami ziemi w dzierżawie dziedzicznej.
W roku 1782 we wsi było 48 tak zwanych „dymów” (odnosić można do gospodarstw domowych). W roku 1817 w Słoneczniki zanotowano 58 „dymów” i 374 mieszkańców. Z kolei w roku 1858 były 84 dymy i 784 osoby (liczone łącznie z folwarkiem). W 1939 r. we wsi było 200 gospodarstw domowych z 751 mieszkańcami. 411 osób utrzymywało się z rolnictwa i leśnictwa, 175 z pracy w przemyśle i rzemiośle a 47 z pracy w handlu i komunikacji. W ówczesnej gminie było 41 gospodarstw rolnych o powierzchni w granicach 0,5-5 ha, 16 o powierzchni 5-10 ha, 18 o powierzchni w granicach 10-20 ha, 12 o areale 20-100 ha i jedno o powierzchni ponad 100 ha.
Przed 1945 rokiem, tutejsza szkoła była trzyklasowa i uczyło w niej 3 nauczycieli.

</doc>
<doc id="448225" url="https://pl.wikipedia.org/wiki?curid=448225" title="Europejska spółka wzajemna">
Europejska spółka wzajemna

Europejska spółka wzajemna (ang. "European Mutual Society", EMS) – jedna z proponowanych paneuropejskich form prowadzenia działalności gospodarczej. Projekty aktów prawnych zaproponowano w 1992, jednak ze względu na brak postępu wycofano je w 2006. Obecnie nie ma planów co do jej ponownego wprowadzenia.

</doc>
<doc id="448227" url="https://pl.wikipedia.org/wiki?curid=448227" title="Janette Husarova">
Janette Husarova



</doc>
<doc id="448229" url="https://pl.wikipedia.org/wiki?curid=448229" title="Leopold Raabe">
Leopold Raabe

Leopold Raabe (ur. 4 lutego 1908 w Częstocinach, zm. 1987 w Dzięgielowie) – polski pastor ewangelicki.
Życiorys.
W 1935 został ordynowany w Warszawie przez ks. Juliusza Burschego. W 1936 został przeniesiony do Świętochłowic i Chorzowa Batorego jako prefekt.
Walczył o polskość Świętochłowic i Chorzowa. W 1939 został aresztowany przez władze niemieckie. Był proboszczem w latach 1945–1957 kościoła ewangelickiego im. Jana Chrzciciela w Świętochłowicach. Później w Skoczowie i na Wirku. W latach 1956–1962 był członkiem Synodu Kościoła Ewangelicko-Augsburskiego.

</doc>
<doc id="448230" url="https://pl.wikipedia.org/wiki?curid=448230" title="Formy organizacyjno-prawne w Polsce">
Formy organizacyjno-prawne w Polsce

Formy prawne w Polsce – rodzaje bytu prawnego, jaki przybierają podmioty gospodarki narodowej, wynikające z przepisów prawnych określających status prawny i zasady funkcjonowania tych podmiotów.
Formy prawne podmiotów gospodarki narodowej w Polsce.
Formy prawne przedsiębiorstw.
Formy, jakie przyjmują przedsiębiorstwa w momencie rejestracji można podzielić na:
Wybór formy determinuje m.in. sposób rejestracji przedsiębiorstwa lub spółki oraz zasady organizacji, czyli jego strukturę organizacyjną.
Formy prawne przedsiębiorstw uregulowane jest w innym akcie prawnym.
Kodeks cywilny zawiera podstawowe zasady relacji między przedsiębiorcami, a także reguluje działalność następujących form prawnych przedsiębiorstw:
Dalsze zasady ogólne zawiera Prawo przedsiębiorców, które ponadto obejmuje przepisy regulujące formę:
Spółki prawa handlowego uregulowane w kodeksie spółek handlowych obejmują:
Inne osoby prawne uregulowane są w dedykowanych dla nich ustawach, m.in.:
Paneuropejskie formy prawne przedsiębiorstw.
Od 1 maja 2004 roku w Polsce można również zawiązywać tzw. spółki paneuropejskie, które są uregulowane zarówno w ustawodawstwie wspólnotowym, jak i krajowym. Obejmują one takie formy prawne jak:

</doc>
<doc id="448231" url="https://pl.wikipedia.org/wiki?curid=448231" title="Dominik Kamionka">
Dominik Kamionka

Dominik Kamionka (ur. 3 sierpnia 1882 w Chropaczowie, zm. 21 sierpnia 1919 w Chropaczowie) – polski żołnierz.
Urodził się w rodzinie robotniczej. Pracował w hucie "Hubertus". W 1919 był żołnierzem trzeciego pułku saperów 5 armii gen. Hallera. Nie angażował się w działania powstańcze, ponieważ zmarła jego żona. W nocy z 18 na 19 sierpnia 1919 został aresztowany, chociaż nie było już walk i nie miał przy sobie broni. Niemiecki sąd wojenny wydał na niego wyrok śmierci, który wykonano 21 sierpnia o 7:30 rano, przy torze kolejowym koło byłej kopalni "Śląsk" w Chropaczowie. Scenę tę obserwowali mieszkańcy domów.
Wieść o bezprawnym rozstrzelaniu żołnierza Wojska Polskiego rozeszła się po całej Polsce wywołując wzburzenie polskiej opinii publicznej, Rząd Polski wysłał notę protestacyjną do Berlina.

</doc>
<doc id="448232" url="https://pl.wikipedia.org/wiki?curid=448232" title="Jarosław z Bogorii i Skotnik">
Jarosław z Bogorii i Skotnik

Jarosław z Bogorii i Skotnik herbu Bogoria, znany także jako Jarosław Bogoria Skotnicki (ur. ok. 1276, zm. 17 września 1376 w Kaliszu) – arcybiskup gnieźnieński.
Życiorys.
Był synem wojewody krakowskiego Piotra Bogorii.
W latach 1316–1322 studiował teologię i prawo w Bolonii. Przez jakiś czas pełnił funkcję rektora lub według innych źródeł syndyka nacji ultramontanów (cudzoziemców). Janko z Czarnkowa w swojej "Kronice" opisał następujące wydarzenie związane z ówczesną działalnością przyszłego arcybiskupa: "Był to mąż bardzo szczęśliwy, we wszystkim działający z pożytkiem, wielki w radzie i bardzo hojny. Niegdyś, kiedy był jeszcze na naukach w Bolonii, gdy pewien student Anglik, za cudzołóstwo z jakąś mieszczką – popełnione zresztą za zgodą jej męża za pieniądze – był przez mieszczan bolońskich ścięty, Jarosław, jako rektor uniwersytetu, przeniósł wykłady prawa kanonicznego z Bolonii do innego miasta, i nie zezwolił na ich przywrócenie, aż znakomitsi obywatele z rozkazu papieża Jana XXII ufundowali na intencję zbawienia duszy ściętego Anglika kaplicę i dostatecznie ją uposażyli, oraz dali studentom należyte zadośćuczynienie""." Po powrocie do kraju został kanonikiem krakowskim i kanclerzem biskupa Nankera (1323–1325). W 1326 był już archidiakonem krakowskim, w 1334 kanonikiem kujawskim i kanonikiem gnieźnieńskim. W latach 1331–1337 był kanclerzem kujawskim. Kazimierz Wielki mianował Jarosława swoim pełnomocnikiem w procesie warszawskim z zakonem krzyżackim w 1339. 8 lipca 1342 otrzymał w Awinionie sakrę biskupią z rąk papieża Klemensa VI i nominację na arcybiskupa gnieźnieńskiego. Z ramienia papieża był kolektorem świętopietrza w swojej archidiecezji. Był jednym z autorów pokoju kaliskiego 1343 z Krzyżakami. Zrzekł się wówczas odszkodowań za zniszczenie metropolii gnieźnieńskiej przez napady zakonu. W 1349 brał udział w wytyczaniu granicy pomorsko-krzyżackiej. W latach 1358–1363 dzierżył nadaną mu przez króla kasztelanię nakielską. 17 listopada 1370 koronował w katedrze wawelskiej króla Ludwika Węgierskiego. Pod koniec życia był ślepy i w 1374 złożył urząd, przenosząc się do klasztoru w Lądzie. Zmarł 17 września 1376 w Kaliszu.
Działalność legislacyjna.
Jako prawnik był redaktorem kodyfikacji polskiego prawa karnego i cywilnego dokonanej na polecenie króla Kazimierza Wielkiego. Był też autorem statutów wiślickich i wielkopolskich. W 1357 zwołał synod prowincjonalny w Kaliszu, w czasie którego uchwalono 16 uchwał dotyczących prawa i bieżących spraw Kościoła, między innymi postanowiono, aby stosować kary kościelne np. interdykt wobec wszystkich występujących przeciw klerowi lub posiadanym przez niego majątkom ziemskim.
Działalność gospodarcza.
Był świetnym administratorem powierzonej sobie archidiecezji. Rozpoczął akcję przenoszenia starych wsi na prawo niemieckie, zakładał też wiele nowych, sprowadzając kolonistów z Niemiec. Doprowadził do rozkwitu kasztelanię łowicką. Wdał się w wiele ostrych zatargów granicznych z biskupem poznańskim, szczególnie na Mazowszu. Doprowadził do konsolidacji dóbr arcybiskupich drogą wykupu coraz to nowych terenów.
Działalność kulturalna.
Budował wiele kościołów i klasztorów, a te już wzniesione hojnie uposażał. Odbudował katedrę gnieźnieńską, ufundował kościoły w Kurzelowie, Opatówku, utworzył kolegiatę w Kamieniu Krajeńskim oraz w Uniejowie i ufundował tam klasztor benedyktynów. Zbudował zamki w Łowiczu, Uniejowie, Kamieniu Krajeńskim i Opatówku, dwory biskupie w Gnieźnie, Kaliszu, Wieluniu i Łęczycy oraz murowany kościół w rodzinnych Skotnikach. Około roku 1355, gdy w miejscu starego grodu w Łowiczu, arcybiskup Jarosław Bogoria Skotnicki wzniósł gotycki murowany zamek, wkrótce stał się rezydencją arcybiskupów gnieźnieńskich. W 1359 arcybiskup Jarosław Bogoria ze Skotnik przyjął w Skierniewicach księcia mazowieckiego Siemowita III. Książę, którego państwo obejmowało swym zasięgiem Skierniewice, potwierdził w nim arcybiskupią własność tych terenów, a mieszkańców wsi obdarzył nowymi przywilejami. Arcybiskup Jarosław Bogoria był prawdopodobnie pierwszym z arcybiskupów gnieźnieńskich, który na stałe przebywał w swoich siedzibach w Łowiczu i Skierniewicach. Za jego panowania Skierniewice i całe dobra arcybiskupie zaczęły odnotowywać rozwój ekonomiczny i szybko rozrosły się do całkiem dużej osady, którą można było przekształcić w miasto.
Nowo budowane kościoły uposażał ze swoich dóbr stołowych. Szczyt jego działalności budowlanej przypadał na lata 1357–1365.
W 2004 imię Jarosława Bogorii Skotnickiego nadano Gimnazjum w Uniejowie.

</doc>
<doc id="448234" url="https://pl.wikipedia.org/wiki?curid=448234" title="Rada Ministrów Unii Europejskiej">
Rada Ministrów Unii Europejskiej



</doc>
<doc id="448235" url="https://pl.wikipedia.org/wiki?curid=448235" title="Paweł Komander">
Paweł Komander

Paweł Komander pseud. "Konrad", "Merc", "Ryszard" (ur. 29 września 1894 w Hajdukach Wielkich, zm. 1945 w ZSRR) – śląski działacz polityczny, komunista, poseł do Sejmu Śląskiego (1930).
Życiorys.
Urodzony w rodzinie górniczej. W czasie I wojny światowej służył w wojsku niemieckim. Pod koniec 1918 powrócił na Górny Śląsk i rozpoczął pracę w hucie „Falva”. W 1918 wstąpił do Komunistycznej Partii Niemiec oraz przyczynił się do powstania Komunistycznej Partii Górnego Śląska. Był przeciwny powstaniom śląskim. Należał do czołowych działaczy komunistycznych Górnego Śląska. Wchodził w skład "Komitetu 21".
W 1927 wybrano go zastępcą członka Komitetu Centralnego Komunistycznej Partii Polski.
W maju 1930 wraz z Józefem Wieczorkiem wybrany komunistycznym posłem do Sejmu Śląskiego (kandydował z listy Bloku Jedności Robotniczo-Chłopskiej), mandat sprawował do czasu rozwiązania Sejmu II kadencji we wrześniu 1930. Po wygaśnięciu mandatu obawiając się aresztowania przez polską policję wyjechał do Zabrza, później do Berlina, by ostatecznie osiąść w ZSRR.
W 1937 aresztowany wraz z rodziną przez NKWD, został rozstrzelany w 1945. W 1956 roku Sąd Najwyższy ZSRR dokonał jego rehabilitacji.

</doc>
<doc id="448236" url="https://pl.wikipedia.org/wiki?curid=448236" title="Potrójny świat">
Potrójny świat



</doc>
<doc id="448237" url="https://pl.wikipedia.org/wiki?curid=448237" title="Hapczang">
Hapczang



</doc>
<doc id="448238" url="https://pl.wikipedia.org/wiki?curid=448238" title="ORP Gryf (okręt szkolny 1957)">
ORP Gryf (okręt szkolny 1957)



</doc>
<doc id="448239" url="https://pl.wikipedia.org/wiki?curid=448239" title="ORP Zetempowiec">
ORP Zetempowiec



</doc>
<doc id="448240" url="https://pl.wikipedia.org/wiki?curid=448240" title="Michaił Murawiow">
Michaił Murawiow



</doc>
<doc id="448242" url="https://pl.wikipedia.org/wiki?curid=448242" title="Dharmata">
Dharmata



</doc>
<doc id="448243" url="https://pl.wikipedia.org/wiki?curid=448243" title="Sidhi">
Sidhi



</doc>
<doc id="448244" url="https://pl.wikipedia.org/wiki?curid=448244" title="Michaił Murawiow Wieszatiel">
Michaił Murawiow Wieszatiel



</doc>
<doc id="448246" url="https://pl.wikipedia.org/wiki?curid=448246" title="Czujące istoty">
Czujące istoty

Czujące istoty – w buddyzmie termin obejmujący wszelkie istoty odczuwające.
Czujące istoty stanowią jedynie przejawy jednego Umysłu, ich indywidualność jest iluzją. Niektóre szkoły buddyzmu wyłączają buddów spośród czujących istot.
Wyróżniającą cechą czujących istot jest to, że posiadają one organa zmysłów, poprzez które wyrażać się może świadomościowy aspekt Umysłu. Na organizm istoty muszą składać się warunki pozwalające zaistnieć (przejawić się) procesowi świadomości, aby z buddyjskiego punktu widzenia można było taką istotę nazwać czującą. Nie ma większego znaczenia rozmiar istoty, temperatura jej ciała, forma, ani iloraz inteligencji — dla przykładu za czującą istotę buddyzm uznaje tak samo człowieka jak i mszycę.
Sprawianie cierpienia czującym istotom buduje negatywną karmę przez wytwarzanie zalążków negatywnych tendencji we względnej świadomości alaja działającego. Tendencje te nazywamy negatywnymi ponieważ prowadzą do cierpienia, zaś cierpienie jednej czującej istoty i innej są tożsame, gdyż umysł każdej czującej istoty jest tym samym w swej naturze. Wszystkie istoty pragną osiągnąć szczęście i uniknąć cierpienia.
Na absolutnym poziomie czująca istota istnieje jako tylko Umysł, na względnym poziomie istnieją jednak przejawienia w wyniku działań prawa przyczyny i skutku w postaci indywidualnie rozwiniętych skupisk zgodnie z zasadą reinkarnacji, patrz artykuł Czittamatra.

</doc>
<doc id="448247" url="https://pl.wikipedia.org/wiki?curid=448247" title="Obywatelstwo Unii Europejskiej">
Obywatelstwo Unii Europejskiej

Obywatelstwo Unii Europejskiej – więź prawna łącząca osobę fizyczną z Unią Europejską oraz dająca tej osobie określone prawa i nakładająca na nią określone obowiązki. Obywatelstwo jest zapisane w artykule 9 Traktatu o Unii Europejskiej, zgodnie z którym "obywatelem Unii jest każda osoba mająca obywatelstwo Państwa Członkowskiego. Obywatelstwo ma charakter dodatkowy w stosunku do obywatelstwa krajowego i nie zastępuje go".
Zakres kompetencji Unii jest mniejszy od kompetencji państw członkowskich, przez co możliwość nadawania przez nią praw jest ograniczona. Jednak zakres praw obywatelskich UE jest wbrew temu większy od praw w państwach członkowskich. Obejmuje on także prawa dotyczące życia międzypaństwowego w obrębie Unii. Mimo iż w artykule 20 Traktatu o funkcjonowaniu Unii Europejskiej jest mowa o tym, że obywatele podlegają obowiązkom przewidzianym w traktatach, prawo unijne składa się wyłącznie z praw i nie nakłada żadnych obowiązków. Żadnych powinności nie określiło także orzecznictwo Trybunału Sprawiedliwości Unii Europejskiej. 
Idea obywatelstwa europejskiego pojawiła się po raz pierwszy w 1947 roku, ale wprowadzona w życie została dopiero traktatem z Maastricht. Obecny stan prawny obowiązuje od wejścia w życie traktatu lizbońskiego, tj. 1 grudnia 2009 roku, wraz z którym Karta Praw Podstawowych UE nabrała mocy wiążącej.
Cechy obywatelstwa UE.
Obywatelstwo ma charakter:
Prawa związane z obywatelstwem UE.
Swoboda przepływu osób.
Jednym z najważniejszych praw jest swoboda przepływu osób. Jest ona zagwarantowana przez art. 21, ust. 1 TFUE, który mówi, że "każdy obywatel Unii ma prawo do swobodnego przemieszczania się i przebywania na terytorium Państw Członkowskich, z zastrzeżeniem ograniczeń i warunków ustanowionych w Traktacie i w środkach przyjętych w celu ich wykonywania". Według orzecznictwa Europejskiego Trybunału Sprawiedliwości prawo to jest bezpośrednio skuteczne. Może być ono przyznane także obywatelom państw trzecich legalnie przebywającym na terytorium Państwa Członkowskiego. Poza przemieszczaniem się i zamieszkiwaniem, także stałym, obywatele Unii mają również swobodę poszukiwania zatrudnienia, wykonywania pracy, korzystania z prawa przedsiębiorczości oraz świadczenia usług we wszystkich państwach członkowskich. Korzystają także z prawa do podejmowania nauki w dowolnym państwie członkowskim.
Prawo wyborcze w wyborach lokalnych.
Prawem obywateli UE jest możliwość brania udziału w wyborach lokalnych w państwach zamieszkania, których nie są obywatelami. Dotyczy to zarówno czynnego, jak i biernego prawa wyborczego, jednak odnosi się tylko do wyborów lokalnych stopnia podstawowego. Nie dotyczy wyborów lokalnych wyższych stopni, ani innych form demokracji lokalnej, jak referendum lokalne. Państwa członkowskie mogą jednak to prawo do nich rozszerzyć. Obywatele UE zamieszkali na terenie Unii za granicą kraju swego obywatelstwa sami decydują czy chcą skorzystać z możliwości głosowania poza krajem ojczystym, dlatego by wziąć udział, muszą złożyć wniosek. W krajach, gdzie głosowanie nie jest obowiązkowe, wpisanie na listę uprawnionych do głosowania może następować z urzędu. Obywatele UE mający miejsce zamieszkania w innym kraju UE niż obywatelstwo, mogą głosować zarówno w wyborach lokalnych w swoim ojczystym kraju, jak i w tym, w których aktualnie mieszkają. Prawo głosowania za granicą może być ograniczone w dwóch przypadkach. Po pierwsze, gdy w danym państwie liczba obywateli Unii uprawnionych do głosowania, zamieszkałych w tym państwie, ale niebędących jego obywatelami, przekracza 20% ogólnej liczby obywateli Unii w wieku uprawniającym do głosowania, państwo to może ograniczyć czynne prawo wyborcze do takich osób przebywających na jego terytorium przez dany okres nie dłuższy niż długość jednej kadencji władz lokalnych, a bierne do takich osób przebywających na jego terytorium przez dany okres nie dłuższy niż długość dwóch kadencji władz lokalnych. Po drugie, bierne prawo wyborcze może zostać ograniczone, w zależności od potrzeb, jeżeli jest to uzasadnione szczególnym charakterem kierowniczych stanowisk w administracji lokalnej z uwagi na branie udziału w sprawowaniu władzy urzędowej oraz gwarantowanie interesu publicznego. 
Prawo wyborcze w wyborach do Parlamentu Europejskiego.
Ważnym prawem, będącym realizacją idei demokracji przedstawicielskiej w UE jest możliwość brania udziału w wyborach do Parlamentu Europejskiego. Każdy obywatel UE ma czynne i bierne prawo wyborcze w wyborach do PE, niezależnie czy przebywa na terytorium własnego kraju czy innego państwa członkowskiego UE. Osoby zamieszkujące poza krajem swego obywatelstwa, mogą wybrać w którym państwie wezmą udział w wyborach, ale mogą głosować w jednych wyborach tylko raz i w jednych wyborach kandydować tylko w jednym państwie. Ograniczenia prawa głosowania poza krajem obywatelstwa może nastąpić w wypadku, gdy prawodawstwo danego kraju przewiduje, że osoby niebędące jego obywatelami prawo głosu uzyskują po określonym czasie przebywania na jego terytorium. Dopuszcza się również ograniczenie w przypadku, gdy w danym państwie liczba obywateli Unii uprawnionych do głosowania, zamieszkałych w tym państwie, ale niebędących jego obywatelami, przekracza 20% ogólnej liczby obywateli Unii w tym państwie w wieku uprawniającym do głosowania. Wówczas takie państwo może ograniczyć czynne prawo wyborcze do takich osób przebywających na jego terytorium przez m.in. 5 lat, a bierne do takich osób przebywających na jego terytorium przez m.in. 10 lat.
Obywatelska inicjatywa ustawodawcza.
Innym prawem obywateli UE jest możliwość pośredniej inicjatywy prawodawczej. Na mocy artykułu 11 TUE "obywatele Unii w liczbie nie mniejszej niż milion, mający obywatelstwo znacznej liczby Państw Członkowskich, mogą podjąć inicjatywę zwrócenia się do Komisji Europejskiej o przedłożenie, w ramach jej uprawnień, odpowiedniego wniosku w sprawach, w odniesieniu do których zdaniem obywateli, stosowanie Traktatów wymaga aktu prawnego Unii". Prawo to zostało doprecyzowane przez "Rozporządzenie Parlamentu Europejskiego i Rady z dnia 16 lutego 2011 r. w sprawie inicjatywy obywatelskiej", 
Organizatorami akcji petycyjnej muszą być mieszkańcy co najmniej siedmiu krajów Unii. Potrzeba zebrać minimum milion podpisów z minimum siedmiu krajów Unii Europejskiej. Minimalna liczba podpisów jaką należy zebrać w poszczególnych krajach również jest określona, i zależy od liczby posłów do Parlamentu Europejskiego wybieranych w danym państwie członkowskim, pomnożonej przez 750. Minimalny wiek uprawniony do wzięcia udziału w inicjatywie został określony na taki sam, jak wiek wymagany uprawniający do głosowania w danym państwie członkowskim, w związku z czym może się on różnić w poszczególnych państwach.
Zwracanie się z petycją do Parlamentu Europejskiego.
Obywatele UE mają również prawo zwracania się do Parlamentu Europejskiego z petycją w dotyczących ich sprawach objętych zakresem kompetencji Unii. Prawo to rozciąga się także na wszystkie osoby fizyczne i prawne mające miejsce zamieszkania lub statutową siedzibę na terenie UE. Petycja może być kierowana indywidualnie lub grupowo i może być napisana w dowolnym języku urzędowym Unii.
Zwracanie się ze skargą do Europejskiego Rzecznika Praw Obywatelskich.
Te same podmioty, co w przypadku prawa do petycji, mają również prawo zwracania się do Europejskiego Rzecznika Praw Obywatelskich ze skargami w sprawach, które dotyczą tych osób, dotyczącymi niewłaściwego administrowania w działaniach instytucji, organów lub jednostek organizacyjnych, z wyłączeniem Trybunału Sprawiedliwości i Sądu wykonujących swoje funkcje sądowe. Można tego dokonać w dowolnym z języków Unii i otrzymuje się odpowiedź w tym samym języku.
Opieka dyplomatyczna i konsularna.
Obywatelom UE przysługuje również prawo do opieki dyplomatycznej i konsularnej ze strony innych państw członkowskich. W przypadku, gdy obywatel UE znajduje się na terytorium państwa trzeciego, w którym jego państwo nie posiada placówki dyplomatycznej, może skorzystać z opieki dyplomatycznej dowolnego innego państwa UE, które ją w tym kraju posiada na takich samych warunkach, jak obywatele tego państwa. Prawo to nie obejmuje nieposiadających obywatelstwa UE rodzin obywateli UE. Z ochrony można skorzystać w przypadku zgonu, poważnego wypadku i ciężkiej choroby, aresztowania lub zatrzymania i aktów przemocy; pomocy udziela się także w repatriacji do kraju pozbawionych środków obywateli Unii. Placówki dyplomatyczne mogą, w ramach swoich uprawnień, przyjść z pomocą także w innych okolicznościach. W przypadku udzielenia pomocy, obywatel Unii może otrzymać wsparcie finansowe tylko wtedy gdy zgodzi się na to Ministerstwo Spraw Zagranicznych jego państwa lub najbliższa jego misja dyplomatyczna. Musi się także zobowiązać do zwrotu udzielonej jej pożyczki lub pomocy finansowej i wydatków poniesionych na jego rzecz łącznie z ewentualnymi opłatami konsularnymi.
Dostęp do dokumentów.
Realizując zasadę przejrzystości Unia zapewnia swoim obywatelom również prawo dostępu do swoich dokumentów. Kwestię tę reguluje artykuł 15 TFUE, w którym jest mowa, że "każdy obywatel Unii i każda osoba fizyczna lub prawna mająca miejsce zamieszkania lub siedzibę statutową w Państwie Członkowskim ma prawo dostępu do dokumentów instytucji, organów i jednostek organizacyjnych Unii, niezależnie od ich formy […]". Dostęp ten nie jest jednak całkowity. Nie są udostępniane dokumenty dotyczące państw członkowskich i petycji dotyczących osób fizycznych i prawnych bez ich zgody. Odmowa następuje zawsze także w przypadku, gdy ujawnienie naruszyłoby ochronę interesu publicznego w kwestiach bezpieczeństwa publicznego, obrony i wojskowości, stosunków międzynarodowych, finansów, polityki monetarnej czy ekonomicznej Unii lub państwa członkowskiego bądź prywatność osoby fizycznej, zwłaszcza w kwestii danych osobowych. W przypadku, gdy ujawnienie naruszyłoby ochronę postępowania sądowego lub porady prawnej, celu kontroli, śledztwa czy audytu bądź interesów handlowych osoby fizycznej lub prawnej, w tym własności intelektualnej, także następuje odmowa, ale dopuszcza się wyjątek w przypadkach, gdy za ujawnieniem przemawia interes publiczny. Z wyjątkiem powodów dotyczących prywatności oraz interesów handlowych oraz w wypadku dokumentów wrażliwych, odmowa z powyższych powodów może następować tylko przez 30 lat.

</doc>
<doc id="448248" url="https://pl.wikipedia.org/wiki?curid=448248" title="Baldwin (biskup krakowski)">
Baldwin (biskup krakowski)

Baldwin (ur. ?, zm. 7 września 1109) – biskup krakowski w latach 1102–1109.
Prawdopodobnie był Francuzem. Kandydat Bolesława Krzywoustego do biskupstwa przedstawiony papieżowi. W 1102 udał się do Rzymu aby wystarać się o sakrę biskupią. Tam też uzyskał od papieża Paschalisa II dyspensę na zawarcie przez księcia małżeństwa z księżniczką ruską Zbysławą (byli krewnymi III stopnia). W 1103 brał udział w synodzie Kościoła polskiego, na którym legat papieski Gwalon złożył z urzędu dwóch biskupów polskich. W czasie wojny domowej 1107 bronił Zbigniewa. Na skutek jego próśb Krzywousty pozostawił Zbigniewowi Mazowsze.

</doc>
<doc id="448251" url="https://pl.wikipedia.org/wiki?curid=448251" title="Ningmapa">
Ningmapa



</doc>
<doc id="448252" url="https://pl.wikipedia.org/wiki?curid=448252" title="Dobra praktyka higieniczna">
Dobra praktyka higieniczna

Dobra praktyka higieniczna (ang. "Good Hygienic Practice – GHP") – działania, które muszą być podjęte, i warunki higieniczne, które muszą być spełniane i kontrolowane na wszystkich etapach produkcji lub obrotu, aby zapewnić bezpieczeństwo żywności.
Wymagania dobrej praktyki higienicznej obejmują:

</doc>
<doc id="448253" url="https://pl.wikipedia.org/wiki?curid=448253" title="Dobra praktyka laboratoryjna">
Dobra praktyka laboratoryjna

Dobra praktyka laboratoryjna, DPL, GLP (od ang. "good laboratory practice") – system zapewnienia jakości badań, określający zasady organizacji jednostek badawczych wykonujących niekliniczne badania z zakresu bezpieczeństwa i zdrowia człowieka i środowiska, w szczególności badania substancji i preparatów chemicznych wymagane ustawą, i warunki, w jakich te badania są planowane, przeprowadzane i monitorowane, a ich wyniki są zapisywane, przechowywane i podawane w sprawozdaniu (definicja według rozporządzenia Ministra Zdrowia z dnia 4 czerwca 2003 roku w sprawie kryteriów, które powinny spełniać jednostki organizacyjne wykonujące badania substancji i preparatów chemicznych, oraz kontroli spełnienia tych kryteriów).
Celem zasad dobrej praktyki laboratoryjnej jest promowanie jakości i wiarygodności uzyskiwanych wyników badań, od momentu ich planowania aż po właściwe przechowywanie danych źródłowych i sprawozdań, tak by możliwe było prześledzenie toku badania lub jego całkowite odtworzenie.

</doc>
<doc id="448257" url="https://pl.wikipedia.org/wiki?curid=448257" title="Henryk (biskup chełmiński)">
Henryk (biskup chełmiński)

Henryk Schenk zwany Pincerna (zm. 21 listopada 1301) – biskup chełmiński.
Życiorys.
Był księdzem w zakonie krzyżackim. W 1291 został wybrany biskupem chełmińskim. Sakrę przyjął od arcybiskupa Rygi, któremu podlegała diecezja chełmińska. Brał udział w kapitułach krzyżackich we Frankfurcie nad Menem w 1292 i Elblągu 1296. Wielcy mistrzowie Konrad II von Feuchtwangen i Gottfried von Hohenlohe podczas osobistych zjazdów z Henrykiem w Toruniu (w 1296 i 1298) zatwierdzili przywileje i nadania biskupstwa chełmińskiego. W 1295 arcybiskup gnieźnieński Jakub Świnka oskarżył przed papieżem Henryka o chęć oderwania diecezji chełmińskiej od prowincji polskiej. Kuria rzymska, będąca pod wpływem Krzyżaków kazała zbadać tę sprawę prałatom wrocławskim.

</doc>
<doc id="448258" url="https://pl.wikipedia.org/wiki?curid=448258" title="Henryk z Rogowa">
Henryk z Rogowa

Henryk (Jandrych) z Rogowa herbu Działosza (zm. 1425) – podskarbi koronny.
Był synem Hinczki z Rogowa podskarbiego Władysława Jagiełły i starszym bratem Hińczy z Rogowa (także podskarbiego). W czasie bitwy pod Grunwaldem należał do straży królewskiej. W latach 1413–1417 był krajczym nadwornym, od 1421 podskarbim nadwornym koronnym, później już podskarbim koronnym.

</doc>
<doc id="448262" url="https://pl.wikipedia.org/wiki?curid=448262" title="Gmina Olszewo Borki">
Gmina Olszewo Borki



</doc>
<doc id="448263" url="https://pl.wikipedia.org/wiki?curid=448263" title="Gmina Boguty Pianki">
Gmina Boguty Pianki



</doc>
<doc id="448264" url="https://pl.wikipedia.org/wiki?curid=448264" title="Mors owocowy">
Mors owocowy

Mors owocowy (winsok) – utrwalony spirytusem rektyfikowanym sok owocowy (moszcz), wykorzystywany jako półprodukt do produkcji wódek owocowych. 
Zgodnie z przepisami "Ustawy o napojach spirytusowych" (2002), jest półproduktem służącym do wyrobu napojów spirytusowych, w postaci utrwalonego alkoholem etylowym soku z owoców (surowego lub rozcieńczonego soku wcześniej zagęszczonego), zawierającym objętościowo co najmniej 16, a najwyżej 20% alkoholu.

</doc>
<doc id="448290" url="https://pl.wikipedia.org/wiki?curid=448290" title="Kabushiki-gaisha">
Kabushiki-gaisha

, w skrócie zapisywana jako KK (ang. Kabushiki Kaisha) – jedna z form prawnych, obowiązująca w prawie japońskim.
Do 2006 roku obowiązywał przepis zgromadzenia minimalnego kapitału zakładowego wynoszącego 10 milionów jenów (ok. 300 tysięcy złotych), aby zawiązać spółkę typu "kabushiki-gaisha". Dziś spółkę można założyć wnosząc dowolną wartość kapitału zakładowego wynoszącą &gt;1 JPY.

</doc>
<doc id="448292" url="https://pl.wikipedia.org/wiki?curid=448292" title="Podatki w Unii Europejskiej">
Podatki w Unii Europejskiej

Podatki w Unii Europejskiej można podzielić na podatki bezpośrednie i pośrednie. Jedynie podatki pośrednie zostały zharmonizowane, natomiast podatki bezpośrednie są zróżnicowane w poszczególnych krajach członkowskich. 
Podatek VAT.
Stawka podstawowa (ang. standard rate) podatku VAT nie może być niższa niż 15%, nie ma natomiast ustalonej górnej granicy (obecnie najwyższa stawka w UE i na świecie jest na Węgrzech, wynosi 27%). Dodatkowo każdy kraj członkowski może zastosować tylko jedną stawkę obniżoną (reduced rate) w stosunku do stawki podstawowej. Stawka zerowa VAT (zero rate) może być stosowana jedynie w stosunku do dostaw wewnątrzwspólnotowych oraz eksportu towarów do krajów trzecich (niebędących członkami UE). Obecnie kraje członkowskie zgodnie z wynegocjowanymi warunkami mogą stosować stawkę przejściową (parking rate). Dla przykładu w Polsce stawką przejściową jest obniżona stawka 8% oraz stawka 5%.
Podatki bezpośrednie w krajach Unii Europejskiej.
Dania
Malta
Irlandia

</doc>
<doc id="448294" url="https://pl.wikipedia.org/wiki?curid=448294" title="Stawka podstawowa VAT">
Stawka podstawowa VAT



</doc>
<doc id="448295" url="https://pl.wikipedia.org/wiki?curid=448295" title="Wewnątrzwspólnotowa dostawa towarów">
Wewnątrzwspólnotowa dostawa towarów

Wewnątrzwspólnotowa dostawa towarów (WDT) – wywóz towarów z terytorium Polski na terytorium innego państwa członkowskiego Unii Europejskiej (w wykonaniu czynności określonych w art. 7, z zastrzeżeniem ust. 2–8).
Wewnątrzwspólnotowa dostawa towarów odnosi się do przepisu z ust. 1 i stosowana jest pod warunkiem, iż nabywcą towarów jest:
Za wewnątrzwspólnotową dostawę towarów uznaje się również przemieszczenie przez podatnika (o którym mowa w art. 15), lub na jego rzecz towarów należących do jego przedsiębiorstwa z terytorium kraju na terytorium państwa członkowskiego inne niż terytorium kraju, które zostały przez tego podatnika na terytorium kraju w ramach prowadzonego przez niego przedsiębiorstwa wytworzone, wydobyte, nabyte, w tym również w ramach wewnątrzwspólnotowego nabycia towarów, albo sprowadzone na terytorium kraju w ramach importu towarów, jeżeli mają służyć działalności gospodarczej podatnika.
Stawka VAT – opodatkowanie.
Dostawy wewnątrzwspólnotowe podlegają opodatkowaniu według stawki 0% podatku VAT, pod warunkiem że:
Zastosowanie tej stawki wiąże się ze spełnieniem wymogów dotyczących udokumentowania transakcji, wywozu towaru i jego odbioru na terytorium innego państwa członkowskiego za pomocą dowodów o których mowa w ust. 1 pkt 2:
W przypadku braku dokumentów lub, gdy dokumenty te łącznie nie potwierdzają dostarczenia towarów będących przedmiotem wewnątrzwspólnotowej dostawy towarów do nabywcy znajdującego się na terytorium państwa członkowskiego innym niż terytorium kraju – dostawę traktuje się jak krajową.
Wyłączenia.
Za wewnątrzwspólnotową dostawę towarów nie uznaje się dostawy towarów, o których mowa w art. 83 ust. 1 pkt 1, 3, 6, 10 i 18 ustawy o VAT (np. dostawa statków, samolotów, towarów dla celów remontów tych jednostek oraz towarów dla celów dostaw na tych jednostkach), oraz towarów opodatkowanych według zasad określonych w art. 120 ust. 4 i 5 (np. opodatkowanie na zasadach marży).
Za wewnątrzwspólnotową dostawę towarów nie uznaje się również przemieszczenia towarów, w przypadku gdy:

</doc>
<doc id="448296" url="https://pl.wikipedia.org/wiki?curid=448296" title="Seweryn Krajewski">
Seweryn Krajewski

Seweryn Krajewski (ur. 3 stycznia 1947 w Nowej Soli) – polski kompozytor, piosenkarz, multiinstrumentalista oraz były lider zespołu Czerwone Gitary.
Kompozytor popularnych piosenek rozrywkowych, m.in. „Nie zadzieraj nosa”, „Dzień jeden w roku”, „Takie ładne oczy”, „Anna Maria”, „Gondolierzy znad Wisły”, „Szary kolor twoich oczu”, „Tak bardzo się starałem”, „Dozwolone od lat 18”, „Płoną góry, płoną lasy”, „Ciągle pada”, „Słowo jedyne – ty”, „Niebo z moich stron”, „Remedium”, „Ludzkie gadanie”, „Nie spoczniemy”, „Niech żyje bal”, „Uciekaj moje serce”, „Wielka miłość” i „Chodź, przytul, przebacz”.
Życiorys.
Urodził się w Nowej Soli, ale dorastał w Sopocie, gdzie w 1949 roku przeprowadził się z rodziną. Jest absolwentem klasy skrzypiec Państwowej Szkoły Muzycznej i Liceum Muzycznego w Gdańsku, do którego uczęszczał od 1961 roku. W okresie szkolnym był gitarzystą i wokalistą w zespołach Błękitni oraz Złote Struny. Od 1963 współpracował z zespołem Pięciolinie, następnie z Czerwono-Czarnymi. W grudniu 1965 został członkiem grupy Czerwone Gitary, w której razem z Jerzym Kosselą i Krzysztofem Klenczonem śpiewali skomponowane głównie przez siebie piosenki. W 1997 roku rozstał się z zespołem i zaczął karierę solową.
Nagrał albumy długogrające utrzymane w stylistyce muzyki pop (m.in. "Baw mnie", "Lubię ten smutek. Opowieści muzyczne vol. I", "Jestem"), a także ballady do słów Agnieszki Osieckiej ("Strofki na gitarę", "Części zamienne. Strofki na gitarę 2"). Jest autorem muzyki filmowej, m.in. do filmów: "Och, Karol", "Kochankowie mojej mamy", "Wakacje w Amsterdamie", "Kogel-mogel", "Galimatias, czyli Kogel-mogel II", "Uprowadzenie Agaty", a także do seriali "Jan Serce" i "Kopciuszek". Komponował również przeboje dla innych wykonawców, w tym m.in. dla Ireny Jarockiej, Urszuli Sipińskiej, Maryli Rodowicz i Krzysztofa Krawczyka. W 2007 roku podczas 44. Krajowego Festiwalu Polskiej Piosenki w Opolu odbył się koncert pt. "Niebo z moich stron" poświęcony twórczości Krajewskiego. W 2008 ukazała się płyta Edyty Geppert pt. "Nic nie muszę", na której znalazły się kompozycje Krajewskiego w aranżacji Krzysztofa Herdzina.
W 2009 nakładem wytwórni Sony Music wydał album pt. "Seweryn Krajewski śpiewa wiersze Karola Wojtyły" i płytę koncertową pt. "Na przekór nowym czasom – live" nagraną w duecie z Andrzejem Piasecznym. Drugi z krążków uzyskał status platynowej płyty za wysoką sprzedaż w Polsce. 10 października występem w Kielcach zainaugurował cykl wspólnych koncertów z Piasecznym, tym samym po 13 latach przerwy powracając na estradę. 7 grudnia 2009 wydał wznowienie albumu pt. "Jestem". W 2011 otrzymał Fryderyka dla kompozytora roku w sekcji muzyki rozrywkowej, a także został odznaczony przez ministra kultury i dziedzictwa narodowego Bogdana Zdrojewskiego Złotym Medalem „Zasłużony Kulturze Gloria Artis”, a jesienią otrzymał Wiktora dla gwiazdy piosenki oraz Mateusza za całokształt twórczości i za „kompozytorski talent i muzykę wzruszającą kolejne pokolenia”.
Życie prywatne.
W latach 1974–2017 był żonaty z Elżbietą Krajewską, z którą doczekał się dwóch synów: Sebastiana (ur. 1975) i Maksymiliana (1984–1990).
Dyskografia.
Single.
Inne notowane utwory.
2018
"Słony smak twoich ust"
"Dalszy ciąg wydarzeń" (TBC) 2019

</doc>
<doc id="448298" url="https://pl.wikipedia.org/wiki?curid=448298" title="Pyranometr">
Pyranometr

Pyranometr – instrument do pomiaru hemisferycznego (przychodzącego z półkuli) promieniowania całkowitego, rozproszonego i odbitego, najczęściej całego widma światła słonecznego, chociaż możliwe jest ograniczenie zakresu widma poprzez używanie kolorowych kopuł lub filtrów. Nazwa pyranometr pochodzi od greckiego "pyr", co oznacza płomień i "ano", co oznacza niebo. Pyranometr mierzy irradiancję, czyli strumień przychodzącej energii słonecznej (w watach na metr kwadratowy).
Pyranometr zbudowany przez Andersa Knutsona Ångströma miał element pochłaniający promieniowanie w postaci szachownicy z polami na przemian białymi i poczernionymi. Były to termoelementy manganinowo – konstantanowe. Wskutek różnicy pochłaniania promieniowania przez poczernione i niepoczernione powierzchnie, wytwarza się różnica temperatur między spoinami, proporcjonalna do natężenia promieniowania. Między końcami termobaterii wytwarza się siła elektromotoryczna powodująca wychylanie się wskazówki galwanometru.
Pyranometry są używane w meteorologii, klimatologii i badaniach ilości przychodzącej energii słonecznej. Pyranometry mają nadane standardy (ISO9060). Międzynarodowa Organizacja Meteorologiczna (ang. "World Meteorological Organisation") rozróżnia 3 klasy. Najlepsze instrumenty mają klasę "standard przeniesiony" (ang. "secondary standard"), następnie są instrumenty "pierwszej klasy" ("first class") oraz najmniej dokładne instrumenty "drugiej klasy" (ang. "second class").

</doc>
<doc id="448299" url="https://pl.wikipedia.org/wiki?curid=448299" title="Truncus pulmonalis">
Truncus pulmonalis



</doc>
<doc id="448300" url="https://pl.wikipedia.org/wiki?curid=448300" title="TGV Atlantique">
TGV Atlantique

TGV Atlantique - francuski, pasażerski, elektryczny zespół trakcyjny należący do rodziny pociągów TGV. W nomenklaturze SNCF pociągi te są oznaczone jako klasa TGV 24000. Jest to druga generacja pociągów TGV, zbudowana przez firmę GEC Alsthom w latach 1988 - 1991. 
Zbudowano 105 pociągów tych pociągów o numerach 301 - 405 oraz 1 głowica napędowa. Technicznie identyczne z TGV Réseau do którego dodano dwa dodatkowe wagony, są wykorzystywane w relacjach przebiegających przez LGV Atlantique.
Zmodyfikowany skład TGV Atlantique 325 ustanowił w roku 1990 światowy rekord prędkości maksymalnej pociągu, wynoszący 515,3 km/h.

</doc>
<doc id="448301" url="https://pl.wikipedia.org/wiki?curid=448301" title="Saccus pericardiacus">
Saccus pericardiacus



</doc>
<doc id="448302" url="https://pl.wikipedia.org/wiki?curid=448302" title="Epicardium">
Epicardium



</doc>
<doc id="448303" url="https://pl.wikipedia.org/wiki?curid=448303" title="Kaizen">
Kaizen

Kaizen − japońskie słowo o podwójnym znaczeniu: 
Cele stosowania.
"Kaizen", poprzez stopniowe doskonalenie wszelkich aspektów działalności firmy, dąży do osiągnięcia następujących celów: 
Opis.
Zastosowanie kaizen nie sprowadza się tylko do tego, aby produkt, czy usługa odpowiadały określonym wymaganiom jakości. W myśl tej filozofii jakość sprowadza się do zmiany stylu życia - niekończącego się procesu ulepszania. Jej podstawową regułą jest ciągłe zaangażowanie pracowników na wszystkich szczeblach oraz chęć do ustawicznego podnoszenia jakości firmy i produktu. Polega to na włączeniu procesu myślowego na każdym etapie produkcji. Jest odpowiedzią na zautomatyzowane, tradycyjne podejście do produkcji masowej, które eliminuje potrzebę świadomej oceny wykonywanego zadania.
Zastosowanie filozofii "kaizen" z perspektywy organizacji pracy i kształtowania optymalnych metod pracy często uzupełniane jest takimi zasadami, jak:
Zbudowanie w organizacji kultury opartej na kaizen jest długoterminowym procesem.
Rodzaje "kaizen".
Według jednego z podziałów, rozróżnia się dwa rodzaje kaizen:
Kaizen przepływu polega na doskonaleniu przepływu materiału i informacji. Wiąże się on z reorganizacją całego obszaru pracy, a nawet przedsiębiorstwa. Kaizen procesu to natomiast usprawnianie pojedynczych stanowisk pracy. Kaizen procesu cechuje się dużą liczbą drobnych usprawnień, które wymagają małego wysiłku wdrożeniowego. Dzięki temu takich usprawnień mogą być tysiące. W modelu kaizen najistotniejszym jest skracanie czasu pomiędzy wypracowaniem koncepcji, czy też zdefiniowaniem problemu, a samym wdrożeniem usprawnienia.
W modelu tradycyjnym proces doskonalenia składa się z długiej fazy przygotowawczej. Po wprowadzonym doskonaleniu pracuje się na opracowanym standardzie przez dłuższy czas nie usprawniając go.

</doc>
<doc id="448304" url="https://pl.wikipedia.org/wiki?curid=448304" title="Neonatolog">
Neonatolog



</doc>
<doc id="448305" url="https://pl.wikipedia.org/wiki?curid=448305" title="Pleura">
Pleura

Pleura (łac. "pleura", l. mn. "pleurae") – termin z anatomii zwierząt stosowany w różnych znaczeniach:

</doc>
<doc id="448306" url="https://pl.wikipedia.org/wiki?curid=448306" title="Cerebrum">
Cerebrum



</doc>
<doc id="448307" url="https://pl.wikipedia.org/wiki?curid=448307" title="Zwierzę egzotermiczne">
Zwierzę egzotermiczne



</doc>
<doc id="448309" url="https://pl.wikipedia.org/wiki?curid=448309" title="Nerw I">
Nerw I



</doc>
<doc id="448310" url="https://pl.wikipedia.org/wiki?curid=448310" title="Nerw II">
Nerw II



</doc>
<doc id="448311" url="https://pl.wikipedia.org/wiki?curid=448311" title="Nerw III">
Nerw III



</doc>
<doc id="448313" url="https://pl.wikipedia.org/wiki?curid=448313" title="Nerw V">
Nerw V



</doc>
<doc id="448316" url="https://pl.wikipedia.org/wiki?curid=448316" title="Zarządzanie sytuacją kryzysową">
Zarządzanie sytuacją kryzysową

Zarządzanie sytuacją kryzysową (, CM) – dotyczy zarówno opanowania i wyjścia z sytuacji kryzysowej, jak i przygotowania się na ewentualność jej zaistnienia.
Rozważanie potencjalnych sytuacji kryzysowych zwykle pozwala im zapobiec lub przynajmniej ograniczyć ich niekorzystne skutki. W zarządzaniu sytuacją kryzysową chodzi o profesjonalne kierowanie strumieniami informacji oraz o ochronę podstawowych wartości jakimi są wiarygodność i dobra reputacja. Jest to sfera zadaniowa public relations związana z wykorzystywaniem narzędzi do rozwiązywania sytuacji trudnych pod względem wizerunkowym.
Kryzysem nazywa się poważną, gwałtowną, niekorzystną zmianę o przełomowym znaczeniu. Sytuacja kryzysowa może powstać wskutek działania sił przyrody, żywiołów, coraz częściej jest też efektem działalności człowieka – lub jej zaniechania. W szczególności chodzi również o kryzysy gospodarcze i polityczne.
Kluczowym momentem jest wczesne rozpoznanie zaistnienia sytuacji kryzysowej. Następnie należy postawić diagnozę, polegającą na znalezieniu odpowiedzi na pytania:
Działania, jakie należy podjąć, to:
Linearne modele zarządzania w sytuacji kryzysowej oparte na cyklu życia przyjmują, że wydarzenia problemowe lub kryzysowe zachodzą pojedynczo w określonych sekwencjach. Tymczasem w rzeczywistości wiele wydarzeń tego typu zachodzi w zbliżonym czasie, znajdując się w jednak danym momencie w różnych fazach swojego rozwoju. 
Komponenty wielofazowego modelu zarządzania problemami i w sytuacji kryzysowej, choć przypominają swoim układem budowę modeli linearnych i obejmują obszar: zarządzania przed wystąpieniem sytuacji kryzysowej (problemowe), w trakcie i po zakończeniu sytuacji kryzysowej, ale nie powinny być traktowane jako kolejne kroki w działaniach antykryzysowych, ale jako klastry, które są ze sobą powiązane. Stanowią one element całości, ale ich funkcjonowanie jest niezależne i często odbywa się jednocześnie. W ramach subklastrów można wyróżnić:

</doc>
<doc id="448318" url="https://pl.wikipedia.org/wiki?curid=448318" title="Lucerna chmielowa">
Lucerna chmielowa



</doc>
<doc id="448320" url="https://pl.wikipedia.org/wiki?curid=448320" title="TGV Réseau">
TGV Réseau

TGV Réseau – francuski, pasażerski, elektryczny zespół trakcyjny należącym do rodziny pociągów TGV. W nomenklaturze SNCF pociągi te są oznaczone jako klasa TGV 28000 (wersje dwusystemowe) oraz TGV 38000 (wersje trzysystemowe). Jest to druga generacja pociągów TGV, zbudowanych przez firmę GEC Alsthom w latach 1993 – 1996. 
Zbudowano 89 tych pociągów o numerach 501 - 550, 4501 - 4530 oraz 4531 - 4540. Ostatnia seria została zmodyfikowana do TGV Thalys PBA, tak by pociągi te mogły wjeżdżać do Holandii. Technicznie identyczne z TGV Atlantique pozbawionym dwóch wagonów, z licznymi drobnymi modyfikacjami, operują na całej sieci TGV, stąd nazwa "Réseau" (fr. "Sieć").

</doc>
<doc id="448324" url="https://pl.wikipedia.org/wiki?curid=448324" title="Wartość dodatkowa">
Wartość dodatkowa



</doc>
<doc id="448328" url="https://pl.wikipedia.org/wiki?curid=448328" title="Sera">
Sera

Sera (seria sukcesyjna, stadium seralne) – ciąg charakterystycznych zmian obserwowanych w sukcesji ekologicznej (model klasyczny, koncepcja Clementsa). Według Clementsa sukcesja jest procesem deterministycznym i kierunkowym, kolejne stadia sukcesyjne biocenozy zastępują się, dzięki zmianie warunków wywołanych przez poprzednie stadia. W zależności od warunków początkowych wyróżnia się:
W przebiegu sukcesji pierwotnej Clements wyróżniał:
Zobacz też: Sukcesja ekologiczna, Klimaks, Cykliczne zmiany biocenozy

</doc>
<doc id="448334" url="https://pl.wikipedia.org/wiki?curid=448334" title="Cykliczne zmiany biocenozy">
Cykliczne zmiany biocenozy

Cykliczne zmiany biocenozy – zazwyczaj rozpatruje się biocenozę jako układ stabilny i znajdują się w stanie równowagi ze środowiskiem, jako układem statycznym, który przestał się zmieniać (zmiany dotyczą jedynie zmian biocenoz w toku kierunkowej sukcesji ekologicznej). Jest to pogląd bardzo uproszczony. Istnieje cała kategoria zmian w biocenozach, które nie są sukcesją i mają charakter cykliczny, a powodowane są interakcjami międzygatunkowymi, występującymi w obrębie biocenozy (np. konkurencja, drapieżnictwo, pasożytnictwo). Te cykliczne zdarzenia występują zwykle na małą skalę i powtarzają się wielokrotnie w całej biocenozie. Stanowią one bardziej element wewnętrznej dynamiki biocenozy (procesy demograficzne, cykle życiowe gatunków zwornikowych) niż sukcesji (zmiany klimatyczne). Nawet biocenozy klimaksowe mają charakter dynamiczny i mogą zmieniać się cyklicznie.
W przypadku niektórych cyklicznych zmian biocenozy, wynikających z cech cyklu życiowego dominujących roślin, można wyróżnić cztery fazy:
Stabilna biocenoza może być mozaiką roślinności w tych czterech fazach cyklicznych zmian lokalnych.
Biocenoza stale podlega fluktuacjom: jedne gatunki stają się lokalnie liczniejsze w okresie, w którym inne wkroczą w fazę degeneracyjną. W naturalnych biocenozach te dynamiczne zależności mogą być trudne do zaobserwowania bez dokładnych pomiarów.
Przykład 1. wrzosowisko z Calluna w Szkocji.
Watts (1947) badał zmiany roślinności w różnych biocenozach. Jedną z nich było wrzosowisko w Szkocji. Dominującą krzewinką jest tam wrzos (Calluna), którego żywotność zmniejsza się z wiekiem, aż wreszcie wkraczają porosty z rodzaju Cladonia. Zwarty płat porostów z czasem obumiera, pozostawiając nagie podłoże, które jest zasiedlane przez mącznicę (Arctostaphyllos), a wreszcie wypiera ją wkraczający ponownie wrzos.
Dominującą rośliną jest wrzos, a Arctostaphyllos i Cladonia mogą wkroczyć na ten teren, kiedy okresowo nie ma na nim wrzosu.
Cykl zmian może być podzielony na cztery fazy:
Barclay-Estrup i Gimingham (1969) opisali szczegółowo tę sekwencję na podstawie map stałych kwadratowych powierzchni w Szkocji. Sekwencję tę określa cykl życiowy dominującej rośliny, w tym przypadku jest to wrzos (Calluna).
Przykład 2. Formacje trawiaste w Anglii: cykl kępkowo-dolinkowy.
Watt badał także cykliczne zmiany związane z mikrotopografią w formacjach trawiastych w Anglii: cykl kępkowo-dolinkowy. Roślinność na terenach badanych przez Watta była bardzo niejednorodna (mozaikowa). Wyróżnił on cztery stadia rozwoju. Centralnym elementem całego układu jest trawa Festuca ovina (kostrzewa owcza). Siewki jej osiedlają się na nagiej glebie w stadium dolinki. Kostrzewa tworzy "kępkę", zatrzymując niesione przez wiatr cząstki gleby i stopniowo się rozrastając. Żywotność tej trawy zmniejsza się z wiekiem; zaczyna ulegać degeneracji w stadium dojrzałym i we wczesnej fazie degeneracyjnej następuje inwazja porostów. Porosty wykorzystują materię organiczną i same z kolei giną, a kępka ulega całkowitej erozji i cały proces rozpoczyna się od nowa.
W każdym momencie w zbiorowisku z kostrzewą można znaleźć wszystkie cztery fazy. Siewki mogą się osiedlić zwykle tylko w fazie dolinkowej i budowania. Kostrzewa jest wtedy, jak się wydaje, rośliną dominującą. Porosty dominują w fazie degeneracyjnej, kiedy mogą skorzystać ze zgromadzonych resztek organicznych. Wydaje się, że mszaki przegrywają konkurencję z kostrzewa i mogą się osiedlić tylko w fazie degeneracyjnej lub dolinkowej.
Orlica pospolita (Pteridium aąuilinum) jest kosmopolitycznym gatunkiem, który żyje na glebach bardzo różnych typów i w różnych klimatach. Tworzy w glebie kłącza i gdy raz się osiedli, rozprzestrzenia się wegetatywnie. Orlica jest odporna na ogień dzięki swoim kłączom. Watt (1947) badał orlicę w procesie zasiedlania terenów trawiastych i stwierdził istnienie żywotnego "frontu" kolonizujących teren orlic i zmniejszoną żywotność starszych liści. Oczywistym wyjaśnieniem tego efektu brzegowego byłoby ubywanie substancji pokarmowych w glebie na skutek ich wykorzystywania przez orlicę, co prowadziłoby do ich niedoboru na starszych stanowiskach. Watt (1940) nie mógł stwierdzić jednak żadnych zmian gleby, którym można by przypisać zmniejszoną żywotność, a zastosowanie nawozów na poletkach doświadczalnych nie przyniosło żadnego skutku. Istotną zmienną wydaje się wiek kłączy. Młodsze kłącza wytwarzają bardziej żywotne liście. Przyczyna tego nie jest znana.
Watt podzielił wszystkie te cykle zmian na szeregi wstępujące oraz zstępujące i zwrócił uwagę na fakt, że całkowita produktywność szeregu wzrasta do fazy dojrzałości, a następnie maleje. Co zapoczątkowuje fazę zstępującą? Być może jest to efektem zależności między ogólną żywotnością rośliny wieloletniej a jej wiekiem. Można sądzić, że u większości roślin wieloletnich istnieje taki związek między wiekiem a żywotnością, a więc i między wiekiem a możliwościami konkurencyjnymi (Kershaw 1973). Tę koncepcję potwierdzają także badania nad związkiem między wiekiem a wielkością liścia.

</doc>
<doc id="448340" url="https://pl.wikipedia.org/wiki?curid=448340" title="Rejestr roślin uprawnych">
Rejestr roślin uprawnych

Rejestr roślin uprawnych w Unii Europejskiej – urzędowy wykaz gatunków i odmian roślin uprawnych (rolniczych, warzywnych i sadowniczych), których materiał siewny (szkółkarski) może być wytwarzany i może znajdować się w obrocie na obszarze Unii Europejskiej. Rejestr prowadzony jest dla odmian gatunków roślin uprawnych, z wyłączeniem odmian użytkowanych w celach ozdobnych. W Polsce za prowadzenie krajowego rejestru (KR) odmian uprawnych odpowiedzialny jest Centralny Ośrodek Badania Odmian Roślin Uprawnych.
Na podstawie krajowych rejestrów państw członkowskich Komisja Europejska opracowuje: Wspólnotowy katalog odmian roślin rolniczych (ang. "Common catalogue of varieties of agricultural plant species"), Wspólnotowy katalog odmian roślin warzywnych (ang. "Common catalogue of varieties of vegetable species") oraz Wspólnotowy wykaz odmian roślin sadowniczych (ang. "Fruit Reproductive Material Information System"). Odmiany znajdujące się w katalogach (rejestrach) są dopuszczone do obrotu na terytorium Unii Europejskiej.
Gatunki objęte rejestrem.
Wykaz gatunków roślin uprawnych, których odmiany wpisuje się do rejestru.

</doc>
<doc id="448342" url="https://pl.wikipedia.org/wiki?curid=448342" title="Pułaski (statek)">
Pułaski (statek)



</doc>
<doc id="448344" url="https://pl.wikipedia.org/wiki?curid=448344" title="Sobieski (statek)">
Sobieski (statek)



</doc>
<doc id="448345" url="https://pl.wikipedia.org/wiki?curid=448345" title="Chrobry (statek)">
Chrobry (statek)



</doc>
<doc id="448346" url="https://pl.wikipedia.org/wiki?curid=448346" title="Andrij Niesmaczny">
Andrij Niesmaczny



</doc>
<doc id="448349" url="https://pl.wikipedia.org/wiki?curid=448349" title="Rada do Spraw Gospodarczych i Finansowych">
Rada do Spraw Gospodarczych i Finansowych

Rada do Spraw Gospodarczych i Finansowych (ang. "Economic and Financial Affairs Council", "ECOFIN") – jedna z dziesięciu formacji Rady Unii Europejskiej, jedna z najstarszych. Na forum Rady ECOFIN zbierają się ministrowie gospodarki i finansów ze wszystkich państw członkowskich UE. W posiedzeniach uczestniczą także stosowni komisarze europejscy. Odbywają się także specjalne sesje ECOFIN służące przygotowaniu rocznego unijnego budżetu. Uczestniczą w nich krajowi ministrowie ds. budżetu oraz europejski komisarz ds. programowania finansowego i budżetu. W Radzie ECOFIN Polskę reprezentuje minister finansów. Posiedzenia ECOFIN zwykle mają miejsce raz w miesiącu.
Rada do Spraw Gospodarczych i Finansowych odpowiada za politykę gospodarczą, sprawy podatkowe i regulację usług finansowych, rynki i przepływy finansowe oraz stosunki gospodarcze z krajami spoza UE. Przygotowuje ona także roczny budżet UE oraz zajmuje się prawnymi i praktycznymi aspektami wspólnej waluty – euro. Rada ECOFIN koordynuje politykę gospodarczą państw członkowskich, dba o konwergencję ich wyników gospodarczych, a także monitoruje ich politykę budżetową i finanse publiczne, w tym podejmuje decyzje w ramach procedury nadmiernego deficytu.
Uzgadnia także stanowiska UE przed spotkaniami międzynarodowymi na takich forach, jak G20, Międzynarodowy Fundusz Walutowy czy Bank Światowy. Odpowiada za finansowe aspekty międzynarodowych negocjacji w sprawie przeciwdziałania zmianie klimatu. Do jej zadań należy zapewnienie prawidłowego funkcjonowania unii gospodarczej i walutowej. Najczęściej decyzje podejmuje większością kwalifikowaną po konsultacji z Parlamentem Europejskim lub w ramach współdecydowania z nim. Jedynie decyzje dotyczące podatków są podejmowane jednomyślnie.

</doc>
<doc id="448352" url="https://pl.wikipedia.org/wiki?curid=448352" title="Pasożyty">
Pasożyty



</doc>
<doc id="448354" url="https://pl.wikipedia.org/wiki?curid=448354" title="Dariusz Kozłowski">
Dariusz Kozłowski

Dariusz Jerzy Kozłowski (ur. 9 grudnia 1942 w Radomiu) – polski architekt, rysownik, malarz i pracownik naukowy.
Życiorys.
Twórca obiektów sakralnych, budynków mieszkaniowych, przemysłowych – m.in. Domu Alchemików i prywatnych domów. Profesor Politechniki Krakowskiej, kierownik katedry Projektowania Architektonicznego. Od 2005 do 2012 dziekan Wydziału Architektury. Laureat Honorowej Nagrody SARP w 2011 roku. W 1960 ukończył VI Liceum Ogólnokształcące im. Jana Kochanowskiego w Radomiu, a w 1966 studia na Wydziale Architektury Politechniki Krakowskiej.

</doc>
<doc id="448355" url="https://pl.wikipedia.org/wiki?curid=448355" title="Instrument Przedakcesyjnej Polityki Strukturalnej">
Instrument Przedakcesyjnej Polityki Strukturalnej

Instrument Przedakcesyjnej Polityki Strukturalnej (ang. "Instrument for Structural Policies for Pre-Accesion – ISPA") – jeden z trzech instrumentów finansowych Unii Europejskiej (obok PHARE, SAPARD) przeznaczony dla państw kandydujących do akcesji. Ma na celu ujednolicenie poziomu infrastruktury technicznej w zakresie transportu i ochrony środowiska. Działa podobnie do unijnego Funduszu Spójności, pokrywa do 75% kosztów inwestycji.
Cele:
Początkowo skierowany został do krajów kandydujących z Europy Środkowo-Wschodniej: (Bułgarii, Czech, Estonii, Litwy, Łotwy, Polski, Rumunii, Słowacji, Słowenii i Węgier. Po wstąpieniu części państw kandydujących w 2004 r. beneficjentami została Bułgaria i Rumunia (do 2007 r.) w zamian uzyskały prawo do finansowania z Funduszu Spójności – podobnie jak członkowie z akcesji z 2004 r.).
Od 1 stycznia 2005 r. z budżetu ISPA korzystała Chorwacja.

</doc>
<doc id="448356" url="https://pl.wikipedia.org/wiki?curid=448356" title="Gmina Jelcz Laskowice">
Gmina Jelcz Laskowice



</doc>
<doc id="448358" url="https://pl.wikipedia.org/wiki?curid=448358" title="Gmina Płoniawy Bramura">
Gmina Płoniawy Bramura



</doc>
<doc id="448365" url="https://pl.wikipedia.org/wiki?curid=448365" title="Proces z Kolonii">
Proces z Kolonii

Proces z Kolonii, dialog makroekonomiczny – instrument Unii Europejskiej mający na celu koordynację polityki strukturalnej w dziedzinie wzrostu gospodarczego i polityki zatrudnienia, przyjęty w 1999 przez Radę w Kolonii, realizowany głównie poprzez spotkań (2 w roku) o charakterze poufnym, w spotkaniach w ramach dialogu makroekonomicznego biorą udział: Rada Unii Europejskiej, Komisja Europejska, przedstawiciele Europejskiego Banku Centralnego i partnerów społecznych.

</doc>
<doc id="448371" url="https://pl.wikipedia.org/wiki?curid=448371" title="Maskulinizacja">
Maskulinizacja

Maskulinizacja, wirylizacja – rozwój cech fizycznych typowych dla dorosłych mężczyzn u kobiet lub młodych chłopców. Większość zmian wirylizacyjnych jest powodowana przez androgeny. Termin „wirylizacja” jest stosowany w trzech kontekstach: prenatalne zróżnicowanie płciowe, zmiany poporodowe w okresie dojrzewania mężczyzn oraz nadmierne oddziaływanie androgenów u kobiet.
Najczęściej oznacza występowanie u kobiety cech somatycznych męskich (zmiana sylwetki ciała, nadmierne owłosienie, czyli hirsutyzm, obniżenie skali głosu), a także zmian zewnętrznych narządów płciowych (np. przerost łechtaczki) w wyniku zaburzenia hormonalnego – nadmiaru hormonów androgennych.
Odpowiednikiem maskulinizacji w przypadku mężczyzn jest feminizacja.
U kobiet.
Przyczyny.
Zaburzenie może mieć charakter endo- lub egzogeniczny (będąc wynikiem np. przyjmowania sterydów anabolicznych, np. testosteronu).
Może pojawić się w przypadku:
Maskulinizacja występuje czasami u kobiet-sportowców jako jeden z objawów stosowania dopingu wydolnościowego.

</doc>
<doc id="448380" url="https://pl.wikipedia.org/wiki?curid=448380" title="Coquitlam">
Coquitlam

Coquitlam – miasto w Kanadzie, w prowincji Kolumbia Brytyjska, w dystrykcie regionalnym Greater Vancouver.
Liczba mieszkańców Coquitlam wynosi 139,284. Język angielski jest językiem ojczystym dla 57,9% mieszkańców, francuski – dla 1,5% (2006).

</doc>
<doc id="448385" url="https://pl.wikipedia.org/wiki?curid=448385" title="Pionowy warsztat tkacki">
Pionowy warsztat tkacki

Pionowy warsztat tkacki – warsztat tkacki o konstrukcji pionowej do ręcznego wytwarzania tkanin dekoracyjnych o ograniczonej długości, np. gobelinów. Ze względu na specyficzną technikę tworzenia gobelinów, zwanych też "kilimami grzebyczkowymi", pionowy układ tkaniny ułatwia twórcy jej wykonywanie i obserwowanie efektów swojej pracy. Obecnie pionowy warsztat tkacki nazywany jest "ręcznym krosnem pionowym".
Budowa.
Elementy urządzenia:
Konstrukcja w całości wykonywana jest z drewna. Krosna pionowe często używane są przez amatorów tkactwa artystycznego również w domu. Zastosowanie belek poprzecznych mocowanych klinami umożliwia szybki demontaż i przechowywanie w warunkach domowych. Jednak w zakładach rzemieślniczych, gdzie wytwarza się duże ilości tego typu tkanin, warsztaty budowane są w całości ze spawanych rur stalowych zamiast drewnianych belek. Są one dzięki temu bardziej sztywne i ciężkie, co jest pożądane.
Zastosowanie.
Pierwsze prymitywne urządzenia do tkania miały formę dzisiejszego pionowego krosna tkackiego. Były to dwa pionowe słupy zakopane w ziemi, do których w górnej części przymocowana była pozioma belka. Do tej belki przywiązywano pasma skórzanych rzemieni, lian lub łyka, a później również przędzy, które stanowiły osnowę, obciążając je na dole kamieniami. Pomiędzy tymi elementami przeplatano podobny materiał (wątek), uzyskując wyroby o strukturze tkaniny. Wprowadzanie wątku było dość skomplikowane. Wątek nawinięty na cienką szeroką listwę przeplatano pod nieparzystymi i nad parzystymi nitkami, następnie w kierunku przeciwnym pod parzystymi i nad nieparzystymi nitkami osnowy, w ten sposób powstawała tkanina w najbardziej popularnym splocie płóciennym.
Obecnie krosno pionowe służy najczęściej do wykonywania kilimów grzebyczkowych, czyli tkanin w splocie płóciennym, dlatego wyposażone jest tylko w dwie nicielnice. Do jednej nicielnicy przewleczone są nieparzyste nitki osnowy, do drugiej parzyste. Uzupełnieniem warsztatu, zależnie od rodzaju wykonywanych tkanin, jest czółenko i ciężki grzebyk (widelec). Przy wytwarzaniu większości tkanin dekoracyjnych do wprowadzania wątku można używać czółenka, choć na tym warsztacie jest to dość trudne. Do przybijania wątku do krawędzi tkaniny służy wówczas bidło. Ponieważ technika tworzenia kilimów grzebyczkowych jest zupełnie inna niż typowej tkaniny, dlatego czółenko i bidło nie są używane. Bidło jest unieruchomione w górnej pozycji (takiej jak na rysunku) przy pomocy zapadki, lub po prostu zostaje przywiązane do ramy przy pomocy sznurka. W tym przypadku wątek wprowadza się ręcznie, przeplatając go palcami przez określone odcinki przesmyku i dobija przy pomocy ciężkiego grzebyka, stąd nazwa wyrobu. Czółenko i bidło są używane tylko na początku i na końcu pracy, kiedy wykonuje się kilkucentymetrowe odcinki tkaniny wątkiem z tego samego surowca co osnowa.

</doc>
<doc id="448393" url="https://pl.wikipedia.org/wiki?curid=448393" title="Marzanowce">
Marzanowce

Marzanowce ("Rubiales" Dumort.) – rząd roślin okrytonasiennych wyróżniany w niektórych systemach klasyfikacyjnych (np. w systemie Reveala z lat 1993–1999).
Systematyka.
Takson nie wyróżniany. "Dialypetalanthaceae" (rodzaj "Dialypetalanthus") sytuowany jest w obrębie marzanowatych ("Rubiaceae") i wraz z nimi wchodzi w skład rzędu goryczkowców ("Gentianales"). "Carlemanniaceae" sytuowane są jako takson siostrzany dla rodziny oliwkowatych ("Oleaceae") w obrębie jasnotowców ("Lamiales").

</doc>
<doc id="448396" url="https://pl.wikipedia.org/wiki?curid=448396" title="Herpes simplex virus">
Herpes simplex virus



</doc>
<doc id="448398" url="https://pl.wikipedia.org/wiki?curid=448398" title="Paulo Renato Rebocho Ferreira">
Paulo Renato Rebocho Ferreira



</doc>
<doc id="448406" url="https://pl.wikipedia.org/wiki?curid=448406" title="TVP3 Szczecin">
TVP3 Szczecin

TVP3 Szczecin (Telewizja Polska SA Oddział w Szczecinie, Telewizja Szczecin, dawniej Kanał 7, TVP Szczecin) – oddział terenowy Telewizji Polskiej obejmujący zasięgiem województwo zachodniopomorskie z siedzibą główną w Szczecinie oraz redakcją terenową w Koszalinie. Sztandarowym programem TVP3 Szczecin jest serwis informacyjny "Kronika".
Kanał TVP3 Szczecin nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych oraz bezpłatnie w Internecie dzięki stronie internetowej TVP Stream i aplikacji TVP GO.
Nadajniki naziemne TVP3 Szczecin.
Nadajniki analogowe wyłączone w 2013 roku.
Telewizja Szczecin pod koniec lat 90. obejmowała swoim zasięgiem ówczesne województwa: szczecińskie, koszalińskie, słupskie oraz część województwa gorzowskiego. Od 1 stycznia 1999 roku obejmuje obecne województwo zachodniopomorskie.
"Opracowano na podstawie materiału źródłowego"
Nadajniki TVP2 z wejściami lokalnymi Telewizji Szczecin (do 2010 roku).
"Opracowano na podstawie materiału źródłowego"
Nadajniki cyfrowe DVB-T MUX 3.
Wszystkie nadajniki są położone w województwie zachodniopomorskim. 3 czerwca 2020 roku wiele emisji przeniesiono na nowe częstotliwości w ramach tzw. refarmingu, czyli zwolnienia kanałów telewizyjnych na potrzeby telefonii komórkowej. 25 kwietnia 2022 roku ze względu na zmianę standardu nadawania na DVB-T2/HEVC (nie dotyczyło to MUX 3 i MUX 8) w województwach kujawsko-pomorskim, pomorskim, zachodniopomorskim, wielkopolskim oraz w części województwa warmińsko-mazurskiego i mazowieckiego zwiększono moc emisji z dotychczasowych nadajników.
Wyłączone nadajniki cyfrowe DVB-T MUX 3.
"Opracowano na podstawie materiału źródłowego".
Programy TVP3 Szczecin.
Ramówka obejmuje m.in. programy informacyjne z regionu, publicystyczne, przyrodnicze, reportaże, transmisje z mszy świętych, transmisje sportowe oraz relacje z koncertów, spektakli i wystaw.
Programy własne (stan na wiosnę 2022).
Programy informacyjne i publicystyczne
Programy sportowe
Programy kulturalne
Programy społeczne
Programy religijne
Programy TVP3 Szczecin na antenach ogólnopolskich (niepełna lista).
Programy wyprodukowane dla TVP1
Programy wyprodukowane dla TVP2
Programy wyprodukowane dla TVP3/TVP Regionalna
Programy wyprodukowane dla TVP Info
Programy wyprodukowane dla TVP Polonia
Oprawa graficzna TVP3 Szczecin.
Plansza wywoławcza i sygnał Telewizji Szczecin.
Planszę wywoławczą stanowiła fotografia autorstwa Witolda Chromińskiego, przedstawiająca fragment szczecińskiego portu z elewatorem „Ewa”, wraz z sygnałem dźwiękowym autorstwa Stanisława Modelskiego, na który składał się motyw muzyczny zagrany na dwóch waltorniach z dogranym buczeniem syren okrętowych. Pracownicy telewizji w swoim slangu nazywali ją „krową”, ponieważ dźwięk holownika towarzyszący prezentowanej planszy przypominał ryczenie krowy.
Dyrektorzy TVP3 Szczecin.
"Opracowano na podstawie materiału źródłowego".

</doc>
<doc id="448407" url="https://pl.wikipedia.org/wiki?curid=448407" title="Ali Muhammad z Szirazu">
Ali Muhammad z Szirazu



</doc>
<doc id="448408" url="https://pl.wikipedia.org/wiki?curid=448408" title="Siyyid Mírzá 'Alí-Muhammad">
Siyyid Mírzá 'Alí-Muhammad



</doc>
<doc id="448410" url="https://pl.wikipedia.org/wiki?curid=448410" title="Script kiddie">
Script kiddie

Script kiddie (od ang. "script" i "kid", czyli „skryptowy dzieciak”) – w żargonie komputerowym – niedoświadczony cracker, który używa programów i skryptów napisanych przez innych bez znajomości zasad ich działania, po to jedynie, aby uzyskać nieuprawniony dostęp do komputerowych kont użytkowników, plików lub żeby przeprowadzać ataki na systemy komputerowe, np. poprzez tzw. DoS. "Script kiddie" nie potrafi samodzielnie tworzyć takich programów, ogranicza się do skanowania komputerów podłączonych do sieci w poszukiwaniu podatnych celów.
Nazwa odnosi się do programów napisanych w języku skryptowym z systemów Linux lub Unix, określanych także jako "skrypty", które są małymi i prostymi w użyciu aplikacjami wymagającymi podania celu, np. adresu IP hosta.
Przykładowe programy używane przez "script kiddies":

</doc>
<doc id="448411" url="https://pl.wikipedia.org/wiki?curid=448411" title="Wybrańcy fortuny">
Wybrańcy fortuny

Wybrańcy fortuny (ang. Titans) – amerykański serial telewizyjny, który miał premierę w telewizji NBC 4 października 2000 roku.
Fabuła.
Heather (Yasmine Bleeth) wychodzi za mąż za Richarda Williamsa (Perry King), właściciela potężnej firmy produkującej samoloty, ale mężczyzna jest nieświadomy faktu, że Heather ma romans z jego synem Chandlerem (Casper Van Dien).
Chandler jest pilotem. Rezygnuje jednak z kariery w wojsku, aby zacząć pracę w rodzinnym przedsiębiorstwie. Stara się utrzymać w tajemnicy swoją znajomość z Heather, ale kobieta spodziewa się jego dziecka. Również po ślubie Richarda i Heather Chandler nadal spotyka się ze swoją „macochą” i broni ją przed swoją matką, Gwen (Victoria Principal) i bratem Peterem (John Barrowman), którzy sądzą, że przyjęcie do rodziny nowej żony Richarda może się źle dla nich skończyć.
Wkrótce po ślubie Richard umiera, a Heather, ku rozpaczy Gwen, otrzymuje część spadku i pozostaje w rodzinnej posiadłości. Odtąd Chandler i ona nie muszą już się ukrywać ze swoją miłością. Tymczasem zarząd nad rodzinną firmą przejmuje brat Richarda – Jack (Jack Wagner).

</doc>
<doc id="448413" url="https://pl.wikipedia.org/wiki?curid=448413" title="Aleksandr Bestużew">
Aleksandr Bestużew

Aleksandr Aleksandrowicz Bestużew, Александр Александрович Бестужев, pseud. Марлинский, "Marlinski" (ur. w Petersburgu, zm. ) – rosyjski prozaik, poeta, krytyk literacki doby romantyzmu, dekabrysta.
Życiorys.
Urodził się w Petersburgu w rodzinie szlacheckiej. Od 1806 pobierał nauki w szkole wojskowej. W 1819 został oficerem pułku dragonów. W latach 1823-1825 wraz z Konradem Rylejewem rozpoczął wydawanie almanachu literackiego „Polarnaja Zwiezda”. W latach 20. napisał powieści "Roman i Olga" i "Turniej rewelski", które zainicjowały rozwój prozy romantycznej na gruncie rosyjskim.
Nastrojom buntu dał wyraz w napisanych wraz z Rylejewem "Pieśniach agitacyjnych".
W 1823 został przyjęty do spisku dekabrystów jako członek Towarzystwa Północnego. Bestużew rozpoczął powstanie dekabrystów, wyprowadzając 26 grudnia 1825 pułk moskiewski na Plac Senacki. Po fiasku przedsięwzięcia sam oddał się do dyspozycji cara Mikołaja I w Pałacu Zimowym. Znajdując się w areszcie, napisał dla cara elaborat, będący wnikliwą analizą sytuacji społeczno-politycznej w Rosji. Zapewne to wpłynęło na łaskawość cara, który skazał go tylko na 20 lat katorgi na Syberii. Do 1829 znajdował się w Jakucku i w tym samym roku został wcielony karnie do armii rosyjskiej jako szeregowiec. Brał udział w tłumieniu powstania imama Szamila w Czeczenii.
Na wieść o wybuchu w powstania listopadowego nie krył wzburzenia. Pisał do matki: „Byłem niezmiernie zasmucony i oburzony wiadomością o zdradzie warszawskiej. Jaka szkoda, że nie uda mi się wymienić kul (...) z panami dobrodziejami. (...) Krew ich zaleje, ale czy na zawsze? Daj Boże”. W 1831 Adam Mickiewicz uczynił go adresatem swojego wiersza „Do przyjaciół Moskali”:
"Ta ręka, którą do mnie Bestużew wyciągnął (...). Dziś w minach ryje, skuta obok polskiej dłoni (...)"
W 1836 car przywrócił mu stopień oficerski.
Wtedy też powstały jego najważniejsze dzieła. "Śledztwo" (1830), "Porucznik Białłozor" (1831), "Ammałat Bek" (1832), "Mułła-Nur" (1836).
Zginął zabity przez powstańców czeczeńskich w 1837. Ciała nigdy nie znaleziono.

</doc>
<doc id="448416" url="https://pl.wikipedia.org/wiki?curid=448416" title="Umajjadowie">
Umajjadowie



</doc>
<doc id="448419" url="https://pl.wikipedia.org/wiki?curid=448419" title="Likia">
Likia



</doc>
<doc id="448424" url="https://pl.wikipedia.org/wiki?curid=448424" title="Heterotermia">
Heterotermia

Heterotermia (różnocieplność) – mechanizm regulacji temperatury ciała zwierząt stałocieplnych: ptaków i ssaków, które zdolne są do okresowej zmiany stałej temperatury swojego ciała, w czasie odrętwienia lub hibernacji. Zwierzęta takie określane są jako heterotermiczne.

</doc>
<doc id="448433" url="https://pl.wikipedia.org/wiki?curid=448433" title="Sander">
Sander

Sander – rodzaj drapieżnych ryb słodkowodnych z rodziny okoniowatych (Percidae).
Występowanie.
Zamieszkują duże, czyste zbiorniki zlewisk Morza Bałtyckiego, Kaspijskiego i Czarnego.
Klasyfikacja.
Gatunki zaliczane do tego rodzaju:

</doc>
<doc id="448439" url="https://pl.wikipedia.org/wiki?curid=448439" title="Dywergencja (ujednoznacznienie)">
Dywergencja (ujednoznacznienie)

Dywergencja (z łac. źródłowość, rozbieżność) – ma wiele znaczeń nawiązujących do pierwotnego znaczenia:
Inne znaczenia nawiązujące swym znaczeniem do różnicowania, rozbieżności:

</doc>
<doc id="448440" url="https://pl.wikipedia.org/wiki?curid=448440" title="Trzoda chlewna">
Trzoda chlewna



</doc>
<doc id="448441" url="https://pl.wikipedia.org/wiki?curid=448441" title="Nawożenie">
Nawożenie

Nawożenie – stosowanie nawozów celem utrzymania lub zwiększenia zawartości w glebie składników pokarmowych potrzebnych roślinom (głównie azot, potas, fosfor) oraz poprawienia właściwości chemicznych, takich jak odczyn gleby, fizykochemicznych, np. zwiększenie zdolności sorpcyjnych, fizycznych, do których należy polepszenie struktury gleby oraz zwiększenie pojemności wodnej, biologicznych poprzez wpływ nawozów na występowanie pożytecznej mikroflory, z którą wiąże się prawidłowy rozkład resztek pożniwnych. 
Nawożenie zapobiega obniżaniu się żyzności gleby, która jest skutkiem wywożenia plonów poza gospodarstwo rolne, a więc i składników mineralnych, z których się te plony składają, procesów erozyjnych, czy wypłukiwania składników w głąb gleby, np. w czasie obfitych opadów.
Zasady nawożenia.
Wybierając sposób nawożenia rośliny uwzględnić należy jej wymagania pokarmowe, czyli najmniejszą ilość składników pokarmowych potrzebną do uzyskania plonu w odpowiedniej wysokości oraz potrzeby nawozowe, które określają rodzaj i ilość nawozu potrzebną w celu uzyskania dobrej jakości plonu w odpowiednich warunkach glebowych (rodzaj gleby, dotychczasowa zawartość składników w glebie) i klimatycznych w konkretnym płodozmianie. Nawożąc należy też starać się zachować równowagę poszczególnych składników w glebie. 
Ogólnie rzecz biorąc, im lepsze roślina ma warunki do wzrostu (cieplne, świetlne, powietrzne, wodne) i im lepsze ma warunki agrotechniczne (uprawa roli, odmiana roślin, odchwaszczanie), tym intensywniejsze nawożenie można zastosować, pamiętając jednak o zachowaniu zasad ochrony środowiska z tym jednak, że lepsze warunki dla wzrostu rośliny oznaczają także, że mniejsza ilość danego składnika pokarmowego jest potrzebna aby uzyskać jednostkę masy plonu. 
Nawozy należy stosować tylko w takich ilościach, które poszczególna roślina może wykorzystać lub które dana gleba może zatrzymać. Zbyt duże dawki, nieodpowiednie proporcje składników pokarmowych lub brak możliwości wykorzystania nawozu w danych warunkach glebowych, przy niedostatku lub nadmiarze wody, niektórych pierwiastków, nieodpowiednim odczynie gleby lub nadmiernym zachwaszczeniu, są przyczyną degradacji siedliska rolniczego oraz zanieczyszczenia środowiska, np. eutrofizacji zbiorników wodnych. Dotyczy to zwłaszcza nawozów mineralnych. 
Nawozy mineralne.
Aby uzupełnić występujący często niedobór jednego lub kilku ze składników pokarmowych w danej glebie, ewentualnie aby zwiększyć plon masy zielonej, stosuje się nawożenie nawozami mineralnymi, wykorzystując zwłaszcza te składniki pokarmowe, które na danej glebie dają zwykle lepsze wyniki produkcyjne. Nieprawidłowa gospodarka nawozami mineralnymi, zwłaszcza nawozami azotowymi i fosforowymi, prowadzić może do przenawożenia rośliny i gromadzenia się w jej tkankach szkodliwych substancji. 
Oznaczanie potrzeb nawozowych.
W Polsce stacje chemiczno-rolnicze określają potrzeby nawozowe roślin oraz zasobność gleb w przyswajalne dla roślin składniki w poszczególnych gospodarstwach, tworząc mapy zasobności gleb. Wielkość dawek na 1 ha powierzchni określić można doświadczalnie lub za pomocą metod chemicznych, fizykochemicznych czy mikrobiologicznych. 
Instytut Uprawy, Nawożenia i Gleboznawstwa w Puławach, podzielił gleby na kompleksy przydatności rolniczej opracowując rozkład przestrzenny warunków glebowych w określonych warunkach klimatycznych. Aby sklasyfikować glebę do określonego kompleksu należy wziąć pod uwagę takie czynniki jak: 
Planując wielkość plonu oraz dawkę nawozu należy uwzględnić każdy z wymienionych czynników, ponadto inne, dotyczące gatunku i odmiany uprawianej rośliny, odczynu gleby, czasu siewu, sadzenia oraz stosowanego płodozmianu, właściwości nawozu a także opłacalności nawożenia. Jeżeli chodzi o właściwości nawozów, to wiążą się z tym liczne problemy, jako że stosowanie ich może powodować zmianę odczynu gleby, zasolenie, nawozy mogą być łatwo lub trudno wymywane i przemieszczane.
Historia.
Nawożenie stosuje się już od kilku tysięcy lat, np. w Chinach, Japonii i krajach arabskich stosowano pudretę, czyli suszone ludzkie fekalia, gdzie były one nawet przedmiotem handlu. W cesarstwie rzymskim i starożytnej Grecji powszechnie używano obornika, kompostów, popiołów drzewnych, wapna, odpadów powstałych przy produkcji oliwy a także nawozów zielonych, czyli uprawy roślin, głównie motylkowatych, łubinu, grochu, wyki. Stosowano tam również różne nawozy w zależności od rośliny, co opisują dzieła Katona Starszego Cenzora (np. "O gospodarstwie wiejskim"), Kolumelli (dzieło "De re rustica"), czy Pliniusza Starszego.
W średniowieczu powszechnie stosowano nawożenie obornikiem, pola użyźniano odchodami owiec i bydła trzymanymi na polach, czyli stosowano "hurtownie". Jedną z metod nawożenia była gospodarka żarowa i odłogowa. Pod koniec "XVIII" wieku zaczęto uprawiać rośliny motylkowate jako zielony nawóz. 
Badania prowadzone w latach "1804-1840" przez Justusa von Liebiga (sformułował prawo minimum związane z nawożeniem), Nicolasa de Saussure'a, Jean Boussingaulta, Konrada Sprengela, doprowadziły do sformułowania w "1840" roku mineralnej teorii odżywiania się roślin, zapoczątkowując tym samym nowoczesną chemię rolną. Z początku stosowano naturalne nawozy mineralne, takie jak saletra chilijska (od roku "1810") czy ptasie guano, wkrótce jednak nastąpił szybki rozwój produkcji przemysłowej nawozów mineralnych, czyli nawozów sztucznych, takich jak superfosfat produkowany w Wielkiej Brytanii od roku "1843" zawierający fosfor, od "1860" roku eksploatowane złoża potasowe, od "1890" w Niemczech nawozy azotowe. 
Wprowadzenie nawożenia mineralnego miało ogromny wpływ na plonowanie roślin. Dla przykładu w Niemczech, między "XII" a "XV" wiekiem wysiewając kilogram ziarna zbóż uzyskiwano z niego 3-4 kilogramy plonu, tuż przed rozpoczęciem stosowania nawozów mineralnych, około roku "1800" było to przeciętnie 5-6 kg, czasem na najlepszych glebach nawet 20 kg, a w latach "70." XX wieku, gdy nawozy mineralne były stosowane powszechnie, już 30 do 40 kilogramów. 
W Zachodniej Europie w roku 1890 istniały "kluby rolników", którzy dzięki opracowaniu specjalnych metod nawożenia osiągali plony 10 t pszenicy z 1 ha (w Polsce w roku 2002 średni plon pszenicy wyniósł niecałe 4 tony z hektara) przez długi czas bez pogarszania jakości gleby. 
Teoretyczne podstawy stosowania nawozów zielonych dało odkrycie w roku "1888" przez Martinusa Beijerincka, Adama Prażmowskiego i Hermana Hellriegela zdolności do wiązania wolnego azotu atmosferycznego przez bakterie brodawkowe "Rhizobium", żyjące w korzeniach roślin motylkowatych. 
Polska.
W roku "1819" ukazał się w Polsce pierwszy podręcznik dotyczący nawożenia, autorstwa Michała Oczapowskiego, pt. "Zasady chemii rolniczej". W roku "1922" w Chorzowie a w "1928" w Mościcach rozpoczęto produkcję nawozów azotowych.

</doc>
<doc id="448443" url="https://pl.wikipedia.org/wiki?curid=448443" title="Próba Abla">
Próba Abla

Próba Abla (jodoskrobiowa) – metoda badania trwałości chemicznej materiałów wybuchowych, które zawierają nitrozwiązki nitrogliceryny, dynamitu i prochów nitroglicerynowych. Próba Abla polega na pomiarze czasu zmiany zabarwienia papierka jodoskrobiowego pod wpływem produktów rozkładu badanego materiału wybuchowego.

</doc>
<doc id="448445" url="https://pl.wikipedia.org/wiki?curid=448445" title="Hanna Januszewska">
Hanna Januszewska

Hanna Januszewska-Moszyńska (ur. 20 kwietnia 1905 w Warszawie, zm. 18 lipca 1980 tamże) – polska prozaiczka, poetka, tłumaczka, autorka sztuk teatralnych i słuchowisk.
Życiorys.
Ukończyła studia na wydziale polonistyki Uniwersytetu Warszawskiego, zadebiutowała tomikiem wierszy dla dorosłych zatytułowanym „Poezje”. Od 1932 roku publikowała wiersze dla dzieci.
Podczas II wojny światowej brała udział w tajnym nauczaniu i pracowała w konspiracyjnych wydawnictwach. Po zakończeniu działań wojennych zamieszkała w Łodzi, gdzie objęła funkcję redaktora w tamtejszym oddziale Polskiego Radia, w 1949 roku powróciła do Warszawy. Wtedy też zwyciężyła w ogłoszonym przez Ministerstwo Kultury i Sztuki konkursie na literackie opracowanie baśni ludowych.
Jej twórczość obejmowała wiersze, bajki, baśnie, słuchowiska radiowe, sztuki teatralne, opowiadania i powieści fantastyczne, których kanwą często były piosenki i bajki zaczerpnięte z polskiego folkloru oraz wydarzenia historyczne. Współpracowała z czasopismami skierowanymi do najmłodszych czytelników „Płomyczek”, „Płomyk” (z którymi była związana już przed 1939), „Miś” i „Świerszczyk”. Jej utwory zostały przetłumaczone na języki obce.
Utwory Januszewskiej były wielokrotnie wznawiane, a w kolejnych wydaniach Januszewska często wprowadzała daleko idące zmiany.
Poza twórczością własną pisarka była tłumaczką oraz dokonywała adaptacji i opracowań dzieł innych autorów m.in. Marii Konopnickiej, Charles'a Perraulta i Hansa Christiana Andersena.
W uznaniu wartości pedagogicznych Hannę Januszewską odznaczano i nominowano do nagród państwowych (nagroda Prezesa Rady Ministrów, nagroda Premio Europeo). Książka "Bajki o czterech wiatrach" jest wpisana na Listę Honorową im. H.Ch. Andersena.
Odznaczona m.in. Krzyżem Kawalerskim Orderu Odrodzenia Polski (1955) i Medalem 10-lecia Polski Ludowej (1955).
Na wniosek polskich dzieci została Kawalerem Orderu Uśmiechu. W 1980 otrzymała nagrodę państwową I stopnia.
Spoczywa na cmentarzu Powązkowskim w Warszawie (kw. 177, rząd 5, grób 14-15).
Twórczość.
Cykl o Pyzie.
Pyza zwiedzała dwie różne Polski – przedwojenną (Lwów, Wilno i Grodno) oraz socjalistyczną (Nowa Huta). W PRL przedwojennych przygód Pyzy nie wznowiono. Na podstawie utworów powstał serial animowany "Wędrówki Pyzy". Autorem ilustracji i scenografem serialu był Adam Kilian.

</doc>
<doc id="448447" url="https://pl.wikipedia.org/wiki?curid=448447" title="Artyleria przedogniowa">
Artyleria przedogniowa

Artyleria przedogniowa – machiny miotające prymitywne pociski (kuliste, strzały), używane w starożytności i średniowieczu. 
Artyleria przedogniowa spełniała podobne zadania jak współczesna, wykorzystując do miotania pocisków energię odprężenia elastycznych materiałów (w machinach neurobalistycznych) albo energię potencjalną ładunku podniesionego na pewną wysokość (w machinach barobalistycznych). Zanikła po wynalezieniu prochu czarnego i wprowadzeniu do powszechnego uzbrojenia artylerii lufowej.
Sporadycznie stosowano ją również w późniejszych epokach, zwłaszcza w warunkach braku broni artyleryjskiej, przez siły powstańcze, partyzanckie, nieregularne lub terrorystyczne. W czasie powstania warszawskiego urządzenia typu bricoli konstruowane z resorów samochodowych, wykorzystywano do miotania butelek zapalających i fugasów wypełnionych ładunkiem wybuchowym na bazie saletry potasowej.

</doc>
<doc id="448450" url="https://pl.wikipedia.org/wiki?curid=448450" title="Neurobalistyczna machina miotająca">
Neurobalistyczna machina miotająca



</doc>
<doc id="448453" url="https://pl.wikipedia.org/wiki?curid=448453" title="Gojko Mitić">
Gojko Mitić

Gojko Mitić (cyr. Гojкo Митић; ur. 13 czerwca 1940 w Strojkovcach) – serbski aktor i reżyser, znany z licznych ról we wschodnioniemieckich westernach.
Ponieważ jego ojciec Živojin walczył w oddziałach partyzanckich w czasie II wojny światowej, Gojko wraz z bratem Draganem wychowywał się u dziadków. Na początku lat 60. rozpoczął w Belgradzie studia w zakresie sportu. Wtedy także zetknął się po raz pierwszy z planem filmowym. W tym czasie w Jugosławii powstawało wiele filmów w międzynarodowej koprodukcji, przy czym chętnie zatrudniano belgradzkich studentów jako statystów.
Od 1961 r. Mitić pojawiał się jako kaskader we włoskich i brytyjskich filmach, realizowanych w Jugosławii. W 1963 r. otrzymał pierwszą małą rolę w zachodnioniemieckim westernie, realizowanym przez studio Rialto. Jego pierwszą dużą rolą był udział w filmie Horsta Wendlandta "Winnetou wśród Sępów" (niem. "Unter Geiern", 1964).
Również w 1964 r. wschodnioniemiecka wytwórnia filmowa DEFA rozpoczęła kręcenie w Jugosławii innych filmów „indiańskich”. Mitić zagrał rolę wodza w filmie "Synowie wielkiej niedźwiedzicy" (niem. "Die Söhne der großen Bärin") i od tego momentu rozpoczęła się właściwie kariera Miticia jako aktora o specyficznym emploi. Szczególną popularność zyskał w NRD, ale także w innych krajach bloku wschodniego, gdzie często prezentowane były filmy z jego udziałem.
Aż do 1975 r. Mitić bardzo często pojawiał się na planie filmowym, kręcąc przynajmniej jeden film rocznie, przy czym niemal bez wyjątku grał role wybitnych Indian, najczęściej wodzów indiańskich. Dopiero w 1975 r. pojawił się w odmiennej roli: zagrał Spartakusa na scenie Harzer Bergtheater w Thale. Występował tam następnie aż do 1984 r., grając najczęściej role w dramatach przygodowych. Część z nich została sfilmowana przez telewizję wschodnioniemiecką i była prezentowana na antenie.
Mitić grywał także w teatrze, występował jako piosenkarz i prowadził programy telewizyjne. W latach 1981–1989 wyreżyserował pięć filmów w serialu dziecięcym "Jan i Tini", do którego napisał także scenariusz. W 1988 r. po raz ostatni zagrał rolę Indianina w filmie "Łowca w Meksyku" (niem. "Präriejäger in Mexiko").
Po upadku komunizmu w NRD Mitić grywał małe role filmowe, a w 1992 r. przejął od Pierre’a Brice’a rolę Winnetou w organizowanym w Bad Segeberg teatralnym Festiwalu Karola Maya (niem. Karl-May-Festspiele).
Mitić mieszka obecnie w Berlinie.

</doc>
<doc id="448455" url="https://pl.wikipedia.org/wiki?curid=448455" title="Migotanie komór">
Migotanie komór

Migotanie komór (także: fibrylacja, ang. "Ventricular Fibrillation", VF, V-fib, ) – zaburzenie rytmu serca, polegające na szybkiej i nieskoordynowanej pracy komór serca (częste pobudzenia mięśnia sercowego w okresie refrakcji względnej), które, jeśli nie zostanie szybko przerwane (do kilku minut), nieuchronnie prowadzi do śmierci. 
Migotanie komór rozpoznaje się na podstawie elektrokardiogramu. W wypadku migotania komór zapis EKG zespołu QRS ma postać nieregularnej sinusoidy. Jeśli sinusoida ma kształt regularny i częstość akcji mieści się w granicach 200–300 uderzeń na minutę – stan taki nazywany jest trzepotaniem komór. Jeśli sinusoida ma kształt nieregularny, impulsy mają zmienną amplitudę – wówczas rozpoznaje się migotanie komór. Częstość akcji serca w takiej sytuacji może dochodzić do 600 pobudzeń na minutę.
Jest jednym z najczęstszych mechanizmów śmierci (zatrzymania krążenia) przy zawale mięśnia sercowego.
Nazwa „migotanie komór” pochodzi od wrażenia, jakie daje nieskoordynowana praca serca, widoczna przy otwartej klatce piersiowej. Serce podczas napadu wygląda, jakby migotało światło lamp nad stołem operacyjnym. 
Migotanie komór może być wysokofalowe lub niskofalowe.
Mechanizm powstawania.
Wyróżnia się trzy mechanizmy elektrofizjologiczne prowadzące do komorowych zaburzeń rytmu serca, w tym do migotania komór:
Leczenie.
W warunkach pierwszej pomocy jedyną możliwością leczenia jest przeprowadzenie resuscytacji krążeniowo-oddechowej (RKO). Polega ona na prowadzeniu podstawowych zabiegów ratujących życie do czasu, gdy zaistnieje możliwość oceny rytmu na kardiomonitorze. W przypadku potwierdzonego zapisem migotania komór przeprowadza się jednorazową defibrylację o energii 120 J defibrylatorem dwufazowym o fali rektalinearnej, 150 J defibrylatorem dwufazowym o standardowej fali wyładowania lub 360 J defibrylatorem jednofazowym, po czym, nie oceniając rytmu, przeprowadza się 2-minutowe podstawowe zabiegi resuscytacyjne (BLS). Po tym czasie ocenia się rytm pracy serca. W razie dalszego utrzymywania się migotania komór wykonuje się ponowną defibrylację energią 150–200 J defibrylatorem dwufazowym bez względu na kształt fali lub 360 J defibrylatorem jednofazowym i podejmuje zabiegi BLS przez kolejne dwie minuty. Po drugiej defibrylacji podaje się 1 mg adrenaliny dożylnie. Jeżeli po 3 defibrylacjach utrzymuje się migotanie komór, podaje się 300 mg amiodaronu dożylnie w 5% roztworze glukozy. Po każdorazowej ocenie rytmu zawsze następują 2 minuty BLS. Począwszy od trzeciej oceny rytmu adrenalinę podaje się dożylnie lub doszpikowo co 3–5 minut (co drugą pętlę ALS, według zaleceń Polskiej Rady Resuscytacji z 2010 roku).
Niskofalowe migotanie komór często nie poddaje się defibrylacji. Stosując adrenalinę i.v. i zewnętrzny masaż serca można zmienić migotanie niskofalowe w wysokofalowe. Defibrylację powtarza się dopóki serce nie powróci do prawidłowego rytmu. 

</doc>
<doc id="448456" url="https://pl.wikipedia.org/wiki?curid=448456" title="Andrzej Kalinin">
Andrzej Kalinin

Andrzej Ryszard Kalinin (ur. 25 listopada 1933 w Jędrzejowie, zm. 8 czerwca 2021) – polski pisarz, publicysta, członek PEN Clubu i Stowarzyszenia Pisarzy Polskich.
Życiorys.
Debiutował poza zasięgiem cenzury w kwartalniku literackim „Arka” (1984, pod pseudonimem Antoni Tuchowski) opowiadaniem "Konie". Utwór ten przedrukowano potem w paryskim wydawnictwie AKTIS (1987), w wyborze najważniejszych publikacji polskiej prasy podziemnej.
Współpracował z „Kulturą” Jerzego Giedroycia, gdzie publikował m.in. "Obrazki ze starych klisz" i opowiadanie "Wigilia białych niedźwiedzi". To ostatnie przetłumaczone potem na język angielski czytane było w radiu BBC.
Publikował w nowojorskim „Dzienniku Polskim”, współpracował z krakowskimi periodykami literackimi „Arką”, „Arcanami” i „Dekadą Literacką”. Był redaktorem „Notatnika Kulturalnego” wydawanego przez „Gazeta Częstochowska”. Pisywał do „Dziennika Częstochowskiego 24 godziny” oraz krakowskiego i częstochowskiego wydania „Gazety Wyborczej”.
Pierwsza z jego książek "…i Bóg o nas zapomniał" (decyzją Ministerstwa Edukacji Narodowej zakwalifikowana jako lektura obowiązkowa w gimnazjum) czytana była w Radiu Wolna Europa i pierwszym programie Polskiego Radia. Została też zarejestrowana na kasetach magnetofonowych jako „książka mówiona”. W 1997, w cyklu programów edukacyjnych „Współczesna proza polska”, Telewizja Polska prezentowała film dokumentalny o pisarzu z inscenizowanymi fragmentami jego książek. W grudniu 2004 ukazujący się w Melbourne w Australii „Dziennik Polski” rozpoczął w odcinkach druk książki "…i Bóg o nas zapomniał". Dotychczas pięć osób napisało i obroniło prace magisterskie na temat twórczości pisarza (pierwsza na Uniwersytecie Mikołaja Kopernika w Toruniu).
W 2005 kandydował do Senatu z ramienia KWW „Jednomandatowe Okręgi Wyborcze” w okręgu nr 27. Zajął 10. miejsce na 11 kandydatów (nie kandydował ponownie po stwierdzeniu nieważności głosowania i powtórzeniu wyborów w 2006).
Mieszkał w Kusiętach. 12 czerwca 2021 został pochowany na cmantarzu komunalnym w Częstochowie – kwatera 8, rząd AŻ, grób 5A.
Odznaczenia, nagrody i wyróżnienia.
W 1997 Prezydent RP uhonorował Andrzeja Kalinina Złotym Krzyżem Zasługi. W 2004 Sejmik Śląski wyróżnił go Złotą Odznaką Zasłużony dla Województwa Śląskiego. Otrzymał ponadto:

</doc>
<doc id="448459" url="https://pl.wikipedia.org/wiki?curid=448459" title="Barobalistyczna machina miotająca">
Barobalistyczna machina miotająca



</doc>
<doc id="448461" url="https://pl.wikipedia.org/wiki?curid=448461" title="Maria Amalia Habsburg">
Maria Amalia Habsburg

Maria Amalia Habsburg (ur. 22 października 1701 w Wiedniu, zm. 11 grudnia 1756 w Monachium) – cesarzowa, królowa Czech, księżna Bawarii, córka cesarza Józefa I Habsburga i Wilhelminy Amalii, córki księcia brunszwickiego Jana Fryderyka Welfa.
5 października 1722 r. poślubiła elektora bawarskiego Karola Alberta (6 sierpnia 1697 – 20 stycznia 1745), syna elektora Maksymiliana II Emanuela i Teresy Kunegundy Sobieskiej, córki króla polskiego Jana III Sobieskiego.
Po śmierci w 1740 r. stryja Marii Amalii, cesarza Karola VI, który nie pozostawił po sobie syna, wybuchła tzw. austriacka wojna sukcesyjna. Jedną ze stron walczących o cesarski tron był mąż Marii Amalii Karol Albert. Został on w 1742 roku ostatecznie wybrany cesarzem jako Karol VII Bawarski. W 1742 roku Marię Amalię koronowano na cesarzową. W 1745 roku została wdową i musiała zrzec się korony na rzecz swojej siostry stryjecznej Marii Teresy. Maria Amalia zmarła 11 grudnia 1756 roku.
Maria Amalia słynęła z urody. Jej pasją były polowania i podróże. Musiała jednak znosić liczne romanse męża. Urodziła siedmioro dzieci (z których troje zmarło w dzieciństwie):
Polonica.
Rodzoną siostrą Marii Amalii była polska królowa Maria Józefa, żona Augusta III Sasa.
Mąż Marii Amalii Karol VII Bawarski z kolei był wnukiem Jana III Sobieskiego.

</doc>
<doc id="448467" url="https://pl.wikipedia.org/wiki?curid=448467" title="Proca katapulta">
Proca katapulta



</doc>
<doc id="448468" url="https://pl.wikipedia.org/wiki?curid=448468" title="Podwójne staccato">
Podwójne staccato

Podwójne staccato – technika wykonywania szybkich powtórzeń dźwięków na instrumentach dętych. 
Podczas grania wymawia się sylaby "ta-ka-ta-ka" (lub "tu-ku-tu-ku", "da-ga-da-ga", "ti-ke-ti-ke" zależnie od upodobań instrumentalisty). Istotnym elementem podczas nauki "podwójnego staccata" jest równe wykonywanie wszystkich dźwięków tak pod względem długości jak i akcentowania (delikatnie silniejszy akcent może przypadać na pierwszą sylabę każdego cyklu).
Stosowanie staccata podwójnego umożliwia realizację szybszych przebiegów melodycznych niż przy zastosowaniu zwykłego (pojedynczego) staccato.

</doc>
<doc id="448475" url="https://pl.wikipedia.org/wiki?curid=448475" title="Węzeł zatokowo-przedsionkowy">
Węzeł zatokowo-przedsionkowy

Węzeł zatokowo-przedsionkowy, węzeł Keitha-Flacka, węzeł SA (łac. "nodus sinuatrialis", ang. sinoatrial node) – nadrzędny ośrodek układu bodźco-przewodzącego serca, znajdujący się w ścianie prawego przedsionka, pomiędzy ujściem żyły głównej górnej a grzebieniem granicznym ("crista terminalis") pod nasierdziem. Węzeł zatokowy posiada wyspecjalizowane komórki posiadające zdolność do spontanicznych wyładowań, które rozpoczynają każdy cykl pracy serca.
Stanowi ośrodek pierwszorzędowy, narzucając swój rytm całemu sercu. W przypadku prawidłowej jego funkcji mówi się o rytmie zatokowym miarowym. Depolaryzacja z węzła zatokowo-przedsionkowego przenosi się do węzła przedsionkowo-komorowego (Aschoffa-Tawary) za pośrednictwem trzech pęczków międzywęzłowych: przedniego (Bachmana), środkowego (Wenckebacha) i tylnego (Thorela).
Zaburzenia pracy węzła przedsionkowo-zatokowego prowadzą do aktywizacji drugorzędowych ośrodków pobudzenia i w efekcie mogą prowadzić do zaburzeń rytmu serca.
Ta struktura anatomiczna opisana została przez Arthura Keitha i Martina Flacka w 1907 roku. 

</doc>
<doc id="448476" url="https://pl.wikipedia.org/wiki?curid=448476" title="Borș">
Borș

Borș () – wieś w Rumunii, w okręgu Bihor, w gminie Borș. W 2011 roku liczyła 1306
mieszkańców.

</doc>
<doc id="448484" url="https://pl.wikipedia.org/wiki?curid=448484" title="Mestre">
Mestre

Mestre – położona na stałym lądzie miejska część Wenecji (Włochy), jednak często mylnie uważane za osobne miasto. Z wyspową częścią Wenecji połączone jest przez Most Wolności ("Ponte Della Libertà"). Do 1926 roku było samodzielnym miastem. W 1923 roku Mestre otrzymało prawa miejskie, posiada je nadal mimo połączenia go z Wenecją. Zamieszkuje je 89 tys. mieszkańców.
W latach 60. i 70. XX wieku znacznie wzrosła liczba mieszkańców miasta w związku z budową w pobliżu wielkiej dzielnicy przemysłowej Porto Marghera, w której zlokalizowano kilkadziesiąt fabryk.
Od 2005 roku Mestre stanowi dwie z 6 dzielnic tworzących miasto Wenecja: 

</doc>
<doc id="448485" url="https://pl.wikipedia.org/wiki?curid=448485" title="Metoda Romberga">
Metoda Romberga

Metoda Romberga – jedna z metod całkowania numerycznego, opierająca się na metodzie ekstrapolacji Richardsona, pozwalająca przybliżać wartość całki:
nieznanej (jawnie) funkcji formula_2 Funkcja ta jest zazwyczaj znana tylko na dyskretnym zbiorze argumentów (np. jako wynik pomiarów stanu urządzenia (wartość funkcji) dla różnych stanów (argument funkcji)).
Niech dany będzie zbiór formula_3 dzielących przedział formula_4 na formula_5 równych części taki, że znane są wartości funkcji formula_6
Metodę Romberga można opisać rekurencyjnie:
formula_9 jest wzorem trapezów, po obliczeniu pierwszej kolumny tzw. "tablicy Romberga", kolejne kolumny obliczane są rekurencyjnie, otrzymując coraz lepsze przybliżenie funkcji:
Przykład wykorzystania metody Romberga.
Załóżmy, że dane są wyniki pomiarów pewnej funkcji w punktach formula_21
Dla tego przypadku:
Ponieważ formula_28 poszukiwana będzie tablica Romberga typu:
Obliczenie pierwszej kolumny tablicy Romberga:
Oraz kolejnych wyrazów korzystając z poprzednich wyników:
Błąd metody Romberga.
Oznaczając formula_41 błąd, tj. "przekłamanie" wyniku otrzymanego metodą Romberga względem wyniku prawdziwego w notacji dużego O wynosi (Mysovskikh 2002)

</doc>
<doc id="448486" url="https://pl.wikipedia.org/wiki?curid=448486" title="Gutkowo (Olsztyn)">
Gutkowo (Olsztyn)

Gutkowo (warm. "Gietkowo", niem. "Göttkendorf") – osiedle (jednostka pomocnicza gminy), część oficjalnego podziału administracyjnego Olsztyna, położone w północno-zachodniej części miasta, nad Jeziorem Ukiel (Krzywym). Dawniej podolsztyńska wieś, której część obszaru w 1987 włączono do granic administracyjnych miasta jako osobną dzielnicę. Na terenie osiedla znajdują się jeziora Redykajny i Tyrsko (potocznie zwane Żbikiem). Administracyjnie osiedle Gutkowo obejmuje osiedle Łupstych.
Historia osiedla.
Nazwa Gutkowo wywodzi się od pruskiego zasadźcy o nazwisku "Godeken". Była to osada rdzennie pruska, założona w 1352. W latach 1375–1400 zbudowano tu kościół filialny parafii św. Jakuba w Olsztynie. W 1656 wieś figuruje pod nazwą "Getkowo"' i były w niej dwie karczmy. W 1871 powstała samodzielna parafia, od tego czasu pochówki odbywały się na miejscowym cmentarzu. W 1884 powstał przystanek kolejowy. W latach międzywojennych Gutkowo spełniało w pewnej mierze funkcje rekreacyjne dla Olsztyna. Kursował tam statek wycieczkowy. W latach trzydziestych zabudowa wsi rozwinęła się wzdłuż szosy w kierunku Olsztyna. W 1987 część obszaru wsi (291,73 ha) włączono do granic miasta jako osobną dzielnicę, która rozrasta się na południe od ul. Bałtyckiej, tworząc osiedla domków jednorodzinnych.
W latach 1954–1965 wieś należała i była siedzibą władz gromady Gutkowo, po jej zniesieniu w gromadzie Jonkowo. 
Komunikacja.
Główną drogą osiedla jest ul. Bałtycka. Stanowi część drogi wojewódzkiej nr 527. Stwarza również mieszkańcom Gutkowa możliwość dojazdu do centrum Olsztyna. Z Gutkowa ul. Żurawią można dostać się do Łupstychu. Większość małych uliczek tworzących szereg międzyosiedlowych dróg, swe nazwy zawdzięcza gatunkom ptaków np. ulica Bociania, Pawia czy też Kanarkowa.
Ulica położona w południowej części osiedla. Znana z tego, że zamieszkują ją geodeci. Przez miejscowych określana również jako ulica "Geodetów". Jest jedną z najdłuższych ulic Gutkowa. Po części północnej ulicy znajdują się bloki, po południowej zaś przeważają domki jednorodzinne.
Na terenie osiedla znajdują się 2 pętle autobusowe. Przez jej teren przebiegają trasy 3 linii dziennych oraz jednej nocnej: 106, 107, 111 oraz N02. Jeżdżą tędy również busy "U Grzesia" – 345 i 346, które kończą swoje trasy w Warkałach i Morągu. W Łupstychu znajduje się pętla autobusowa, na której cześć swych kursów kończą autobusy linii numer 107. Pierwszy autobus MPK pojawił się w Gutkowie w 1975 roku. Był to pojazd linii numer 11, jeżdżący wówczas na plac Roosevelta. Dziś autobus ten dociera do osiedla Nagórki.
Na terenie Gutkowa znajduje się Dworzec Gutkowo PKP. Jest on usytuowany w pobliżu ul. Bałtyckiej. Tor przebiegający przez dworzec w Gutkowie umożliwia połączenie kolejowe Olsztyna i wschodniej z zachodnią i północną częścią Polski. Budynek dworca jest wyłączony z użytkowania.
Szlaki turystyczne.
Przez teren dzielnicy przebiega czarny szlak im. Alojzego Śliwy.
Historia Ochotniczej Straży Pożarnej.
1 marca 1947 zawiązano we wsi Gutkowo Ochotniczą Straż Pożarną. Remiza od początku istnienia OSP znajduje się w samym centrum Gutkowa, obecnie jest to ul. Bałtycka. Jednostka gutkowskiej straży posiada zabytkową kronikę, która jest prowadzona od 1974 roku, w związku z czym szczegółowa działalność ochotników w latach 1946–1973 jest znana jedynie z opowieści. Późniejsze lata funkcjonowania strażnicy to szereg zawodów, o czym świadczy ogrom zebranych dyplomów i pucharów zdobiących ściany remizy. Jednak podstawą działalności od zawsze były akcje gaśnicze. W 1975 druhowie pracowali w czynie społecznym przy budowie Ośrodka Szkolenia Komendy Wojewódzkiej w Gutkowie. Remiza oprócz siedziby strażaków pełniła również funkcję lokalnego ośrodka kultury. Akademie z okazji Dnia Strażaka, okolicznościowe bale i zabawy, a także codzienne spotkania towarzyskie na stałe wpisały się w życie strażnicy OSP. W miarę upływu lat, jednostka wzbogacała się w specjalistyczny sprzęt pożarniczy, zmieniały się samochody, a także przybywało coraz więcej młodych ochotników.
W 1987 OSP świętowała 40-lecie swojego istnienia oraz otrzymała nowy wóz bojowy typu GBA 2,5/16. Samochód został przekazany z Ośrodka Szkolenia i służy do dnia dzisiejszego.
W 1994 jednostka, zdobywając I miejsce w Wojewódzkich Zawodach Sportowo-Pożarniczych, wywalczyła nowoczesną motopompę pływającą. W tym samym roku Ochotnicza Straż Pożarna Olsztyn-Gutkowo została wpisana do rejestru Stowarzyszeń Sądu. Kolejnym sukcesem sportowym było zajęcie II miejsca w zawodach sportowo-pożarniczych w Reszlu. Nagrodą były: piła do betonu oraz piła do drewna marki STIHL.
Podczas obchodów 50-lecia pracy OSP w Gutkowie odbyły się jubileuszowe zawody sportowo-pożarnicze, uroczysta akademia z udziałem przedstawicieli władz lokalnych i samorządowych, a także kadr kierowniczych Państwowych i Ochotniczych Straży Pożarnych. Zostały wręczone nagrody, wyróżnienia, odznaczenia, medale, listy pochwalne. Powodem do świętowania był także jubileusz 30-lecia służby na rzecz OSP członków zarządu: naczelnika Kazimierza Kochańskiego, sekretarza Jana Kokiernak i skarbnika Reinholda Foksa. Jubilaci otrzymali z rąk Prezydenta m. Olsztyna, Czesława Jerzego Małkowskiego, podziękowania i nagrody.
Nowym i niezbędnym narzędziem pracy strażaka stały się radiotelefony przenośne, które w 2000 trafiły na stan OSP Gutkowo. Wielokrotnie druhowie angażowali się w organizację świąt kościelnych, festynów rodzinnych, imprez sportowych i okolicznościowych na terenie Olsztyna.
Aktualnie jednostka posiada nowoczesny sprzęt ratowniczy, który jest używany podczas różnych zawodów, pokazów czy ćwiczeń. W skład tego sprzętu wchodzi zestaw ratownictwa medycznego psp r1 oraz aparaty nadciśnieniowe firmy AUER. Priorytetem w najbliższych latach jest wymiana przestarzałego, ponad trzydziestoletniego samochodu oraz zakup narzędzi hydraulicznych.
We wrześniu 2007 jednostka obchodziła 60. rocznicę istnienia.
W dniu 26 listopada 2013 roku jednostka została włączona do Krajowego Systemu Ratowniczo-Gaśniczego. Obecnie jednostka posiada trzy samochody ratowniczo-gaśnicze oraz łódź.

</doc>
<doc id="448491" url="https://pl.wikipedia.org/wiki?curid=448491" title="Biskupi łuccy">
Biskupi łuccy

Biskupi diecezji łuckiej (1375-1946 i 1998-nadal). W 1569 biskup łucki uzyskał alternatę z biskupem warmińskim.

</doc>
<doc id="448492" url="https://pl.wikipedia.org/wiki?curid=448492" title="Bors">
Bors

Zobacz też:

</doc>
<doc id="448498" url="https://pl.wikipedia.org/wiki?curid=448498" title="Europejska Wspólnota Polityczna">
Europejska Wspólnota Polityczna

Europejska Wspólnota Polityczna EWP – organizacja ponadnarodowa mająca zapewnić demokratyczną kontrolę nad powstającą równolegle Europejskią Wspólnotą Obronną (europejską armią) i powiązać EWO z Europejską Wspólnotą Węgla i Stali. Wobec odrzucenia przez francuskie Zgromadzenie Narodowe traktatu o EWO, do powstania EWP nie doszło.
Historia.
Wbrew pozorom zakończenie II wojny światowej nie kładło kresu erze napięć w Europie. Otwierało za to kolejny etap zagrożenia stabilności i pokoju na kontynencie tym razem ze strony ZSRR. Naturalnym sojusznikiem państw europejskich pozostawały Stany Zjednoczone Ameryki, które poprzez Plan Marshalla przyczyniły się w znacznym stopniu do odbudowy zniszczonych przez wojnę gospodarek państw Starego Kontynentu. Jedynym warunkiem stawianym Europejczykom było podjęcie procesów integracyjnych szczególnie w dziedzinie obronności.
Pomimo podpisania 4 kwietnia 1949 traktatu waszyngtońskiego, który wiązał amerykańską politykę obronną z Europą, przywódcy państw europejskich postanowili stworzyć odrębną organizację mającą realnie przyczynić się do współpracy wojskowej państw Europy Zachodniej. Postanowiono rozciągnąć zasady tworzące EWWiS na współpracę militarną i 27 maja 1952 w Paryżu Belgia, Francja, Holandia, Luksemburg, RFN i Włochy podpisały traktat o utworzeniu EWO.
Projekt.
Równolegle zdawano sobie również sprawę z konieczności roztoczenia demokratycznej kontroli nad mającą powstać armią. Porzuciwszy jednak nadzieję, że powołana do życia w 1949 Rada Europy mogłaby stać się taką instytucją, państwa sygnatariusze traktatu z Paryża podjęły działania zmierzające do stworzenia kolejnej organizacji. 23 lipca 1952 nie czekając na ukonstytuowanie się nowego, wspólnego Zgromadzenia EWWiS i EWO zlecono dotychczasowemu Zgromadzeniu EWWiS powiększonemu jednak o nowych deputowanych (do traktatowej liczby członków) opracowanie w ciągu sześciu miesięcy statutu dla przyszłej Europejskiej Wspólnoty Politycznej. Tak uformowany organ nazwano Tymczasowym Zgromadzeniem (Ad Hoc Assembly) co oznaczało, że został on powołany tylko do tego konkretnego zadania. Przewodniczył mu belgijski polityk Paul-Henri Spaak, a szefem Komisji Konstytucyjnej został Niemiec Heinrich von Brentano.
Konstytucja została napisana w duchu mocno federalistycznym, z dwuizbowym parlamentem na który miały składać się wybierana w wyborach powszechnych Izba Ludowa i Senat Europejski wyznaczany przez parlamenty narodowe. Izba Ludowa miał mieć wszelkie uprawnienia charakterystyczne dla tego typu instytucji, kontrolę nad egzekutywą i możliwości prawodawcze. Funkcje do tej pory zarezerwowane dla Rady Ministrów EWWiS. W projekcie europejskiej konstytucji nie zabrakło również europejskiego rządu, miała nią zostać Rada Wykonawcza odpowiedzialna przed Izbą Ludową i Prezydentem wybieranym przez europejski Senat. Kolejnymi organami o których wspominał projekt był Trybunał Sprawiedliwości i Rada Społeczno-Ekonomiczna.
Zaakceptowana przez Zgromadzenie Tymczasowe niemal jednogłośnie propozycja konstytucji europejskiej, została natychmiastowo przedstawiona Radzie Ministrów EWWiS i stała się na długie miesiące przedmiotem dyplomatycznych zabiegów. Stopniowo przycinana w kolejnych ustaleniach, zdaniem wielu zbyt ingerowała w suwerenność państw członkowskich. Stała się bezprzedmiotowa wobec odrzucenia przez francuskie Zgromadzenie Narodowe ratyfikacji traktatu o utworzeniu Europejskiej Wspólnocie Obronnej 30 sierpnia 1954. EWP, jak i europejska konstytucja, mające stanowić ramy współpracy dla EWO i EWWiS przestały mieć rację bytu.

</doc>
<doc id="448499" url="https://pl.wikipedia.org/wiki?curid=448499" title="Obrzęk płuc">
Obrzęk płuc

Obrzęk płuc – stan chorobowy, w trakcie którego w pęcherzykach płucnych zamiast powietrza zaczyna gromadzić się płyn przesiękowy, który utrudnia wymianę gazową w płucach.
Do takiej sytuacji dochodzi najczęściej w przebiegu niewydolności krążenia (lewokomorowej niewydolności serca), ale także w przypadku utrudnienia odpływu krwi z płuc (w przypadku wad serca), jak również w przypadku zaburzeń toksycznych lub przemiany materii, w trakcie których dochodzi do uszkodzenia pęcherzyków płucnych (mocznica, zespół nerczycowy).
Obrzęk płuc jest jednym z objawów ostrej choroby wysokościowej. 
Najczęstszą jego przyczyną jest skrajnie ciężka zastoinowa niewydolność krążenia, w trakcie której, zgodnie z gradientem ciśnienia, dochodzi do przesiękania płynów z naczyń krwionośnych do światła pęcherzyków płucnych.
W leczeniu stosuje się:

</doc>
<doc id="448507" url="https://pl.wikipedia.org/wiki?curid=448507" title="Jan Egzarcha">
Jan Egzarcha

Jan Egzarcha – średniowieczny pisarz bułgarski, jeden z najważniejszych przedstawicieli presławskiej szkoły piśmienniczej w przełomu IX i X wieku.
Informacje na temat jego życia są bardzo skąpe. Przypuszcza się, iż otrzymał staranne wykształcenie w jakiejś szkole bizantyjskiej, na co wskazuje doskonała znajomość języka greckiego oraz (prawdopodobnie) także hebrajskiego. Istnieją także przypuszczenia, iż przebywał w Konstantynopolu wraz z późniejszym carem Symeonem. Był blisko związany z dworem władców bułgarskich. Miał doskonałą orientację w księgach Pisma Świętego, dziełach Ojców kościoła oraz filozofów starożytnej Grecji.
Działalność literacka Jana Egzarchy obejmuje głównie przekłady autorów bizantyjskich, a także dzieła oryginalne i kompilacje. Do najbardziej znaczących dla dziejów literatury bułgarskiej tekstów należy przekład tzw. "Sześciodniewu". Jest to wersja bizantyjskich opowieści o sześciu dniach stworzenia świata ("Heksahemeron"), uzupełniona o informacje przyrodnicze, filozoficzne i geograficzne, zaczerpnięte z dzieł wielu pisarzy antycznych i wczesnośredniowiecznych (m.in. Bazylego Wielkiego, Kosmasa Indikopleustesa, Arystotelesa i Jana Chryzostoma). Tekst, poświęcony Symeonowi, zawiera także oryginalne informacje autorstwa Jana Egzarchy, m.in. bardzo cenne dla dziejów kultury bułgarskiej świadectwa odnośnie do Presławia (ówczesnej stolicy państwa bułgarskiego), carskich pałaców, jak również informacje dotyczące samego cara Symeona, jego ubioru, arystokracji bułgarskiej, warstw społecznych itp. Za namową księcia Doksa (brat Symeona), Jan Egzarcha przełożył u schyłku IX w. na język starobułgarski duże fragmenty greckiego traktatu "Teologia" Jana z Damaszku. Tłumaczył także inne dzieła Jana z Damaszku, m.in. grecką gramatykę oraz słowa.
Najstarszy odpis "Sześciodnia" powstał w 1263 r. w klasztorze chilandarskim na Górze Athos. Jest on obecnie przechowywany w Bibliotece Synodalnej w Moskwie.

</doc>
<doc id="448509" url="https://pl.wikipedia.org/wiki?curid=448509" title="Ambulatoryjne monitorowanie ciśnienia krwi">
Ambulatoryjne monitorowanie ciśnienia krwi

Ambulatoryjne monitorowanie ciśnienia krwi, ABPM (od ang. "ambulatory blood pressure monitoring"), potocznie holter ciśnieniowy – kardiologiczne badanie diagnostyczne polegające na wielokrotnym pomiarze ciśnienia tętniczego krwi w ciągu doby za pomocą specjalnego urządzenia noszonego cały czas przez pacjenta (niezakłócającego jego aktywności).
Przyrząd do całodobowego monitorowania ciśnienia tętniczego dokonuje pomiarów w odstępach 15–20 minut w dzień i co 30 minut w nocy, a wyniki zapisuje w pamięci elektronicznej. Zadaniem pacjenta jest zapisywanie dolegliwości i nieprawidłowych objawów w dzienniczku.
Po zakończeniu badania zapisy są analizowane przez oprogramowanie komputerowe i udostępniane w postaci graficznych wykresów i zestawień tabelarycznych (średnie i maksymalne wartości ciśnienia tętniczego, wraz z odchyleniami standardowymi, z podziałem na dzień i noc).
Wskazania do ambulatoryjnego monitorowania ciśnienia krwi.
Do najważniejszych wskazań do przeprowadzenia ABPM (zalecenie ESH i ESC, 2013) należą:
ABPM jako badanie nieinwazyjne i nieobciążające badanego jest często stosowane w diagnostyce kardiologicznej oraz w celu oceny wyników prowadzonego leczenia hipotensyjnego. Prawidłowe wartości ciśnienia uzyskanego w wyniku badania ABPM różnią się w zależności od fazy doby, w której zostały zebrane.
Ocenia się także średnie całodobowe wartości ciśnienia tętniczego, gdyż aktualnie uważa się, że wartości te lepiej korelują z określeniem stopnia rozwoju powikłań nadciśnienia tętniczego. Ponadto sądzi się, że brak spadku nocnych wartości ciśnienia tętniczego o 10–20% wiąże się z dodatkowo zwiększonym ryzykiem powikłań sercowo-naczyniowych.

</doc>
<doc id="448510" url="https://pl.wikipedia.org/wiki?curid=448510" title="Rant">
Rant

Rant (od niem. "Rand" – brzeg, kant, krawędź), obrzeże – strona boczna przedmiotu, np. monety lub medalu.
Obrzeże może być gładkie, karbowane prostopadle lub skośnie, ornamentowe (zdobione specjalnie) albo napisowe (z legendą) – przy czym motyw zdobniczy względnie legenda mogą być tłoczone wklęsło bądź wypukło. 

</doc>
<doc id="448514" url="https://pl.wikipedia.org/wiki?curid=448514" title="Artyleria górska">
Artyleria górska

Artyleria górska – rodzaj artylerii wyposażonej w działa (armaty, haubice, moździerze i działa bezodrzutowe) o budowie umożliwiającej łatwe i szybkie rozłożenie na części o masie nieprzekraczającej 100 kg. Działa artylerii górskiej po rozłożeniu mogą być przenoszone ręcznie lub przewożone w jukach koni lub mułów (artyleria juczna).

</doc>
<doc id="448516" url="https://pl.wikipedia.org/wiki?curid=448516" title="Teodor Mańczyk">
Teodor Mańczyk

Teodor Mańczyk ps. "„Maiwald”" (ur. 9 listopada 1894 w Chropaczowie, zm. 8 stycznia 1969 w Świętochłowicach) – polski żołnierz, podporucznik, przywódca powstańczy, działacz społeczny.
Życiorys.
W latach 1912–1914 pracował jako górnik w kopalniach w Rybniku.
W 1914 został powołany do armii niemieckiej i brał udział w bitwie pod Arras. W 1915 roku dostał się do niewoli francuskiej i wstąpił na ochotnika do armii francuskiej. Za waleczność został odznaczony Krzyżem Wojennym „Croix de guerre”.
W 27 maja 1918 wstąpił do Armii Polskiej we Francji, gdzie ukończył szkołę podchorążych i jako ppor. pełnił funkcję instruktora w obozach wojskowych. Przydzielony do Polskiej Misji Wojskowej w Paryżu w 1920 roku konwojował transporty materiałów wojennych do Polski.
W listopadzie 1920 roku został urlopowany z wojska i skierowany do akcji plebiscytowej na Górnym Śląsku. Początkowo obwodowy w POW Górnego Śląska w powiecie raciborskim, a od stycznia 1921 roku komendant powiatowy POW Górnego Śląska w Opolu. W chwili wybuchu III powstania śląskiego organizator i dowódca Opolskiego Pułku Powstańczego, a po jego rozwiązaniu dowódca 1 batalionu Podgrupy „Linke”. Dowodził walkami powstańczymi w rejonie Ozimka (3 maja), Dobrodzienia (6 maja), a od połowy maja do końca czerwca na odcinku Myślina – Staniszcze Wielkie.
Po zakończeniu powstania zdemobilizowany. W latach 1922–1937 pracował w polskiej służbie celnej oraz jako podkomisarz Straży Granicznej. W 1937 roku wrócił na Śląsk, gdzie działał w organizacjach kombatanckich i patriotycznych: Związku Powstańców Śląskich, Polskim Związku Zachodnim i Związku Hallerczyków. W 1939 roku był jednym z organizatorów obrony zakładów przemysłowych na Górnym Śląsku.
W 1939 został aresztowany przez gestapo i osadzony w obozie koncentracyjnym w Dachau, a następnie Mauthausen-Gusen.
W 1945 roku wrócił do Polski i był aktywnym działaczem społecznym m.in. przez 8 lat radnym Wojewódzkiej Rady Narodowej w Katowicach. W 1968 został uhonorowany Śląską Nagrodą im. Juliusza Ligonia.

</doc>
<doc id="448517" url="https://pl.wikipedia.org/wiki?curid=448517" title="Surowica">
Surowica



</doc>
<doc id="448523" url="https://pl.wikipedia.org/wiki?curid=448523" title="Jon Stewart">
Jon Stewart

Jon Stewart, właśc. Jonathan Stuart Leibowitz (ur. 28 listopada 1962 w Nowym Jorku) – amerykański komik, aktor, autor i producent, w latach 1999–2015 gospodarz programu telewizyjnego "The Daily Show with Jon Stewart".
Życiorys.
Wczesne lata.
Urodził się w Nowym Jorku w rodzinie żydowskiej (pochodzącej z Austrii, Polski, Ukrainy i Białorusi) jako syn Marian (z domu Laskin), nauczycielki i konsultantki edukacyjnej, i Donalda L. Leibowitza, profesora fizyki. Jego dziadek urodził się w Manzhouli (w północno-wschodnich Chinach). Miał trzech braci - starszego Lawrence’a oraz dwóch przyrodnich młodszych - Dana i Matthew ze związku ojca, który w 1971 opuścił rodzinę. Dorastał w Lawrenceville w New Jersey w okresie wojny wietnamskiej i afery Watergate. W 1980 ukończył Lawrence High School w Lawrence w New Jersey. Jako jedyny żydowski uczeń, był szykanowany i doświadczył antysemickiego zachowania przez swoich kolegów z klasy. W 1984 ukończył studia na wydziale psychologii w College of William &amp; Mary w Williamsburgu, gdzie grał w szkolnej drużynie piłki nożnej. Jako student Stewart wstąpił do bractwa Pi Kappa Alpha (ΠΚΑ), z którym, jak później zdał sobie sprawę, nic go nie łączyło. Miał reputacją szkolnego dowcipnisia. Po ukończeniu studiów otrzymał liczne propozycje pracy m.in. od New Jersey Department of Human Services i City University of New York.
Kariera.
W 1986 udał się do Nowego Jorku, aby spróbować swoich sił jako zawodowy komik stand-up w klubie komediowym. Zadebiutował w The Bitter End, gdzie również rozpoczął karierę jego idol, Woody Allen. Zaczął używać pseudonimu „Jon Stewart”, porzucając swoje nazwisko i zmieniając pisownię swojego drugiego imienia „Stuart” na „Stewart”, ponieważ ludzie mieli problem z wymową „Leibowitz”. Twierdził, że zmiana nazwiska była spowodowana napiętą relacją z ojcem, z którym Stewart nie miał już żadnego kontaktu. Wkrótce występował regularnie w Comedy Cellar na Manhattanie. W 1989 dostał pierwszą pracę w telewizji jako scenarzysta w "Caroline’s Comedy Hour". W latach 1990–1993 wraz z Patty Rosborough współprowadził program Comedy Central "Short Attention Span Theater", emitowany przez HBO i Cinemax. W latach 1992–1993 był gospodarzem "You Wrote It, You Watch It" w MTV, który zaprosił widzów do przesłania swoich opowiadań, aby odegrać je w komediowej trupie The State.
W latach 1993–1995 był gospodarzem programu "Jon Stewart Show" nadawanego w MTV. W 1998 wydał swoją pierwszą książkę pt. "Naked Pictures of Famous People". W 1999 został gospodarzem programu telewizyjnego "The Daily Show". W 2005 zdobył Nagrodę Emmy.
Był dwukrotnie gospodarzem gali wręczania Oscarów (78 ceremonia w 2006 i 80 w 2008).
Życie prywatne.
W maju 2000 poślubił techniczkę weterynaryjną Tracey McShane i wtedy oficjalnie zmienił nazwisko. Mają dwoje dzieci: syna Nathana Thomasa (ur. 3 lipca 2004) i córkę Maggie Rose (ur. 4 lutego 2006).

</doc>
<doc id="448524" url="https://pl.wikipedia.org/wiki?curid=448524" title="Naruto">
Naruto



</doc>
<doc id="448526" url="https://pl.wikipedia.org/wiki?curid=448526" title="Heinrich Reffle von Richtenberg">
Heinrich Reffle von Richtenberg

Heinrich VII Reffle von Richtenberg (ur. ok. 1415 w Szwabii; zm. 20 lutego 1477 w Królewcu) – 33-ci wielki mistrz zakonu krzyżackiego w latach 1470–1477.
Życiorys.
Miał pochodzić z rodu ministeriałów klasztoru w Reichenau. Po wstąpieniu do zakonu krzyżackiego przez długi czas nie odgrywał żadnej znaczącej roli. Od 1446 był kompanem komtura ostródzkiego, a od 1448 kompanem wielkiego mistrza Konrada von Erlichshausena. W 1452 uzyskał urząd rybicki w Pucku.
Funkcję wielkiego komtura otrzymał po zakończeniu wojny trzynastoletniej około 1467. Wtedy wszedł również do elity zakonnej i mógł brać udział w życiu politycznym zakonu. Po śmierci Henryka Reuss von Plauena przyszło mu pełnić namiestnictwo nad zakonem. Podobnie jak jego poprzednik zwlekał ze zwołaniem kapituły generalnej. Ultimatum królewskie zmusiło go jednak do zwołania elekcji wielkiego mistrza. 20 września 1470 wybrany na zwierzchnika zakonu krzyżackiego jednogłośnie, Henryk Reffle von Richtenberg udał się złożyć hołd lenny królowi polskiemu. Do spotkania z Kazimierzem IV Jagiellończykiem doszło 20 listopada 1470 na sejmie w Piotrkowie. Po uroczystościach hołdu von Richtenberg wrócił do Prus. Od początku urzędowania najbardziej naglącą sprawą dla wielkiego mistrza stały się długi zakonu. Drugim problemem były bunty nieopłacanych wojsk najemnych, które plądrowały wsie i miasta. Heinrichowi von Richtenbergowi przyszło wprowadzić politykę zaciskania pasa.
Przez całe panowanie wielki mistrz skłócony był z biskupami pruskimi, którym wchodził w kompetencje administracyjne. Wtrącając się w politykę króla polskiego odnośnie do obsady wakujących biskupstw: pomezańskiego i warmińskiego wszedł w nim w ostry konflikt, którego kulminacją była zbrojna wyprawa krzyżacka na Warmię w 1472 roku.
Chcąc uwolnić się od zależności od Korony Polskiej rozpoczął pertraktacje z królem Węgier Maciejem Korwinem (Matthias Corvinus) w celu złożenia hołdu i oddania mu pod opiekę zakonu krzyżackiego.
Zmarł 20 lutego 1477 w Królewcu. Pochowany został w miejscowej katedrze.

</doc>
<doc id="448528" url="https://pl.wikipedia.org/wiki?curid=448528" title="Naruto (potrawa)">
Naruto (potrawa)

 – japońska pasta z mielonego mięsa ryb (rodzaj "kamaboko"), ze spiralnym wzorem (przeważnie różowym) kojarzonym z wirami Naruto w cieśninie Naruto, rozdzielającej wyspy Awaji i Sikoku.
Naruto jest stosowana w rozmaitych daniach, przeważnie w zupach lub jako dodatek w ramen. 
"Kamaboko" to przetworzone białe mięso ryb, tłuczone i formowane w charakterystyczne „bochenki”, które następnie są gotowane na parze.

</doc>
<doc id="448532" url="https://pl.wikipedia.org/wiki?curid=448532" title="Piotr Niedurny">
Piotr Niedurny

Piotr Niedurny (ur. 17 lutego 1880 w Raduniu, zm. 30 stycznia 1920 w Bytomiu) – polski działacz niepodległościowy.
Życiorys.
Piotr Niedurny urodził się w Raduniu 17 lutego 1880 roku. Początkowo zatrudniony w Hucie „Pokój” w Nowym Bytomiu. Kolportował pisma polskie, organizował kółka śpiewacze na terenie Nowej Wsi (Wirek) (Chór „Harmonia”) i był działaczem polskiego ruchu zawodowego. W latach 1918-1919 stał na czele polskiej Rady Ludowej w Nowym Bytomiu. Prezes filii Związku Zawodowego Polskiego. W 1919 roku przyjęła go do swoich szeregów Polska Organizacja Wojskowa Górnego Śląska. W 1920 roku uczestniczył w uroczystościach grunwaldzkich w Krakowie.
Stał się ofiarą antypolskiego terroru. Został zamordowany przez pruskich hakatystów na drodze do Szombierek. Polska ludność urządziła mu 6 lutego manifestacyjny pogrzeb, w którym wzięło udział kilka tysięcy osób.
Piotr Niedurny jest patronem ulicy w Rudzie Śląskiej, Katowicach, Gliwicach, Zabrzu, Chorzowie, Lublińcu, Opolu oraz w Pszowie.

</doc>
<doc id="448533" url="https://pl.wikipedia.org/wiki?curid=448533" title="Delitzsch">
Delitzsch

Delitzsch − miasto w Niemczech, w kraju związkowym Saksonia, w okręgu administracyjnym Lipsk, w powiecie Nordsachsen, na północ od Lipska. Liczy ok. 26,5 tys. mieszkańców. Ośrodek przemysłowy, węzeł kolejowy.
Do 31 lipca 2008 miasto było stolicą zlikwidowanego obecnie powiatu Delitzsch.
W latach 1738-1763 miasto wraz z Elektoratem Saksonii było połączone unią z Polską, a w latach 1807-1815 wraz z Królestwem Saksonii unią z Księstwem Warszawskim. Pamiątką po unii polsko-saskiej w mieście jest osiemnastowieczny dystansowy słup pocztowy z herbami Polski i Saksonii.
Gospodarka.
W mieście rozwinął się przemysł maszynowy oraz spożywczy.
Współpraca.
Miejscowości partnerskie:

</doc>
<doc id="448534" url="https://pl.wikipedia.org/wiki?curid=448534" title="Kurator (prawo)">
Kurator (prawo)

Kurator (z łac. "cura", troska, piecza) – przedstawiciel osoby potrzebującej pomocy lub niebędącej w stanie sama prowadzić swoich spraw.
Według "Kodeksu rodzinnego i opiekuńczego" kuratora ustanawia się w wypadkach przewidzianych w ustawie (art. 178 k.r. i o.), a mianowicie: dla osoby ubezwłasnowolnionej częściowo, dla nieobecnego, dla osoby niepełnosprawnej na jej żądanie, a także dla dziecka poczętego i jeszcze nieurodzonego.
Organ państwowy (np. sąd opiekuńczy), który ustanowił kuratora, przyzna mu na jego żądanie stosowne wynagrodzenie za sprawowanie kurateli. Wynagrodzenie to pokrywane jest z majątku osoby, dla której został ustanowiony. Jeżeli osoba ta nie ma majątku, wynagrodzenie pokrywa ten, na czyje żądanie kurator został ustanowiony.

</doc>
<doc id="448536" url="https://pl.wikipedia.org/wiki?curid=448536" title="Mirjam Ott">
Mirjam Ott

Mirjam Ott (ur. 27 stycznia 1972 w Bernie) – szwajcarska curlerka, dwukrotna wicemistrzyni olimpijska. W curling zaczęła grać w 1982. W 2014 zakończyła aktywne uprawianie sportu na rzecz kariery trenerskiej, reprezentowała Davos Curling Club. Mieszka w Zurychu i Laax, uprawia również narciarstwo i łyżwiarstwo. 
Kariera.
Ott jako pierwsza osoba zdobyła dwa medale olimpijskie w curlingu. Było to w roku 2002 gdy na Zimowych Igrzyskach Olimpijskich w Salt Lake City wywalczyła srebrny medal, grała wtedy na pozycji trzeciej a kapitanem była Luzia Ebnöther. W roku 2006 Ott również zdobyła srebrny medal na ZIO, tym razem grając już jako kapitan.
Podczas Zimowych Igrzyskach Olimpijskich 2010 Ott także reprezentowała swój kraj. Turniej zaczęła od trzech porażek z najgroźniejszymi rywalkami Kanadyjkami (Cheryl Bernard), Chinkami (Wang Bingyu) i Szwedkami (Anette Norberg), później to wraz z tymi krajami awansowała do fazy play-off. W półfinale zmierzyła się z Kanadą, mecz ten zakończył się wynikiem 5:6, Ott mogła doprowadzić do dogrywki jednak w ostatnim wybiciu nie pozostawiła swojego kamienia w domu. W meczu o brąz z Chinkami Szwajcarki przegrały 6:12. Spotkanie poddały po 8. endzie, kiedy kamień Ott nie dotarł do pola punktowego i przeciwniczki przejęły partię 4 punktami.
W Mistrzostwach Świata 2012 zdobyła złote medale, w półfinale zwyciężyła nad Koreankami (Kim Ji-sun) a w finale nad Szwedkami (Margaretha Sigfridsson). Brała udział również w turnieju olimpijskim w Soczi. Szwajcarki awansowały do fazy finałowej, przegrały w niej jednak mecze przeciwko Szwecji (Margaretha Sigfridsson) i Wielkiej Brytanii (Eve Muirhead) i podobnie jak przed czterema laty zajęły 4. miejsce.
Po ZIO 2014 i siedmiu latach wspólnej gry, drużyna Mirjam Ott rozpadła się. Przyszłość zawodniczek jest otwarta, Janine Greiner postanowiła zrobić roczną przerwę od curlingu, a Carmen Küng ma zamiar zająć się rodziną. Ott przez pewien czas była niezdecydowana. Ostatecznie, 22 maja ogłosiła zakończenie kariery. Nie zaprzestanie jednak kontaktu z curlingiem, będzie trenerem zespołu Alinz Pätz.

</doc>
<doc id="448542" url="https://pl.wikipedia.org/wiki?curid=448542" title="Dwingeloo">
Dwingeloo

Dwingeloo – miasto w połowie drogi między Meppel i Assen w holenderskiej prowincji Drenthe. 
3 km na południe znajduje się radioteleskop należący do obserwatorium zarządzanego przez ASTRON. 
Dwingeloo było osobną gminą do roku 1998, kiedy to stało się częścią Westerveld. 
W roku 2001 miasto Dwingeloo liczyło 2277 mieszkańców. Zabudowany obszar miasta miał powierzchnię 0.95km2, na którym to terenie stały 982 domy. Obszar statystyczny Dwingeloo, który zawiera także okoliczne osiedla, liczy około 2560 mieszkańców. 

</doc>
<doc id="448544" url="https://pl.wikipedia.org/wiki?curid=448544" title="Ludwik Bogusławski">
Ludwik Bogusławski

Ludwik Bogusławski (ur. 25 sierpnia 1773 w Górznie, zm. 20 listopada 1840 roku w Warszawie) – generał dywizji Wojska Polskiego, uczestnik wojen napoleońskich i powstania listopadowego, odznaczony orderem Virtuti Militari i dwukrotnie Legią Honorową.
Pochodzenie.
Według „Herbarza” S. Uruskiego oraz historyka M. Melocha, autora hasła w Polskim Słowniku Biograficznym, Ludwik Bogusławski pochodził z rodziny pieczętującej się herbem Prus II, jego ojcem miał być Jan Bogusławski, a matką Marianna z Gromadzkich. Zarazem, tenże Uruski, pisząc: "kapitan w legionach włoskich 1800, zaszczytnie odbył kampanie 1812-1814, pułkownik wojsk polskich, fligiel adjutant cesarski 1829 (…)", myli Ludwika Bogusławskiego (który nie służył w Legionach) z Ferdynandem Jakubem Bogusławskim (1759-1819), oficerem Legionów Polskich, również herbu Prus II.
Z kolei, wg „Herbarza” A. Bonieckiego Ludwik Bogusławski wywodził się z rodziny Bogusławskich herbu Rawicz, imiona jego rodziców nie są znane, a jego rodzeństwo to Józefa (zm. 1839, zamężna za Kazimierzem Krzysztoporskim) i Tekla (zamężna Straszewska).
Miejsce urodzenia.
Wg Tarczyńskiego urodził się w Górznie (ówczesne woj. kaliskie), wg PSB w Górznie w obwodzie konińskim w woj. kaliskim, a wg Encyklopedii PWN w Górznie koło Konina. 
Miejscowości o nazwie Górzno, która miałaby się znajdować w pobliżu Konina, nie odnotowuje XIX-wieczny "Słownik geograficzny Królestwa Polskiego". W obecnym woj. wielkopolskim (stan na 2022 r.) istnieją dwie miejscowości o nazwie Górzno: w powiecie ostrowskim (dawniej pow. pleszewski) i w powiecie leszczyńskim, zaś w woj. łódzkim (obejmującym wschodnią część dawnego Kaliskiego) nie ma takiej miejscowości. 
Wg genealogicznego portalu prowadzonego przez Fundację im. Ignacego Kapicy miejscem urodzenia gen. L. Bogusławskiego jest wspomniane Górzno w powiecie ostrowskim, podobnie podaje portal Kalendarium Południowej Wielkopolski.
Służba wojskowa.
Wstąpił do wojska polskiego w 1790, służąc w 1 Regimencie Pieszym, wpierw jako szeregowiec, potem w stopniu furiera (1791), brał udział w wojnie z Rosją (1792). Jako podoficer walczył podczas insurekcji kościuszkowskiej (1794), awansował wówczas na podporucznika (15 lipca). 
Po utworzeniu armii Księstwa Warszawskiego (1807) rozpoczął służbę w 2 pułku piechoty, otrzymał stopień porucznika, następnie kapitana. Brał udział w wojnie z Austrią (1809), Rosją (1812) i w ostatnich kampaniach napoleońskich w latach 1813 i 1814, dowodząc pułkiem w bitwie pod Lipskiem.
Po powstaniu kontrolowanego przez Rosję Królestwa Polskiego (1815) wstąpił do jego armii, gdzie otrzymał awans na podpułkownika (1817), w 1820 został dowódcą 4 pułku piechoty (tzw. Czwartacy), którym dowodził w momencie wybuchu powstania listopadowego (29/30 listopada 1830).
Był w składzie sądu orzekającym w pierwszym procesie Waleriana Łukasińskiego, nieformalnie sprzeciwiając się skazaniu.
W czasie powstania, rozkazem z 26 stycznia 1831 został dowódcą 1 Brygady w 3 Dywizji Piechoty. Po bitwie o Olszynkę Grochowską awansowany na generała brygady (9 marca 1831). W dniu 31 marca 1831 kierował rozstrzygającym natarciem pod Dębem Wielkim. 20 sierpnia 1831 otrzymał stopień generała dywizji, a 28 września został zdymisjonowany; przez ten okres był dowódcą 3 Dywizji Piechoty.
Po upadku powstania aresztowany i zesłany do Rosji, do miejscowości Perm. Powrócił w 1833. Pochowany na warszawskich Powązkach. 
Odznaczony Złotym Krzyżem Virtuti Militari, Legią Honorową, a także Orderem Świętego Stanisława II klasy w 1829 roku. W 1830 roku został nagrodzony Znakiem Honorowym za 20 lat służby.

</doc>
<doc id="448546" url="https://pl.wikipedia.org/wiki?curid=448546" title="Nowoczerkask">
Nowoczerkask

Nowoczerkask () – miasto w południowej Rosji, w obwodzie rostowskim, nad Aksajem (dopływ Donu). Około 168 tys. mieszkańców (2020).
Historia.
Miasto zostało założone w roku 1805 jako centrum administracyjne obwodu kozaków dońskich. Budową miasta kierowali ataman kozacki Matwiej Płatow i niderlandzki architekt François Sainte de Wollant.
W pierwszych miesiącach wojny domowej w Rosji Nowoczerkask był jednym z głównych ośrodków białych, to w tym mieście oraz w Rostowie nad Donem gen. Ławr Korniłow i gen. Michaił Aleksiejew rozpoczęli tworzenie Armii Ochotniczej. Chcąc zniszczyć tę siłę w zarodku, rząd Lenina skierował nad Don zgrupowanie pod dowództwem Władimira Antonowa-Owsiejenki, co zmusiło białych do opuszczenia miasta w końcu lutego 1918 r. Nowoczerkask znalazł się w granicach Dońskiej Republiki Radzieckiej, która przetrwała do maja tego samego roku. Następnie, po obaleniu republiki wskutek antybolszewickiego powstania Kozaków, stał się stolicą Republiki Dońskiej. Został ostatecznie zajęty przez Armię Czerwoną 7 stycznia 1920 r.
Podczas II wojny światowej miasto okupowane było przez wojska niemieckie od 24 lipca 1942 do 13 lutego 1943.
2 czerwca 1962 w miejscowych Zakładach Budowy Lokomotyw Elektrycznych (NEWZ) miał miejsce protest pracowników, związany z podwyżką cen żywności, który został krwawo stłumiony przez władze z użyciem armii.
Polacy w Nowoczerkasku.
Według danych carskich w 1897 w Nowoczerkasku mieszkało 190 Polaków, stanowiąc 0,37% miejskiej populacji. W XIX w. tutejsze gimnazjum ukończył filozof Władysław Mieczysław Kozłowski. W XX w. studia na Dońskim Instytucie Politechnicznym w Nowoczerkasku podjęli Władysław Weryho i Józef Dubiski, a profesorem i dziekanem na uczelni był Antoni Rogiński.
W Nowoczerkasku urodzili się:
W latach 1902–1906 Polacy wznieśli , zaprojektowany przez Bronisława Brochwicza-Rogoyskiego.
Podczas II wojny światowej w 1941 w mieście przebywał Tadeusz Pióro.
Współcześnie, duży wpływ na życie wspólnoty lokalnej zgromadzonej wokół kościoła pw. Wniebowzięcia NMP w Nowoczerkasku miał Ks. Prałat dr Tomasz Wiosna (1969-2019), jedyny proboszcz katolicki, który był w tej parafii w najnowszych czasach na stałe (8 lat).

</doc>
<doc id="448547" url="https://pl.wikipedia.org/wiki?curid=448547" title="Starogród Dolny">
Starogród Dolny

Starogród Dolny – wieś w województwie kujawsko-pomorskim, w powiecie chełmińskim, w gminie Chełmno.
W latach 1975–1998 miejscowość należała administracyjnie do województwa toruńskiego.
Geografia.
Zachodnia część ziemi chełmińskiej (historycznie), w zachodniej części Pojezierza Chełmińskiego, u podnóża prawego brzegu Doliny Dolnej Wisły.
Charakterystyka wsi.
Znaczny teren rolniczy o małej gęstości zaludnienia. Sady, uprawa zbóż, hodowla trzody chlewnej i koni. Przez sołectwo przepływa Kanał Starogrodzki wpadający do Jeziora Starogrodzkiego.

</doc>
<doc id="448549" url="https://pl.wikipedia.org/wiki?curid=448549" title="Glauchau">
Glauchau

Glauchau – miasto we wschodnich Niemczech, w kraju związkowym Saksonia, w okręgu administracyjnym Chemnitz, w powiecie Zwickau (do 31 lipca 2008 stolica powiatu Chemnitzer Land). Położone nad rzeką Muldą (dorzecze Łaby), koło Zwickau. Około 24,6 tys. mieszkańców.

</doc>
<doc id="448554" url="https://pl.wikipedia.org/wiki?curid=448554" title="Charakteryzator">
Charakteryzator

Charakteryzator – zawód polegający na nadaniu twarzy i sylwetce aktora cech granej przez niego postaci (wieku, osobowości, wyglądu zewnętrznego). Swoje zadanie charakteryzator wykonuje na podstawie scenariuszy zatwierdzonych przez reżyserów i producentów we współpracy z kostiumografami. Wykorzystuje do tego własną wiedzę i doświadczenia plastyczne. W ekipie firmowej pion charakteryzatorski (w odróżnieniu od np. pionu oświetlenia) pracuje bezpośrednio z aktorem.
Polskie realia.
W Polsce istnieje prywatna szkoła wyższa oraz kilka prywatnych, policealnych szkół artystycznych oferujących naukę w tym zawodzie. Praktyki zależą od szkoły, odbywają się na planach filmowych, w teatrach i podczas imprez, w których konieczny jest charakteryzator (pokazy mody, eventy).
Spornym tematem bywa uwzględnienie charakteryzatorów przy wypłacaniu tantiem.
Dziedziny pracy charakteryzatora.
Perukarstwo.
Praca perukarza zaczyna się od pobrania miary z głowy, czy brody aktora. Później tka się na tiulu specjalnym szydełkiem przy użyciu włosów naturalnych. Dalej ma miejsce stylizacja peruki bądź zarostu i założenie jej aktorowi. Istotny jest również etap zdejmowania oraz konserwacja. Ważny jest dobór koloru włosów, kształt linii zarostu oraz kierunek tkania. Na utkanie pełnej peruki potrzeba nawet do trzech tygodni (po ok. 5 godzin pracy dziennie).
Makijaż.
Współczesny charakteryzator powinien mieć umiejętności fryzjera i makijażysty. Dodatkowo powinien umieć stworzyć wizerunek nieszablonowy, jak efekt zmęczenia, postarzanie, rany i uszkodzenia skóry, za pomocą profesjonalnych kosmetyków przeznaczonych do tego celu.
Efekty specjalne (FX).
Aby wykonać efekty specjalne zmieniające kształt twarzy bądź ciała aktora, wykonuje się przy użyciu specjalnego alginatu lub silikonu najpierw odlew gipsowy lub żywiczny głowy, a następnie rzeźbi żądany kształt w masie z plasteliny, gliny lub wosku na tym odlewie, a następnie ponownie wykonuje formę, odlew z lateksu, silikonu lub pianki, tym razem wyrzeźbionego już kształtu. Można wykonywać odlewy zarówno pojedynczych części twarzy jak nos, broda, jak również całej twarzy, głowy, ręki, a w razie potrzeby – całego ciała. Wymaga to zarówno odpowiednich, profesjonalnych materiałów najwyższej jakości, jak i doświadczenia charakteryzatora. Profesjonalni charakteryzatorzy posiadają własną pracownię charakteryzatorską.

</doc>
<doc id="448557" url="https://pl.wikipedia.org/wiki?curid=448557" title="Jerzy Dołgoruki">
Jerzy Dołgoruki

Jerzy I Dołgoruki, (ros. "Юрий Долгорукий", "Jurij Dołgorukij"), (ur. w latach 90. XI wieku, zm. 15 maja 1157) – kniaź rostowsko-suzdalski (od 1117) oraz wielki książę kijowski (1155-1157), szósty syn Włodzimierza II Monomacha. Uznawany za założyciela Moskwy.
Do śmierci ojca w 1125 r. rządził Księstwem Włodzimiersko-Suzdalskim. W 1125 r. przeniósł stolicę Księstwa Rostowsko-Suzdalskiego z Rostowa do Suzdala. Po 1132 r. ruszył na podboje na południe, zajmując Perejasław oraz Kijów.
Założył szereg twierdz oraz miast, m.in. Dubnę, Twer, Peresław Zaleski, także miasta takie jak Moskwa, otoczona fosą oraz drewnianą palisadą (1156) oraz Dmitrów, założony w 1154 roku.
W 1149 r. rozbił wojska wielkiego księcia Izjasława II i oblegał Kijów, jednak został zmuszony do powrotu do Suzdala. Powrócił w 1155 r. i zajął miasto.
Miał synów: Andrzeja, Michała, Wsiewołoda.
W 1157 r. został otruty podczas uczty przez kijowskich bojarów, a jego suzdalskich rycerzy wymordowano. Pochowany w cerkwi Spaskiej na Berestowie.
Przydomek "Dołgoruki" (Długoręki) nadano mu z powodu upartego wyciągania rąk po posiadłości południoworuskie.
W 1998 r. powstał film historyczny oparty na motywach jego życia pt. "Knyaz Juriy Dolgorukiy" (Князь Юрий Долгорукий) w reż. Siergieja Tarasowa.

</doc>
<doc id="448558" url="https://pl.wikipedia.org/wiki?curid=448558" title="Ahmadi">
Ahmadi



</doc>
<doc id="448559" url="https://pl.wikipedia.org/wiki?curid=448559" title="St Albans">
St Albans

St Albans (czasem jako "Saint Albans", łac. "Villa Albani" lub "Villa Sancti Albani", pol. hist. "Albano") – miasto w Wielkiej Brytanii, w Anglii, w południowej części hrabstwa Hertfordshire.
Położone jest w dolinie rzeki Ver (dorzecze Tamizy), ok. 32 km na północny zachód od Londynu. Zamieszkuje je ponad 64 tys. osób (ponad 131 tys. wraz z przedmieściami). Razem z Harpenden i pobliskimi wsiami tworzy niemetropolitalny dystrykt St Albans.
W czasie panowania rzymskiego miasto, znane jako Verulamium, było największym po Londynie (Londinium) ośrodkiem, a od ok. 60 r. – stolicą ("municipium") rzymskiej Brytanii.
W mieście rozwinął się przemysł poligraficzny oraz elektrotechniczny.
Nazwa.
W okresie rzymskim miasto znane było jako Verulamium; nazwa ta pochodziła od osady zwanej Verlamion – głównego ośrodka plemienia Catuvellauni. Po opuszczeniu miasta przez Rzymian, funkcjonowało ono pod jedną z dwóch saksońskich nazw: "Verlamchester" lub "Watlingchester" ("Wæclingacæster"). Obecna nazwa – St Albans – nawiązuje do św. Albana, pierwszego angielskiego chrześcijańskiego męczennika, ściętego ok. 324 r. przez Rzymian.
Administracja.
Miasto St Albans jest częścią Miasta i Dystryktu St Albans.
Okręgi wyborcze.
Miasto i dystrykt dzieli się na 20 okręgów wyborczych:
Rada miasta i dystryktu.
58 członków Rady Miasta i Dystryktu wybieranych jest w wyborach powszechnych. Rada wybiera spośród swoich członków Przewodniczącego Rady (ang. "Mayor"). Aktualną przewodniczącą St Albans jest Annie Brewster.
Demografia.
Według "Domesday Book" („Księgi Sądu Ostatecznego”) miasto liczyło ok. 500 mieszkańców w roku 1086.
Populacja miasta St Albans (ang. "Borough of St Albans") w latach 1801–1971:
1961–2001.
Populacja Miasta i Dystryktu St Albans (ang. "City and District of St Albans"). W roku 1974 zmieniono podział administracyjny. Dane dla lat 1961 i 1971 odnoszą się do obszaru nowego Miasta i Dystryktu St Albans.
Lokalne media.
W St Albans działają lokalne rozgłośnie radiowe: „Radio Verulam” i „Herts Mercury 96.6” oraz ukazują się dwa tygodniki: „St Albans &amp; Harpenden Review” oraz „Herts Advertiser”.
Historia.
Verlamion.
Pierwsze znane osadnictwo w rejonie St Albans to osada z epoki żelaza datowana na koniec I wieku p.n.e. i początkiem I wieku n.e. Badania wykonane w latach 30. XX wieku wykazały, iż osada usytuowana była w dzisiejszym lesie "Prae Wood" (na północny zachód od Bluehouse Hill Road, przy Hampstead Road). Późniejsze ekspertyzy wykazały, że osadnictwo rozciągało się w dolinie rzeki Ver, w miejscu gdzie powstało późniejsze miasto rzymskie.
Osada nosiła nazwę Verlamion, co prawdopodobnie oznaczało „nad stawem” ze względu na istniejący w okolicy dzisiejszego lasu Prae Wood staw. Na lokalnych monetach z okresu przedrzymskiego pojawia się nazwa "Verlamio".
Verlamion, obok Camulodunum (dzisiejsze miasto Colchester), był największym ośrodkiem Brytanii i głównym ośrodkiem plemienia Catuvellauni.
Verulamium.
Po podbiciu Brytanii przez Rzymian w roku 43 n.e. miejscowość (znana wówczas jako Verulamium) stała się największym ośrodkiem rzymskim w Brytanii obok Londinium. Szacowana liczba mieszkańców w okresie rzymskim wynosi 15 tysięcy osób. Miasto uległo zniszczeniu podczas rewolty Boudiki w latach 60-61 n.e. Po odbudowaniu miało wiele wspaniałych domów, a w roku 275 zostało otoczone kamiennymi murami miejskimi.
Po odejściu armii rzymskiej w 410, miasto powoli zaczęło podupadać. Materiał budowlany ze zniszczonych budynków rzymskich wykorzystano do rozbudowy m.in. targu miejskiego i opactwa. Istniejąca do dziś wieża opactwa została wzniesiona (według tradycji) niedaleko miejsca egzekucji św. Albana (około roku 250, ale przyjmowane są też daty 209, 254, lub – data uznana za oficjalną – 304) z surowców pochodzących z Verulamium. Św. Alban jest najstarszym znanym brytyjskim męczennikiem chrześcijańskim i w związku z jego kultem trwała późniejsza rozbudowa miasta.
Kultura i rozrywka.
St Albans nie posiada kina; ostatnie, znane pod nazwą "Odeon", zostało zamknięte w 1995 roku i sprzedane w roku 2008. Obecnie James Hannaway przy wsparciu mieszkańców (ponad milion funtów dotacji) zamierza odnowić kino w stylu art déco. Nowe kino będzie nosiło nazwę "The Odyssey" na cześć filmu Stanleya Kubricka (związanego z miastem reżysera). Filmy wyświetlane są w St Albans Arena oraz pobliskich miejscowościach (Welwyn Garden City, Berkhamsted, Garston i Hatfield).
Przedstawienia teatralne można oglądać w Maltings Art Theatre, Trestle Arts Base, Alban Arena, Abbey Theatre, Sandpit Theatre, Watford Palace Theatre, Radlett Centre.
W mieście znajduje się kilka muzeów: Verulamium Museum (w parku Verulamium), Museum of St Albans (Hatfield Road), Clock Tower (wieża zegarowa w centrum miasta), Sopwell Nunnery (ruiny dworku zbudowanego w miejscu średniowiecznego klasztoru) oraz ruiny teatru rzymskiego (przy St Michael's Street).
Koncerty organowe organizowane są w The St Albans Organ Theatre, gdzie znajduje się także muzeum organów (tzw. "organów kinowych" – ang. "theatre organ", niem. "Kinoorgel").
Główne atrakcje turystyczne.
Park Verulamium (park jest pod opieką konserwatorską, zajmuje obszar dawnego rzymskiego miasta Verulamium):
Transport.
Kolej.
W mieście znajdują się dwie czynne stacje kolejowe:
Stacja obsługiwana jest przez First Capital Connect. Stacja St Albans City zapewnia połączenia z lotniskami w Luton (kierunek Bedford) i Gatwick (kierunek Brighton).
Komunikacja autobusowa.
Komunikację autobusową (lokalnie i międzymiastowo) zapewnia kilka prywatnych przedsiębiorstw transportowych.
Głównymi przystankami w mieście są:
Linie autobusowe zapewniają połączenia z lotniskami w Luton, Gatwick i Heathrow.
Tramwaje.
Do 2012 zostanie przeprowadzona modernizacja Abbey Line z St Albans Abbey do Watford Junction. Pociągi zostaną zastąpione tramwajami i uruchomione zostaną dodatkowe kursy (2-3 na godzinę), co pozwoli na przewóz 450 000 pasażerów rocznie. Hrabstwo Hertfordshire, po przejęciu trasy, będzie dzierżawić linię jednej z czterech startujących w przetargu firm przez 22 lata. Projekt został przesłany Ministerstwu Transportu i czeka na zaakceptowanie.
Planowane jest także przedłużenie przyszłej linii tramwajowej do centrum miasta oraz do Hatfield.
Drogi rowerowe.
Przez St Albans przebiegają dwie krajowe drogi rowerowe (należące do systemu "National Cycle Network"):
Drogi rowerowe są oznakowane i ogólnodostępne są darmowe szczegółowe mapy.
Szkolnictwo.
Szkoły średnie.
Państwowe
Niepaństwowe
Szkoły wyższe.
W St Albans znajduje się kampus Oaklands College oraz kampus Uniwersytetu Hertfordshire.
Polonia.
Stowarzyszenie Polaków.
Związki partnerskie.
Związki partnerskie miasta St Albans i inne związane z nim instytucje

</doc>
<doc id="448560" url="https://pl.wikipedia.org/wiki?curid=448560" title="Jurij Dołgorukij">
Jurij Dołgorukij



</doc>
<doc id="448562" url="https://pl.wikipedia.org/wiki?curid=448562" title="Szyling ugandyjski">
Szyling ugandyjski

Szyling ugandyjski – oficjalna jednostka płatnicza Ugandy.
Została wprowadzona jako oficjalna waluta Ugandy w 1967 r. na miejsce szylinga wschodnioafrykańskiego. Do 1975 r. kurs szylinga był ściśle związany z kursem amerykańskiego dolara, później w charakterze jednostki umownej (umowna jednostka monetarna, mająca charakter pieniądza bezgotówkowego), zgodnie z zaleceniami MFW.
W 1986 w drodze denominacji wprowadzono do obiegu nowy szyling, który wymieniono po kursie 1 za 100 starych szylingów.
W obiegu pozostają banknoty o wartości 1000, 2000, 10 000, 20 000 i 50 000 szylingów, oraz monety o wartości 100, 200 i 500 szylingów. W praktyce, obok szylingów, jako środek płatniczy wykorzystywany jest w Ugandzie amerykański dolar i funt brytyjski.

</doc>
<doc id="448568" url="https://pl.wikipedia.org/wiki?curid=448568" title="Soka gakkai">
Soka gakkai



</doc>
<doc id="448569" url="https://pl.wikipedia.org/wiki?curid=448569" title="ABB">
ABB

ABB Ltd ("Asea Brown Boveri") – międzynarodowy koncern z siedzibą główną w Zurychu. Działa w takich branżach jak automatyka, robotyka i energetyka; producent stacji i systemów elektroenergetycznych, aparatury elektrycznej, aparatur rozdzielczych wysokich, średnich oraz niskich napięć.
Spółka notowana jest na giełdach w Zurychu, Sztokholmie, Nowym Jorku, a do 2005 roku była notowana dodatkowo na giełdach w Londynie i Frankfurcie. Działa w ponad 100 krajach, zatrudniając około 144 000 pracowników.
Historia.
Grupa ABB powstała w 1988 w wyniku fuzji dwóch dużych przedsiębiorstw branży elektroenergetycznej, których korzenie sięgają XIX wieku:
Na przestrzeni lat Grupa przejmowała liczne przedsiębiorstwa z branż energetyki oraz automatyki. W skład Grupy ABB wchodzą (bądź okresowo wchodziły) takie przedsiębiorstwa jak Westinghouse Electric (producent urządzeń wykorzystujących energię jądrową), Combustion Engineering (producent m.in. reaktorów dla elektrowni jądrowych), Elsag Bailey (firma z branży automatyki), Ber-Mac Electrical and Instrumentation (przemysł paliwowy), Ventyx (producent oprogramowania), Baldor Electric (producent napędów i silników elektrycznych), Thomas &amp; Betts (produkty elektryczne), Tropos (technologie bezprzewodowe), Power-One (producent inwerterów solarnych), GE Industrial Solutions.
Grupa współpracowała także z firmą Alstom, z którą pracowała nad tworzeniem nowoczesnych systemów produkcji energii.
Działalność.
ABB jest jednym ze światowych liderów w dziedzinach energetyki oraz automatyki. Przedsiębiorstwo jest aktywne w wielu gałęziach przemysłu, działa m.in. w sektorach energetycznym, wydobywczym, morskim, paliwowym, transportowym oraz przetwórstwa minerałów.
Oprócz działalności produkcyjnej Grupa ABB prowadzi także prace badawczo-rozwojowe, współpracując z ponad 70 uczelniami wyższymi. Prace badawcze skoncentrowane są w siedmiu Centrach Badawczych należących do grupy ABB.
Struktura organizacyjna.
Od reorganizacji w styczniu 2016 r. spółka ABB składa się z czterech dywizji produkcyjno-sprzedażowych oraz z dywizji korporacyjnej:
Produkty i Systemy Elektryfikacji
Dywizja dostarcza produkty i rozwiązania dla zastosowań elektroinstalacyjnych. Są one wykorzystywane zarówno dla zastosowań domowych, jak i do automatyzacji budynków przemysłowych. Główne produkty dywizji to m.in. rozłączniki niskich napięć, wyłączniki, aparatura sterownicza, obudowy, kable i in.
Robotyka i Systemy Napędowe
Dywizja Automatyzacji Produkcji i Napędów dostarcza rozwiązania zwiększające efektywność produkcyjną i energetyczną. W jej ramach znajdują się m.in. takie produkty jak silniki, generatory, napędy, roboty przemysłowe oraz przekształtniki i falowniki.
Automatyka Przemysłowa
Produkty i rozwiązania w zakresie aparatury kontrolno-pomiarowej, automatyzacji i optymalizacji procesów produkcyjnych. W ramach dywizji oferowane są kompleksowe rozwiązania „pod klucz” dla przedsiębiorstw z branż gazowo-paliwowej, farmaceutycznej, wydobywczej, morskiej, papierniczej, przetwarzania surowców mineralnych i innych. Główne produkty to turbosprężarki, systemy sterowania oraz sterowniki PLC.
Produkty i Systemy Energetyki
Dywizja zajmuje się produkcją oraz dostarczaniem kluczowych elementów do przesyłania i dystrybucji energii elektrycznej oraz rozwiązania „pod klucz” kierowane do elektrowni i sieci przemysłowych. Kluczowymi produktami są stacje elektroenergetyczne, FACTS (Elastyczne Systemy Przesyłu Prądu), HVDC (wysokonapięciowe systemy prądu stałego), transformatory, kable wysokiego napięcia oraz systemy zarządzania siecią.
Marki zależne.
Grupa ABB produkuje produkty pod następującymi markami: Accuray, Alfa Laval Automation, ASEA, ASEA Brown Boveri, August Systems, Bailey Controls, Bailey Network Management, Bomem, BBC Brown Boveri Electric, Brown, Boveri &amp; Cie (BBC), Calor Emag, Cellier, EJF, Elettrocondutture, ETSI, Fischer &amp; Porter, Gould ITE, Hartmann and Braun, ITE, Kent, Kuhlman Electric Corporation, Luca System, National Industri, Newave, Reyrolle, SACE, Simcon, Stromberg, Taylor, TBI-Bailey, Totalflow, Turati, Westinghouse, ZWAR.
Inne projekty.
W 2013 roku ABB Sécheron SA dołączył do projektu TOSA ("Trolleybus Optimisation Système Alimentation"), którego zadaniem było opracowanie koncepcji elektrycznego autobusu, zasilanego podczas postojów na przystankach. Sam proces ładowania trwa jedynie 15 sekund, a autobus nie korzysta podczas jazdy z sieci trakcyjnej.
W 2014 roku ABB dołączyła do projektu Solar Impulse, który polega na opracowaniu załogowego samolotu zasilanego tylko energią słoneczną. W 2015 roku samolot Solar Impulse rozpoczął lot dookoła świata bez konieczności użycia paliwa konwencjonalnego.
ABB w Polsce.
ABB obecna jest w Polsce od lat 90. ubiegłego wieku. Grupa zatrudnia około 7200 pracowników (stan na 2019 r.).  Centrala przedsiębiorstwa mieści się w Warszawie, zaś zakłady produkcyjne w Łodzi, Aleksandrowie Łódzkim, Lęborku, Wrocławiu i Przasnyszu. W Krakowie firma posiada Korporacyjne Centrum Badawcze oraz największe globalne centrum usług wspólnych.
ABB prowadzi w Polsce badania w zakresie sieci i systemów elektroenergetycznych, rozwoju produktów średnich i wysokich napięć, energoelektroniki, nowoczesnych technologii materiałowych, multifizycznych symulacji numerycznych oraz systemów informatycznych.
ABB jest właścicielem dawnych polskich przedsiębiorstw energetycznych, takich jak ZWAR oraz Elta Łódź.
Produkcja w Polsce.
Poszczególne fabryki ABB w Polsce produkują:
Prezesi.
Od 1 marca 2020 r. prezesem jest Björn Rosengren. Wcześniej, od 17 kwietnia 2019 r. tymczasowym prezesem zarządu ABB Ltd. był Peter Voser po rezygnacji z tego stanowiska Ulricha Spiesshofera.
Wcześniejsi prezesi zarządu:
Byli członkowie zarządu:

</doc>
<doc id="448570" url="https://pl.wikipedia.org/wiki?curid=448570" title="Biel/Bienne">
Biel/Bienne

Biel/Bienne (niem. Biel; fr. Bienne) – miasto i gmina (niem. "Einwohnergemeinde") w zachodniej Szwajcarii, w kantonie Berno, w regionie administracyjnym Seeland, w okręgu Biel/Bienne. Leży nad jeziorem Bielersee. Liczy 55,2 tys. mieszkańców (31 grudnia 2020). Największe dwujęzyczne (j.niemiecki/francuski) miasto w Szwajcarii i drugie, po Bernie, co do wielkość w kantonie Berno.
Współpraca.
Miejscowość partnerska:
Sport.
EHC Biel to klub hokejowy, rozgrywki prowadzi w hali Bienne Eisstadion. Od roku 1968 w mieście rozgrywany jest najstarszy i najsilniej obsadzony cykliczny turniej szachowy w Szwajcarii. W latach 2017-2019 w Biel/Bienne rozgrywany był turniej tenisa ziemnego kobiet Ladies Open Lugano.
Transport.
Przez teren miasta przebiegają autostrady A5 i A16 oraz drogi główne nr 5 i nr 6.

</doc>
<doc id="448571" url="https://pl.wikipedia.org/wiki?curid=448571" title="TGV Duplex">
TGV Duplex

TGV Duplex – francuski elektryczny zespół trakcyjny dużych prędkości, należący do rodziny pociągów TGV. W nomenklaturze SNCF pociągi te są oznaczone jako klasa TGV 29000. Jest to trzecia generacja pociągów TGV, produkowana przez firmę Alstom w latach 1995–2007, a także po 2008 w nowym wystroju wnętrz. 
Zbudowano 82 pociągi tego typu o numerach 301-382. Dodatkowo SNCF zamówiła około 50 dalszych składów, zostały one dostarczone do roku 2007 do czerwca 2011 zbudowano 157 pociągów.
Budowa tych pociągów znacząco różni się od poprzednich generacji TGV. Najbardziej oczywistą modyfikacją są piętrowe wagony w tych pociągach. Oprócz tego w budowie TGV Duplex zastosowano też wiele ulepszeń, dzięki wnioskom uzyskanym z dwudziestoletniej eksploatacji pociągów wielkiej prędkości.
Geneza.
Bezpośrednią przyczyną skonstruowania TGV Duplex było nasycenie ruchem linii LGV Sud-Est. Linia ta jest najbardziej zatłoczoną linią wysokich prędkości we Francji (być może również na świecie) i dość szybko osiągnęła granice pojemności. Częściowym rozwiązaniem problemu było uruchamianie pociągów TGV złożonych z dwóch pojedynczych składów, jednak nie pozwoliło to rozwiązać problemu, a dodatkowo tak długie pociągi wymagały odpowiednio długich krawędzi peronowych. Ponieważ nie można było już ani wydłużać ani poszerzać pociągów, zdecydowano się na pociąg piętrowy.
Historia.
Studium wykonalności pociągu TGV Duplex wykonano w 1987 roku. W 1988 zbudowano makietę w skali 1:1 aby zbadać reakcję klientów na koncepcję pociągu piętrowego, tradycyjnie zarezerwowaną dla pociągów podmiejskich. Jeden z wagonów TGV Sud-Est, o wnętrzu zmienionym tak, by symulowało dolny pokład wagonu piętrowego, został przetestowany w normalnej eksploatacji. Inny skład TGV Sud-Est zmodyfikowano w celu badań nad zachowaniem dynamicznym pociągu o umieszczonym wyżej niż w przypadku innych TGV środku ciężkości.
Rozmowy z GEC Alsthom rozpoczęły się krótko po testach i w lipcu 1990 firma wygrała kontrakt na budowę, znanego wówczas pod nazwą "TGV-2N" (2N oznacza "deux niveaux" – fr. "dwa poziomy"). Szczegóły kontraktu uzgodniono na początku 1991 roku i wtedy też SNCF złożyły pierwsze oficjalne zamówienie.
Od tego momentu, przez cztery następne lata trwały prace nad pokonaniem trudności technicznych, zanim pierwszy piętrowy pociąg wielkich prędkości stanął do pierwszych testów. Krótko po pierwszej jeździe testowej, pierwszy zestaw wagonów piętrowych w połączeniu z głowicami napędowymi z pociągu TGV Réseau, osiągnął prędkość 290 km/h na linii LGV Sud-Est. Pierwszy kompletny skład TGV Duplex opuścił fabrykę 21 lipca 1995.
Wyprodukowano łącznie 130 + 1 zestawów wagonów dla Eurotraina oraz 3 wagony dla V150. Pojazdy otrzymały numerację 201-290 i 601-619.
Obsługiwane relacje.
Liczba składów pociągów TGV Duplex, początkowo niewielka, stale rośnie i Duplex staje się powoli podstawową jednostką floty TGV. Pociągi te obsługują wyłącznie relacje krajowe, głównie na trasie Paryż – Lyon – Marsylia. Są też wykorzystywane przez SNCF do obsługi linii, na których wymagana jest wysoka pojemność składów, ale niewystarczająca długość peronów uniemożliwia użycie jednostek TGV Réseau w podwójnej trakcji (na przykład stacje w Alpach Francuskich).
W internetowym rozkładzie jazdy kolei SNCF pociągi obsługiwane przez składy TGV Duplex są oznaczone logo "Duplex".
Usprawnienia.
Prawdopodobnie najważniejszym usprawnieniem wprowadzonym przez pociągi TGV Duplex jest jej wydajność. Porównanie między pierwszymi składami TGV Sud-Est a Duplexem dowodzi tego ponad wszelką wątpliwość:

</doc>
<doc id="448573" url="https://pl.wikipedia.org/wiki?curid=448573" title="Hall in Tirol">
Hall in Tirol

Hall in Tirol (1938-1975 "Solbad Hall") – miasto w zachodniej Austrii, w kraju związkowym Tyrol, w powiecie Innsbruck-Land. Leży nad rzeką Inn, na wschód od Innsbrucka. Liczy 13587 mieszkańców (1 stycznia 2015). 
W mieście znajduje się stacja kolejowa Hall in Tirol i Hall-Thaur.
Współpraca.
Miejscowości partnerskie:

</doc>
<doc id="448579" url="https://pl.wikipedia.org/wiki?curid=448579" title="Karol Tangermann">
Karol Tangermann

Karol Tangermann (ur. 14 maja 1799 w Budzisławiu, zm. 12 sierpnia 1844 w Łodzi) – pierwszy prezydent Łodzi.
Był synem osadników niemieckich. Władał dobrze językiem polskim i niemieckim, co było dużym atutem w jego karierze administracyjnej. Był bliskim współpracownikiem Rajmunda Rembielińskiego.
Po 1838 roku rozpoczęto brukowanie ulic, ustawiono 21 ulepszonych latarni olejowych, rozpoczęto budowę szpitala. Na ulicach Łodzi pojawiły się dorożki jako środki komunikacji publicznej, utworzono szkoły elementarne. W tych też latach na ulicy Łodzi pojawili się policjanci konni.
W czasie pracy przeziębił się i zmarł 12 sierpnia 1844 roku. Lekarz miejski stwierdził, że przyczyną śmierci było „częściowe przepracowanie się na służbie”.
Kiedy zaczynał swoje urzędowanie miasto liczyło 4000 mieszkańców, w chwili jego śmierci Łódź liczyła 14,5 tysiąca mieszkańców i była drugim po Warszawie miastem w Królestwie Kongresowym.

</doc>
<doc id="448583" url="https://pl.wikipedia.org/wiki?curid=448583" title="Wyższa Szkoła Pedagogiczna w Łodzi">
Wyższa Szkoła Pedagogiczna w Łodzi

Wyższa Szkoła Pedagogiczna w Łodzi – niepubliczna uczelnia zawodowa o profilu pedagogicznym, utworzona na podstawie pozwolenia Ministra Edukacji Narodowej i Sportu (wpis do rejestru niepaństwowych uczelni zawodowych pod numerem 124) w kwietniu 2003 roku.
Założycielem uczelni była mgr Małgorzata Cyperling, pełniąca jednocześnie funkcję kanclerza WSP. Uczelnia była wówczas jedyną wyższą szkołą pedagogiczną w regionie łódzkim.
Historia.
W 1999 roku mgr Małgorzata Cyperling otworzyła pierwszy w województwie łódzkim niepubliczny ośrodek doskonalenia nauczycieli CSP „Edukacja”, który przekształcono w Wyższą Szkołę Pedagogiczną w 2003 roku. Wtedy też szkoła otrzymała zgodę Ministra Edukacji Narodowej i Sportu na kształcenie na poziomie wyższych studiów zawodowych na kierunku pedagogika. Pierwszym rektorem uczelni została prof. dr Dorota Podgórska-Jachnik. Drugim rektorem WSP był prof. zw. dr hab. Bogusław Śliwerski i pełnił tę funkcję do maja 2010. Funkcję rektora pełnili następnie dr n. med. Leszek Cezary Szymański, dr hab. Sławomir Sztobryn, dr Barbara Olszewska. W 2005 decyzją MENiS Wyższa Szkoła Pedagogiczna w Łodzi uzyskała uprawnienia do prowadzenia wyższych studiów zawodowych na kierunku pedagogika specjalna. W 2007 ponad 120 studentów kierunku pedagogika otrzymało dyplomy ukończenia studiów pierwszego stopnia. W tym samym roku uczelnia otrzymała Uchwałą Nr 487/2007 Prezydium Polskiej Komisji Akredytacyjnej ocenę pozytywną dla kierunku pedagogika. Prezydium PKA wyznaczyła maksymalnie długi (pięcioletni) okres kolejnej oceny jakości kształcenia.
Uczelnia w ciągu swojej działalności zorganizowała 19 konferencji i debat oświatowych, m.in.:
WSP uruchomiła również specjalistyczny portal edukacyjny (działał do października 2016 roku). Portal był serwisem obywatelskim, w którym studenci, nauczyciele i naukowcy wyrażali swoje poglądy na forum, publikowali artykuły, recenzje, felietony oraz informowali o wydarzeniach oświatowych w Polsce i w swoich małych ojczyznach.
W 2015 roku uczelnia zmieniła właściciela.
We wrześniu 2016 roku rektor WSP dr Krzysztof Kamiński złożył wymówienie, a od stycznia 2017 roku uczelnia "przygotowuje się do likwidacji".
Wykładowcy.
W Wyższej Szkole Pedagogicznej w Łodzi pracowało ponad 100 wykładowców, wśród nich profesorowie o znaczącej, w kraju i zagranicą, pozycji naukowo-badawczej, m.in.: prof. zw. dr hab. Edyta Gruszczyk-Kolczyńska, dr hab. Jadwiga Hanisz, prof. zw. dr hab. Bogdan Szczepankowski, dr hab. Sławomir Sztobryn, dr hab. Tadeusz Szewczyk.
Kierunki kształcenia.
Do 2016 roku uczelnia dawała możliwość podjęcia nauki na trzech kierunkach na poziomie licencjackim:
W styczniu 2017 roku szkoła prowadziła jedynie studia podyplomowe z zakresu nauk pedagogicznych jak i nauk społecznych.
Kształcenie studentów niepełnosprawnych.
Problem kształcenia osób niepełnosprawnych traktowany jest w WSP w szczególny sposób. Uczelnia realizuje ideę integracji w praktyce. W gronie etatowych lub współpracujących z WSP wykładowców są zatrudniane osoby niepełnosprawne (niewidome, z uszkodzonym słuchem), będące specjalistami w swoich dziedzinach. Polityka kadrowa i integracyjna została doceniona w roku 2006 poprzez przyznanie Uczelni I nagrody w Konkursie „Lodołamacze” w regionie łódzkim.
Baza lokalowa.
Wyższa Szkoła Pedagogiczna dysponuje bazą lokalową o łącznej powierzchni ponad 5000 m² przy ul. Stefana Żeromskiego 115 oraz przy ul. Piotrkowskiej 243 (zabytkowy gmach dawnego Niemieckiego Towarzystwa Śpiewaczego, odkupiony przez uczelnię od Urzędu Marszałkowskiego Województwa Łódzkiego za 2,5 mln zł na początku drugiej dekady XXI w. i wyremontowany nakładem około 1 mln zł).

</doc>
<doc id="448585" url="https://pl.wikipedia.org/wiki?curid=448585" title="Kodeks spółek handlowych">
Kodeks spółek handlowych

Kodeks spółek handlowych (oficjalny skrót to K.s.h., w języku prawniczym używa się również: KSH, k.s.h.) – polska ustawa z dnia 15 września 2000 r. – Kodeks spółek handlowych zawierająca przepisy normujące ustrój spółek handlowych, do których zaliczają się:
Kodeks ten nie reguluje natomiast innych spółek (niebędących podmiotami prawa, lecz wyłącznie umową cywilnoprawną) — spółek cywilnych, których działanie reguluje Kodeks cywilny.
W odróżnieniu od poprzednio obowiązującego Kodeksu handlowego z 1934 r., obecny Kodeks spółek handlowych nie zawiera drugiej zasadniczej części prawa handlowego – przepisów normujących czynności handlowe. Obecnie są one regulowane prawie w całości przez Kodeks cywilny.

</doc>
<doc id="448587" url="https://pl.wikipedia.org/wiki?curid=448587" title="Apolo Nsibambi">
Apolo Nsibambi

Apolo Nsibambi (ur. 25 października 1940, zm. 28 maja 2019) – ugandyjski polityk, premier kraju w latach 1999–2011.
W 1966 otrzymał tytuł magistra nauk humanistycznych na Uniwersytecie w Chicago, a w 1984 tytuł doktora na Uniwersytecie w Nairobi. Zanim objął urząd premiera był dyrektorem Instytutu Studiów Społecznych na Uniwersytecie Makerere.
W latach 1996–1998 pełnił funkcję ministra informacji, później od maja 1998 do kwietnia 1999 był ministrem oświaty. 5 kwietnia 1999 został mianowany przez prezydenta Yoweri Museveniego premierem Ugandy. Stanowisko zajmował do 24 maja 2011.

</doc>
<doc id="448589" url="https://pl.wikipedia.org/wiki?curid=448589" title="Remscheid">
Remscheid

Remscheid – miasto na prawach powiatu położone w zachodnich Niemczech, w kraju związkowym Nadrenia Północna-Westfalia, w rejencji Düsseldorf. Jest trzecim, po Wuppertalu i Solingen, największym miastem w regionie Bergisches Land. Liczy 110 500 mieszkańców (2010).
W mieście znajdują się stacje kolejowe: Remscheid Hauptbahnhof, Remscheid-Lennep.
W mieście rozwinął się przemysł metalowy, maszynowy oraz elektrotechniczny.
Remscheid Guldenwerth.
Jedna z dzielnic miasta to Lennep. 
Burmistrzem od roku 2004 jest Beate Wilding (SPD) 
Współpraca.
Miejscowości partnerskie:

</doc>
<doc id="448609" url="https://pl.wikipedia.org/wiki?curid=448609" title="Burito">
Burito



</doc>
<doc id="448612" url="https://pl.wikipedia.org/wiki?curid=448612" title="Kachorra to ja">
Kachorra to ja

Kachorra to ja ("Kachorra") – telenowela argentyńska.
Emitowana w Polsce przez Polsat od 24 września 2002 do 30 kwietnia 2003 i TV4 od 28 listopada 2005 do 17 lipca 2006
Treść serialu.
Antonia Guerrero, przez bliskich nazywana Kachorrą, jest młodą dziewczyną. Na co dzień zajmuje się sprzedawaniem kawy przechodniom. Cierpi na drobne zaburzenia psychiczne polegające na rozmowach ze starą skarpetą, którą uważa za swojego przyjaciela. Jej ojciec, Francisco, prowadzi bar "El Corsario". Kachorra ma brata Santiago. Jej narzeczonym jest German Cappelo. Pewnego dnia, wskutek uknutej przez Germana intrygi, Kachorra zostaje oskarżona o morderstwo notariusza Armendariza. Kiedy jest przewożona do więzienia, dochodzi do wypadku samochodowego. Dziewczyna ma ogromne szczęście: nic jej się nie stało. W drugim samochodzie jechała Rosario Achaval, która miała zostać guwernantką dzieci w rezydencji państwa Moravia. Kachorra postanawia zabrać rzeczy kobiety i podać się za nią.
Przybywa do rezydencji rodziny Moravia. Zostaje powitana przez Bruna, który wyrzuca jej spóźnienie o 114 minut. Kachorra, już jako Rosario Achaval, poznaje swoich podopiecznych. Szesnastoletnia dziewczyna, Josefina, to osóbka o dość ostrym temperamencie, porywcza i niezainteresowana edukacją. Jej młodszy brat, Lautaro, jest chłopcem spokojnym, zaleknionym i zamkniętym w sobie. Kachorra bardzo szybko zjednuje sobie oboje rodzeństwa. Pan domu, Bruno, to najstarszy z trojga rodzeństwa. Kachorra, aby nikt jej nie zdemaskował, musi czytać różne książki. Rosario Achaval znała kilka języków obcych! Powierza swój sekret dwóm osobom: kucharce Pierinie i kierowcy Chichilu. Oni pomagają jej spotykać się z rodziną (oczywiście w stosownym przebraniu) i rozwiązywać napotkane problemy.
W czasie spotkania z ojcem i narzeczonym okazuje się, że najbliższa rodzina chciała wydać Kachorrę policji. Dziewczyna ucieka i wskutek nieporozumienia uznają ją za zmarłą. Mimo to policjanci prowadzą prywatne poszukiwania. Jeden z nich, Roberto Tripoli, wynajmuje pokój w domu Guerrerów. Ma nadzieję, że dzięki zainstalowanym podsłuchom zyska więcej informacji. Plany psują mu dwa fakty. Po pierwsze, Paquita odnajduje podsłuchy i cała prawda wychodzi na jaw. Po drugie, Roberto bez pamięci zakochuje się w Angeli – samotnej matce Paquity, a jednocześnie kuzynce Kachorry. Teraz gotów jest nawet pomóc dziewczynie w oczyszczeniu się z zarzutów.
Tymczasem Antonia coraz lepiej poznaje Bruna. Dowiaduje się, że ukończył studia prawnicze, ale nigdy nie pracował w zawodzie. Jego rodzice zginęli w wypadku samochodowym siedem lat temu. Od tego czasu to on zajmuje się młodszym rodzeństwem. Ponadto Bruno ma narzeczoną, Mechę, która jest bardzo zazdrosna o przystojnego Moravię. Między nauczycielką a biznesmenem są coraz bliższe więzi. Bruno nie pozwala Antonii opuścić kraju. W jednej z rozmów dziewczyna wyjawia mu prawdę o sobie.
Bruno zajmuje się prowadzeniem fabryki makaronów wraz ze swoim szkolnym kolegą Pablem Arospire. Pablo kocha się w Kachorrze, oświadcza się nawet, ale nie zostaje przyjęty. Kiedy Bruno na dobre rozstaje się z Mechą, spędza ona wspólną noc z Pablo. Kilka dni później kobieta odkrywa, że spodziewa się dziecka. Próbuje wmówić Brunowi, że to jego potomek i tym samym zmusić go do ślubu.
Przyjaciółką Kachorry jest Patricia. Dziewczyna potajemnie podkochuje się w Germanie, toteż próbuje uświadomić mu, iż być może już nigdy nie ujrzy swojej narzeczonej. Potem zostaje partnerką Gaspara, przyjaciela Germana. Uczucie do Capella jest jednak silniejsze.
Siostra Catalina jest zakonnicą, prowadzącą przytułek dla sierot. Jednym z przyjaciół domu jest Carmelo. Wyznaje on Catalinie, że jest ojcem Germana i kocha Angelę. Tymczasem to Catalina nie może poradzić sobie z miłością, którą pała do mężczyzny. Waha się, czy nie zrzucić habitu...
We wspomnianym przytułku wychowuje się Sancho Moreira, który zostaje chłopakiem Josefiny. Lautaro zaś darzy sympatią Lorenę, która także wychowuje się w sierocińcu.
Kachorra dowiaduje się, że to Karina i German zabili Armendariza. Wraz z Angelą i Robertem chcą przygotować na nich pułapkę. Wszystko przebiega zgodnie z planem i mordercy zostają aresztowani.
Kachorra wraca do rodziny. Wyrzuca sobie, że pozwoliła odejść największej miłości. Nagle zjawia się Bruno...

</doc>
<doc id="448613" url="https://pl.wikipedia.org/wiki?curid=448613" title="Stronnictwo Chłopskie">
Stronnictwo Chłopskie

Stronnictwo Chłopskie (SCh) – partia powstała 2–3 marca 1926 z połączenia odłamu PSL „Wyzwolenie” pod nazwą Jedność Ludowa oraz partii Związek Chłopski. Utworzona została na bazie klubu parlamentarnego Stronnictwo Chłopskie, założonego 12 stycznia 1926 przez Jana Dąbskiego, do którego 22 stycznia 1926 dołączyli parlamentarzyści Związku Chłopskiego. Początkowo SCh poparło przewrót majowy Józefa Piłsudskiego (1926), wkrótce jednak przeszło do opozycji (jeden z jego działaczy, Adolf Sawicki, był nawet aresztowany i sądzony ale ostatecznie uniewinniony w procesie brzeskim). 
Stronnictwo Chłopskie przyjęło swój program 5 czerwca 1927, w którym opowiadało się za ustrojem republikańskim, jednoizbowym parlamentem, reformą rolną bez odszkodowań, oparciem rolnictwa na gospodarstwach chłopskich i upaństwowieniem kopalń.
Przyjęto również uchwałę o ustanowieniu Święta Ludowego.
W 1927 od SCh oddzieliła się komunizująca grupa Stanisława Wójtowicza, która utworzyła Zjednoczenie Lewicy Chłopskiej Samopomoc. W proteście wobec przejścia SCh do opozycji, z partii wystąpili zwolennicy Jana Stapińskiego, którzy odtworzyli prosanacyjny Związek Chłopski (1928). Stronnictwo Chłopskie 14 września 1929 weszło w skład Centrolewu, co doprowadziło do zbliżenia z PSL „Wyzwolenie” i PSL „Piast”. Ze zjednoczenia tych trzech stronnictw 15 marca 1931 powstało Stronnictwo Ludowe. 
Głównymi działaczami SCh byli: Jan Dąbski (prezes klubu), Andrzej Waleron (prezes partii), Andrzej Pluta, Jan Stapiński, Jan Szafranek, Stefan Tatarczak. Organ prasowy: „Gazeta Chłopska”. 
W 1935 r. Stronnictwo Chłopskie zostało odtworzone jako organizacja prosanacyjna..

</doc>
<doc id="448616" url="https://pl.wikipedia.org/wiki?curid=448616" title="Papryka chilli">
Papryka chilli



</doc>
<doc id="448617" url="https://pl.wikipedia.org/wiki?curid=448617" title="Chilli">
Chilli



</doc>
<doc id="448621" url="https://pl.wikipedia.org/wiki?curid=448621" title="Skrzeplina">
Skrzeplina



</doc>
<doc id="448629" url="https://pl.wikipedia.org/wiki?curid=448629" title="Werner Forßmann">
Werner Forßmann

Werner Forßmann (ur. 29 sierpnia 1904 w Berlinie, zm. 1 czerwca 1979 w Schopfheim) – niemiecki lekarz z Eberswalde, absolwent Uniwersytetu Berlińskiego (1929). Stworzył nowe sposoby diagnostyki ludzkiego serca za pomocą cewnikowania.
W 1929 wprowadził cewnik do prawego przedsionka swojego serca, a w oddziale radiologicznym wykonano zdjęcie rentgenowskie ukazujące cewnik. Za swoje eksperymenty Forßmann został wyrzucony z pracy. Następnie przeniósł się do szpitala klinicznego Charité w Berlinie, do kliniki profesora Ferdynanda Sauerbrucha. W krótkim jednak czasie, po burzliwej rozmowie z profesorem musiał z kliniki odejść.
W 1956 otrzymał Nagrodę Nobla w dziedzinie medycyny za rewolucyjne odkrycia w dziedzinie kardiologii.

</doc>
<doc id="448637" url="https://pl.wikipedia.org/wiki?curid=448637" title="Bunkier (film 2001)">
Bunkier (film 2001)

Bunkier (tytuł oryg. "The Hole") – film fabularny produkcji brytyjskiej, w reżyserii Nicka Hamma z 2001 r. Bazujący na powieści Guya Burta, stanowi swoisty miks gatunkowy – ścierają się w nim bowiem elementy thrillera, dramatu, kryminału i horroru. Motywem przewodnim filmu jest czwórka nastolatków, która wskutek niefortunnego zbiegu okoliczności zostaje uwięziona w bunkrze gdzieś na terenie Wielkiej Brytanii.
W Stanach Zjednoczonych film znany jest pod tytułem "After The Hole". TVP wyemitowała ten film pod nazwą "Bunkier", tytuł ten jednak niewiele ma wspólnego z oryginalnym, który może być przetłumaczony na język polski jako "dziura", "nora" lub "otwór".

</doc>
<doc id="448644" url="https://pl.wikipedia.org/wiki?curid=448644" title="Opel Agila">
Opel Agila

Opel Agila – samochód osobowy typu mikrovan, a następnie hatchback klasy aut najmniejszych produkowany przez Opla razem z Suzuki w latach 2000–2014.
Pierwsza generacja.
Opel Agila I został zaprezentowany po raz pierwszy w 2000 roku.
Prototyp Concept A zapowiadający Agilę po raz pierwszy został zaprezentowany w 2000 roku na salonie w Genewie, w tym samym roku uruchomiono jego produkcję. W 2003 roku doczekał się faceliftingu. Samochód ten był produkowany tylko w Polsce w Gliwicach. Jest to bliźniacza konstrukcja Suzuki Wagon R+ II, różni się od niego detalami zewnętrznymi, wnętrzem i zespołem napędowym.
Pojazd zalicza się do tzw. mikrovanów. Dużą jego zaletą jest nieskomplikowana konstrukcja, czego następstwem jest niska cena. W zawieszeniu przednim zastosowano kolumny MacPhersona, a w tylnym sztywną oś z wahaczami wzdłużnymi, drążkiem Panharda i pionowo umieszczonymi sprężynami oraz amortyzatorami.
Silnik znajduje się z przodu i napędza przednie koła. Samochód wyposażano w trzycylindrowy, litrowy silnik benzynowy o mocy 60 KM; czterocylindrowy silnik benzynowy o pojemności 1,2 litra i mocy 75 KM (80 KM od 2005 roku) i czterocylindrowy silnik wysokoprężny z bezpośrednim wtryskiem paliwa common rail o pojemności 1,3 litra i mocy 70 KM. Ta jednostka napędowa CDTI o pojemności 1,3 litra – jest wspólnym dziełem konstruktorów Fiata i General Motors – w Bielsku-Białej.
Od marca 2005 do kwietnia 2007 montowano w zakładzie w Gliwicach po kilkaset sztuk miesięcznie modelu Suzuki Wagon R+ z podzespołów dostarczanych z węgierskiego Esztergomu. Produkcję pierwszej generacji Opla Agili zakończono 18 kwietnia 2007, wyprodukowano 433 500 sztuk modelu (97% wyeksportowano).
Druga generacja.
Opel Agila II został zaprezentowany po raz pierwszy w 2008 roku.
Podobnie jak poprzednik jest to mały, pięciodrzwiowy samochód. Bliźniaczym autem jest Suzuki Splash. Samochód trafił do sprzedaży w Polsce w 2008 roku, mimo iż importer początkowo nie zamierzał go oferować w Polsce. Sprzedaż w Polsce zakończono w 2011 roku.
Silniki.
¹ – w przypadku auta wyposażonego w automatyczną skrzynię biegów.

</doc>
<doc id="448652" url="https://pl.wikipedia.org/wiki?curid=448652" title="Thora Birch">
Thora Birch

Thora Renee Birch (ur. 11 marca 1982 w Los Angeles) – amerykańska aktorka.
Życiorys.
Wczesne lata.
Urodziła się w Los Angeles w Kalifornii jako najstarsze dziecko pary aktorów porno – Carol Connors i Jacka Bircha. Jej rodzice byli gwiazdami filmu dla dorosłych "Głębokie gardło" (1972). Jej babka ze strony matki była Polką. Jej rodzina miała pochodzenie niemieckie, żydowskie, skandynawskie, francuskie, kanadyjskie i włoskie. Wychowywała się z młodszym bratem Kianem Boltem (ur. 3 października 1990). Odrzuciła dyplom zdobyty dzięki szkole korespondencyjnej.
Kariera.
Pod koniec lat 80. wzięła udział w reklamach dla Burger King czy Quaker Oats wraz z Wilfordem Brimleyem. Debiutowała w roli Molly Johnson w komedii familijnej "Purpurowy pożeracz ludzi" ("Purple People Eater", 1988), opartej na nowatorskiej piosence Sheba Wooleya z 1958 o tym samym tytule, za co zdobyła nagrodę Young Artist Award w kategorii „Najlepsza młoda aktorka poniżej 9 roku życia”. Od 29 lutego 1988 do
4 czerwca 1989 wystąpiła jako Molly w sitcomie NBC "Dzień za dniem" ("Day by Day") z Dougiem Sheehanem, a także w roli Megan w serialu medycznym "Doogie Howser, lekarz medycyny" ("Doogie Howser, M.D.", 1989) u boku Neila Patricka Harrisa.
Została wybrana spośród ponad 4 tys. innych młodych kandydatów do roli Billie Pike w dramacie "Raj odzyskany" ("Paradise", 1991) z Donem Johnsonem, Melanie Griffith i Elijahem Woodem, za którą otrzymała Young Artist Award w kategorii „Najlepsza młoda aktorka w filmie kinowym”. Później jej rozpoznawalność zaczęła wzrastać, najpierw dzięki drugoplanowej roli córki Jacka Ryana (Harrison Ford) w dreszczowcach sensacyjnych Phillipa Noyce’a – "Czas patriotów" ("Patriot Games", 1992) i "Stan zagrożenia" ("Clear and Present Danger", 1994). Rola Dani, jednej z trójki dzieciaków, ściganą przez nikczemne trio czarownic w dzień Halloween w komedii "Hokus pokus" ("Hocus Pocus", 1993) przyniosła jej Young Artist Award w kategorii „Najlepsza aktorka młodzieżowa w komedii”.
Za kreację nastrojowej i zbuntowanej Jane Burnham, rozczarowanej córki głównego bohatera (Kevin Spacey) w czarnej komedii Sama Mendesa "American Beauty" (1999) zdobyła szerokie uznanie i nagrodę BAFTA dla najlepszej aktorki drugoplanowej. W dreszczowcu psychologicznym "Bunkier" ("The Hole", 2001) została obsadzona w roli Elizabeth „Liz” Dunn. Za rolę wyalienowanej Enid w czarnej komedii Terry’ego Zwigoffa "Ghost World" (2001) była nominowana do nagrody Złotego Globu dla najlepszej aktorki w filmie komediowym lub musicalu. Pojawiła się w teledyski do utworu Moby’ego „We Are All Made Of Stars” (2002) i wideoklipie „Eat You Alive” (2003) zespołu Limp Bizkit. W 2006 wyreżyserowała komedię krótkometrażową "i, WITNESS". W 2010 została obsadzona i miała zadebiutować na off-broadwayowskiej scenie w przedstawieniu "Dracula", ale została zwolniona za zachowanie jej ojca, jej ówczesnego menedżera, który fizycznie groził jednemu z członków obsady produkcji. Była producentką melodramatu "Petunia" (2012) z Christine Lahti i komedii romantycznej "The Competition" (2018) z Chrisem Kleinem. 
Życie prywatne.
21 grudnia 2018 wyszła za mąż za Michaela Bentona Adlera, menedżera talentów i filantropa.

</doc>
<doc id="448662" url="https://pl.wikipedia.org/wiki?curid=448662" title="Rozproszona tablica mieszająca">
Rozproszona tablica mieszająca

Rozproszona tablica mieszająca (ang. "distributed hash table", w skrócie: DHT) – rozproszony system używany do przechowywania informacji o dużych ilościach danych.
Na system DHT składa się pewna liczba stacji roboczych, które dzielą między sobą zbiór kluczy. Dodatkowo stacje posiadają możliwość wymiany informacji. Każda stacja jest w stanie przekazać porcję informacji innej stacji znając wyłącznie jej identyfikator ("klucz") bądź zestaw kluczy. System gromadzi informacje podobnie do tablicy mieszającej. Każda zapisana informacja musi posiadać etykietę. Wszystkie stacje robocze znają funkcję bądź zestaw funkcji haszujących, które są używane przez sieć DHT. Funkcje haszujące zamieniają etykietę informacji na klucz bądź zestaw kluczy, czyli adres w sieci. W celu zapisania informacji w DHT stacja ma obowiązek przekazać informację do stacji roboczej, która identyfikuje się kluczem obliczonym przez funkcję haszującą. Informacja jest zapisywana na odpowiedniej stacji jako para (klucz, wartość). Każda stacja posiada dostęp do takiej informacji za pomocą klucza. Aby odczytać informację zapisaną w DHT należy obliczyć klucz i zażądać informacji od stacji identyfikującej się tym kluczem.
Zastosowania.
Główne zastosowanie DHT znalazły w sieciach wymiany plików P2P. DHT służy do odszukania komputerów, na których znajduje się dany plik. Przeszukiwanie odbywa się po hashu. Jedną z najbardziej znanych implementacji DHT jest Kademlia, istnieją też sieci klientów BitTorrent, np. µTorrent czy Azureus.
Zalety i wady.
+ Dzięki zastosowaniu DHT nie trzeba przesyłać zapytania do wszystkich komputerów w sieci, wystarczy zajrzeć do tablicy haszującej. Oczywiście komputer udostępniający plik musi do niej najpierw wpisać hash udostępnianego pliku.
+ Możliwa jest wymiana plików bez pośrednictwa trackera lub gdy tracker jest niedostępny.
- Sieci DHT mogą być ze sobą niekompatybilne mimo używania tego samego protokołu do wymiany plików. Wynika to z możliwości używania różnych funkcji haszujących.
- Konieczność przechowywania DHT i dokonywania dodatkowych operacji na komputerze użytkownika klienta zwiększa obciążenie systemu.

</doc>
<doc id="448663" url="https://pl.wikipedia.org/wiki?curid=448663" title="Nabłonek tylny">
Nabłonek tylny



</doc>
<doc id="448676" url="https://pl.wikipedia.org/wiki?curid=448676" title="Tętnica wieńcowa">
Tętnica wieńcowa



</doc>
<doc id="448677" url="https://pl.wikipedia.org/wiki?curid=448677" title="Żegrowo">
Żegrowo

Żegrowo – wieś w Polsce położona w województwie wielkopolskim, w powiecie kościańskim, w gminie Śmigiel.
W okresie Wielkiego Księstwa Poznańskiego (1815-1848) miejscowość wzmiankowana jako Żegrowo należała do wsi większych w ówczesnym pruskim powiecie Kosten rejencji poznańskiej. Żegrowo należało do okręgu śmigielskiego tego powiatu i stanowiło część majątku Popowo niemieckie ("niem. Deutsch Poppen"), który należał wówczas do J. Szołdrskiego. Według spisu urzędowego z 1837 roku Żegrowo liczyło 179 mieszkańców, którzy zamieszkiwali 23 dymów (domostw).
W latach 1975–1998 miejscowość położona była w województwie leszczyńskim.
Znajdują się tu także: stacja na trasie wąskotorowej Śmigielskiej Kolei Dojazdowej oraz pałac. Występują tu studnie artezyjskie oraz źródła.
Najgrubszy w powiecie dąb szypułkowy Żegrowiak, to drzewo o obwodzie pnia 785 cm i wysokości 24 m (w 2014).

</doc>
<doc id="448678" url="https://pl.wikipedia.org/wiki?curid=448678" title="Obie Trice">
Obie Trice

Obie Trice (ur. 14 listopada 1977 w Detroit, Michigan) – amerykański raper.
Życiorys.
Obie Trice wychowywał się w Detroit. O jego decyzji zajęcia się muzyką decydował impuls – Obie postanowił zostać raperem już w wieku 11 lat, gdy dostał w prezencie od matki zestaw do karaoke. Jego największymi idolami byli Wu-Tang Clan, Rakim i Big Daddy Kane. 5 października 1998 roku urodziła się jego córka, Kobie.
Jeszcze przed swoim oficjalnym debiutem Obie zdobył uznanie w undergroundowym Detroit. W podziemiu, przed wstąpieniem do Shady Records w 2000 r., wylansował m.in. takie hity jak: "Respect", "My Club", "Dope Jobs Homeless" i "The Well Known Asshole". W końcu zwrócił na niego uwagę Eminem. Obie swój debiutancki album zatytułowany "Cheers" wydał 23 września 2003, wystąpił też między innymi na płycie ze ścieżką dźwiękową do filmu "8. Mila" (CD "8 Mile OST", utwory "Adrenaline Rush" i "Love Me" z Eminemem i 50 Centem), w którym również zagrał. W samym filmie zagrał krótki epizod w scenie na parkingu.
Na "Cheers" można usłyszeć m.in. Busta Rhymes, Eminema, Dr. Dre, Nate Dogga oraz D12.
31 grudnia 2005 roku został dwukrotnie postrzelony, gdy jechał autostradą Michigan State Higway 10 przez Wyoming Avenue w Detroit.
Jego drugi solowy album, na którym pojawili się także m.in. artyści z Shady/Aftermath oraz Akon, Brick &amp; Lace, Nate Dogg, Trey Songz, Big Herk i Trick Trick, ujrzał światło dzienne 15 sierpnia 2006 roku. Singlami promującymi "Second Round's On Me" są utwory pt. Snitch (nagrany wraz z Akonem), Cry Now oraz Jamaican Girl (nagrany wraz z Brick &amp; Lace).

</doc>
<doc id="448684" url="https://pl.wikipedia.org/wiki?curid=448684" title="Osiedle Centrum B">
Osiedle Centrum B

Osiedle Centrum B – osiedle w Krakowie wchodzące w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy.
Osiedle powstało w latach 1950–1953. Znajduje się na północny wschód od Placu Centralnego, we wschodniej części Alei Róż. Od północy i wschodu osiedle ograniczone jest Aleją Przyjaźni, a od południa Aleją Solidarności.
W skład osiedla wchodzi 11 bloków mieszkalnych, z czego 9 ściśle stykając się ze sobą stanowi zwarty pierścień. Podobnie zbudowane jest sąsiednie osiedle Centrum C. Do środka osiedla dostać się można przez trzy bramy wjazdowe przeznaczone dla ruchu kołowego i przez cztery przełączki dla ruchu pieszego.
Na osiedlu znajduje się budynek Rady Dzielnicy w bloku nr 6, w którym znajduje się też wypożyczalnia sprzętu medycznego.

</doc>
<doc id="448685" url="https://pl.wikipedia.org/wiki?curid=448685" title="Osiedle Centrum A">
Osiedle Centrum A

Osiedle Centrum A (do roku 1958 Osiedle A-31) – osiedle w Krakowie wchodzące w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy. 
Osiedle powstało w latach 1950–1953. Budynki projektował Janusz Ingarden. Jest to jedyne osiedle gdzie zrealizowano wszystkie zaprojektowane małe detale architektoniczne (kolumny, attyki). 
Ograniczone jest od południa Aleją Jana Pawła II, od wschodu ulicą Gajocha, od zachodu Placem Centralnym, a od północy Aleją Solidarności. W ciągu handlowym, przy Placu Centralnym, znajdowały się: cukiernia „Markiza”, salon „Mody Polskiej”, zlikwidowany po 1989, a w jego miejscu powstał sklep odzieży używanej. W bloku 4 do dzisiaj istnieje całodobowa apteka, a w bloku 6 znajdowała się piwiarnia „Bar pod Zegarem”. W centrum osiedla znajduje się podziemny garaż, element wojskowej infrastruktury Nowej Huty, dawniej służący firmie taksówkowej a obecnie jako prywatne garaże.

</doc>
<doc id="448686" url="https://pl.wikipedia.org/wiki?curid=448686" title="Osiedle Centrum D">
Osiedle Centrum D

Osiedle Centrum D (do roku 1958 Osiedle D-31) – osiedle w Krakowie, jedno z osiedli starszej części Nowej Huty, w dzielnicy XVIII, niestanowiące jednostki pomocniczej niższego rzędu w ramach dzielnicy.
Osiedle powstało w latach 1950–1956, blok nr 9 powstał w latach 70. XX wieku.
Znajduje się po zachodniej stronie Placu Centralnego, pomiędzy Aleją Generała Andersa (osiedlem Centrum C) na północy, Aleją Jana Pawła II na południu oraz ul. Spacerową (osiedlem Handlowym) na zachodzie.

</doc>
<doc id="448687" url="https://pl.wikipedia.org/wiki?curid=448687" title="Osiedle Centrum C">
Osiedle Centrum C

Osiedle Centrum C (do roku 1958 osiedle C-31)– osiedle w Krakowie, jedno z osiedli starszej części Nowej Huty, w Dzielnicy XVIII, niestanowiące jednostki pomocniczej niższego rzędu w ramach dzielnicy.
Osiedle powstało w latach 1954–1958. Znajduje się na północny zachód od Placu Centralnego, w zachodniej części Alei Róż. Od północy i zachodu jest ograniczone Aleją Przyjaźni.

</doc>
<doc id="448688" url="https://pl.wikipedia.org/wiki?curid=448688" title="Osiedle Centrum E">
Osiedle Centrum E

Osiedle Centrum E – osiedle w Krakowie, jedno z osiedli starszej części Nowej Huty, wchodzące w skład dzielnicy XVIII, niestanowiące jednostki pomocniczej niższego rzędu w ramach dzielnicy. 
Od północy sąsiaduje z Aleją Jana Pawła II i osiedlem Centrum A, od południa z użytkiem ekologicznym Łąki Nowohuckie, od wschodu z osiedlem Na Skarpie, od strony zachodniej ze Skwerem Budowniczych Nowej Huty.
Osiedle zbudowano w latach 1988–1995 według projektu architekta Romualda Loeglera. Jest nawiązaniem do pierwotnego projektu zagospodarowania terenu Nowej Huty. Jego wygląd jest kontrowersyjny ze względu na postmodernistyczną architekturę, odróżniającą się od socrealistycznego stylu zabudowy Placu Centralnego oraz charakterystyczną, żywą kolorystykę. W trzech budynkach od strony południowej zostały wybudowane mieszkania na planie koła, będące wnętrzem swoistego filara podtrzymującego wyższe kondygnacje. Do osiedla dołączono dwa budynki osiedla Na Skarpie: dawne kino „Światowid” oraz Szkołę Muzyczną.

</doc>
<doc id="448692" url="https://pl.wikipedia.org/wiki?curid=448692" title="Osiedle Ogrodowe">
Osiedle Ogrodowe

Osiedle Ogrodowe (do roku 1958 Osiedle A-32) – osiedle w Krakowie, jedno z osiedli starszej części Nowej Huty, w dzielnicy XVIII, niestanowiące jednostki pomocniczej niższego rzędu w ramach dzielnicy.
Znajduje się pomiędzy ulicami Mierzwy (dawniej ZMPowców), Gajocha (dawniej Komunistycznej Partii Polski), Zuchów, Jana Pawła II (dawniej Rewolucji Kubańskiej).
Osiedle zostało zbudowane w drugim okresie budowy Nowej Huty, tj. w latach 1950–1956. W niektórych bramach na osiedlu Ogrodowym możemy podziwiać ozdobne kasetony. Najczęściej zauważanym detalem architektonicznym na osiedlu są attyki, gzymsy i prostokątne filary (w bramach i obszarach handlowo-usługowych). Gzymsy wykonał sztukator i murarz Zygmunt Smoleń.

</doc>
<doc id="448693" url="https://pl.wikipedia.org/wiki?curid=448693" title="Osiedle Młodości">
Osiedle Młodości

Osiedle Młodości – osiedle w Krakowie wchodzące w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy. Zlokalizowane jest pomiędzy aleją Jana Pawła II, ulicą Klasztorną, ulicą Wacława Sieroszewskiego i osiedlem Na Skarpie. Jest to najmniejsze i jedno z najstarszych osiedli Nowej Huty. Pierwotnie było to osiedle hoteli robotniczych budowniczych Nowej Huty. Znajdowały się tutaj także biura, stołówka, punkty usługowe.
Obecnie na osiedlu znajdują się różne punkty usługowe, Biblioteka Kraków flilia 54 (os. Młodości 8), przychodnia nefrologiczna, stacja dializ (os. Młodości 11).
Położenie.
Na wschód od osiedla mieści się Stadion Miejski Hutnik Kraków. Przy ul. Klasztornej znajduje się Opactwo Cystersów oraz zabytkowa willa Rogozińskich wraz z przylegającym parkiem, a przy ul. W. Sieroszewskiego Szpital Specjalistyczny im. S. Żeromskiego.
Komunikacja.
Do osiedla można dotrzeć tramwajami kursującymi z Placu Centralnego im. Ronalda Reagana w stronę pętli "Kopiec Wandy" i "Pleszów". Przy Alei Jana Pawła II znajdują się przystanki tramwajowe i autobusowe "Klasztorna". Natomiast od strony parku przy ulicy Klasztornej znajduje się przystanek autobusowy "Sieroszewskiego".

</doc>
<doc id="448694" url="https://pl.wikipedia.org/wiki?curid=448694" title="Osiedle Na Skarpie (Kraków)">
Osiedle Na Skarpie (Kraków)

Osiedle Na Skarpie (do roku 1958 osiedle A-0 także osiedle A-Południe) – osiedle w Krakowie wchodzące w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy.
Osiedle od północy sąsiaduje z osiedlami Ogrodowym i Wandy, od wschodu z osiedlem Młodości, od zachodu z osiedlem Centrum E, a od południa z użytkiem ekologicznym Łąki Nowohuckie.
Było wznoszone jako jedno z pierwszych w Nowej Hucie w latach 1949–1953. Wczesny okres dotyczy osiedli peryferyjnych, charakteryzował się czterospadzistymi dachami (pokrytymi często dachówkami), budynki dość niskie, stojące pojedynczo. Ogólna koncepcja to luźno rozmieszczone domy nawiązujące w stylu do osiedli robotniczych z okresu międzywojennego (budynki projektu Franciszka Adamskiego dla Warszawskiej Spółdzielni Mieszkaniowej z lat 30. XX wieku), z tym że wolne przestrzenie wypełnia zieleń. Nowy budynek w zachodniej części osiedla wybudowany w 1993 r. znacznie wyróżnia się od pozostałych budynków. Blok ma nieregularną bryłę (liczne załamania linii ścian zewnętrznych) i dwuspadowy dach kryty blachą. Jest on także wyższy od pozostałej części budynków osiedla – posiada od 5 do 7 kondygnacji.
Nazwa osiedla pochodzi od położenia na wiślaną skarpą.

</doc>
<doc id="448695" url="https://pl.wikipedia.org/wiki?curid=448695" title="Osiedle Lesisko">
Osiedle Lesisko

Osiedle Lesisko – osiedle w Krakowie wchodzące w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy.
Na osiedlu występuje wyłącznie zabudowa jednorodzinna.

</doc>
<doc id="448696" url="https://pl.wikipedia.org/wiki?curid=448696" title="Osiedle Krakowiaków">
Osiedle Krakowiaków

Osiedle Krakowiaków (do roku 1958 osiedle C-2 Północ) – osiedle Krakowa wchodzące w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy.
Większość bloków na osiedlu powstało z cegły w początkach budowy Nowej Huty w latach 1949–1950. Skrajnie południowa część osiedla to drugi etap budowy (1950–1956). Po roku 1956 zbudowano jeszcze 5 wieżowców z płyty, w tym cztery punktowce i jeden duży klatkowiec.
Nazwę przyjęto od tytułu pierwszego spektaklu wykonanego w Teatrze Ludowym – opery autorstwa Wojciecha Bogusławskiego pt. Krakowiacy i Górale.
Na terenie osiedla znajdują się:

</doc>
<doc id="448697" url="https://pl.wikipedia.org/wiki?curid=448697" title="Osiedle Kolorowe (Kraków)">
Osiedle Kolorowe (Kraków)

Osiedle Kolorowe – osiedle w Krakowie, jedno z osiedli starszej części Nowej Huty, w dzielnicy XVIII, niestanowiące jednostki pomocniczej niższego rzędu w ramach dzielnicy.
Osiedle powstało w latach 1959-1961. Dominuje na nim niska zabudowa, bloki 4 piętrowe, 5-6 klatkowe, a w okolicy Ronda Czyżyńskiego wybudowano 5 wieżowców o 10 piętrach. W większości bloki są własnością spółdzielni mieszkaniowej "Victoria" oraz spółdzielni wewnątrz-blokowych.
Obszar Osiedla Kolorowego i położenie.
Od wschodu graniczy z Osiedlem Handlowym (rozdziela je ul. M. Boruty-Spiechowicza), od południa (przez Al. Jana Pawła II) z Zakładami Tytoniowymi Philip Morris, od zachodu z hipermarketem Carrefour Czyżyny (ul. Bieńczycka), natomiast od północy (poprzez park) z Osiedlem Spółdzielczym.
Infrastruktura.
Na terenie osiedla znajduje się wiele obiektów różnorakiego rodzaju, m.in.:

</doc>
<doc id="448698" url="https://pl.wikipedia.org/wiki?curid=448698" title="Osiedle Hutnicze (Kraków)">
Osiedle Hutnicze (Kraków)

Osiedle Hutnicze (do roku 1958 Osiedle A-33) – osiedle w Krakowie, jedno z osiedli starszej części Nowej Huty, w dzielnicy XVIII, niestanowiące jednostki pomocniczej niższego rzędu w ramach dzielnicy.
Położenie.
Osiedle Hutnicze położone jest w pobliżu centrum Nowej Huty. Otaczają je:
Infrastruktura.
Osiedle Hutnicze pod kątem urbanistycznym nie posiada spójnego charakteru. Stanowi ono przestrzenny zapis różnych etapów poszukiwania optymalnej formy i technologii mieszkaniowej w latach 50. w Nowej Hucie. Poczynając od elementów zabudowy „parawanowej” bloków w stylu socrealistycznym przy ulicy Mierzwy, na monumentalnych blokach wzdłuż alei Solidarności, wzniesionych w okresie odwilży kończąc. W latach 1953–1955 na osiedlu, wzdłuż obecnej ulicy Mierzwy zrealizowano według projektu Adama Fołtyna zespół czterech bloków, stanowiących przykład modernizowania socrealizmu (os. Hutnicze 10, 11, 12 i 13). Charakterystycznym elementem architektury tych budynków są geometryczne podziały tworzące rysunek elewacji, które przywołują skojarzenie z historyzującym boniowaniem, jednak prezentują znacznie bardziej uproszczoną formę, jak również obramienia drzwi wejściowych na klatki schodowe, które tworzą ażurowe, betonowe kratownice.
Na osiedlu znajduje się ponadto Przedszkole Samorządowe nr 104 (os. Hutnicze 14) oraz Dom Pomocy Społecznej (os. Hutnicze 5).

</doc>
<doc id="448699" url="https://pl.wikipedia.org/wiki?curid=448699" title="Osiedle Handlowe">
Osiedle Handlowe

Osiedle Handlowe (do roku 1958 Osiedle D-3) – osiedle w Krakowie, jedno z osiedli starszej części Nowej Huty, w dzielnicy XVIII, niestanowiące jednostki pomocniczej niższego rzędu w ramach dzielnicy.
Ograniczone jest ulicami: od północy al. Andersa, od wschodu Artystów, od południa al. Jana Pawła II, od zachodu Boruty-Spiechowicza.
Na terenie osiedla znajdują się: Sportowa Szkoła Podstawowa nr 91 i oraz Przedszkole Samorządowe nr 108.

</doc>
<doc id="448700" url="https://pl.wikipedia.org/wiki?curid=448700" title="Osiedle Górali">
Osiedle Górali

Osiedle Górali (do roku 1958 Osiedle C 2 Południe) – osiedle w Krakowie, jedno z osiedli starszej części Nowej Huty, w dzielnicy XVIII, niestanowiące jednostki pomocniczej niższego rzędu w ramach dzielnicy. Nazwę przyjęło od tytułu pierwszego przedstawienia wykonanego w teatrze na Osiedlu Teatralnym – opery autorstwa Wojciecha Bogusławskiego pt. "Krakowiacy i górale". Zostało zbudowane w latach 1950–1953.
Położenie.
Osiedle Górali jest położone blisko centrum Nowej Huty. Znajduje się naprzeciwko Osiedla Uroczego, przy spacerowym odcinku Alei Róż pomiędzy ulicą Ignacego Mościckiego, a ulicą Stefana Żeromskiego i Obrońców Krzyża. Osiedle Górali otaczają następujące osiedla:
Wygląd.
Na osiedlu jest osiemnaście budynków. Bloki zbudowane są według zasad realizmu socjalistycznego. Ich wysokość nie przekracza czterech pięter. Zabudowa jest luźna i pełna bujnej zieleni. Wewnątrz osiedla, wśród budynków znajdują się place zabaw dla dzieci. Od Alei Róż i dalej wzdłuż ulicy Żeromskiego oraz ulicy Obrońców Krzyża do ulicy Mościckiego ciągnie się zwarta zabudowa pierzejowa którą tworzy kilka połączonych ze sobą bramami bloków. Reszta osiedla to luźno rozstawione bloki oraz obiekty użyteczności publicznej.
Obiekty.
W blokach, które znajdują się na obrzeżach osiedla, znajdują się różnego rodzaju sklepy. I tak możemy wyróżnić sklep papierniczy, jubilerski, odzieżowy, aptekę, masarnie, sklep meblowy, z artykułami AGD, metalowy oraz bar. Na zewnątrz osiedla, od strony południowej znajduje się Ośrodek Kultury im. Cypriana Kamila Norwida, w którym działają m.in. biblioteka publiczna oraz Kino Sfinks, które w 2006 roku zostało wyremontowane i zmodernizowane. Od strony zachodniej mieści się Dom Kombatanta, w którym 4 lipca 2006 zostało otwarte Muzeum Czynu Zbrojnego.
Znakiem rozpoznawczym muzeum jest zabytek muzealny – czołg ciężki IS-2. Wewnątrz osiedla są usytuowane takie instytucje jak: Klub Integracji Społecznej (KIS) oraz ARTzona – przestrzeń artystyczno-społeczna, część Ośrodka kultury im. Cypriana Kamila Norwida.

</doc>
<doc id="448701" url="https://pl.wikipedia.org/wiki?curid=448701" title="Jason Freese">
Jason Freese

Jason Freese (ur. 12 stycznia 1975) – amerykański muzyk grający na pianinie, gitarze, akordeonie, trąbce, keyboardzie.
Mieszka w Orange County w Kalifornii. Na koncertach wspiera zespół Green Day. Współpracuje także z takimi artystami, jak: Goo Goo Dolls, Joe Walsh, Liz Phair i The Mighty Mighty Bosstones. Można go również usłyszeć na płytach grup Queens Of The Stone Age i Weezer.

</doc>
<doc id="448703" url="https://pl.wikipedia.org/wiki?curid=448703" title="Rośliny rolnicze">
Rośliny rolnicze



</doc>
<doc id="448704" url="https://pl.wikipedia.org/wiki?curid=448704" title="Kanazawa">
Kanazawa

 – miasto w Japonii, położone na nadbrzeżnej równinie nad Morzem Japońskim, u nasady półwyspu Noto, stolica i ośrodek administracyjny prefektury Ishikawa, w środkowej części wyspy Honsiu.
Kanazawa jest największym miastem regionu Hokuriku, które powstało wokół zamku zbudowanego w 1583 r. przez Toshiie Maedę (1538-1599). 
Ma umiarkowany, deszczowy klimat z opadami śniegu w zimie.
Historia.
W XV i XVI wieku w regionie tym, pod wodzą buddyjskiej sekty Ikkō-shū (wyznawców Jōdo-shinshū), wybuchały bunty chłopów, drobnych feudałów, mnichów buddyjskich i sintoistycznych przeciwko rządom samurajów. Buntownicy ustanowili własne rządy w rodzaju republiki, którą nazwano „chłopskim królestwem”. Centrum ich władzy znajdowało się w świątyni Oyama-gobō (także ang. nazwa: Kanazawa Gobo). Na miejscu tym w późniejszych latach stanął zamek Kanazawa. 
Świątynia Oyama-gobō została zniszczona przez armię Nobunagi Ody w 1580 roku. Toshiie Maeda, jeden z jego popleczników i twórca domeny (hanu) Kaga zbudował tam w 1583 r. zamek i władając tym regionem, stał się jednym z najbogatszych feudałów ówczesnej Japonii. Rodzina Maeda popierała rozwój sztuki i rzemiosła. Kontynuując tradycje, do dziś Kanazawa jest znana m.in. z: kolorowej ceramiki Kutani, wyrobów z laki ozdabianych złotem, ręcznie malowanego jedwabiu, domowych ołtarzyków buddyjskich ("butsudan").
Położenie.
Kanazawa leży na wybrzeżu Morza Japońskiego. Miasto i nadmorska równina są otoczone przez Alpy Japońskie (góry Hida), Park Narodowy Hakusan i Park Narodowy Półwyspu Noto. Przez miasto przepływają dwie rzeki: Sai i Asano. Graniczy z miastami:
Miasta partnerskie.
Kanzawa utrzymuje współpracę z siedmioma miastami:

</doc>
<doc id="448712" url="https://pl.wikipedia.org/wiki?curid=448712" title="Odorheiu Secuiesc">
Odorheiu Secuiesc

Odorheiu Secuiesc (węg. "Székelyudvarhely", niem. "Oderhellen") – miasto w środkowej Rumunii (Siedmiogród), w okręgu Harghita, nad rzeką Târnava Mare, dopływem Maruszy). Około 36 tys. mieszkańców.
W mieście rozwinął się przemysł metalowy, odzieżowy, spożywczy, drzewny oraz materiałów budowlanych.

</doc>
<doc id="448715" url="https://pl.wikipedia.org/wiki?curid=448715" title="Gnutella2">
Gnutella2

Gnutella2 – protokół p2p. Sieć wymiany plików na jego podstawie została założona w listopadzie 2002 przez Michaela Stokesa. Jest to niezależne rozwinięcie koncepcji projektu Gnutella, sieci Gnutella i Gnutella2 działają w oparciu o odrębnie zdefiniowane i różne protokołów komunikacyjnych. Nazwa Gnutella2 jest zwykle skracana do formy G2.
Gnutella2 wykorzystuje hashowanie typu SHA-1, co umożliwia pobieranie tego samego pliku z wielu źródeł (także spoza Gnutelli2) i Tiger-Tree, co pozwala na udostępnianie częściowo pobranych plików. Połączenia wewnątrz sieci są kompresowane, więc zużycie przepustowości jest niższe niż w sieci Gnutella i innych sieciach p2p. Każdemu plikowi dodatkowo przypisane są tzw. metadane, czyli opis zawartości (np. wykonawca, tytuł, język itp).
Sieć Gnutella2 charakteryzują małe kolejki i średnia liczba użytkowników, dzięki czemu ściąganie odbywa się zwykle szybciej niż w sieci ed2k.

</doc>
<doc id="448719" url="https://pl.wikipedia.org/wiki?curid=448719" title="Donkiszot">
Donkiszot



</doc>
<doc id="448723" url="https://pl.wikipedia.org/wiki?curid=448723" title="Świteziankowate">
Świteziankowate

Świteziankowate (Calopterygidae) – rodzina owadów z rzędu ważek (Odonata) szeroko rozprzestrzeniona na wszystkich kontynentach poza Antarktydą. Od pozostałych ważek równoskrzydłych odróżnia je inna budowa i bardzo gęste użyłkowanie skrzydeł imagines oraz budowa maski i skrzelotchawek larw.
Imagines osiągają długość ciała do 50 mm i rozpiętość skrzydeł od 60 do 75 mm. Ubarwienie europejskich gatunków, z wyraźnie zaznaczonym dymorfizmem płciowym, jest na ogół metalicznie niebieskie u samców i metalicznie zielone lub metalicznie brunatne u samic. Odwłok cienki i mocno wydłużony. Obie pary skrzydeł podobne do siebie, ubarwione od ciemnego do przezroczystego, gęsto żyłkowane. Samice mają skrzydła bardziej przezroczyste z jasną plamką. Pterostygma nie jest wykształcona.
W Polsce występują dwa palearktyczne gatunki z rodzaju "Calopteryx":
Występują nad brzegami wód bieżących. Trzepoczący lot świtezianek przypomina lot motyli.
Larwy są duże, o ubarwieniu zależnym od siedliska – od jasnobrązowego do prawie czarnego. Długość ich ciała, u gatunków występujących w Polsce, wynosi 24–35 mm.
Podział systematyczny.
Do rodziny świteziankowatych zaliczane są następujące podrodziny:

</doc>
<doc id="448733" url="https://pl.wikipedia.org/wiki?curid=448733" title="Petroszany">
Petroszany

Petroszany (, , ) – miasto w południowo-zachodniej Rumunii, w okręgu Hunedoara, w Karpatach Południowych, w dolinie Jiu. Historycznie położone jest w Siedmiogrodzie. W 2011 roku liczyło ok. 36,5 tys. mieszkańców.
Petroszany to zamierający ośrodek wydobywczy węgla kamiennego. Wydobycie rozpoczęto w XIX wieku, najświetniejszy okres petroszańskich kopalń datuje się na czasy komunistycznego reżimu Nicolae Ceaușescu, gdy do miasta sprowadzono przez nakazy pracy wielu robotników z rumuńskiej części Mołdawii, między innymi z Piatra Neamț. W ostatnich latach ze względu na wysokie bezrobocie, śródgórskie położenie i znaczne odległości od większych miast miejscowość w szybkim tempie się wyludnia – jeszcze w 2002 roku liczba mieszkańców wynosiła 44,4 tys., więc w ciągu 10 lat Petroszany opuściło prawie 20% ludności.

</doc>
<doc id="448734" url="https://pl.wikipedia.org/wiki?curid=448734" title="Petrosani">
Petrosani



</doc>
<doc id="448735" url="https://pl.wikipedia.org/wiki?curid=448735" title="Piotroszany">
Piotroszany



</doc>
<doc id="448737" url="https://pl.wikipedia.org/wiki?curid=448737" title="Wiktor Polak (poeta)">
Wiktor Polak (poeta)

Wiktor Polak (ur. 4 grudnia 1883 w Piekarach Śląskich, zm. 21 czerwca 1941 w Mauthausen-Gusen) – polski poeta, powstaniec, działacz plebiscytowy, wicestarosta świętochłowicki.
Życiorys.
Urodził się w śląskiej rodzinie o tradycjach górniczych. Ukończył miejscową szkołę ludową, a później kształcił się w Gimnazjum w Bytomiu, z którego został dyscyplinarnie relegowany za kontakty z redakcją walczącego z germanizacją śląskiego pisma Katolik wychodzącego w Królewskiej Hucie.
Był aktywistą polskim na Śląsku. Był członkiem katolickiego Towarzystwa św. Alojzego w Bytomiu zwanego popularnie Towarzystwem Alojzjanów, które działało na Śląsku w latach 1871–1897 do momentu odgórnego rozwiązania przez władze niemieckie. Był założycielem oraz pierwszym prezesem Towarzystwa Gimnastycznego „Sokół” w Piekarach Śląskich pełniąc tę funkcję do siłowego rozwiązania organizacji przez niemiecką policję w 1914.
W czasie I wojny światowej służył jako podoficer w armii niemieckiej, na froncie francuskim. W 1919 wstąpił do Polskiej Organizacji Wojskowej Górnego Śląska. Uczestniczył we wszystkich trzech powstaniach śląskich.
Po podziale Górnego Śląska przeniósł się do polskich Świętochłowic, gdzie do wybuchu II wojny światowej był naczelnikiem gminy. 3 maja 1940 został aresztowany przez Gestapo i osadzony w obozie koncentracyjnym KL Dachau, a później przeniesiony do Mauthausen-Gusen, gdzie został zamordowany przez niemieckich nazistów.
Działalność publicystyczna.
Prowadził działalność publicystyczną. Był jednym z redaktorów śląskiego, satyrycznego czasopisma Kocynder wydawanego początkowo w Mikołowie, a później w Bytomiu i Katowicach. Redagował również liczne broszury oraz ulotki. Pisał wiersze w etnolekcie śląskim oraz języku polskim. W 1920 wydał zbiór wierszy swojego bliskiego przyjaciela Augustyna Świdra pt. "Z głębin duszy polskiej syna ziemi górnośląskiej".

</doc>
<doc id="448740" url="https://pl.wikipedia.org/wiki?curid=448740" title="Świtezianka błyszcząca">
Świtezianka błyszcząca

Świtezianka błyszcząca, świtezianka lśniąca ("Calopteryx splendens") – gatunek ważki równoskrzydłej z rodziny świteziankowatych (Calopterygidae). Występuje od zachodniej Europy po jezioro Bajkał i północno-zachodnie Chiny. Jest pospolity i szeroko rozprzestrzeniony w całym zasięgu występowania, również w Polsce. Spotykany jest głównie nad brzegami rzek i strumieni.
Ubarwienie samców jest metaliczno-niebieskie, niekiedy o zielonkawym odcieniu z przezroczystymi skrzydłami z wyjątkiem niebieskiej owalnej plamy, o różnej szerokości, umiejscowionej pośrodku ich długości, pozostawiającej nasadę i koniec skrzydła przezroczystymi.
Samice są metaliczno-zielone z przezroczystymi skrzydłami o jasnozielonym użyłkowaniu. Rozpiętość skrzydeł wynosi około 70 mm, a długość ciała około 50 mm. Larwy występują pospolicie najczęściej w płynących wodach dużych nizinnych rzek.
Samica składa jaja na roślinach wodnych pod powierzchnią wody zanurzając odwłok, a czasami całe ciało. Pod wodą może przebywać do 28 minut. Larwy zimują w wodzie, imagines pojawiają się od połowy maja do połowy sierpnia.

</doc>
<doc id="448744" url="https://pl.wikipedia.org/wiki?curid=448744" title="Akcelerator kołowy">
Akcelerator kołowy

Akcelerator kołowy (cykliczny) –- akcelerator, w którym przyspieszane cząstki poruszają się po torach zbliżonych do kołowych i spiralnych. Zakrzywienie toru wywołuje się za pomocą elektromagnesów rozmieszczonych na planie zbliżonym do okręgu. Elektromagnesy wytwarzają, synchronicznie z przebiegiem cząstek, pole elektryczne o dużej częstotliwości, albo wirowe pole elektryczne wytwarzane przez zmienny strumień magnetyczny. Podczas jednego cyklu cząstki doznają niewielkiego wzrostu energii, dlatego cykl przyspieszania jest powtarzany wielokrotnie.
Akceleratorami kołowymi są betatron, cyklotron, mikrotron, synchrotron, akcelerator wiązek przeciwbieżnych.
Największym akceleratorem kołowym jest Wielki Zderzacz Hadronów, o energii maksymalnej 6,5 TeV na wiązkę.

</doc>
<doc id="448749" url="https://pl.wikipedia.org/wiki?curid=448749" title="Jan Przybyła">
Jan Przybyła

Jan Przybyła (ur. 18 października 1884 w Sierakowicach, zm. sierpień 1942 w Auschwitz-Birkenau) – polski pisarz, dziennikarz.
Życiorys.
Pisywał do śląskich gazet ("Polak", "Kurier Śląski" oraz Kocynder) oraz redagował lwowskie pismo "Pobudka". W czasie I powstania śląskiego współpracował z redakcją "Powstańca". Później także pisywał do "Gazety Warszawskiej" i "Dziennika Zachodniego". W 1918 podczas obrony Lwowa w czasie Bitwy o Lwów (1918–1919) był korespondentem wojennym, przebywał na lotnisku III Grupy Lotniczej na lotnisku na lotnisku Lewandówka we Lwowie. Na podstawie wydarzeń i faktów napisał książkę "Z orlich bojów lotników lwowskich", w której opisał działania lotników w czasie walk. 
Około 1930 powierzono mu stanowisko naczelnika gminy Chropaczów, gdzie zapisał się jako dobry gospodarz. W 1939 jako jeden z ostatnich opuścił swą gminę. W czasie okupacji ukrywał się w Krakowie pod przybranym nazwiskiem Jana Miodowicza. 12 kwietnia 1942 został aresztowany i przewieziony do niemieckiego obozu koncentracyjnego Auschwitz.

</doc>
<doc id="448752" url="https://pl.wikipedia.org/wiki?curid=448752" title="Osiedle Słoneczne (Kraków)">
Osiedle Słoneczne (Kraków)

Osiedle Słoneczne (do roku 1958 Osiedle B-33) – osiedle w Krakowie wchodzące w skład Dzielnicy XVIII, w Nowej Hucie, niestanowiące jednostki pomocniczej niższego rzędu w ramach dzielnicy.
Historia i charakterystyka architektoniczna osiedla.
Os. Słoneczne powstało w latach 1956–1958, zaprojektowane przez Stanisława Juchnowicza, który w zespole Tadeusza Ptaszyckiego pracował nad ostatecznym kształtem realizowanych zespołów mieszkaniowych. W stylistyce budynków widać wyraźnie odchodzenie od socrealizmu, brak ozdobnych detali, które widać na osiedlach powstałych w pierwszej połowie lat 50. Architektura tej części Nowej Huty jest funkcjonalistyczna.
Bloki na zewnątrz osiedla, równolegle do ulic: Al. Róż, ul. Żeromskiego i Struga wybudowano z charakterystycznym, wyeksponowanym parterem, gdzie znajdują się lokale handlowo-usługowe. Te pomieszczenia użytkowe zostały zrealizowane w różny sposób. Do lokali w bloku nr 8 od strony ul. Struga i nr 14 od strony ul. Żeromskiego wchodzi się z poziomu chodnika, do lokali w dwóch blokach od Al. Róż wchodzi się po schodkach, z boku znajdują się kolumny wspierające ryzalitowo wysunięte części budynku z lokalami mieszkalnymi na wyższych kondygnacjach. Podobne rozwiązanie z wejściem po schodkach do lokali użytkowych znajduje się w bloku nr 9 u zbiegu ulic Struga, Żeromskiego i Wojciechowskiego.
Od strony południowej rozwiązanie jest nieco inne. Budynek nr 1 jest budynkiem siedmiokondygnacyjnym, idąc w kierunku wschodnim (do os. Szkolnego) znajdują się cztery budynki niższe, trzypiętrowe przylegające do ul. Rydza Śmigłego. Charakterystycznym elementem tych niższych bloków są umieszczone na bocznych ścianach budynków niewielkie lokale w poziomie piwnicy, skomunikowane z chodnikami pochylnią. Znajdowały się tu np. garaże na motocykle, zakłady usługowe, do dziś w bloku nr 2 działa firma ubezpieczeniowa.
Projekt budynku nr 1 pochodzi z początku 1956 roku i jest dziełem zespołu w składzie: Tadeusz Janowski, Stefan Golonka, Anna Anlauf, Tadeusz Wnuk. Elewacja tego bloku urozmaicona jest po bokach ryzalitami wspartymi w poziomie parteru na sześciu słupach. W całej części parterowej znajdują się lokale handlowo-usługowe z wejściami bezpośrednio z chodnika lub poprzez podcienie pod wysuniętymi ku przodowi częściami budynku. Charakterystyczny neon na dachu budynku – „ZURT” (obecnie nieistniejący) informował o lokalizacji w środkowej części bloku sklepu z artykułami elektronicznymi domowego użytku jak radioodbiorniki, telewizory, magnetofony i gramofony.
Budynki na os. Słonecznym nie są połączone w ciągi jak w typowo socrealistycznych założeniach, lecz rozdzielone uliczkami, chodnikami i zielenią.
Na osiedlu jest 13 budynków mieszkalnych, z czego dwa wewnątrz osiedla – nr 13 ustawiony w kierunku południkowym i nr 17 (za blokiem nr 16), który wybudowano dużo później. Tu też usytuowany jest ogrodzony plac zabaw.
Wokół osiedla na wydzielonych trawnikach oddzielających budynki od ulic w większości znajdują się szpalery drzew.

</doc>
<doc id="448753" url="https://pl.wikipedia.org/wiki?curid=448753" title="Osiedle Sportowe">
Osiedle Sportowe

Osiedle Sportowe (do roku 1958 Osiedle B-2 Północ) – osiedle w Krakowie, jedno z osiedli starszej części Nowej Huty, w dzielnicy XVIII, niestanowiące jednostki pomocniczej niższego rzędu w ramach dzielnicy.
Położenie.
Osiedle Sportowe położone jest na północ od centrum Nowej Huty. Otaczają je:
Urbanistyka i infrastruktura.
Osiedle Sportowe należy do grupy osiedli projektowanych i budowanych w latach 1950–1955. Do tej grupy należą również osiedla Krakowiaków, Górali, Teatralne, Zielone, Stalowe, Szkolne, Ogrodowe i Młodości. Charakteryzuje je zastosowanie przez urbanistów i architektów rozwiązań będących odpowiedzią na krytykę zrealizowanych jako pierwszych w Nowej Hucie osiedli Wandy, Willowego i Na Skarpie. Owa krytyka dotyczyła w przeważającej części niskiej intensywności zabudowy – pozostawienia dużych, niezabudowanych przestrzeni pomiędzy budynkami. Planując m.in. osiedle Sportowe przewidziano większe zintensyfikowanie zabudowy, poprzez projektowanie zwartych układów wielokondygnacyjnych budynków, które łączono w ciągi zabudowy „parawanowej”, oddzielające wnętrza osiedli od głównych ulic. Taką zabudowę zrealizowano od strony ulicy Mościckiego i Wojciechowskiego, w południowej i wschodniej części osiedla. Zabudowę wewnętrznej i północnej części osiedla stanowią piętrowe, jednoklatkowe bloki mieszkalne projektu Franciszka Adamskiego. Autorem projektu urbanistycznego osiedla Sportowego jest Stanisław Juchnowicz.
Na osiedlu znajduje się ponadto Zespół Szkół Specjalnych nr 14 (os. Sportowe 28) oraz Dom Pomocy Społecznej (os. Sportowe 9). Osiedle należy do Parafii Matki Bożej Pocieszenia.

</doc>
<doc id="448755" url="https://pl.wikipedia.org/wiki?curid=448755" title="Osiedle Spółdzielcze">
Osiedle Spółdzielcze

Osiedle Spółdzielcze – osiedle w Krakowie wchodzące w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy.
Historia.
Osiedle Spółdzielcze wchodzi w skład sektora D Nowej Huty. Był to ostatni sektor realizowany w ramach budowy pierwszej części dzielnicy, w odróżnieniu od pozostałych (A, B i C), czas jego realizacji przypadł na okres po odwilży w stosunkach politycznych z roku 1956. Wskutek tego o ile sektory A, B i C zostały zrealizowane w mniejszym lub większym stopniu w stylu socrealistycznym, o tyle sektor D reprezentuje już styl poodwilżowego modernizmu. Układ sektora stanowi luźną zabudowę budynkami wolnostojącymi rozmieszczonymi między dużymi obszarami zieleni. Projekt sektora D wykonali architekci Tadeusz Rembiesa i Bolesław Skrzybalski. Projekty bloków na terenie sektora opracowali również Józef König, Andrzej Radnicki, Adam Fołtyn, Wacław Głowacki, Kazimierz Karasiński oraz Marta i Janusz Ingardenowie. Jego forma, która składa się w większości z wyjątkiem nielicznych punktowców przy al. Jana Pawła II z budynków w zabudowie niewysokiej trzy- i czteropiętrowych, ma bezpośredni związek z bliskością lotniska w Czyżynach, które funkcjonowało do 1963 roku, a więc jeszcze w momencie rozpoczęcia budowy osiedli w sektorze. Osiedle Spółdzielcze było realizowane najpóźniej spośród osiedli wchodzących w skład sektora D, zatem jest ono najmłodszym osiedlem tzw. „Starej Nowej Huty”.
Usytuowanie i rozplanowanie.
Osiedle przestrzennie posiada kształt nieregularnego czworoboku. Za jego granice można uznać: od północnego wschodu al. gen. Andersa, od wschodu ul. gen. Boruty-Spiechowicza, od południa Park Wiśniowy Sad, od północnego zachodu ul. Bieńczycką.
Zabudowa mieszkaniowa na osiedlu składa się w większości z nietypowej dla innych części Krakowa zabudowy trzypiętrowej. Znajduje się tu 9 podłużnych bloków reprezentujących taki układ. Jeden podłużny blok czteropiętrowy znajduje się od strony skrzyżowania al. gen. Andersa i ul. gen. Boruty-Spiechowicza. Czteropiętrowe są również dwa bloki typu „puchatki”, ulokowane w środkowej części osiedla.
Spośród obiektów użyteczności publicznej znajdują się tutaj: Zespół Szkół Ekonomicznych nr 2 im. Ignacego Daszyńskiego oraz Przedszkole Samorządowe nr 105.
W otoczeniu Osiedla Spółdzielczego, od jego południowej strony znajduje się Park Wiśniowy Sad, wyremontowany po 2014 roku stanowi główny teren zielony dla osiedla. Jego strukturę uzupełniają dwie plenerowe rzeźby, autorstwa Magdaleny Pruszyńskiej-Jaroszyńskiej: "Syrenka" z lat 1963–1965 i abstrakcyjna rzeźba "Flirt wodorostów z muszlą", popularnie zwana "Ślimakiem" lub "Muszlą" o strukturze betonowej na metalowym stelażu, dekorowana kolorowymi, ceramicznymi kafelkami w typie mozaiki, ustawiona 1 października 1963 roku.

</doc>
<doc id="448760" url="https://pl.wikipedia.org/wiki?curid=448760" title="Osiedle Stalowe">
Osiedle Stalowe

Osiedle Stalowe – osiedle w Krakowie wchodzące w skład dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy, położone między aleją Solidarności, ul. Władysława Orkana i Bulwarową. Osiedle powstało w latach 1954–1956, jego dawne oznaczenie to A-11. Sąsiaduje z osiedlami: Szkolnym, Hutniczym oraz Willowym. Nieopodal znajdują się także ogródki działkowe oraz Zalew Nowohucki.
Wyróżniającym się elementem w architekturze osiedla są bramy.

</doc>
<doc id="448762" url="https://pl.wikipedia.org/wiki?curid=448762" title="Osiedle Szklane Domy">
Osiedle Szklane Domy

Osiedle Szklane Domy (do roku 1958 osiedle B-32) – osiedle Krakowa wchodzące w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy.
Na osiedlu znajduje się sześć bloków mieszkalnych, park, szkoła podstawowa i liceum, księgarnia, punkty handlowe i usługowe, kościół.

</doc>
<doc id="448763" url="https://pl.wikipedia.org/wiki?curid=448763" title="Okres przejściowy">
Okres przejściowy

Okres przejściowy, okres dostosowawczy – wynegocjowana przez dany kraj kandydacki lub członkowski Unii Europejskiej liczba lat, podczas których jego zobowiązanie w danej dziedzinie wobec UE nie ma zastosowania, albo wynegocjowana przez Unię Europejską liczba lat, podczas których dostosowuje ona swoją gospodarkę do sytuacji wytworzonej przez przyjęcie nowego członka.
Państwa przystępujące do Unii Europejskiej (czy wcześniej wspólnot europejskich, przed wejściem w życie traktatu o Unii Europejskiej) zwykle negocjują ze stroną wspólnotową zachowanie okresów przejściowych. Ich celem jest umożliwienie poszczególnym członkom wspólnoty (z którymi zostały uzgodnione) dostosowania krajowego ustawodawstwa do prawa wspólnotowego. Podobnie czyni Unia. Jest to forma obrony interesów państw przystępujących do Unii, ale również interesów Unii w sektorach „wrażliwych”. Są to okresy o różnej długości, w zależności od państwa przystępującego, dziedziny gospodarki lub zakresu regulacji istniejącego aktu prawnego Unii. W okresie przejściowym zakłada się, że mechanizmy i zasady obowiązujące w Unii w odniesieniu do poszczególnych działów gospodarki nie będą poddane od razu jej reżimowi prawnemu, lecz że nastąpi stopniowe, kilkuletnie dostosowanie danego państwa do tych mechanizmów i zasad. Również wejście w życie niektórych przepisów prawa europejskiego w stosunku do danego państwa może ulegać opóźnieniu.
Przykłady obszarów, w których mogą być istnieć okresy przejściowe, to: swoboda przepływu pracowników, swoboda przepływu kapitału, towarów i usług, podatki, zakup ziemi i nieruchomości przez cudzoziemców, rolnictwo, ochrona środowiska.
Polska a okresy przejściowe.
W wyniku negocjacji z Unią Europejską Polska uzyskała okresy przejściowe w 43 sprawach zawartych w 12 z 31 obszarów negocjacyjnych. Poniżej przedstawione są wszystkie obszary negocjacyjne (w nawiasach podano najdłuższy okres przejściowy z danego obszaru):

</doc>
<doc id="448764" url="https://pl.wikipedia.org/wiki?curid=448764" title="Osiedle Szkolne (Kraków)">
Osiedle Szkolne (Kraków)

Osiedle Szkolne (do roku 1958 osiedle B-1) – osiedle mieszkaniowe w Krakowie wchodzące w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy.
Os. Szkolne jest typowym osiedlem o architekturze socrealistycznej. Charakteryzuje się zwartą zabudową, ciągami potężnych pięcio- i sześciokondygnacyjnych budynków przedzielonych bramami - przewiązkami. Bloki te usytuowane są wzdłuż głównych ulic. Wewnątrz osiedla występują w wielu miejscach charakterystyczne podwórka przeważnie obsadzone zielenią. Tam usytuowane są też szkoły, przedszkole, przychodnia lekarska, place zabaw i inne budynki użyteczności publicznej. Punkty usługowe i sklepy ulokowane są w parterowej części budynków mieszkalnych na zewnątrz osiedla. Na budynkach występują elementy dekoracyjne charakterystyczne dla socrealizmu : ryzality, gzymsy, portale, słupy imitujące kolumny, pilastry i inne. W zwieńczeniach najwyższych budynków, przede wszystkim w narożnikach głównych ulic, spotyka się attyki, które zasłaniają płaskie dachy.
Osiedle Szkolne wybudowano w latach 1950 – 1955. Autorem układu urbanistycznego osiedla był Stanisław Juchnowicz z krakowskiego Miastoprojektu. Projekt architektoniczny wykonano w pracowni K. Karasińskiego m.in. przez W. Leonowicza, M. Kuźniara, M. Krzywanka, M. Koguta, w latach 1952 – 1955.
Szkoły i inne placówki oświatowe:
Budynek zespołu szkół elektrycznych został wybudowany w 1954 roku według projektu Jana Suligi. Był to w tamtym czasie budynek nowoczesny, posiadał tzw. system gabinetowy tzn. obok sali lekcyjnej znajdowało się zaplecze techniczne. Wewnątrz była sala kinowa, dwie sale gimnastyczne, a na zewnątrz własne boisko, na które ze szkoły można było wyjść przez taras z tralkami kamiennymi.
Budynek szkoły znajduje się na zewnątrz osiedla przy skrzyżowaniu ulic Bulwarowej i Al. Solidarności. Został zaprojektowany przez Jana Suligę, wnętrze przez Kazimierza Karasińskiego. Wybudowany został w latach 50. XX w. Gmach składa się z czterech skrzydeł, które otaczają wewnętrzny dziedziniec. W centralnej części elewacji od strony Al. Solidarności znajduje się ryzalit. W części parterowej widocznych jest sześć filarów prostokątnych poprzedzonych schodami. Za nimi w głębi główne wejście do szkoły i przeszklona ściana. Powyżej portyk składający się z sześciu zdwojonych słupów o przekroju okrągłym stojących na cokołach. Zajmują one kondygnacje pierwszego i drugiego piętra. Cokoły są połączone metalowymi balustradami. W głębi widoczne dwa rzędy okien. Na pierwszym piętrze zastosowano okna typu porte-fenetre. W bocznym skrzydle od strony ul. Bulwarowej na pierwszym piętrze w centrum znajduje się loggia z dwoma podwójnymi słupami. Na parterze w centralnej części umieszczono podpiwniczony taras otoczony betonową balustradą, na który można wejść ze środka szkoły a także z zewnątrz po betonowych schodach. W skrzydle równoległym do frontowego przez dwie bramy zamknięte metalowymi kratami można wejść na wewnętrzny dziedziniec. Kolejne skrzydło od strony bloku nr 33 poprzedza pas zieleni obsadzony drzewami. Pod budynkiem szkoły znajduje się schron przeciwlotniczy, który jest obecnie (2020 r.) częścią trasy turystycznej "Podziemna Nowa Huta".
Przed Zespołem Szkół Mechanicznych nr 3 znajduje się pomnik generała Władysława Sikorskiego, patrona szkoły.
Inne obiekty:
Nieistniejące miejsca:
Kawiarnia została otwarta w kwietniu 1969 r. na os. Szkolnym 35 w miejscu dawnej cukierni Krasnoludek. "Mozaika" była lokalem na 120 miejsc konsumpcyjnych z bufetem i obszerną szatnią. Wnętrze zaprojektował Andrzej Kurkiewicz. We wnętrzu umieszczono cztery prostokątne filary różnej szerokości utworzone z dwóch ścianek pokrytych ażurowymi płytami ceramicznymi ze Spółdzielni Kamionka w Łysej Górze. Dzielą one salę na aneksy. Autorem mozaik na ściankach jest Witold Skulicz. Każdy filar jest inny pod względem plastycznym i kolorystycznym. Dominują barwy szare i błękitne. Okładzina ceramiczna ozdobiona jest asymetrycznymi nakładkami. Na początku lat 90. XX w. kawiarnia została sprywatyzowana. W latach 2013 – 2016 była zamknięta, w 2016 na krótko wznowiła działalność, ale już pod koniec 2016 całkowicie zniknęła z listy placówek kulinarnych Nowej Huty. Obecnie w lokalu działa Stowarzyszenie Pomocy Socjalnej Gaudium ET SPES.
Pierwszy nowohucki teatr, działał w latach 1952 – 1955 w baraku, w miejscu dzisiejszego Międzyszkolnego Ośrodka Sportowego Kraków „Wschód”.
W latach 1949–1951 Polska przyjęła 14 tys. uchodźców z Grecji i Macedonii. Byli to zwolennicy Demokratycznej Armii Grecji w czasie wojny domowej z siłami rządowymi. Wielu z nich zamieszkało w Nowej Hucie. W świetlicy na os. Szkolnym spotykali się, organizowali imprezy, uczyli się języka polskiego.

</doc>
<doc id="448765" url="https://pl.wikipedia.org/wiki?curid=448765" title="Kolegium Europejskie">
Kolegium Europejskie

Kolegium Europejskie (College of Europe, Collège d'Europe) – uczelnia prowadzącą podyplomowe studia europejskie oraz badania naukowe z tej dziedziny. Zostało utworzone na wzór francuskiej École nationale d'administration, aby kształcić najwyższe europejskie władze. Uczelnia posiada dwa campusy: w Brugii (Belgia) od 1949 roku i Natolinie (w południowej cz. Warszawy) od 1992 roku.
Założone w 1949 roku Kolegium jest najstarszą na świecie instytucją poświęconą studiom nad integracją europejską. Pomysł jego powołania powstał podczas Kongresu Haskiego w 1948 roku, kiedy to państwa z całego kontynentu, powołując Radę Europy utworzyły na wniosek Salvadora de Madariagi Kolegium, w którym młodzi absolwenci z różnych krajów mogliby wspólnie mieszkać i studiować. Pośród absolwentów uczelni można znaleźć Przewodniczącego Komisji Europejskiej, Ministrów Spraw Zagranicznych czy zastępcę Sekretarza Generalnego ONZ.
Studia w Kolegium.
Językami roboczymi są angielski i francuski. Każdego roku około 400 studentom z ok. 50 krajów przyznawany jest tytuł Advanced Master of Arts in European Studies (w przypadku studiów prawniczych jest to LL.M. – Master of Laws in European Law) w Brugii oraz Advanced Master of Arts in European Interdisciplinary Studies w Natolinie.
Kampus w Belgii jest usytuowany na starym mieście Brugii, kampus warszawski to historyczny zespół pałacowo-parkowy w Natolinie – ok. 30 minut od centrum miasta.
Zajęcia odbywają się od września do końca czerwca. Studenci są zobowiązani do zaliczenia egzaminów ustnych i pisemnych na zakończenie każdego semestru oraz przedstawienia pracy magisterskiej w języku angielskim lub francuskim.
Zajęcia w Brugii odbywają się w ramach Wydziałów. Studenci prawa i ekonomii mogą uczestniczyć w międzywydziałowym programie specjalizacyjnym European Law and Economic Analysis (prawo europejskie i analiza ekonomiczna). Wszyscy studenci uczestniczą w ogólnych zajęciach z zakresu integracji europejskiej. Oferowane kierunki to:
Kampus w Natolinie oferuje zajęcia z zakresu interdyscyplinarnych studiów europeistycznych – w pierwszym semestrze nacisk kładziony jest głównie na politykę, ekonomię oraz prawo europejskie. Prowadzony tu kierunek to:
Dotychczasowe roczniki.
Tradycją Kolegium jest, iż każdy rocznik studentów posiada swojego patrona i jest w ten sposób identyfikowany.

</doc>
<doc id="448766" url="https://pl.wikipedia.org/wiki?curid=448766" title="Osiedle Teatralne">
Osiedle Teatralne

Osiedle Teatralne – osiedle w Krakowie, jedno z osiedli starszej części Nowej Huty, w Dzielnicy XVIII, niestanowiące jednostki pomocniczej niższego rzędu w ramach dzielnicy. Zbudowane zostało w latach 1950–1953.
Na terenie osiedla znajduje się Teatr Ludowy, od którego osiedle wzięło swą nazwę. Jest on jednym z najmłodszych teatrów w Krakowie zbudowanym w latach 1954–1955. Otwarty został 3 grudnia 1955 roku, a pierwszą premierą byli "Krakowiacy i Górale" (stąd nazwa osiedli po przeciwnej stronie ulicy) Wojciecha Bogusławskiego.
Na terenie osiedla znajduje się również dawne kino „Świt”, które obecnie służy jako sklep spożywczy, kawiarnia, itp. 1 maja 2006 rozpoczął się w nim pierwszy „Świt Festiwal”, będący próbą ponownego uczynienia z opuszczonego kina miejsca kultowego – tym razem zajmującego się również przeglądem twórczości niezależnej. Kino w latach 2012–2013 przeszło gruntowny remont.
Na wschodnim krańcu osiedla stoi Krzyż Nowohucki upamiętniający stłumienie demonstracji 27 kwietnia 1960 roku, tłumu opowiadającego się za wybudowaniem na tym nowohuckim osiedlu kościoła zamiast szkoły. Kościół Najświętszego Serca Pana Jezusa (ul. Ludźmierska) rozpoczęto budować w 1996 roku. Jesienią 2007 roku na miejscu starego Krzyża postawiono Pomnik Krzyża Nowohuckiego. 

</doc>
<doc id="448768" url="https://pl.wikipedia.org/wiki?curid=448768" title="Osiedle Urocze (Kraków)">
Osiedle Urocze (Kraków)

Osiedle Urocze (do roku 1958 Osiedle C-33) – osiedle w Krakowie, jedno z osiedli starszej części Nowej Huty, w dzielnicy XVIII, niestanowiące jednostki pomocniczej niższego rzędu w ramach dzielnicy. Zostało zbudowane w latach 1956–1958.
Położenie.
Osiedle Urocze położone jest w pobliżu centrum Nowej Huty. Otaczają je takie osiedla jak:
Wygląd.
Na osiedlu jest dziewiętnaście modernistycznych budynków. Ich wysokość nie przekracza sześciu pięter. Zabudowa jest rozproszona, pomiędzy blokami jest wiele wolnej przestrzeni.
Wewnątrz osiedla, wśród budynków znajdują się osiedlowe parki, w tym jeden z nieczynną fontanną. Obok nich położone są wszystkie przedszkola i szkoły. Sklepy i punkty usługowe znajdują się w budynkach na obrzeżu osiedla, 

</doc>
<doc id="448770" url="https://pl.wikipedia.org/wiki?curid=448770" title="Osiedle Wandy">
Osiedle Wandy

Osiedle Wandy (do roku 1958 Osiedle A-1 Południe) – osiedle w Krakowie wchodzące w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy.
Jest to najstarsze nowohuckie osiedle od którego rozpoczęto 23 czerwca 1949 budowę Nowej Huty. Pierwszy budynek nowego miasta to blok mieszkalny numer 14, na którym obecnie znajduje się tablica pamiątkowa. Po drugiej stronie ulicy stoi drugi w kolejności budowy budynek numer 23, będący dawniej hotelem milicyjnym. Budowę bloków można zobaczyć na starych kronikach i w filmie "Człowiek z marmuru" w reżyserii Andrzeja Wajdy.
Na terenie osiedla znajduje się cmentarz parafialny wsi Mogiła, a na nim kwatera będąca austriackim cmentarzem wojennym numer 390 z okresu I wojny światowej. Obok cmentarza, po jego wschodniej stronie, znajduje się mogilski plac targowy, gdzie jeszcze do lat 80. XX wieku, w poniedziałki i czwartki odbywały się regularnie targi i okoliczni rolnicy przywozili płody ziemi.

</doc>
<doc id="448772" url="https://pl.wikipedia.org/wiki?curid=448772" title="Osiedle Willowe">
Osiedle Willowe

Osiedle Willowe (do roku 1958 Osiedle A-1 Północ) – osiedle w Krakowie wchodzące w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy.
Graniczy z os. Hutniczym od zachodu, z os. Wandy od południa i poprzez ul. Władysława Orkana z os. Stalowym od północy. Na wschód od osiedla znajduje się Rodzinny Ogród Działkowy „Wanda”.
Jest to jedno z najstarszych osiedli Nowej Huty. Większość budynków stanowią dwupiętrowe bloki mieszkalne, od strony południowej znajduje się również kilka jednopiętrowych. Duża ilość zieleni sprawia, że ten fragment Krakowa stanowi modelowy przykład architektury „miasta-ogrodu”.
Na jego terenie znajduje się XVI Liceum Ogólnokształcące i Gimnazjum nr. 45 im. Powstańców Warszawy, ogródek jordanowski, budynek pierwszego w Nowej Hucie urzędu pocztowego – Kraków 28 oraz budynek dawnego "CKiS Fama" (poprzednio restauracja Gigant).

</doc>
<doc id="448774" url="https://pl.wikipedia.org/wiki?curid=448774" title="Osiedle Zgody">
Osiedle Zgody

Osiedle Zgody (do roku 1958 osiedle C-32) – osiedle Krakowa wchodzące w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy.
Otaczają je następujące osiedla:
Na osiedlu znajduje się piętnaście budynków.
W blokach, które znajdują się na obrzeżach osiedla, znajdują się różnego rodzaju sklepy. I tak możemy wyróżnić sklep papierniczo-biurowy, dywanowy, kosmetyczny, zoologiczny, fryzjera, masarnie, sklep odzieżowy, spożywczy. Na zewnątrz osiedla, od strony wschodniej jest umiejscowiony duży sklep z artykułami dziecięcymi. Wewnątrz osiedla, wśród budynków znajdują się place zabaw dla dzieci oraz 3 boiska, park i nieczynna obecnie fontanna.
Pośrodku osiedla znajduje się budynek dawnej Komendy Dzielnicowej MO w Nowej Hucie, obecnie mieści się w nim Komisariat Policji VIII-Kraków Nowa Huta oraz Wydział Postępowań Administracyjnych Komendy Wojewódzkiej Policji.
Od strony zachodniej znajduje się budynek Państwowej Straży Pożarnej a w nim remiza straży oraz Szkoła Aspirantów PSP. Obok znajduje się budynek dawnej nowohuckej Dzielnicowej Rady Narodowej obecnie mieszczący biura Urzędu Miasta Krakowa.
Po wschodniej stronie osiedla, w bloku powszechnie zwanym "Świat Dziecka" od istniejącego w nim kiedyś sklepu z artykułami dziecięcymi oraz znajdującego się nad wejściem neonu, znajdują się dwie filie (nr 4 i nr 5) Nowohuckiej Biblioteki Publicznej. Na osiedlu ma siedzibę amatorski klub piłkarski OKS Zgodzianka.

</doc>
<doc id="448777" url="https://pl.wikipedia.org/wiki?curid=448777" title="Stanisław Wallis">
Stanisław Wallis

Stanisław Wallis (ur. 9 października 1895 w Bytomiu, zm. 23 lutego 1957 w Świętochłowicach) – polski działacz państwowy.
Życiorys.
Urodził się w rodzinie górniczo–mieszczańskiej jako syn Łukasza (1864–1940) i Anastazji z Kaindków (zm. 1903). Uczęszczał do szkoły ludowej w Rozbarku. Trudne warunki materialne nie pozwoliły mu na kontynuowanie nauki w gimnazjum. W 1910 rozpoczął praktykę biurową w kancelarii adwokackiej w Bytomiu na stanowisku praktykanta biurowego, a od 1915 - na stanowisku urzędnika magistrackiego. Był współzałożycielem tajnego Koła Filomatów oraz działał w Towarzystwie św. Alojzego. W 1922, po akcji plebiscytowej przeprowadził się z niemieckiego Beuthen (ob. Bytom) do polskich Świętochłowic. Tam pracował w starostwie jako kierownik Urzędu Ubezpieczeń. Z jego inicjatywy powstało Muzeum Powiatu Świętochłowickiego, którego był później organizatorem i kustoszem. Po II wojnie światowej zajął się organizacją życia kulturalnego w Chorzowie, a także Katowicach.

</doc>
<doc id="448780" url="https://pl.wikipedia.org/wiki?curid=448780" title="Mureş">
Mureş



</doc>
<doc id="448782" url="https://pl.wikipedia.org/wiki?curid=448782" title="Maros">
Maros



</doc>
<doc id="448783" url="https://pl.wikipedia.org/wiki?curid=448783" title="Świtezianka dziewica">
Świtezianka dziewica

Świtezianka dziewica, świtezianka modra ("Calopteryx virgo") – gatunek ważki równoskrzydłej z rodziny świteziankowatych (Calopterygidae). Występuje w Europie, północnej Afryce, Anatolii, centralnej Azji i na Syberii. W Polsce w prawie całym kraju, także w górach (do około 1350 m n.p.m.); w sporej części środkowej Polski jest jednak lokalny i rzadki.
Można je spotkać głównie nad wodą, w pobliżu stawów i jezior. Występują również wysoko w górach. Samica składa jaja nurkując pod wodę, na łodygach podwodnych roślin, które nacina pokładełkiem. Znosi do 300 jaj. Samce mają ciemnoniebieskie, metalicznie błyszczące zabarwienie ciała (w zależności od oświetlenia i kąta padania światła może się wydawać zielone) i czerwono-niebieskie skrzydła z jaśniejszymi wierzchołkami, u młodych samców skrzydła mają barwę ciemnobrązową. Samice są zielone, a ich skrzydła przezroczyste zabarwienia brązowego, z białą plamką na każdym skrzydle (nie jest to typowa dla ważek pterostygma, lecz struktura zbudowana z zagęszczonych żyłek, nazywana „pseudopterostygmą”). Długość ciała 33–40 mm, rozpiętość skrzydeł 70 mm.

</doc>
<doc id="448784" url="https://pl.wikipedia.org/wiki?curid=448784" title="Aïr">
Aïr

Aïr – wyżyna w Nigrze w południowej części Sahary. Zbudowana jest ze skał prekambryjskich. Średnia wysokość wynosi 800 m. Przecinają ją wadi, a ponad powierzchnię wznoszą się wygasłe wulkany (najwyższy szczyt to Baguezane 2022 m n.p.m.). Porasta ją roślinność pustynna i półpustynna. Zamieszkują ją koczownicy, którzy hodują wielbłądy i bydło. Na terenie wyżyny wydobywa się rudy uranu. 
Istnieją tu liczne stanowiska archeologiczne ze sztuką naskalną z okresu od VI-II tysiąclecia p.n.e. Współcześnie głównym ośrodkiem miejskim w obszarze wyżyny jest miasto Agadez. 
Część wyżyny Aïr wraz z fragmentem pobliskiej pustyni Ténéré objęta jest ochroną w ramach Rezerwatu Przyrody Aïr i Ténéré (fr. "Réserve naturelle de l'Aïr et du Ténéré"), wpisanego w 1991 roku na listę światowego dziedzictwa UNESCO. Od 1997 roku rezerwat ten wpisany jest także na listę rezerwatów biosfery.

</doc>
<doc id="448788" url="https://pl.wikipedia.org/wiki?curid=448788" title="Pieprz czarny">
Pieprz czarny

Pieprz czarny ("Piper nigrum" L.) – gatunek rośliny z rodziny pieprzowatych. Wywodzi się z południowo-wschodnich Indii, jest uprawiany w wielu krajach strefy tropikalnej. Pieprz czarny uprawiany jest jako roślina użytkowa w tropikalnych rejonach o klimacie gorącym i wilgotnym. Uprawia się go dla owoców (pestkowców), z których otrzymuje się znany pieprz przyprawowy. Znany jest także od dawna jako roślina pokojowa.
Biologia i ekologia.
Roślina tropikalna i subtropikalna, najlepiej rośnie i plonuje na wilgotnych, próchniczych glebach w pobliżu wybrzeży morskich (w wysokiej wilgotności powietrza). Kwitnie przez cały rok. Owocuje już w 2-5 roku uprawy i przez następne 40 lat.
Zastosowanie.
Z owoców pieprzu czarnego sporządzana jest przyprawa zwana pieprzem. U większości odmian duża zawartość olejków eterycznych i alkaloidu piperyny nadaje charakterystyczny, palący smak.
Pieprzu czerwonego nie otrzymuje się z tej rośliny, lecz z południowoamerykańskiego schinusa peruwiańskiego.
Uprawy.
Pieprz czarny uprawiany jest w południowych Indiach, Malezji, na Półwyspie Malajskim, Nowej Gwinei, w tropikalnej i południowej Afryce oraz na Antylach i w Brazylii. Pieprz rozmnaża się wyłącznie przez sadzonkowanie.

</doc>
<doc id="448790" url="https://pl.wikipedia.org/wiki?curid=448790" title="Marta Bogdanowicz">
Marta Bogdanowicz

Marta Bogdanowicz (ur. 1943) – psycholog kliniczny dziecięcy, prof. dr hab., była dyrektor Instytutu Psychologii na Wydziale Nauk Społecznych Uniwersytetu Gdańskiego, założycielka, wieloletnia przewodnicząca, a obecnie wiceprzewodnicząca Polskiego Towarzystwa Dysleksji (1990), wiceprzewodnicząca Europejskiego Towarzystwa Dysleksji (European Dyslexia Association), członek międzynarodowych towarzystw naukowych.
Życiorys.
W 1966 ukończyła Uniwersytet Jagielloński uzyskując tytuł magistra psychologii ze specjalizacją z zakresu psychologii klinicznej. Jej zainteresowania, prace i badania dotyczą głównie psychologii klinicznej dziecka, dysleksji rozwojowej, leworęczności, profilaktyki niepowodzeń szkolnych i terapii pedagogicznej. Opracowała kilka narzędzi diagnostycznych (Skalę Ryzyka Dysleksji, Skalę Obserwacji Zachowania Dzieci i Rodziców, Skalę Oceny Skuteczności Metody Dobrego Startu). Jest jednym z pionierów pracy Metodą Ruchu Rozwijającego Weroniki Sherborne w Polsce i jednocześnie należy do niewielkiej liczby trenerów w tej dziedzinie.
Bibliografia.
Jest autorką ponad 300 publikacji, w tym 40 książek i publikacji zwartych, m.in.:

</doc>
<doc id="448797" url="https://pl.wikipedia.org/wiki?curid=448797" title="Wiktor Wiechaczek">
Wiktor Wiechaczek

Wiktor Wiechaczek, ps. „Oset” (ur. 10 października 1879 w Chebziu, zm. 3 czerwca 1941 w Oranienburgu) – górnik, działacz niepodległościowy i związkowy. Powstaniec śląski, kawaler Orderu Virtuti Militari.
Życiorys.
Po ukończeniu szkoły ludowej pracował najpierw w hucie cynku „Silesia” w Lipinach, później w kopalniach: „Paweł” w Chebziu, „Matylda” w Lipinach i KWK Litander w Rudzie Śląskiej. W 1901 został wcielony do wojska pruskiego w garnizonie w Nysie, gdzie służył jako saper do 1903. Po zakończeniu służby wojskowej ponownie pracował w kopalni oraz działał, w Zjednoczeniu Zawodowym Polskim. W 1913 wziął udział w strajku w kopalni „Paweł”, za co został zwolniony. Po zwolnieniu przeniósł się do Chropaczowa i rozpoczął pracę w tamtejszej kopalni „Schlesien”.
Podczas I wojny światowej wcielony do cesarskiej armii walczył na froncie zachodnim. Po wojnie wrócił do Goduli. Był jednym z organizatorów placówki PPS oraz POW w Chropaczowie.
Brał udział we wszystkich trzech powstaniach śląskich. Wraz z Józefem Trojokiem był jednym z przywódców I powstania na terenie Chropaczowa, organizował też wiece w sprawie przyłączenia, Śląska do Polski oraz był komendantem POW oraz komendantem Straży Gminnej w Chropaczowie. W II powstaniu, walczył w szeregach 1 pułku Strzelców Bytomskich.
Od grudnia 1920 działał w Referacie Destrukcji. W trakcie III powstania śląskiego był członkiem Grupy Wawelberga, którą dowodził Tadeusz Puszczyński i dowódcą podgrupy „Północ”. Jednym z zadań w ramach akcji „Mosty” było wysadzenie 2 maja 1921 mostu na Odrze w miejscowości Szczepanowice koło Opola. Wiechaczek odznaczył się przy wysadzeniu mostu, konstruując specjalny zapalnik, który z narażeniem życia zamontował pod mostem.
Między innymi za tę udaną akcję został w 1922 odznaczony Srebrnym Krzyżem Orderu Wojennego Virtuti Militari (nr 7840) oraz Krzyżem Niepodległości z Mieczami. W okresie międzywojennym mieszkał dalej w Chropaczowie i pracował na tutejszej kopalni „Śląsk”. Działał w Związku Powstańców Śląskich.
3 maja 1940 aresztowano go i wysłano do obozu koncentracyjnego w Dachau, później do Sachsenhausen, gdzie zginął.
Imieniem Wiktora Wiechaczka nazwano ulicę w Świętochłowicach.

</doc>
<doc id="448800" url="https://pl.wikipedia.org/wiki?curid=448800" title="Koncentrat pomidorowy">
Koncentrat pomidorowy

Koncentrat pomidorowy – produkt spożywczy, będący częściowo odwodnionym przecierem pomidorowym, pasteryzowanym w celu utrwalenia go i przedłużenia daty ważności. Jest używany głównie do sporządzania zup, sosów, czy też dań głównych. Koncentrat pomidorowy zachowuje cechy i składniki świeżych pomidorów. 
Zależnie od stopnia zagęszczenia wyróżnia się cztery typy koncentratu pomidorowego:
Powyżej 30% ekstraktu nazywany jest pastą pomidorową. Do koncentratu mogą być dodawane przyprawy smakowe, aromaty lub warzywa, co jednak powinno być zaznaczone na etykiecie.

</doc>
<doc id="448810" url="https://pl.wikipedia.org/wiki?curid=448810" title="Łupki palne">
Łupki palne

Łupki palne – łupki ilaste lub węglanowe zawierające duże, ale nie większe niż 60% (70% wg Ryki i Maliszewskiej) ilości substancji organicznych, np. bituminów, substancji węglistych, ropy naftowej. Czasem ich złoża są eksploatowane.
Występują powszechnie na całym świecie. Odmianami łupków palnych są: niektóre odmiany łupków węglowych (łupek sapropelowy, łupek humusowy), łupki bitumiczne, łupek ropny.

</doc>
<doc id="448813" url="https://pl.wikipedia.org/wiki?curid=448813" title="Osiedle Słoneczne">
Osiedle Słoneczne



</doc>
<doc id="448814" url="https://pl.wikipedia.org/wiki?curid=448814" title="Biskupi kamienieccy">
Biskupi kamienieccy

Biskupi kamienieccy – biskupi diecezjalni i biskupi pomocniczy diecezji kamienieckiej.

</doc>
<doc id="448815" url="https://pl.wikipedia.org/wiki?curid=448815" title="Łupki miedzionośne">
Łupki miedzionośne

Łupki miedzionośne są to łupki bitumiczno-węglanowe zawierające minerały miedzi, a także innych metali, np.: srebra, ołowiu, niklu, kobaltu i in.
W Polsce występują głównie na monoklinie przedsudeckiej oraz w depresji północnosudeckiej. Zawartość miedzi może dochodzić do 3%.
Występują też w Zambii tworząc "Zambijski pas miedzionośny", zawierają tam głównie miedź i kobalt.

</doc>
<doc id="448817" url="https://pl.wikipedia.org/wiki?curid=448817" title="Łupki grafitowe">
Łupki grafitowe



</doc>
<doc id="448822" url="https://pl.wikipedia.org/wiki?curid=448822" title="Piramida Cestiusza">
Piramida Cestiusza

Piramida Cestiusza – monumentalny grobowiec znajdujący się w Rzymie, przy prowadzącej do portu w Ostii via Ostiensis. Został wzniesiony około 12 roku p.n.e. dla Gajusza Cestiusza, pretora, trybuna ludowego i członka kolegium epulonów. Włączony w III wieku w obręb Muru Aureliana, sąsiaduje obecnie z pochodzącą z VI wieku Porta San Paolo i nowożytnym cmentarzem protestanckim.
Forma grobowca stanowi przykład panującej w Rzymie okresu Augusta egiptomanii. Nadano mu postać ostrosłupa o wysokości 36,4 m i długości boku podstawy 30 m. Konstrukcję wykonano z betonu i obłożono z zewnątrz blokami marmuru z Luna. Komora grobowa, mająca postać nakrytego sklepieniem kolebkowym prostopadłościanu o podstawie 5,85×4 m, ozdobiona została malowidłami w trzecim stylu pompejańskim.
Na wschodniej i zachodniej ścianie piramidy wyryta została inskrypcja dedykacyjna o treści
Na ścianie wschodniej znajduje się ponadto druga inskrypcja o treści
W 1663 roku z polecenia papieża Aleksandra VII przeprowadzono renowację grobowca połączoną z pracami archeologicznymi, w trakcie których otwarto komorę grobową i odkopano dwie rzeźby z brązu. Wydarzenia te upamiętnia wyryta na fasadzie inskrypcja o treści "INSTAURATUM AN DOMINI MDCLXIII".
W okresie średniowiecza piramida uchodziła za grobowiec legendarnego Remusa ("Meta Remi") i łączona była z podobną konstrukcją znajdującą się na Watykanie, uchodzącą za grobowiec Romulusa ("Meta Romuli"), rozebraną około 1500 roku.

</doc>
<doc id="448823" url="https://pl.wikipedia.org/wiki?curid=448823" title="Osiedle Oficerskie">
Osiedle Oficerskie

Osiedle Oficerskie – osiedle w Krakowie wchodzące w skład dzielnicy II, niestanowiące jednostki pomocniczej niższego rzędu w ramach dzielnicy.
Położenie.
Osiedle Oficerskie oddalone o ok. 2,5 km od Rynku Głównego.
Od północy Osiedle Oficerskie graniczy z Olszą. Granica jest umowna, można przyjąć, że do Osiedla Oficerskiego należy ta część zabudowy, która powstała w uporządkowanej formie do II wojny światowej. Można też przyjąć umowną granicę na linii ul. Grochowskiej i rzeki Białuchy lub też na pobliskim nasypie kolejowym. Pozostałe granice osiedla wytyczają:
Historia.
Pozostałości najstarszych zabudowań wiejskich na tym terenie można znaleźć przy ul. Rymarskiej. Osiedle powstało w okresie międzywojennym na działkach budowlanych wytyczonych na odsprzedanej części majątku ziemskiego rodziny Potockich. Pierwsze domy wzniesiono przy ul. Chłopickiego. Było to wówczas osiedle podmiejskie.
Nazwa osiedla pochodzi od zasiedlających go oficerów. W okolicach Ronda Mogilskiego znajdował się bowiem Fort „Lubicz” i koszary wojskowe, po I wojnie światowej użytkowane przez polskie wojsko.
Od początku lat dwudziestych XX wieku Oficerska Spółdzielnia Mieszkaniowa zagospodarowała obszar byłych fortyfikacji pomiędzy Al. Beliny-Prażmowskiego i ul. Mogilską a rzeką Białuchą. Zabudowa trwała do II wojny światowej, stanowiąc największą inwestycję willową w międzywojennym Krakowie. Wybitni krakowscy architekci (Alfred Kramarski, Samuel Manber, Samuel Nebenzahl, Józef Pokutyński, Edward Skawiński, Adolf Siódmak, Władysław Warczewski) nadali zabudowie charakterystyczny styl. Architekturę domów przy ul. Misiołka zdominowała forma dworku polskiego.
Obecnie trwają starania o wpisanie Osiedla Oficerskiego do rejestru zabytków.
Charakterystyka.
Osiedle posiada wiele zieleni, ulice są wysadzone rozłożystymi drzewami. Płynie tam także rzeka Białucha, w korycie której rośnie wiele drzew i krzewów.
Oświata.
Na osiedlu znajdują się liczne instytucje publiczne:
Kościoły.
Na osiedlu znajduje się kościół parafialny pw. Miłosierdzia Bożego. Ma on nietypową architekturę.
Przy Parafii Miłosierdzia Bożego działają liczne instytucje:
Zobacz też.
Pozostałe osiedla międzywojennego Krakowa:

</doc>
<doc id="448824" url="https://pl.wikipedia.org/wiki?curid=448824" title="Honda NSX">
Honda NSX

Honda NSX "(ang. New Sportscar Unknown (X) World)" − samochód sportowy produkowany przez japoński koncern motoryzacyjny Honda Motor Company w latach 1990−2005 oraz ponownie w latach 2016 – 2022.
Honda NSX I.
Honda NSX I została po raz pierwszy oficjalnie zaprezentowana podczas targów motoryzacyjnych w Chicago w 1989 roku jako pierwsze sportowe auto marki z centralnie umieszczonym silnikiem.
Historia i opis modelu.
Prace nad pojazdem rozpoczęto w 1984 roku, kiedy to po wielu latach dostarczania silników do bolidów Formuły 1 McLaren'a Japończycy postanowili samodzielnie stworzyć sportowy pojazd z homologacją drogową. Po raz pierwszy w historii kierowca Formuły 1 Ayrton Senna brał udział w tworzeniu sportowego samochodu drogowego. 
W pojeździe zastosowanych zostało wiele nowoczesnych rozwiązań konstrukcyjnych, które do dziś wykorzystywane są przy produkcji drogich samochodów sportowych i limuzyn. Auto było pierwszym na Świecie seryjnie produkowanym pojazdem z nadwoziem w pełni wykonanym z aluminium. Z lekkich stopów wykonane zostało także podwozie pojazdu oraz elementy innowacyjnego niezależnego przedniego i tylnego zawieszenia. Po raz pierwszy zastosowano również opracowany przez Hondę silnik ze zmiennymi fazami rozrządu – VTEC, wykonany w układzie V6 o pojemności 3 l i mocy 275 KM.
Linia nadwozia powstała przy współpracy z Pininfariną, której model NSX zawdzięcza m.in. przeszkloną linię dachu oraz tylny spojler wkomponowany w elementy nadwozia, a także niski współczynnik oporu powietrza wynoszący 0,32. Kokpit pojazdu skonstruowano na bazie zdjęć z myśliwca F-16. Samochód posiadał centralnie umieszczony (tuż za plecami kierowcy) silnik benzynowy, wyposażony w kute tłoki i tytanowe korbowody. Ayrton Senna podczas testów modelu przedprodukcyjnego zwrócił uwagę inżynierom na zbyt małą sztywność nadwozia jednocześnie dając im wskazówki, aby dopracować pojazd. Ostatecznie sztywność nadwozia wzmocniona została o 50%. 
W 1995 roku do manualnej przekładni dodano „automat” F-matic inspirowany technologią z Formuły 1. Biegi można zmieniać na dwa sposoby m.in. przy zmianie ręcznej, używając przycisków przy kierownicy. Od 1997 roku oferowany był mocniejszy i większy, 280-konny motor o pojemności 3,2 litra, będący modyfikacją dotychczasowej jednostki. Wtedy też wprowadzono nową, ręczną skrzynię biegów o sześciu przełożeniach, która zastąpiła 5-stopniową. W zależności od wybranej przekładni, auto wyposażano w inny mechanizm różnicowy o ograniczonym poślizgu. Wersja przed liftingiem posiadała charakterystyczny przód z wysuwanymi lampami.
W 2001 roku auto przeszło face lifting. Zmienione zostały m.in. przednie reflektory, które z wysuwanych zastąpione zostały zwykłymi w kształcie rombu. Przy okazji zmieniony został design zderzaków oraz rozmiar kół, a także wprowadzono na rynek japoński wersję NSX-R.
Auto w całości produkowane było w Japonii w najmniejszej fabryce marki w Tochigi, gdzie zatrudnionych zostało tylko dwunastu pracowników, których zadaniem było budowanie pojazdów bez pośpiechu i z najwyższą precyzją. Honda NSX w Stanach Zjednoczonych sprzedawana była pod stworzoną i należącą do Hondy marką Acura. Miała zmniejszoną moc w stosunku do wersji europejskiej i japońskiej, osiągała około 255 KM, lecz identyfikowała się lepszym momentem obrotowym.
W 2005 roku zaprzestano produkcji samochodu z powodu restrykcyjnych norm emisji spalin i zmian w przepisach dotyczących wyposażenia.
Wyposażenie.
Auto wyposażone zostało m.in. w system poduszek powietrznych, ABS i Traction Control System (TCS - ogranicza tracenie przyczepności przez napędzaną tylną oś podczas jazdy na nierównych nawierzchniach oraz pozwala na szybkie pokonywanie zakrętów), elektryczne wspomaganie kierownicy (wyłącznie w automacie), elektryczne sterowanie szyb, elektryczne sterowanie lusterek, elektryczną regulację siedzenia, elektrycznie sterowaną przepustnicę, zautomatyzowany układ klimatyzacji oraz wysokiej jakości sprzęt audio, a także skórzaną tapicerkę, zmieniarkę płyt CD, tempomat, światła przeciwmgłowe skórzaną wielofunkcyjną kierownicę i zamek centralny.
Znani użytkownicy.
Hondę NSX w swojej kolekcji posiada/posiadał m.in. Tom Cruise, Harrison Ford, Bill Gates, Michael Jordan, Gordon Murray, Robert Redford, Ayrton Senna (2 sztuki), John DeLorean, Steve Wozniak i Alex Zanardi.
Honda NSX II.
Honda NSX II została po raz pierwszy oficjalnie zaprezentowana jako samochód koncepcyjny podczas międzynarodowych targów motoryzacyjnych w Detroit w styczniu 2012 roku. Wersja produkcja pojazdu oficjalnie zaprezentowana została w Detroit 12 stycznia 2015 roku.
Historia i opis modelu.
Prace nad drugą generacją pojazdu trwały niemalże od czasu zakończenia produkcji pierwszej generacji auta, czyli od 2005 roku. W 2007 roku powstał pierwszy prototyp pojazdu - model Acura Advanced Sports Car Concept. W 2012 roku podczas targów motoryzacyjnych w Detroit zaprezentowany został oficjalny prototyp modelu NSX. Prace nad seryjną wersją pojazdu kontynuowane były w amerykańskim centrum badań i rozwoju Hondy w Raymond w Ohio. Rok później podczas tych samych targów motoryzacyjnych zaprezentowana została ulepszona wersja prototypu. W stosunku do pierwszej oficjalnej wersji koncepcyjnej pojazdu zmieniona została nieznacznie atrapa chłodnicy, zmienione zostały klosze kierunkowskazów umieszczonych pod reflektorami głównymi, zderzaki wykonano z włókna węglowego, a tylne lampy wyposażono w diody LED.
Przy dopracowywaniu pojazdu brali udział dwaj kierowcy Formuły 1 - Fernando Alonso i Jenson Button.
12 stycznia 2015 roku podczas targów motoryzacyjnych w Detroit zaprezentowana została produkcyjna wersja pojazdu. Stylizację pojazdu opracowało Acura Design Studio w Torrance w Kalifornii pod kierownictwem Michelle Christensen. Nadwozie pojazdu wykonane zostało z aluminium na ramie przestrzennej. Linię nadwozia pojazdu opracowywano przez ponad 3 lata, aby zmaksymalizować aerodynamikę oraz zapewnić optymalne chłodzenie wszystkim elementom.
W marcu 2015 roku podczas targów motoryzacyjnych w Genewie odbyła się europejska prezentacja modelu.
Produkcję pojazdu rozpoczęto w kwietniu 2016 roku w specjalnie zbudowanej fabryce Hondy w Marysville, w stanie Ohio. Początkowo auto oferowane jest wyłącznie na rynku amerykańskim, gdzie kosztuje od 153 000 dolarów (wersja z pełnym wyposażeniem kosztuje 205 700 dolarów). 
W listopadzie 2022 roku producent zakończył produkcję modelu.
Silnik.
Samochód wyposażony jest w sportowy układ hybrydowy, którego podstawowym źródłem zasilania jest nowoczesny podwójnie turbodoładowany silnik benzynowy w układzie V6 z cylindrami ułożonymi pod kątem 75 stopni, wykonany z aluminium, o pojemności 3.5 l, o mocy 507 KM, który pozwala osiągnąć 100 km/h w czasie 3,2 s i rozpędzić pojazd do 305 km/h. Silnik zamontowany jest centralnie (wzdłużnie) za fotelami kierowcy i pasażera. Silnik ten wyposażony został w system zmiennych faz rozrządu - VTEC. Wspomagany jest dodatkowo przez trzy silniki elektryczne, które napędzają przednią (2 silniki) i tylną (1 silnik) oś pojazdu o łącznej mocy 74 KM. Łącznie moc pojazdu wynosi 581 KM, a moment obrotowy 646 Nm. Moc przenoszona jest na koła za pomocą 9-biegowej automatycznej skrzyni biegów wyposażonej w podwójne sprzęgło. Wszystkie jednostki napędowe wyposażone zostały także w system wspomagający hamowanie.
Pojazd wyposażony został w system Integrated Dynamic System, który umożliwia całkowitą zmianę charakterystyki samochodu (zmienia się reakcja na gaz, praca zawieszenia, układu kierowniczego, skrzyni biegów). Dostępne tryby to Quiet, Sport, Sport+ and Track. W trybie Quiet samochód napędzany jest wyłącznie przez silniki elektryczne.
Wyposażenie.
Samochód wyposażony może być m.in. w wykonane w pełni w technologii LED reflektory przednie oraz lampy tylne, system ESP, elektryczne sterowanie szyb, elektryczne sterowanie lusterek, elektrycznie regulowane siedzenia, klimatyzację automatyczną, adaptacyjny tempomat, czujniki parkowania, system nawigacji satelitarnej, cyfrowy wyświetlacz TFT wskaźników, wielofunkcyjną kierownicę, skórzaną tapicerkę, elektroniczny hamulec postojowy i ceramiczny układ hamulcowy.
Honda NSX II w kulturze.
Prototyp drugiej generacji auta znalazł swoje miejsce w "Gran Turismo 6" oraz "Need for Speed Payback".
Prototyp Acury NSX znalazł się również w filmie Marvela z 2012 roku, Avengers.

</doc>
<doc id="448825" url="https://pl.wikipedia.org/wiki?curid=448825" title="Ugorek">
Ugorek

Ugorek – osiedle w Krakowie wchodzące w skład Dzielnicy III Prądnik Czerwony, niestanowiące jednostki pomocniczej niższego rzędu w ramach dzielnicy.
Położenie i granice rejonu Ugorek.
Osiedle położone ok. 3 km na północny wschód od centrum. Osiedle Ugorek ograniczają ulice: Ułanów od strony wschodniej, Ugorek od strony południowej (oddziela osiedle Ugorek od osiedla Wieczysta), Fiołkowa od strony północnej i Meissnera od strony zachodniej.
Spółdzielnia Mieszkaniowa „Ugorek” obejmuje większy teren. Oprócz osiedla Ugorek obejmuje ona sporą część budynków na osiedlu Wieczysta, także budynki po zachodniej stronie ulicy Meissnera (osiedle Śliczna), niektóre budynki na osiedlu Akacjowa, większość bloków na osiedlu Olsza II i pewną, niewielką liczbę budynków zlokalizowanych w rejonie, np. na starej Olszy.
Na osiedlu występuje zarówno wysoka zabudowa mieszkalna – bloki 8 i 10-piętrowe, jak i niższe bloki 4-piętrowe. Istnieją dobre połączenia komunikacyjne zarówno za pomocą tramwaju, jak i autobusu.
Historia.
Tereny na których później zbudowano Ugorek zostały przyłączone do Krakowa w 1941 roku, jako część ówczesnej XLIII dzielnicy katastralnej – Rakowice. Osiedle Ugorek zostało zrealizowane w latach 1961–1967. Głównym projektantem osiedla był Andrzej Radnicki, a za projekt urbanistyczny odpowiadali Jerzy Plesner i Janusz Sierosławski. Projekty poszczególnych budynków opracowali m.in. Kazimierz Chodorowski, Stafan Golonka, Andrzej Radnicki, Irena Radnicka oraz Anna Sierosławska. Wnętrza urbanistyczne osiedla wypełnione są zielenią parkową i połączone ze sobą liniami ciągów pieszych, które to stanowią osie układu urbanistycznego osiedla, rozciągnięte między ulicami Ugorek, Fiołkową i Ułanów. Przy tych ciągach zlokalizowane zostały pawilony handlowe i przedszkole. Dla 10-piętrowych punktowców charakterystyczna jest cofnięta ostatnia kondygnacja i pulpitowy dach tarasu. Bloki 4-piętrowe wykonane zostały w II stopniu uprzemysłowienia, tj. przy zastosowaniu technologii wielkoblokowej – wszystkie poziome elementy konstrukcyjne budynku, to jest stropy, klatki schodowe i dachy, a także ściany nośne, były wykonywane z wielkich bloków żelbetowych lub żużlobetonowych. Zabudowa osiedla uzupełniona została m.in. pawilonem handlowym z prześwitem przejścia pieszego, zaprojektowanym przez Annę Sierosławską.
Infrastruktura.
Inne.
Niedaleko osiedla znajdują się: Muzeum Lotnictwa, Park Lotników Polskich, jednostka wojskowa oraz Tauron Arena Kraków.

</doc>
<doc id="448826" url="https://pl.wikipedia.org/wiki?curid=448826" title="Słoń a sprawa polska">
Słoń a sprawa polska

Słoń a sprawa polska – syndrom doszukiwania się elementów polskości w najdrobniejszych przejawach rzeczywistości.
Geneza.
W XIX wieku sformułowanie to było używane na określenie szukania we wszystkich kwestiach związków z polską sprawą narodową. Powiedzenie to upowszechnił Stefan Żeromski w "Przedwiośniu". Polak, mający napisać rozprawę o słoniu, bez wahania napisał „Słoń a Polska”. W początkach XX wieku, jeszcze za czasów rozbiorów, wydawało się, że wszystko wiązało się ze sprawą polską, czyli dążeniem do odzyskania niepodległości. Ta postawa była tak znana, że polska laureatka nagrody Nobla Maria Skłodowska-Curie podczas spotkania Międzynarodowego Komitetu Współpracy Intelektualnej Ligi Narodów (ang. International Committee of Intellectual Cooperation) w 1921 opowiedziała następujący dowcip:
Współczesne znaczenie.
Obecnie pojęcie "słonia a sprawy polskiej" jest używane w znacznie szerszym kontekście. Syndrom ten jest przedmiotem satyry; Stanisław Barańczak wydał antologię parodii najbardziej znanych wierszy polskich, których ukrytym, ale głównym bohaterem okazuje się "słoń, ten wielki przyjaciel Polski".
Powiedzenie to bardzo przypomina inne, rozpowszechnione w Szwecji – „słoń a Karol XII” – o zbliżonym znaczeniu.

</doc>
<doc id="448827" url="https://pl.wikipedia.org/wiki?curid=448827" title="Mistrzostwa Europy w Lekkoatletyce 1998">
Mistrzostwa Europy w Lekkoatletyce 1998

XVII Mistrzostwa Europy w Lekkoatletyce rozgrywane były w dniach 18–23 sierpnia 1998 w Budapeszcie na Népstadionie. W zawodach startowali zawodnicy z 44 państw. W trakcie mistrzostw Christine Arron ustanowiła niepobity do dziś rekord Europy w biegu na 100 metrów.

</doc>
<doc id="448829" url="https://pl.wikipedia.org/wiki?curid=448829" title="Koichi Kashiwaya">
Koichi Kashiwaya

Koichi Kashiwaya (ur. grudzień, 1949) – aikidoka, 8. dan (Hachidan) Shin Shin Toitsu Aikido. Od 1983 główny instruktor Ki Society USA (dane z 2006).
Kashiwaya rozpoczął treningi aikido w 1969. Od 1970 do 1973 trenował pod nadzorem Koichi Tohei. W 1975 rozpoczął intensywne treningi jako uchideshi dla Koichi Tohei. Po zakończeniu treningu uchideshi w 1977, Kashiwaya przeniósł się do Boulder w stanie Kolorado, gdzie założył Rocky Mountain Ki Society. Jest założycielem The Midland Ki Federation, która posiada swoje dojo w Denver, Kansas City, Lawrence KS, Saint Louis oraz Austin TX.

</doc>
<doc id="448830" url="https://pl.wikipedia.org/wiki?curid=448830" title="Górka Narodowa">
Górka Narodowa

Górka Narodowa – osiedle znajdujące się na obrzeżach miasta Krakowa, należące do Dzielnicy IV Prądnik Biały, niestanowiące jednostki pomocniczej niższego rzędu w ramach dzielnicy.
Położenie.
Górka Narodowa położona jest na niewielkim wzniesieniu na północ od tzw. "dużej obwodnicy kolejowej" (linii kolejowej nr 95), po obu stronach al. 29 Listopada w kierunku Warszawy. Po jej zachodniej stronie znajdują się ulice Kuźnicy Kołłątajowskiej, Słomczyńskiego, Marczyńskiego, Banacha i Zauchy, a po wschodniej ulice Księdza Mejera oraz Arcybiskupa Felińskiego. 5 kilometrów na południe w linii prostej znajduje się centrum Krakowa.
Historia.
W II poł. XIX w. majątek ziemski Górka Narodowa należał do hrabiów Rostworowskich - tutaj urodził się m.in. Jan Rostworowski (1876-1963), jezuita i postulator procesu kanonizacyjnego św. Andrzeja Boboli. Po r. 1906 był własnością pochodzącej z Podola rodziny Buszczyńskich, w tym Konstantego (1856-1921), pierwszego konsula generalnego RP w Nowym Jorku, który z dużym sukcesem zajmował się tutaj hodowlą nasion buraka cukrowego. Obecnie Górka Narodowa jest jednym z młodszych osiedli Krakowa, cieszącym się zainteresowaniem inwestorów, firm oraz spółdzielni mieszkaniowych. Budowali tutaj (lub budują nadal) Dom-Bud M. Szaflarski A. Chlebowski, Geo Grupa Deweloperska, Związkowa Spółdzielnia Mieszkaniowa, SM Wesoła, SM Galicja, SM Wichrowe Wzgórza, Budrem, Inwest-Dom Development sp. z o.o., ZBK KRAKÓW, a także Spółka Mieszkaniowa Salwator. Udziały w rozbudowie osiedla ma także Miechowianka oraz Proxima-Service.
Znajdujące się na obszarze Górki Narodowej osiedle Kuźnica Kołłątajowska zwyciężyło wraz z osiedlem Ruczaj w plebiscycie Archi-Szopa na najgorszą zabudowę Krakowa 2012 roku. Jurorzy zwrócili uwagę na „niesamowitą plątaninę bezhołowia urbanistycznego” tych osiedli i na stracone szanse Krakowa na stworzenie spójnej tkanki miejskiej przy sprzyjającym ruchu inwestorskim i posiadanych funduszach.
Pod koniec drugiej dekady XXI wieku oraz na początku lat dwudziestych XXI wieku rozpoczęła się intensywna urbanizacja po zachodniej stronie Górki Narodowej. Związane jest to z trwającą budową linii tramwajowej oraz przebudową Alei 29 Listopada. Liczne budynki wielorodzinne powstają wzdłuż ulicy Banacha, tereny te stały się atrakcyjne dla wielu deweloperów. Intensywna zabudowa ma także miejsce na ulicy Słomczyńskiego oraz Kuźnicy Kołłątajowskiej. 
Zabudowania.
Na terenie osiedla znajdują się liczne domy wielorodzinne (bloki, bliźniaki i puchatki), jak również zabudowa szeregowa. Przy ulicy Banacha po zachodniej stronie Górki Narodowej mamy liczną zabudowę wielorodzinną. 
Komunikacja publiczna.
Na Górkę Narodową można dojechać licznymi liniami autobusowymi, w tym nocnymi. Trwa także budowa linii tramwajowej łączącej osiedle z centrum miasta. Planowane zakończenie inwestycji miało nastąpić wraz z końcem 2022 roku, jednak w wyniku opóźnienia zakonczenie prac nastąpi pod koniec 2023 roku.

</doc>
<doc id="448833" url="https://pl.wikipedia.org/wiki?curid=448833" title="Osiedle Krowodrza Górka">
Osiedle Krowodrza Górka

Osiedle Krowodrza Górka – osiedle w Krakowie wchodzące w skład Dzielnicy IV Prądnik Biały, niestanowiące jednostki pomocniczej niższego rzędu w ramach dzielnicy.
Położenie.
Osiedle jest położone między ulicami: Opolską od strony północnej, Władysława Łokietka oraz Batalionu "Skała" AK od strony zachodniej, Wybickiego od strony południowej i linią tramwajową od strony wschodniej. W obrębie osiedla znajdują się, częściowo lub w całości, ulice: Kluczborska, Rusznikarska, Rusznikarska-Deptak, Fieldorfa-Nila i Krowoderskich Zuchów.
Historia.
Tereny Krowodrzy Górki zostały przyłączone do Krakowa w 1910 roku, jako część ówczesnej XVII dzielnicy katastralnej – Krowodrza. Pierwsze budynki w typie podmiejskiej zabudowy jednorodzinnej na jej obszarze powstały przed II wojną światową w okolicy obecnej ulicy Rusznikarskiej-Deptak, zwanej wówczas Nad Sudołem. Budowa osiedla rozpoczęła się w 1968 roku według projektu urbanistycznego autorstwa Mieczysława Turskiego. Projekty poszczególnych bloków sporządzili Maria i Jerzy Chronowscy, z którymi współpracowali Stefan Golonka oraz Krystyna Różyska-Tołłoczko. Koncept urbanistyczny osiedla został oparty o oś ciągu pieszego, prowadzącą z północy na południe, od kładki nad ulicą Opolską, łączącą Krowodrzę Górkę z osiedlem Prądnik Biały Zachód, dalej w ciągu ulicy Rusznikarskiej-Deptak do ulicy Wybickiego. Owa oś została wytyczona w taki sposób, że południowe przedłużenie jej perspektywy wychodzi dokładnie pod Kościół Mariacki. Deptak przechodzi przez prześwity między ustawionymi do niego szczytem budynkami oraz przecina ulicę Krowoderskich Zuchów - zasadniczy trzon komunikacji drogowej i autobusowej na osiedlu. W miejscu tego przecięcia, zostało wyznaczone urbanistyczne centrum osiedla, zaakcentowane skośnym ustawieniem czterech, czteropiętrowych podłużnych bloków, układających się w kształt rombu, wzdłuż którego dłuższej przekątnej prowadzi ulica Krowoderskich Zuchów, zaś krótszej - osiedlowy deptak. Na środku powstałej w ten sposób przestrzeni, równolegle do ulicy Krowoderskich Zuchów zrealizowano dwa podłużne pawilony handlowe, po północnej i południowej stronie ulicy, z charakterystycznymi rusztami pergoli projektu Chronowskich, pod którymi prostopadle do płaszczyzn pawilonów prowadzi oś ciągu pieszego osiedla. Taki układ centrum założenia miał być formą rynku z sukiennicami. Układ bloków podłużnych z południową ekspozycją elewacji uwzględnia właściwe przewietrzanie zespołu zgodnie z kierunkiem większości wiatrów w Krakowie z zachodu na wschód, z kolei odległości pomiędzy budynkami mają na względzie odpowiednie nasłonecznienie na osiedlu. Za projekt i realizację układu urbanistycznego osiedle otrzymało w 1976 roku tytuł Wicemister Krakowa.
Obecną nazwę osiedla nadano w 1971 roku, od 1974 osiedle nosiło nazwę XXX-lecia PRL. Nazwę przywrócono w 1991 roku. Jeszcze w latach 90. pośrodku osiedla pozostawało sporo pustej przestrzeni, na której znajdowały się ogródki działkowe. Od tego czasu niemal cała ta przestrzeń została zagospodarowana. Bloki zbudowano także na obrzeżach osiedla, ze wszystkich stron, na wschodzie sięgają one aż do stadionu Clepardii, na zachodzie ciągną się za kościołem. Dwa bloki przy ulicy Wybickiego nr 1-3, wybudowane dla pracowników WSK Kraków na przełomie lat 80/90, powszechnie nazywa się „Wybickiego”. Do osiedla należą też pawilony przy ulicy Opolskiej 37.
W 1984 roku oddano przedłużony fragment linii tramwajowej od pętli „Dworzec Towarowy” do pętli na osiedlu XXX-lecia PRL. W 2007 roku ów odcinek sieci tramwajowej został gruntownie przebudowany z obiema pętlami. Przy pętli „Krowodrza Górka” zlokalizowano dworzec dla autobusów komunikacji miejskiej, obsługujący większość linii aglomeracyjnych kursujących na północne przedmieścia Krakowa.
Latem 2020 roku rozpoczęła się budowa linii tramwajowej od pętli Krowodrza Górka do osiedla Górka Narodowa. Planowany termin oddania inwestycji to koniec 2022 roku.
Infrastruktura.
Urzędy:
Szkolnictwo i edukacja:
Zdrowie:
Na osiedlu znajduje się pętla autobusowo-tramwajowa, przystosowana do obsługi Krakowskiego Szybkiego Tramwaju.
Tereny zielone i rekreacja.
W bezpośrednim sąsiedztwie osiedla znajdują się dwa parki:
Na osiedlu Krowodrza Górka niedaleko pętli autobusowo-tramwajowej rozpoczyna się Szlak Orlich Gniazd, przez Park Krowoderski przebiega trasa rowerowa nr 2 Park Młynówka Królewska do Ojcowa.
Usługi.
Mieszkańcy osiedla korzystać mogą z filii nr 20 Biblioteki Kraków, usytuowanej w pawilonie handlowym przy ul. Opolskiej 37. Posiada ona wypożyczalnię dla dorosłych, wypożyczalnię dla dzieci i młodzieży oraz czytelnię.
Na osiedlu znajdują się supermarkety większych sieci oraz te należące do sieci franczyzowych. Znajdują się tu także stacje benzynowe, lokale gastronomiczne, placówki banków oraz hotel.

</doc>
<doc id="448834" url="https://pl.wikipedia.org/wiki?curid=448834" title="Osiedle Witkowice Nowe">
Osiedle Witkowice Nowe

Osiedle Witkowice Nowe – osiedle w Krakowie wchodzące w skład Dzielnicy IV Prądnik Biały.
Założenie urbanistyczne Osiedla powstało w latach osiemdziesiątych, pierwsze domy jednorodzinne powstały na początku lat dziewięćdziesiątych.
Osiedle tworzy zespół domów jednorodzinnych wolnostojących i typu bliźniak. Powstałe na pagórkowatym obszarze Osiedle graniczy od południa z siedzibą parafii św. Marii Magdaleny, od zachodu z rozległymi polami uprawnymi zamkniętymi rzeką Prądnik (użytek ekologiczny Dolina Prądnika), od północy z terenami zielonymi przyległymi do dawnego szpitala okulistycznego, od wschodu ze starą zabudową wiejską dzielnicy Witkowice.
Większość domów ma pokrycie ceramiczne koloru czerwonego i spadziste dachy. Na części obszaru osiedla Witkowice Nowe (rejon ul. Głogowej) obowiązuje miejscowy plan zagospodarowania przestrzennego.
Na terenie osiedla znajduje się kilka gabinetów lekarskich (specjalistyczne gabinety lekarskie, gabinet pediatryczny, gabinet internistyczny, i in.). Wiele domów osiedla stanowi przykład rezydencjonalnej zabudowy podmiejskiej.

</doc>
<doc id="448836" url="https://pl.wikipedia.org/wiki?curid=448836" title="Żabiniec (Kraków)">
Żabiniec (Kraków)

Żabiniec – osiedle w Krakowie wchodzące w skład Dzielnicy IV Prądnik Biały, niestanowiące jednostki pomocniczej niższego rzędu w ramach dzielnicy.
Budowę osiedla rozpoczęto w 1995 roku na terenie ogródków działkowych położonych na tyłach szpitala im. G. Narutowicza. Rozciąga się ono pomiędzy ulicami: Prądnicką, Żmujdzką, Zdrową i Aleją 29 Listopada. Na jego skraju znajduje się plac zabaw dla dzieci wraz z boiskami do koszykówki, piłki nożnej, siatkówki. Zaprojektowane zostało przez Zespół Autorski ARCHE pod kierunkiem Głównego Projektanta arch. Kazimierza Koterby. Osiedle wciąż jest rozbudowywane. Cały czas na jego obszarze i w bliskim sąsiedztwie realizuje się nową zabudowę wielorodzinną.

</doc>
<doc id="448838" url="https://pl.wikipedia.org/wiki?curid=448838" title="Kaganek">
Kaganek

Kaganek (lampka oliwna) – niewielkie naczynie gliniane lub metalowe, w kształcie miseczki z dziobkiem, uchwytem i knotem, napełnione tłuszczem (np. olejem roślinnym lub zwierzęcym) albo olejem mineralnym, służące od starożytności do oświetlania.
Ze względu na powiązanie z uprawą oliwek lampka oliwna początkowo łączyła się z regionem śródziemnomorskim, zwłaszcza z kulturą starożytnych Greków i Rzymian. Używano do niej oleju oliwkowego niższej jakości (lepsze wykorzystywano do celów spożywczych).
W Polsce w XVI wieku używano odkrytych kaganków żelaznych, gdzie paliwem był łój zwierzęcy – np. w kopalni soli w Wieliczce. W XVIII wieku używano tam dwóch rodzajów kaganków: z krótką, wygiętą rączką do niesienia w ręku i z dłuższą, pionową do wtykania w szpary. W XIX wieku w kopalniach w miejsce kaganków otwartych zaczęto stosować kaganki zakryte na olej rzepakowy lub lniany, które wlewano do zbiorniczka przez otwór zamykany zasuwką.Kaganki odkryte do oświetlenia mieszkań stosowano rzadziej (od XVI wieku), głównie jako przenośne źródło światła; zakryte używano w zamożniejszych domach. W drugiej połowie XIX wieku zostały zastąpione lampami naftowymi.
Kaganek składał się ze zbiornika na oliwę lub inny tłuszcz, z zanurzonego w nim knotu (lub z kilku knotów), który powoli spalał się wraz z paliwem. Ponadto kaganek wyposażony był w stopkę i uchwyt do przenoszenia. Kaganki wykonane z gliny miały kształt kubka lub owalnej miseczki z dziobkiem i uchwytem, lub czarki na smukłej nóżce z talerzykowatą podstawą. Metalowe miały kształt trójkątnych lub owalnych miseczek, także z dziobkiem i uchwytem.Kaganki początkowo produkowano z niepalnych materiałów, głównie ceramicznych (kamień, wypalana glina, terakota), w niektórych rejonach (Armenia) pokrywano je kolorową glazurą. Wraz z postępem technicznym wytwarzano lampki z metalu (kutego żelaza, srebra, złota lub odlewano je z brązu, cyny i mosiądzu.
Polskie słowo „kaganek” oznacza „naczynie z palącym się wewnątrz ogniem służące do oświetlania”, stąd oprócz typowych lamp oliwnych słowem „kaganek” określane są przenośne świeczniki, niekiedy z rozbudowanym spodkiem na kapiący wosk.
Dzięki umożliwieniu pracy po zmroku lampka oliwna stała się symbolem światła i oświecenia umysłowego: wiedzy, inteligencji, poznania, rozumu, stąd znane powiedzenie "nieść, zapalić kaganek oświaty".

</doc>
<doc id="448839" url="https://pl.wikipedia.org/wiki?curid=448839" title="Moussa Ouattara">
Moussa Ouattara

Moussa Boureïma Ouattara (ur. 31 grudnia 1981 w Bobo-Dioulasso) – burkiński piłkarz występujący na pozycji obrońcy.
Kariera klubowa.
Ouattara seniorską karierę rozpoczynał w 1997 roku w klubie Racing Bobo-Dioulasso. W 1998 roku przeszedł do ASFA Yennega Wagadugu. W 1999 roku oraz w 2002 roku zdobył z nim mistrzostwo Burkiny Faso. W 2002 roku zdobył z nim także Superpuchar Burkiny Faso. W tym samym roku odszedł do francuskiego zespołu Tours FC występującego w Championnat National. Spędził tam rok, a w 2003 roku został graczem ekipy US Créteil-Lusitanos z Ligue 2. Występował tam przez 2 lata. W tym czasie rozegrał tam 25 ligowych spotkań.
W 2005 roku Ouattara podpisał kontrakt z Legią Warszawa. W Ekstraklasie zadebiutował 28 sierpnia 2005 roku w zremisowanym 1:1 meczu z Cracovią. 9 kwietnia 2006 roku w wygranym 2:0 pojedynku z Polonią Warszawa strzelił pierwszego gola w lidze polskiej. W 2006 roku zdobył z Legią mistrzostwo Polski.
Latem 2006 roku Ouattara odszedł do niemieckiego zespołu 1. FC Kaiserslautern grającego w 2. Bundeslidze. W tych rozgrywkach zadebiutował 11 sierpnia 2006 roku w wygranym 1:0 spotkaniu z Rot-Weiss Essen. 5 listopada 2006 roku w zremisowanym 1:1 meczu z ekipą MSV Duisburg zdobył pierwszą bramkę w 2. Bundeslidze. W Kaiserslautern spędził 4 lata.
W 2010 roku Ouattara został graczem Fortuny Kolonia z Oberligi Nordrhein-Westfalen. Następnie grał w SV Schermbeck i DSC Wanne-Eickel.
Kariera reprezentacyjna.
W reprezentacji Burkiny Faso Ouattara zadebiutował w 1999 roku. W 2004 roku został powołany do kadry na Puchar Narodów Afryki. Zagrał na nim we wszystkich 3 meczach swojej drużyny, z: Senegalem (0:0), Mali (1:3) oraz Kenią (0:3). Z tamtego turnieju zespół Burkiny Faso odpadł po fazie grupowej.
W 2010 roku ponownie wziął udział w Pucharze Narodów Afryki. Tym razem reprezentacja Burkiny Faso również zakończyła turniej na fazie grupowej.

</doc>
<doc id="448840" url="https://pl.wikipedia.org/wiki?curid=448840" title="Miasteczko Studenckie AGH">
Miasteczko Studenckie AGH

Miasteczko Studenckie AGH (daw. Miasteczko Studenckie im. XX-lecia PRL) – miasteczko uniwersyteckie w Krakowie, w Dzielnicy V Krowodrza.
Prawie w całości usytuowane pomiędzy ul. Reymonta, Tokarskiego, Nawojki i Miechowską. Generalnym projektantem był Tomasz Mańkowski.
Wiadomości ogólne.
Studencki kampus rozmieszczony jest na powierzchni 16 ha przy Akademii Górniczo-Hutniczej (AGH). W latach 1964-1978 zbudowano tu 21 obiektów przeznaczonych dla żaków. Pierwsze domy studenckie przekazano 5 października 1965 (zamieszkało w nich 1000 studentów), a pierwszą stołówkę w 1970. Dysponuje ponad 8000 miejsc zamieszkania dla studentów, w tym 7000 miejsc dla AGH, a pozostałe są dla studentów Uniwersytetu Jagiellońskiego, Uniwersytetu Pedagogicznego, Uniwersytetu Ekonomicznego, Uniwersytetu Rolniczego, Uniwersytetu Papieskiego i innych krakowskich wyższych uczelni.
Wszystkie domy studenckie mają dostęp do internetu oraz sieci lokalnej obejmującej całe miasteczko. Ponadto w każdym pokoju (2 lub 3 osobowym) znajduje się telefon.
W okresie wakacji pełni rolę największego letniego centrum hotelowego w Polsce, oferując 4000 miejsc noclegowych .
Obiekty w Miasteczku.
Na terenie Miasteczka Studenckiego oprócz akademików znajdują się:
Akademiki (Domy Studenckie).
Do dyspozycji studentów w miasteczku znajduje się 20 różnego typu domów studenckich. Największe z nich to „Olimp”, „Babilon”, „Akropol” i „Kapitol” (15-piętrowe bloki z 720-900 miejscami każdy), pozostałe to w większości ciągi połączonych ze sobą 5-kondygnacyjnych budynków tzw. „jamników”. Pełna lista znajduje się poniżej:
Komunikacja.
Dojazd do Miasteczka zapewniają m.in. następujące linie autobusowe :
Duszpasterstwo.
W pobliskim katolickim kościele pw. Najświętszej Maryi Panny z Lourdes – funkcjonuje "Duszpasterstwo Akademickie „Na Miasteczku”" .

</doc>
<doc id="448841" url="https://pl.wikipedia.org/wiki?curid=448841" title="Cichy Kącik">
Cichy Kącik

Cichy Kącik – osiedle w Krakowie w dzielnicy V, na Czarnej Wsi, niestanowiące jednostki pomocniczej niższego rzędu w ramach dzielnicy; nazwa pochodzi od kawiarni o tej samej nazwie działającej w pobliżu przed II wojną światową.
Historia.
Położone w nieregularnym pięciokącie utworzonym przez ulice Piastowską, Igrców, Chodowieckiego i Reymonta. Zajmuje powierzchnię 9,8 ha. Na tym obszarze, usytuowanym nisko (203-205 m n.p.m.) w dolinie rzeki Rudawy i zalewanym przez jej wody w czasie powodzi, znajdowały się dawniej podmokłe łąki, pastwiska, ogrody i grunta orne folwarku miejskiego (kamelaryjnego) Kawiory (Kaffiory, przysiółek Czarnej Wsi), a w latach 1891-1914 zachodni kraniec toru wyścigów konnych dzierżawionego przez Towarzystwo Międzynarodowe Wyścigów Konnych w Krakowie (w 1910 r. miał tam miejsce pierwszy lot aeroplanu w tym mieście). Po I wojnie światowej stajnie i inne zabudowania przerobione zostały przez organizacje syjonistyczne (m.in. krakowskie Biuro Palestyńskie) na folwark doświadczalny, w którym przygotowywano kandydatów do pracy na roli w Palestynie i życia w kibucu ("hahszara"). Organizowano tam też (m.in. Towarzystwo Opieki nad Sierotami Żydowskimi w Krakowie) półkolonie dla dzieci z biednych żydowskich rodzin.
Na południowy zachód od osiedla na terenie tzw. Małych Błoń, usytuowany był dawny szaniec FS 4 Twierdzy Kraków (utworzony 1854-56, przebudowany ok. 1908 r. na Fort 4 „Błonia” – „Cichy Kącik”, częściowo zburzony w latach 1934-1936; ok. 1943 r. jego pozostałości zaadaptowano na schron przeciwlotniczy dla ludności niemieckiej), a także rodzinne ogródki działkowe „Cichy Kącik” założone w latach 50. XX w. Pod koniec lat 80. XX w. planowano w tym rejonie wybudować hotel, zaś na początku XXI w. Centrum Koncertowe dla Capella Cracoviensis, Sinfonietta Cracovia i Filharmonii Krakowskiej, z czego zrezygnowano, ale w 2020 powrócono do tego pomysłu – obiekt (Krakowskie Centrum Muzyki) ma powstać w 2023. Na północ od osiedla położone jest Miasteczko Studenckie AGH, oddzielone ulicą Reymonta. Na wschód od Cichego Kącika znajdował się modernistyczny kompleks obiektów sportowych – Miejski Park Sportowy (projekt Marcina Bukowskiego), którego budowa trwała od 1934 r. do 1954 r., wzorowany na kompleksie sportowym w Colombes pod Paryżem, głównej arenie igrzysk w 1924 r. Obejmował m.in. stadion lekkoatletyczny, amfiteatr oraz bardzo popularne wśród mieszkańców dwa otwarte baseny (w tym jeden z wieżą do skoków). W latach 90. XX w. wszystkie te obiekty sportowe popadły stopniowo w ruinę. Obecnie powstaje tam Cracovia Sport Park, tylko częściowo nawiązujący do zabudowy międzywojennej; w dawnym budynku szatni (ozdobionym niegdyś płaskorzeźbami Karola Muszkieta przedstawiającymi Artemidę i Heraklesa) mieści się restauracja „Błonia Bistro”. Od 2004 r. na terenie osiedla znajduje się Dom Zakonny Zgromadzenia Sióstr Matki Bożej Syjonu (ul. Goetla 49). Osiedle znajduje się na terenie parafii Najświętszej Maryi Panny z Lourdes, wchodzącej w skład dekanatu Kraków-Bronowice archidiecezji krakowskiej.
Osiedle było planowane już przy tworzeniu planu regulacyjnego Wielkiego Krakowa (1910 r.) i w kolejnych konkursach planistycznych (1914 r.), gdzie wszystkie nagrodzone prace przewidywały zbudowanie w zachodniej części dawnego toru wyścigowego osiedla willowego. Ostatecznie powstało ono jako tzw. kolonia urzędnicza dla wyższych urzędników Komunalnej Kasy Oszczędności Powiatu Krakowskiego. Wybudowane zostało w latach 1936-37 w stylu modernistycznym według projektu Wacława Nowakowskiego, który także zaprojektował większość willi. Jedynie dwie z nich przy ul. Pększyca-Grudzińskiego 1 i 2 (obecnie ul. Domeyki), których pierwszymi właścicielami byli dyrektorzy PKKO: Stanisław Kochanowski (1894-1981) i dr Kazimierz Jelonek (1895-1977), były autorstwa jego nauczyciela Adolfa Szyszko-Bohusza. Tworzyło starannie rozplanowany i dobrze zachowany zespół zabudowy jednorodzinnej o kompozycji symetrycznej. Wille zostały usytuowane w centralnych częściach działek, co zapewniało im dopływ światła i powietrza. Wzdłuż ulicy Pększyca-Grudzińskiego, która stanowiła oś kompozycyjną układu, wzniesiono zabudowę wolnostojącą – łącznie 12 domów (jednopiętrowych, z wyjątkiem dwóch nieco wyższych wilii flankujących osiedle, i oprócz jednego – nr 10 – jednorodzinnych) o płaskich dachach i obszernych tarasach. W architekturze willi jest wiele nawiązań do stylu okrętowego: półokrągłe werandy, rozległe balkony, okna-bulaje. Całość zamknięto półkolistą ulicą Koniecznego (dziś ulica Beniowskiego), wzdłuż której powstała, częściowo już po wojnie, zabudowa szeregowa. Do wybuchu wojny wybudowano też pojedynczą willę przy ul. Furgalskiego 18. Wille położone przy ul. Domeyki 1-4, 6, 8-10, 12, jak i cały układ urbanistyczny osiedla znajdują się w gminnej ewidencji zabytków. Nazwy ulic na terenie osiedla pochodziły od nazwisk poległych w czasie I wojny światowej legionistów: Franciszka Pększyca-Grudzińskiego, Włodzimierza Koniecznego i Tadeusza Wyrwy-Furgalskiego.
W czasie II wojny światowej osiedle stanowiło część dzielnicy niemieckiej: mieszkańców wysiedlono pod koniec1939 i na początku 1940 r.. Zmieniono też nazwy ulic: najpierw w 1940 r. Pększyca-Grudzińskiego na Gartenstrasse, a później w 1944 r. Koniecznego na Tilsiterstrasse, zaś Wyrwy-Furgalskiego na Memelstrasse. Domy zostały zajęte przez urzędników Generalnego Gubernatorstwa z przeznaczeniem na "Beamten Siedlung" (osiedle urzędnicze). Po wojnie część domów zajęli na krótko wojskowi radzieccy; następnie wiele z nich było objętych przymusowym kwaterunkiem. Wkrótce ulice znów uzyskały nowych patronów: ul. Pększyca-Grudzińskiego – Ignacego Domeykę (do 1994 r. Domejkę), ul. Koniecznego – Maurycego Beniowskiego, zaś ul. Wyrwy-Furgalskiego – Daniela Chodowieckiego. Do 1970 r. ulice osiedla nie były w większości wyasfaltowane, jedynie ul. Domeyki i fragment ul. Beniowskiego pokrywały prostokątne płyty z betonu cementowego; nie miały też chodników. Na północ od osiedla rozciągały się ugory, gdzie mieszkali przez pewien czas Romowie, stały ich wozy, rezydował tam też „król cygański”. Później przenieśli się oni na drugą stronę ulicy Piastowskiej na tereny nazywane Błoniami Cygańskimi. Na początku lat 50. XX wieku powstał niezrealizowany plan zwieńczenia istniejącej i planowanej zabudowy osiedla dzielnicą sportową w trójkącie ulic Piastowskiej, Reymonta i Furgalskiego, obejmującą m.in. sztuczne lodowisko, halę sportową, pływalnię i hotel ZKS Ogniwa-Cracovii. W latach 40., 50. i pocz. 60. XX w. uzupełniono zabudowę o wille przy kolejnych ulicach: Chodowieckiego, Olimpijskiej i Piastowskiej, oraz domy szeregowe przy ulicy Cichy Kącik, a od lat 70. o zabudowę szeregową przy ulicach Goetla i Radwańskiego, utrzymaną już jednak w innym stylu architektonicznym. Przy ulicy Chodowieckiego zbudowano ponadto dwa wielopiętrowe bloki i zmieniono przy okazji częściowo jej końcowy przebieg. Ostatnie domy na osiedlu powstały przy ulicy Reymonta (zabudowa szeregowa). W 2017 r. na terenie osiedla zameldowanych było 650 osób mieszkających w 140 domach jednorodzinnych. W XXI w., przy okazji renowacji, doszło do niekorzystnych zmian w architekturze niektórych przedwojennych budynków. Ponadto atrakcyjne otoczenie osiedla, zwłaszcza tereny Małych Błoń i Miejskiego Parku Sportowego, poddawane jest od końca lat 80. (plany budowy hotelu przez „Wawel-Tourist”) rosnącej presji deweloperów; tereny zielone są zabudowywane (przy Al. 3 Maja powstał hotel sieci Marriott), a powstająca architektura nie dorównuje często międzywojennej. Sytuacja ta została określona jako „jeden z największych skandali urbanistycznych” w Krakowie XXI w.
Na południe od osiedla znajduje się pętla tramwajowa, oddzielona ul. Igrców (oraz przystanek autobusowy), a biegnąca od niej wzdłuż Błoń linia tramwajowa pokrywa się z dawnym korytem jednej z odnóg rzeki Rudawy, zwanej Niecieczą, Piekiełkiem lub Ciepłą Wodą (tę część koryta Rudawy zasklepiono dopiero w latach 30. XX w.). Linię nr 4 prowadzącą z Rynku Głównego i kończącą się pierwotnie przy Parku Jordana przedłużono do Cichego Kącika w 1937 r. (planowano ją już w 1912 r.), a końcowy przystanek nosił początkowo nazwę „Małe Błonia” (w czasie okupacji "Alte Kasematte"; w 1967 r. zmieniono ją na „Cichy Kącik”). Do 1953 r. linia miała charakter wąskotorowy. Przebudowano ją w latach 1953-1954, tworząc jednocześnie pętle i zmieniając symbol linii na "O" (od "okólna") (od 1959 r. na linii kursowały tramwaje nr 17 i 18, później 15, a obecnie 20). Obecnie planowane jest przedłużenie linii tramwajowej do Bronowic (wzdłuż ul. Piastowskiej), i dalej na Azory. Od 2003 r. podczas wakacji z pętli wyruszają w niedziele i święta zabytkowe tramwaje Krakowskiej Linii Muzealnej nr 0. Pętla autobusowa funkcjonowała w tym miejscu w latach 1937-1939 i od 1946 r. Autobusy kursowały do Lasu Wolskiego, a w latach 1961-1990 do Chełmu (i od 1971 r. do Zakamycza). Obie pętle przebudowano w 2004 r. Budynek przy pętli (od 1962 r. kiosk "Ruchu" i sklep spożywczy MHD, powstały po 10 latach starań mieszkańców, następnie sklep meblowy) mieści obecnie trattorię „Cichy Kącik”.
Piwogródek „Cichy Kącik”.
Nazwa osiedla pochodzi od budynku przy ul. Piastowskiej 22 (do niedawna „Karczma pod Blachą”, obecnie restauracja "Folk meat &amp; vege"), w którym od XIX w. aż do okupacji niemieckiej prosperowała nad brzegiem Rudawy, płynącej wzdłuż ul. Mydlnickiej, elegancka letnia kawiarnia (i jak określano wtedy „mleczarnia”), a następnie „piwogródek” o nazwie „Cichy Kącik” z oświetlonym ogrodem i altaną. W 1919 r. właścicielem lokalu „otwartego za torem wyścigowym z nowo wybudowaną werandą i pokojami z komfortem urządzonymi” był B. Pytel. Przed II wojną światową ogródek prowadziła Eleonora Mleczko zamieszkała w pobliżu przy ul. Mydlnickiej 5 (stuletni dom, w którym mieszkała wyburzono w 2015 r. w związku z planami budowy hotelu, obecnie znajduje się na tym terenie szkoła podstawowa Montessori). W czasie wojny ogródek działał pod nazwą „Zur Alten Kasematten” i miał status "Nur für Deutsche""." Po wojnie przez kilka lat w „Cichym Kąciku” prowadzono działalność gastronomiczną, ale zgoła inną od tej przedwojennej. W budynku powstała „mordownia” z podstawowym asortymentem, a głównymi klientami byli wozacy z pobliskiej „bazy” utworzonej obok pozostałości starego fortu. Po likwidacji lokalu w budynku zamieszkał ogrodnik zwany (ze względu na kraj pochodzenia) Bułgarem. Ogrodnik ten na okolicznych polach uprawiał jarzyny, którymi zasilał krakowski zielony rynek. Natomiast piwny ogródek, który powstał opodal, nazywał się od początków swego istnienia „Pod Blachą”, zaś nazwę „Cichy Kącik” przyjął dopiero na początku lat 90. XX w. Powstająca trochę później w dawnym budynku „Cichego Kącika” (Piastowska 22) restauracja nazwała się z kolei „Pod Blachą”, aby uniknąć dublowania nazwy (ponadto budynek istotnie był pokryty blachą). Tak więc nastąpiła nieoczekiwana zamiana nazw. Przed I wojną światową „Cichy Kącik” był popularnym celem spacerów krakowian, czego ślad można znaleźć np. w wierszu Tadeusza Boya-Żeleńskiego „Jak wygląda niedziela oglądana przez okulary Jana Lemańskiego”, który pisał: "Już was tylko przestrzeń krótka oddziela od piwogródka".
Zobacz też.
Architektura zachodnich terenów Krakowa w dwudziestoleciu międzywojennym
Pozostałe osiedla krakowskie zbudowane w latach 1900-1939:

</doc>
<doc id="448842" url="https://pl.wikipedia.org/wiki?curid=448842" title="Osiedle Bronowice Nowe">
Osiedle Bronowice Nowe

Osiedle Bronowice Nowe (d. Osiedle Widok) – osiedle w Krakowie wchodzące w skład Dzielnicy VI Bronowice, niestanowiące jednostki pomocniczej niższego rzędu w ramach dzielnicy.
Położenie.
Osiedle położone jest w kwartale ulic: Balickiej, Armii Krajowej, Zarzecze, Na Błonie.
Graniczy:
Historia.
Osiedle zbudowane zostało w połowie lat 70. XX wieku, w technologii wielkiej płyty. Autorem pierwotnego projektu architektonicznego i urbanistycznego był Krzysztof Bień.
Od momentu wybudowania do lat 90. XX wieku osiedle nosiło nazwę „Widok” (od dawnej nazwy ulicy Jabłonkowskiej). Nazwa ta używana jest przez mieszkańców potocznie do dzisiaj, dlatego niekiedy Bronowice Nowe mylone są z sąsiednim osiedlem o podobnej nazwie, Widok Zarzecze.
Infrastruktura.
Na terenie Bronowic Nowych znajduje się Szkoła Podstawowa Nr 153 im. ks. prof. Józefa Tischnera oraz XVIII Liceum Ogólnokształcące im. św. Jana Kantego.
Bronowice Nowe należą do parafii św. Jana Kantego. Na osiedlu znajduje się kościół pod tym samym wezwaniem, zbudowany w latach 1983–1992.
Na zachodnim skraju osiedla znajduje się pętla tramwajowa i autobusowa, od września 2007 roku nosząca nazwę „Bronowice Małe”.

</doc>
<doc id="448845" url="https://pl.wikipedia.org/wiki?curid=448845" title="Osiedle Widok Zarzecze">
Osiedle Widok Zarzecze

Osiedle Widok Zarzecze – osiedle w Krakowie wchodzące w skład Dzielnicy VI Bronowice, niestanowiące jednostki pomocniczej niższego rzędu w ramach dzielnicy. "Zarzecze" było osadą należącą do wsi Bronowice Małe, leżącą na południe od dawnego koryta Młynówki Królewskiej. "Widok" to dawna nazwa ulicy Jabłonkowskiej - używana jako pierwotna (do dziś potoczna) nazwa dzisiejszego Osiedla Bronowice Nowe.
Położenie.
Osiedle położone jest w przybliżeniu pomiędzy ulicami: Zarzeczem na północy, Na Błonie na zachodzie, Zarudawiem na południu i Armii Krajowej oraz Odlewniczą na wschodzie. Na północy osiedla dominuje szeregowa zabudowa rodzinna; na południu, wzdłuż ul. Hamernia, jednorodzinna.
Osiedle graniczy:
Historia.
W rejonie ul. Hamernia znajdowała się począwszy od XVI wieku kuźnia (hamernia) należąca do wsi Bronowice Małe. Budowa osiedla szeregowych domów jednorodzinnych "Widok Zarzecze" przy ul. Wiedeńskiej była pierwszą inwestycją Spółdzielni Mieszkaniowej "Osiedla Domów Jednorodzinnych", zrealizowaną po roku 1974.
Infrastruktura.
Na terenie osiedla znajduje się Klub Sportowy Bronowianka Kraków, jednostka Straży pożarnej, sklep wielobranżowy "Jubilat" dwa sklepy wielobranżowe "Lewiatan", szkoła podstawowa, liceum ogólnokształcące, biblioteka, przychodnia NFZ, kościół, pętla tramwajowa, 2 przedszkola, 4 apteki, 3 żabki, kilka warzywniaków, boisko, myjnia samochodowa, lidl. W zabudowie przeważają budynki z wielkiej płyty niższe i wyższe. Najdłuższym i posiadającym najwięcej mieszkań blokiem jest "Łamaniec ", który ciągnie się przez prawie całą szerokość osiedla

</doc>
<doc id="448847" url="https://pl.wikipedia.org/wiki?curid=448847" title="Statuty nieszawskie">
Statuty nieszawskie

Statuty nieszawskie 1454 (lub przywileje nieszawskie) – przywileje wydane w listopadzie i grudniu 1454 przez króla Kazimierza IV Jagiellończyka, w czasie wojny trzynastoletniej, dla szlachty poszczególnych ziem Polski.
Po klęsce pod Chojnicami, pod naciskiem szlachty małopolskiej, król 11 listopada 1454 wydał w Nieszawie przywilej dzielnicowy dla Małopolski, a 12 listopada – dla Wielkopolski (cofnięto przywilej cerekwicki 1454). W następnych dniach wystawiono zapewne osobne przywileje dla poszczególnych ziem Małopolski. Przywilej małopolski stał się też wzorem dla wystawionych wkrótce przywilejów dla ziem ruskich. Na podstawie przywileju wielkopolskiego 16 listopada wydano przywilej dla ziemi sieradzkiej, następnie zaś dla Kujaw i ziem tworzących szeroko rozumianą Wielkopolskę. Kwestia, czy został wydany ogólny przywilej nieszawski dla całego Królestwa, stanowi przedmiot naukowego sporu.
Statuty nieszawskie sankcjonowały dotychczasowe swobody szlachty, wprowadzały nowe oraz ingerowały w swobodę decyzji króla. Odzwierciedlały antagonizm małopolsko-wielkopolski i różnice w szczegółowych rozwiązaniach prawnych w tych dzielnicach. Najważniejsze było postanowienie redakcji wielkopolskiej, iż król nie może ustanawiać nowych praw, zwoływać pospolitego ruszenia i nakładać podatków nadzwyczajnych bez odwołania się do sejmików ziemskich (postanowienie to pominięto w tekście dla Małopolski i Rusi).
Statuty nieszawskie wprowadzały zakaz łączenia urzędów wojewody i kasztelana z urzędem starosty (z wyjątkiem starostwa krakowskiego), gwarancję dla Wielkopolan równego z Małopolanami uzyskiwania nominacji na urzędy nadworne i zobowiązanie króla niezastawiania starostw grodowych. Wojewodowie uzyskali prawo ustanawiania taks (cenników) na wyroby rzemieślnicze w miastach, kasztelanowie zaś zostali pozbawieni własnych sądów kasztelańskich (a więc kompetencji karno-sądowych) nad niektórymi kategoriami szlachty. W statutach nieszawskich znalazły się też m.in. uregulowania dotyczące funkcjonowania sądownictwa, ograniczenia zbiegostwa chłopów, zniesienia ograniczeń handlu oraz cofnięcie przywilejów dla Żydów (z 1453).
Statuty nieszawskie powtórzone i rozszerzone w przywileju piotrkowskim 1496, należały, obok przywileju koszyckiego 1374 i konstytucji "nihil novi" 1505, do najważniejszych pomników prawa sprzyjających powstaniu w Polsce demokracji szlacheckiej.

</doc>
<doc id="448851" url="https://pl.wikipedia.org/wiki?curid=448851" title="Olszanica (Kraków)">
Olszanica (Kraków)

Olszanica – obszar Krakowa wchodzący w skład Dzielnicy VII Zwierzyniec. Dawna podkrakowska wieś, która 1 stycznia 1973 roku została przyłączona do Krakowa. 
Jest to osiedle domków jednorodzinnych. Znajdują się tu dwie szkoły podstawowe: Publiczna Szkoła Podstawowa Sióstr Pijarek oraz prywatna. Funkcjonuje tu stadnina koni. W Olszanicy jest także Dom Rekolekcyjny oraz Fundacja Kapucyni i Misje, znajdujące się przy kościele rzymskokatolickim Matki Boskiej Częstochowskiej, oraz cmentarz parafialny. W pobliżu przepływa Potok Olszanicki. Mieści się tu także Fort pomocniczy piechoty 39 „Olszanica”, który powstał w latach 1884–1885 jako część Twierdzy Kraków. 
W Olszanicy w trakcie badań archeologicznych odsłonięto pozostałości dużej osady kultury ceramiki sznurowej datowanej na 4500–3800 lat p.n.e., w tym 19 budynków, a także ceramikę i narzędzia kamienne, m.in. z obsydianu.

</doc>
<doc id="448852" url="https://pl.wikipedia.org/wiki?curid=448852" title="Chełm (Kraków)">
Chełm (Kraków)

Chełm – obszar Krakowa wchodzący w skład Dzielnicy VII Zwierzyniec. Dawna wieś, od południa granicząca z Bielanami, od północnego zachodu z Olszanicą, a od wschodu z Wolą Justowską. Do Krakowa została włączona w 1941 roku.

</doc>
<doc id="448853" url="https://pl.wikipedia.org/wiki?curid=448853" title="Salwator (Kraków)">
Salwator (Kraków)

Salwator – niewielkie osiedle willowe z początku XX w. położone na zachód od centrum Krakowa na terenie dawnej wsi Zwierzyniec, obecnie wchodzące w skład Dzielnicy VII Zwierzyniec, niestanowiące jednostki pomocniczej niższego rzędu w ramach dzielnicy. Salwator znajduje się na samym końcu długiego grzbietu, opadającego ku Wiśle, w miejscu, gdzie wpada do niej Rudawa. Osiedle to zajmuje szczytowe partie końcowego wzniesienia Pasma Sowińca, jego wschodniego masywu – Górę św. Bronisławy. W skład Salwatora wchodzą domy znajdujące się przy ulicach św. Bronisławy, Anczyca i Gontyna. U podnóża tego wzgórza znajduje się końcowa pętla tramwajowa o nazwie Salwator.
Historia.
W rejonie Salwatora stwierdzono ślady osadnictwa począwszy od środkowego paleolitu (115–40 tys. lat p.n.e.), a także górnego paleolitu (40–10 tys. lat p.n.e.), kiedy to na wzniesieniu otoczonym wówczas rozlewiskami (co zapewniało bezpieczeństwo) mieli swoje szałasy łowcy mamutów.
Znacznie później miała istnieć tu osada z pogańską świątynią. Czasy te przypomina nazwa jednej z bardziej malowniczych ulic dzisiejszego Salwatora – Gontyna. Według niektórych badaczy, istniejący tutaj kościół Najświętszego Salwatora miał być również jedną z pierwszych świątyń chrześcijańskich na terenie Polski.
W tym czasie Zwierzyniec, podkrakowska wieś, należał do książąt rezydujących na Wawelu. Od II połowy XII wieku jej właścicielem były siostry katolickiego zakonu kontemplacyjnego – Zgromadzenia Sióstr Kanoniczek Regularnych Zakonu Premonstratensów, zwane norbertankami, zakonnicami św. Norberta, a przez krakowski lud również Pannami Zwierzynieckimi. Założyły one tam szkołę i szpital, dbały o gospodarczy rozwój osady. Były właścicielkami Zwierzyńca aż do 1910 r. W tym czasie, z inicjatywy ówczesnego prezydenta Krakowa Juliusza Lea, wieś została włączona do Krakowa.
W latach 1866–1867 armia austriacka zbudowała na wzgórzu jeden z obiektów Twierdzy Kraków – szaniec FS-30, podzielony następnie na dwa mniejsze. W początkach XX wieku, po likwidacji szańców, Towarzystwo Urzędników postanowiło wybudować osiedle willowe. Rozpisano konkurs na zagospodarowanie wzgórza –zwycięzcą (w 1909) został Tadeusz Niedzielski. Do realizacji skierowano jednak projekt Romana Bandurskiego, który zaprojektował także kilka willi.
W 1911 wytyczono półkoliste odgałęzienia ulicy św. Bronisławy, ulicę Gontyna i Anczyca.
Osiedle nazwano w 1912 roku Salwatorem od sąsiedztwa z kościołem pod tym wezwaniem. Składa się ono z 30 willi, które projektowali Roman Bandurski, Alfred Kramarski, a w okresie międzywojennym Ferdynand Liebling, Henryk Jasieński i Ludwik Wojtyczko. Ostatni dom zbudowano w 1955 roku.
Osiedle to jest uważane za symbol „miasta-ogrodu”.
Mimo niewielkich rozmiarów osiedla i trochę ponad 100 lat istnienia, zamieszkiwało go wyjątkowo wiele wybitnych postaci. Ok. 50 z nich to tzw. postacie encyklopedyczne (występujące w wielu drukowanych encyklopediach i leksykonach). Mieszkali tu m.in. Feliks Koneczny, Karol Hubert i Emanuel Rostworowscy, Marek Rostworowski, Hugon Kowarzyk, Alfred Kramarski. W domu przy ul. Anczyca 7 zmarł Jacek Malczewski.
Ostatnio, ze względów komercyjnych, nazwę Salwator próbuje się (wbrew faktom) rozciągnąć na wielokroć większy obszar, traktując ją jako odpowiednik znacznej części dawnej dzielnicy noszącej nazwę Zwierzyniec, w skład której obok Zwierzyńca wchodziło też Półwsie Zwierzynieckie.
Zabytki i inne obiekty Salwatora.
W bezpośrednim sąsiedztwie Salwatora znajdują jeszcze:

</doc>
<doc id="448856" url="https://pl.wikipedia.org/wiki?curid=448856" title="Zakamycze">
Zakamycze

Zakamycze – osiedle, południowa część Chełma, w 1941 razem z nim przyłączona do Krakowa. Obecnie wchodzi w skład Dzielnicy VII Zwierzyniec. Zakamycze położone jest w zagłębieniu między Sowińcem a wzgórzem Prochowódka.
Od zachodu graniczy z Kryspinowem a od wschodu i południa z Wolą Justowską. Przez Zakamycze kursuje autobus linii 102.

</doc>
<doc id="448858" url="https://pl.wikipedia.org/wiki?curid=448858" title="Półwsie Zwierzynieckie">
Półwsie Zwierzynieckie

Półwsie Zwierzynieckie – obszar Krakowa wchodzący w skład Dzielnicy VII Zwierzyniec, dawna wieś rozciągająca się między dzisiejszym biegiem rzeki Rudawy (za którą zaczynała się wieś Zwierzyniec) a obecną Aleją Krasińskiego oraz między Wisłą a obecną al. 3 Maja (za którą zaczynała się Czarna Wieś).
Wieś została włączona do Krakowa 13 listopada 1909 roku jako XII dzielnica katastralna. W 1991 roku stała się częścią nowej dzielnicy administracyjnej Zwierzyniec. Sercem Półwsia Zwierzynieckiego jest Plac Na Stawach.
Wieś zamieszkiwali włóczkowie, flisacy związani z legendą o Lajkoniku. Z Półwsia pochodzili również mlaskoty, czyli muzykanci towarzyszący pochodowi Lajkonika.
Pochód Lajkonika rozpoczyna się na Półwsiu. Spod budynku Miejskiego Przedsiębiorstwa Wodociągów i Kanalizacji idzie ulicą Senatorską, przez plac Na Stawach, pobierając "haracz" od miejscowych kupców, na Zwierzyniec do klasztoru norbertanek. Po harcach na dziedzińcu klasztoru udaje się ulicami Kościuszki i Zwierzyniecką na krakowski Rynek Główny.
Niewielki plac obok Mostu Dębnickiego i ul. Kościuszki nosi nazwę "Skwer Konika Zwierzynieckiego". Są tutaj ulice Mlaskotów oraz Włóczków. Jest także ulica Tatarska (przecznica ul. Kościuszki).
Folklor Półwsia Zwierzynieckiego i Zwierzyńca kultywują Aleksander Kobyliński „Makino” i jego kapela Andrusy. O tych okolicach pisali wiersze Jerzy Harasymowicz i Wojtek Belon.
Na Półwsiu znajdują się: Błonia, stadion KS Cracovia, hotel „Cracovia” i kino „Kijów”, Hotel Ibis Kraków Centrum, Hotel Novotel Kraków Centrum, Krakowski Teatr Scena STU, zabytkowy budynek Miejskiego Przedsiębiorstwa Wodociągów i Kanalizacji (Dworzec Wodociągowy), Małopolskie Centrum Reumatologii i Rehabilitacji, Zespół Państwowych Szkół Plastycznych, firma Miastoprojekt Kraków, Dwór Łowczego. W 2018 oddano do użytku halę 100-lecia KS Cracovia Centrum Sportu Osób Niepełnosprawnych.

</doc>
<doc id="448860" url="https://pl.wikipedia.org/wiki?curid=448860" title="Maria Dulcissima Hoffmann">
Maria Dulcissima Hoffmann

Maria Dulcissima Hoffmann (właśc. Helena Joanna Hoffmann; ur. 7 lutego 1910 w Świętochłowicach-Zgodzie, zm. 18 maja 1936 w Raciborzu-Brzeziu) – polska zakonnica katolicka w Zgromadzeniu Sióstr Maryi Niepokalanej, mistyczka i Służebnica Boża.
Życiorys.
Przyszła na świat 7 lutego 1910 jako Helena w rodzinie Józefa i Albiny z domu Jarzombek. Z siostrami Maryi Niepokalanej zetknęła się w przedszkolu, które prowadziły zakonnice. Do Pierwszej Komunii Św. przystąpiła 5 maja 1921. Duży wpływ na życie Heleny miały częste kontakty z siostrami Maryi Niepokalanej w swej rodzinnej miejscowości. Pomagała im w porządkowaniu kościoła. 1 grudnia 1923 ukończyła szkołę powszechną. Wkrótce potem wstąpiła do Sodalicji Mariańskiej, a w niedzielę Trójcy Świętej 1925 poprosiła przed ołtarzem o powołanie do życia zakonnego. Podczas bierzmowania, 5 maja 1927, przyjęła imię Teresa na cześć św. Teresy od Dzieciątka Jezus, która była jej duchową patronką. We wrześniu tegoż roku złożyła prośbę o przyjęcie do Zgromadzenia Sióstr Maryi Niepokalanej. Została kandydatką do zakonu. Pracowała w przedszkolu w Zgodzie, potem w szpitalu w Szopienicach. 
17 marca 1928 rozpoczęła postulat we Wrocławiu. Wkrótce okazało się, iż cierpi na jakąś niezdiagnozowaną wcześniej chorobę, która rozwija się w szybkim tempie, najprawdopodobniej guza mózgu. Mimo kłopotów ze zdrowiem Helena otrzymała zgodę na obłóczyny po czym, 23 października 1929, rozpoczęła nowicjat w Nysie. Po przywdzianiu szat zakonnych przybrała imię Maria Dulcissima. 15 sierpnia 1932, stwierdzono u niej całkowity zanik pamięci i mowy. W październiku 1932, wbrew woli przełożonych, matka Albina zabrała ją do domu rodzinnego w Zgodzie, a od 18 stycznia 1933 przebywała w klasztorze w Brzeziu nad Odrą. Tam w 1934 dostąpiła daru jasnowidzenia. Siostra Dulcissima niejednokrotnie przepowiedziała mające nastąpić zdarzenia. 18 kwietnia 1935 w klasztorze złożyła śluby wieczyste, będąc na łożu boleści. W Wielkim poście 1935 ujawnił się kolejny szczególny dar – wewnętrzne, a przez to niewidzialne na zewnątrz stygmaty, początkowo na rękach i nogach, potem także na sercu. Zmarła 18 maja 1936 o godz. 5:30. Pogrzeb odbył się 22 maja na brzeskim cmentarzu.
Proces beatyfikacji.
W październiku 1997 przełożona generalna Sióstr Marii Niepokalanej Matka Angela Kubon SMI wraz z katowicką przełożoną prowincjalną s. Dionizją Patalas SMI przedstawiły metropolicie górnośląskiemu arcybiskupowi Damianowi Zimoniowi wewnętrzne przekonanie sióstr i osób świeckich o świętości życia Marii Dulcissimy. 2 marca 1998, s. Dionizja poprosiła w Warszawie prymasa Józefa Glempa o rozpoczęcie procesu informacyjnego. Dokumenty procesu przesłano do Watykanu 22 kwietnia 1998. Proces beatyfikacyjny na szczeblu diecezjalnym rozpoczął się 18 lutego 1999 w krypcie katedry Chrystusa Króla w Katowicach. Postulatorem procesu został ks. Alojzy Drozd, a świadkami procesu Kazimierz Darowski i Łucja Bugdol.
8 kwietnia 2000 miała miejsce ekshumacja szczątków świątobliwej Marii Dulcissimy z grobu na starym cmentarzu i przeniesienie ich do sarkofagu przy kościele Św. Apostołów Mateusza i Macieja w Raciborzu-Brzeziu. Zakończenie diecezjalnego etapu procesu beatyfikacyjnego Sługi Bożej S. M. Dulcissimy dokonało się w Brzeziu, 18 maja 2019 roku.

</doc>
<doc id="448864" url="https://pl.wikipedia.org/wiki?curid=448864" title="Jason White">
Jason White

Jason White (ur. 11 listopada 1973 w Little Rock) – amerykański gitarzysta i basista.
Razem z Billiem Joe Armstrongiem, jego żoną Adrienne, Jimem Thiebaudem oraz Lynn Parkerem założył studio nagrań "Adeline Records". Pracę z zespołem Green Day rozpoczął w 1999 r., kiedy podczas tworzenie płyty "Warning:" potrzebne były dwie warstwy gitarowe. W latach 2012-2016 był oficjalnym członkiem zespołu. Zespoły, w których udziela się Jason White to poza tym: The Influents, Pinhead Gunpowder, The Big Cats, Chino Horde.

</doc>
<doc id="448874" url="https://pl.wikipedia.org/wiki?curid=448874" title="Wacław Święcicki">
Wacław Święcicki

Wacław Święcicki (ur. 26 września 1848 w Warszawie, zm. 26 października 1900 tamże) – polski polityk i działacz socjalistyczny, poeta, autor "Warszawianki 1905".
Życiorys.
Był synem aptekarza, Hipolita Święcickiego i Julii z Cyzmerów. Od 1867 studiował w Szkole Głównej Warszawskiej, w latach 1872-1875 w petersburskim Instytucie Technologicznym, podobnie jak Ludwik Waryński czy Stanisław Kunicki, wiążąc się z jednym ze studenckich kółek socjalistycznych, należących do nielegalnej Gminy Polskiej. Za udział w demonstracjach ulicznych wydalono go z uczelni. W 1876 powrócił do Warszawy, podjął pracę na Kolei Warszawsko-Wiedeńskiej, współpracując z poznanym jeszcze w Petersburgu Waryńskim przy organizacji pierwszych kół rewolucyjnych.
Pod koniec 1877 r. Święcicki uczestniczył w „agitacji socjalistycznej”. Rok później został aresztowany wraz z grupą towarzyszy (Filipina Płaskowicka, Bolesław Mondszajn, Józef Pławiński, Aleksiej Drobysz-Drobyszewski, Maria Hildt, Jan Hłasko i inni) i umieszczony wraz z nimi w Cytadeli Warszawskiej.
Prokurator Plewe raportował: „Co do Święcickiego dane [...] wskazują na współdziałanie w sprawie propagandy nie tylko przez prace literackie, lecz i na innej drodze”: mianowicie przez pomaganie skompromitowanemu politycznie rewolucjoniście rosyjskiemu Drobysz-Drobyszewskiemu, uprzedzanie zainteresowanych o zamierzonych aresztowaniach, zawiadamianie o ucieczce Waryńskiego, dysponowanie pieniędzmi przeznaczonymi na cele propagandy socjalistycznej.
Dwa lata przebywał w X Pawilonie, gdzie wraz z Filipiną Płaskowicką redagował odręcznie pisaną nielegalną gazetę "Głos Więźnia". Organ więzionych socjalistów polskich”, w której zamieścił kilka swoich wierszy więziennych ("Czegoż chcą?" Genewa 1882: satyrę "Don Pedro" oraz wiersze "Przed drogą na Sybir", "Oj, źle, bracia...", "Kolęda"). Wyrokiem z 14 kwietnia 1880 został skazany na zesłanie na Syberię. Powrócił w 1883, był członkiem I Proletariatu.
Zmarł dotknięty poważną chorobą. Pochowany został na cmentarzu Powązkowskim (kw.13-4-13/14).

</doc>
<doc id="448876" url="https://pl.wikipedia.org/wiki?curid=448876" title="Nokia 6600">
Nokia 6600

Nokia 6600 – smartfon stworzony przez fińską firmę Nokia w 2003 roku, bezpośredni następca modeli Nokia 7650 oraz Nokia 3650. Głównymi różnicami w stosunku do poprzednich modeli, jest wykorzystanie nowszej wersji systemu operacyjnego Symbian (7.0) oraz nowszej wersji nakładki Series 60 (obsługujących min. tzw. themes "tematy" - czyli możliwość dowolnej zmiany elementów graficznych menu), a także nieco lepszą jakość zrobionych zdjęć, pozbawiony (biorąc pod uwagę Nokię 7650) zniekształceń w rogach.

</doc>
<doc id="448884" url="https://pl.wikipedia.org/wiki?curid=448884" title="Jer-2">
Jer-2

Jer-2 – (ros. Ер-2) radziecki samolot bombowy dalekiego zasięgu z okresu II wojny światowej
Historia.
Pod koniec 1938 roku w biurze konstrukcyjnym kierowanym przez Władimira Grigorewicza Jermołajewa rozpoczęto pracę nad samolotem bombowym dalekiego zasięgu, który oznaczono jako "DB-240" (skrót od dalnyj bombardirowszczik (DB) i 240 od nr. biura). Jego konstrukcję oparto na samolocie pasażerskim "Stal-7" skonstruowanym w 1937 roku przez włoskiego komunistę, mieszkającego w ZSRR – Roberta Bartiniego, którego zastępcą był właśnie W. Jermołajew.
Projekt tego nowego samolotu "DB-240" został opracowany na początku 1939 roku, a już 29 lipca 1939 roku dowództwo lotnictwa ZSRR złożyło zamówienie na budowę dwóch prototypów tego samolotu. Różnił się od samolotu "Stal-7" podwójnym usterzeniem oraz zamontowanemu uzbrojeniu w tym w wieżyczkach. Oblot pierwszego prototypu nastąpił w dniu 14 maja 1940 roku. Prototyp ten przeszedł wszechstronne badania w locie i ostatecznie w maju 1940 roku podjęto decyzję o skierowaniu go do produkcji seryjnej, przy czym w wersji produkcyjnej zastosowano mocniejsze silniki. Samoloty produkowane seryjnie otrzymały oficjalne oznaczenie "Jer-2". Produkcja rozpoczęła się w kwietniu 1941 roku.
Już po podjęciu decyzji o skierowaniu samolotu "Jer-2" do produkcji seryjnej prowadzono dalsze prace nad samolotem. Zmiany dotyczyły w zasadzie zastosowania nowych silników oraz uzbrojenia i tak powstawały kolejne wersje samolotu.
W 1944 roku podjęto decyzję o zbudowaniu zupełnie nowej wersji samolotu "Jer-2" przeznaczonej do przewozu ważnych osobistości oraz zadań kurierskich. W ten sposób powstał samolot oznaczony jako "Jer-2ON", którego prototyp oblatano 16 kwietnia 1945 roku. Następnie zbudowano krótką serię tych samolotów. Podlegał on również dalszym modyfikacjom, lecz ostatecznie w 1945 roku podjęto decyzję o zaniechaniu produkcji i dalszych prac nad samolotem "Jer-2".
Łącznie w latach 1941 – 1945 zbudowano 430 samolotów "Jer-2" wszystkich wersji a z prototypami około 470 szt.
Służba w lotnictwie.
Samoloty "Jer-2" zostały wprowadzone do lotnictwa radzieckiego w czerwcu 1941 roku. Uzbrojono w nie dwa pułki bombowe specjalnego przeznaczenia – 420 i 421. W początkowej fazie operacji "Barbarossa" samoloty te uczestniczyły w dalekich rajdach na cele na terytorium Niemiec i Polski. W nocy z 10 na 11 sierpnia 1941 roku uczestniczyły, razem z Pe-8, w nalocie radzieckiego lotnictwa na Berlin z lotniska Puszkin. Z powodu nieodpowiedniego lotniska, wystartowały tylko trzy samoloty Jer-2, które zrzuciły po 700 kg bomb, a dwa z nich stracono (jeden na skutek ataku własnych myśliwców). Brały też w udział w bombardowaniu Warszawy.
Później skierowano je do wsparcia wojsk lądowych na froncie. W czasie tych walk ponosiły one duże straty i ostatecznie w 1943 roku wycofano je z jednostek bojowych i skierowano do szkoły nawigatorów lotniczych w Czelabińsku.
Produkowane po 1943 roku samoloty "Jer-2" były wykorzystywane do dokonywania nocnych zrzutów dla partyzantów na zapleczu frontów. Natomiast samoloty "Jer-2ON" były wykorzystywane do 1947 roku.
Opis konstrukcji.
Samolot "Jer-2" to wolnonośny średniopłat o konstrukcji całkowicie metalowej, z podwójnym usterzeniem i chowanym podwoziem. Kadłub półskorupowy. Płat trójdzielny.
Napęd: dwa silniki rzędowe, śmigła metalowe trójłopatowe.
Uzbrojenie.
W wersji z silnikami M-105 w komorze bombowej można było przenosić do 12 bomb o masie 100 kg lub 4 bomby 250 kg lub 500 kg. Na dwóch zewnętrznych podwieszeniach pod kadłubem można było przenosić bomby o masie do 1000 kg. Maksymalny ładunek wynosił 4000 kg (2 × 1000 kg i 4 × 500 kg).
W wersji z silnikami ACz-30B w komorze bombowej można było przenosić do 20 bomb o masie 100 kg, 8 bomb 250 kg lub 4 bomby 500 kg. Na trzech zewnętrznych belkach pod kadłubem można było przenosić do 3 bomb o masie 1000 kg lub na centralnej belce o masie 2000 kg. Przy zasięgu 1000 km można było przenosić 5000 kg bomb, przy zasięgu 3000 km – 3000 kg bomb, a przy maksymalnym zasięgu 5250 km (z dodatkowym zbiornikiem w komorze bombowej) 1000 kg bomb.
Uzbrojenie obronne tej wersji obejmowało wkm 12,7 mm UBT w nosowym stanowisku NU-134 z zapasem 195 nabojów, drugi wkm UBT w dolnym stanowisku ŁU-MW-2B z zapasem 275 nabojów i działko 20 mm SzWAK w wieży grzbietowej TUM-5 z zapasem 200 nabojów.

</doc>
<doc id="448887" url="https://pl.wikipedia.org/wiki?curid=448887" title="Samolot pionowego startu i lądowania">
Samolot pionowego startu i lądowania



</doc>
<doc id="448888" url="https://pl.wikipedia.org/wiki?curid=448888" title="Marissa Gould">
Marissa Gould

Marissa Gould "(wcześniej Irvin)" (ur. 23 czerwca 1980 w Santa Monica) – amerykańska tenisistka.
Kariera tenisowa.
Amerykanka zawodową tenisistką była w latach 2000–2005. Grała prawą ręką z oburęcznym bekhendem. Nie wygrała żadnego turnieju z cyklu rozgrywek WTA. Jest triumfatorką ośmiu turniejów singlowych i dwóch turniejów deblowych ITF. W rankingu WTA zajmowała najwyższe, 51 miejsce, 12 sierpnia 2002.
Dwukrotnie w karierze osiągała deblowe półfinały. W 2002 roku w Memphis była w półfinale z Alexandrą Stevenson, a rok wcześniej w Birmingham z Dominikovic.

</doc>
<doc id="448890" url="https://pl.wikipedia.org/wiki?curid=448890" title="Ikarus 260.04">
Ikarus 260.04



</doc>
<doc id="448895" url="https://pl.wikipedia.org/wiki?curid=448895" title="Funkcja Greena">
Funkcja Greena

Funkcja Greena, propagator – funkcja stanowiąca jądro operatora całkowego, będącego odwrotnym do operatora różniczkowego w zwyczajnym bądź cząstkowym równaniu różniczkowym wraz z warunkami początkowymi lub brzegowymi.
Formalizm funkcji Greena pozwala sprowadzić problem rozwiązania równania różniczkowego do analogicznego problemu rozwiązania równania całkowego.
Funkcje nazwane są na cześć angielskiego matematyka i fizyka, George’a Greena.
Funkcje Greena w mechanice kwantowej.
Szczególna rolę funkcje Greena odgrywają w mechanice kwantowej
układów wielu cząstek i kwantowej mechanice statystycznej.
Stanowią one standardowe narzędzie teorii układów wielu cząstek. Ich szczególna rola wynika stąd, że istnieją bezpośrednie relacje pomiędzy funkcjami Greena a wartościami mierzalnymi w eksperymentach, czyli wielkości obserwowane w doświadczeniach bardzo często stanowią prostą kombinację funkcji Greena.
Funkcje Greena stosowane w fizyce nazywa się często funkcjami korelacji.
Rodzaje jednocząstkowych funkcji Greena.
Wyróżnia się następujące typy funkcji:
W powyższych wzorach operator formula_7 oznacza uporządkowanie chronologiczne operatorów, formula_8 oznacza uporządkowanie antychronologiczne, operatory formula_9 oznaczają zależne od czasu operatory kreacji i anihilacji cząstek (przy czym indeks 1,2 oznacza zależność od położenia lub pędu oraz czasu), czas w funkcjach retardowanej i adwansowanej formula_10 nawias formula_11 oznacza antykomutator/komutator odpowiednio dla fermionów/bozonów, natomiast
formula_12 jest wartością oczekiwaną, bądź odpowiednią dla rozważanego zagadnienia kwantową suma termodynamiczna.
Powyższe definicje nie są jedynymi możliwymi. Istnieje dużo konwencji, a przykłady te służą jedynie pokazaniu podstawowych różnic pomiędzy różnymi typami funkcji Greena.
Formalizm Matsubary dla funkcji Greena.
Dla skończenietemperaturowych funkcji Greena (czyli dla układów, w których temperatury są nierówne zero) wprowadza się formalizm Matsubary. Funkcje Greena w skończonych temperaturach są kwantowymi średnimi termodynamicznymi, w których występuje dodatkowy czynnik formula_13 gdzie formula_14 formula_15 jest stałą Boltzmana, formula_16 temperaturą formula_17 hamiltonianem układu. Nie jest to jedyne miejsce, gdzie występuje operator formula_17 – jest on także obecny w ewolucji czasowej operatorów kreacji i anihilacji (czynnik formula_19). Przy iloczynie tych czynników można byłoby je połączyć przyjmując, że
Metoda Matsubary opiera się na drugiej możliwości. Okazuje się, że wtedy jednocząstkowe funkcje Greena posiadają własności periodyczności/antyperiodyczności dla bozonów/fermionów. W związku z tym funkcje te można przedstawić przez szeregi Fouriera, w których zostają częstości nieparzyste/parzyste dla fermionów/bozonów. Wtedy obliczenie funkcji Greena sprowadza się do wykonania odpowiednich sum po częstościach.
Retardowane funkcje Greena otrzymujemy z funkcji w częstościach dokonując kontynuacji analitycznej, co sprowadza się do podstawienia formula_23 dla funkcji retardowanej formula_24

</doc>
<doc id="448898" url="https://pl.wikipedia.org/wiki?curid=448898" title="Leukotomia">
Leukotomia



</doc>
<doc id="448901" url="https://pl.wikipedia.org/wiki?curid=448901" title="Ana Ivanović">
Ana Ivanović

Ana Ivanović (cyryl. Ана Ивановић, ; ur. 6 listopada 1987 w Belgradzie) – serbska tenisistka, była liderka rankingu WTA, zwyciężczyni piętnastu turniejów singlowych, modelka, ambasador dobrej woli UNICEF.
Ivanović zostawała liderką rankingu singlowego WTA dwukrotnie. Łącznie przewodniczyła stawce tenisistek przez 12 tygodni, po raz pierwszy 9 czerwca 2008, a po raz ostatni 7 września 2008. Jest ona także triumfatorką jednego turnieju wielkoszlemowego – French Open 2008. Dwukrotnie osiągała też wielkoszlemowy finał, podczas French Open w 2007 roku i Australian Open w 2008 roku. Na korcie zarobiła ponad 15,5 mln dolarów amerykańskich.
Ana Ivanović jest tenisistką praworęczną z oburęcznym bekhendem. Profesjonalistką została 17 sierpnia 2003 roku, a pierwszy turniej kategorii WTA wygrała w Canberze w 2005 roku. Zmagania w Pucharze Federacji rozpoczęła w roku 2006, początkowo reprezentując Serbię i Czarnogórę, a od roku 2007 Serbię. W dniu 28 grudnia 2016 r. za pośrednictwem portalu społecznościowego Facebook Ana Ivanović poinformowała o zakończeniu sportowej kariery.
Życiorys.
Dzieciństwo.
Ana Ivanović urodziła się 6 listopada 1987 roku w Belgradzie w Jugosławii. Jej matka Dragana jest prawnikiem, natomiast ojciec Miroslav biznesmenem. Ivanović ma młodszego brata Miloša, z którym często gra w koszykówkę.
Ana Ivanović zaczęła odbijać piłki tenisowe w wieku pięciu lat. Jej pierwszym idolem była Monica Seles, jugosłowiańska tenisistka, której mecz z French Open 1992 obejrzała dzięki transmisji telewizyjnej. Kilka dni później poprosiła rodziców, aby zapisali ją do lokalnej szkółki tenisowej w Belgradzie, gdzie nauczyła się grać w tenisa ziemnego. W czasie rozpadu Jugosławii, ze względu na własne bezpieczeństwo, trenowała jedynie nad ranem w pustostanie, w którym niegdyś mieścił się kryty basen.
Kariera tenisowa.
Lata 2003–2004.
17 sierpnia 2003 roku Serbka uzyskała status profesjonalistki. Jej pierwszy start w zawodowym turnieju miał miejsce w 2003 roku w Luksemburgu, gdzie nie udało jej się awansować do drabinki głównego turnieju (przegrała w drugiej rundzie eliminacji kwalifikacyjnych z Sofią Arvidsson).
Podczas sezonu 2004 wygrała pięć turniejów rangi ITF, z czego dwa jako kwalifikantka. Osiągnęła finał juniorskiego Wimbledonu 2004, w którym przegrała z Kateryną Bondarenko 4:6, 7:6, 2:6. Następnie zakwalifikowała się do turniejów w Birmingham i Wiedniu, w obydwu odpadła w pierwszej rundzie. Przegrała również w pierwszej rundzie kwalifikacji do US Openu 2004. W pierwszej rundzie turnieju w Zurychu pokonała w trzech setach Tatianę Golovin, klasyfikowaną wówczas na dwudziestym dziewiątym miejscu rankingu singlowego. W następnym meczu została wyeliminowana przez Venus Williams, wynikiem 6:7(11), 6:7(6). Rok 2004 zakończyła na dziewięćdziesiątej siódmej pozycji w rankingu WTA.
Sezon 2005.
Rok 2005 rozpoczęła od triumfu w Canberra Women’s Classic w Canberze, turnieju kategorii piątej. W finale pokonała szczęśliwą przegraną Melindę Czink 7:5, 6:1, a w ciągu całego turnieju, łącznie z eliminacjami, straciła tylko jednego seta w meczu drugiej rundy z Evie Dominiković (5:7, 6:3, 6:4). Był to pierwszy tytuł Ivanović zaliczany do cyklu WTA Tour. Zapisała się też w historii jako dwudziesta szósta kwalifikantka, która wygrała turniej zawodowy. Podczas Australian Open 2005 w pierwszych dwóch meczach wyeliminowała rozstawioną z numerem trzydziestym drugim Ivetę Benešovą i Mariję Kirilenko. Z turnieju odpadła w trzeciej rundzie, przegrywając z Amélie Mauresmo 2:6, 5:7. Również Mauresmo pokonała ją w pierwszej rundzie zawodów w Dosze.
W marcu Serbka wystartowała w NASDAQ-100 Open w Miami, gdzie osiągnęła ćwierćfinał, eliminując między innymi rozstawioną z numerem dziesiątym Nadię Pietrową (6:4, 7:5), Nicole Vaidišovą (6:2, 7:6) i rozstawioną z numerem ósmym Swietłanę Kuzniecową (6:3, 3:6, 7:5). W meczu o półfinał przegrała z Amélie Mauresmo. Następnie wzięła udział w turnieju J&amp;S Cup, rozgrywanym w Warszawie. W pierwszej rundzie wygrała z
Martiną Suchą, w drugiej z Wierą Zwonariową, dziesiątą tenisistką w rankingu singlowym, a w ćwierćfinale z Nathalie Dechy. W półfinale została wyeliminowana przez Justine Henin, wynikiem 4:6, 5:7.
W trakcie przygotowań do Roland Garros odpadła w pierwszej rundzie turnieju w Berlinie, przegrywając z Dinarą Safiną i w trzeciej rundzie turnieju w Rzymie, przegrywając z Patty Schnyder. Podczas French Open 2005 została rozstawiona z numerem dwudziestym dziewiątym. W pierwszym meczu pokonała Stéphanie Foretz, a w drugim Ivetę Benešovą.
W trzeciej rundzie po raz pierwszy w karierze wygrała z Amélie Mauresmo, wynikiem 6:4, 3:6, 6:4. W kolejnym meczu wyeliminowała Francescę Schiavone, osiągając tym samym pierwszy wielkoszlemowy ćwierćfinał w karierze, w którym została pokonana 2:6, 2:6 przez rozstawioną z numerem siódmym Nadię Pietrową.
Na Wimbledonie 2005, jako tenisistka rozstawiona z numerem dziewiętnastym, osiągnęła trzecią rundę, w której została wyeliminowana przez wyżej klasyfikowaną w rankingu Mary Pierce. W drugim meczu US Open 2005 przegrała 6:3, 5:7, 1:6 z Maríą Vento-Kabchi. W październiku wzięła udział w turnieju rozgrywanym w Zurychu, gdzie osiągnęła swój pierwszy półfinał zawodów kategorii pierwszej, pokonując wcześniej Jelenę Janković i Katarinę Srebotnik. W meczu o finał przegrała 2:6, 1:6 z Patty Schnyder. W następnym tygodniu doszła do kolejnego półfinału, tym razem w Linzu, w którym ponownie została wyeliminowana przez Schnyder (5:7, 2:6). Ivanović zakończyła sezon 2005 jako szesnasta tenisistka rankingu singlowego WTA.
Sezon 2006.
Na początku sezonu 2006 Ivanović wystartowała w turnieju w Sydney, gdzie w drugiej rundzie pokonała Amélie Mauresmo (6:3, 7:5), ale w kolejnym meczu przegrała 6:7(3), 3:6 ze Swietłaną Kuzniecową. Na Australian Open 2006 została rozstawiona z numerem dwudziestym pierwszym. Po zwycięstwie w pierwszej rundzie z Shenay Perry, w drugiej wyeliminowała ją Samantha Stosur, wynikiem 3:6, 5:7. Następnie odpadła w drugich rundach zawodów w Tokio i w Antwerpii.
Serbka, jako tenisistka rozstawiona z numerem ósmym, osiągnęła ćwierćfinał turnieju w Indian Wells, eliminując w pierwszych trzech meczach kolejno: Séverine Beltrame, Shenay Perry i Annę Czakwetadze. W meczu o półfinał została pokonana 6:2, 4:6, 2:6 przez rozstawioną z numerem czwartym Jelenę Diemientjewą. W Miami, po zwycięstwach nad Ivetą Benešovą i Aloną Bondarenko, przegrała w czwartej rundzie z Amélie Mauresmo. W kwietniu wystartowała w zawodach w Warszawie, gdzie w pierwszej rundzie wygrała 6:4, 7:5 z Martą Domachowską, a w następnej 6:3, 6:2 z rozstawioną z numerem drugim Patty Schnyder. Odpadła w ćwierćfinale, po porażce w trzysetowym meczu z Anną Czakwetadze. Została rozstawiona z numerem dziewiętnastym podczas wielkoszlemowego French Open 2006. W paryskim turnieju osiągnęła trzecią rundę, w której została wyeliminowana przez Anastasiję Myskinę, wynikiem 2:6, 3:6.
Część sezonu rozgrywaną na kortach trawiastych rozpoczęła od startu w ’s-Hertogenbosch, gdzie odpadła w ćwierćfinale, przegrywając 6:7(6), 4:6 z Jeleną Diemientjewą. Na Wimbledonie 2006 w pierwszych trzech meczach wygrała z Emmanuelle Gagliardi, Sarah Borwell i Dinarą Safiną. W kolejnej rundzie została pokonana 3:6, 4:6 przez Amélie Mauresmo, późniejszą triumfatorkę turnieju.
Na przełomie lipca i sierpnia doszła do trzeciej rundy zawodów w San Diego, a tydzień później do ćwierćfinału w Los Angeles. Następnie wzięła udział w Rogers Cup, turnieju kategorii pierwszej rozgrywanego w Montrealu. Jako tenisistka rozstawiona z numerem trzynastym wyeliminowała Tatianę Golovin w pierwszej rundzie i Zheng Jie w drugiej. Jej kolejna rywalka, Jelena Janković, mecz trzeciej rundy poddała walkowerem. W ćwierćfinale pokonała Katarinę Srebotnik 6:4, 6:4, a w półfinale Dinarę Safinę 6:1, 6:4. Mecz finałowy z Martiną Hingis, trwający pięćdziesiąt osiem minut, wygrała Serbka, wynikiem 6:2, 6:3. Był to drugi tytuł Ivanović zaliczany do cyklu WTA Tour. Na US Open 2006, jako tenisistka rozstawiona z numerem szesnastym, odpadła w trzeciej rundzie, w której pokonała ją Serena Williams.
We wrześniu przegrała w pierwszych rundach turniejów w Bali i w Luksemburgu. W Linzu wygrała z Michaëllą Krajicek i Agnieszką Radwańską, po czym została wyeliminowana w ćwierćfinale przez Mariję Szarapową, wynikiem 6:7(3), 5:7. Tydzień później osiągnęła ćwierćfinał zawodów w Hasselt. Rok 2006 zakończyła na czternastej pozycji rankingu singlowego WTA.
Sezon 2007.
Sezon 2007 rozpoczęła od występu w Gold Coast, gdzie w ćwierćfinale została pokonana przez Szachar Pe’er. Tydzień później osiągnęła ćwierćfinał zawodów w Sydney, przegrywając z Nicole Vaidišovą. Na Australian Open 2007 organizatorzy rozstawili ją z numerem trzynastym. Serbka wyeliminowała w pierwszej rundzie Vanię King 6:2, 6:0, a w drugiej Agnieszkę Radwańską 6:2, 3:6, 6:2. W trzecim meczu przegrała w dwóch setach z Wierą Zwonariową.
Jako tenisistka rozstawiona z numerem piątym, osiągnęła finał w Tokio, turnieju kategorii pierwszej. W ćwierćfinale zawodów pokonała rodaczkę, Jelenę Janković, a w półfinale ówczesną liderkę rankingu singlowego, Mariję Szarapową, która skreczowała przy wyniku 6:1, 0:1 dla Ivanović. W meczu finałowym przegrała 4:6, 2:6 z Martnią Hingis. Następnie doszła do ćwierćfinału w Antwerpii, gdzie została wyeliminowana przez Kim Clijsters. W marcowych turniejach rozgrywanych w Stanach Zjednoczonych przegrała w czwartej rundzie w Indian Wells z Sybille Bammer i w drugiej rundzie w Miami z Jarosławą Szwiedową.
Sezon na kortach ziemnych rozpoczęła od zawodów w Amelia Island. Rozstawiona z numerem szóstym Ivanović wygrała wówczas z Peng Shuai, Nathalie Dechy i Jeleną Janković. W półfinale została pokonana przez rozstawioną z numerem ósmym Tatianę Golovin, wynikiem 4:6, 6:3, 4:6. Tydzień później odpadła w trzeciej rundzie w Charleston, po kolejnej porażce ze Zwonariową. W maju Serbka zdobyła trzeci tytuł rangi WTA w karierze. Miało to miejsce podczas turnieju kategorii pierwszej w Berlinie. Jako turniejowy numer dwanaście w pierwszych trzech rundach wyeliminowała kolejno Laurę Granville, Jelenę Lichowcewą i Alonę Bondarenko. W ćwierćfinale pokonała 7:5, 3:6, 6:4 Patty Schnyder, a w półfinale Juliję Wakułenko, która skreczowała przy wyniku 4:3 dla Ivanović. Finał ze Swietłanę Kuzniecową, podczas którego doznała kontuzji prawej kostki, wygrała wynikiem 3:6, 6:4, 7:6(4).
Podczas French Open 2007, rozstawiona z numerem siódmym Ivanović, w pierwszych czterech meczach wygrała kolejno z Sofią Arvidsson, Sanią Mirzą, Ralucą Olaru i Anabel Mediną Garrigues. W ćwierćfinale wyeliminowała rozstawioną z numerem trzecim Swietłanę Kuzniecową, wynikiem 6:0, 3:6, 6:1. W półfinale pokonała 6:2, 6:1 Mariję Szarapową, drugą w rankingu WTA. W swoim pierwszym wielkoszlemowym finale przegrała 1:6, 2:6 z Justine Henin.
W zawodach w ’s-Hertogenbosch doszła do ćwierćfinału, w którym została wyeliminowana przez Danielę Hantuchovą. Tydzień później wystartowała w Wimbledonie 2007. Po zwycięstwach w pierwszych trzech meczach nad Melindą Czink, Meilen Tu i Aravane Rezaï, w czwartej rundzie pokonała 6:1, 2:6, 6:4 rozstawioną z numerem jedenastym Nadię Pietrową. W ćwierćfinale wygrała 4:6, 6:2, 7:5 z rozstawioną z numerem czternastym Nicole Vaidišovą, broniąc w decydującym secie trzech piłek meczowych. W półfinale przegrała 2:6, 4:6 z Venus Williams.
Podjęła decyzję o wycofaniu się z turnieju w San Diego z powodu kontuzji lewego kolana, której doznała podczas Wimbledonu. Następnie odniosła czwarte turniejowe zwycięstwo w karierze, pokonując 7:5, 6:4 Nadię Pietrową w finale w Los Angeles. Po tym sukcesie awansowała na czwarte miejsce singlowego rankingu WTA. Nie obroniła wywalczonego rok wcześniej tytułu Rogers Cup, przegrywając w pierwszym meczu z Yan Zi. W pierwszej rundzie US Open 2007 rozstawiona z numerem piątym Ivanović wygrała z Aiko Nakamurą, a w kolejnych dwóch meczach wyeliminowała Aravane Rezaï i Wierę Duszewinę. Odpadła w czwartej rundzie po porażce z Venus Williams, turniejowym numerem dwanaście.
We wrześniu wystartowała w Luksemburgu, w którym organizatorzy rozstawili ją z numerem drugim. Serbka w drodze do finału, bez utraty seta, pokonała Anne Kremer, Tatianę Golovin i Wierę Zwonariową. W meczu o zwycięstwo w całych zawodach wygrała z Danielą Hantuchovą, wynikiem 3:6, 6:4, 6:4. Następnie odniosła porażki w drugich rundach w Stuttgarcie i Zurychu.
28 września 2007 roku zapewniła sobie udział w turnieju Sony Ericsson Championships, rozgrywanym w Madrycie na początku listopada. Serbka została przyporządkowana do grupy czerwonej. W pierwszych dwóch meczach grupowych odniosła zwycięstwa nad Swietłaną Kuzniecową i Danielą Hantuchovą, ale w ostatnim przegrała z Mariją Szarapową. Rezultaty te pozwoliły jej awansować do półfinału, w którym została wyeliminowana 4:6, 4:6 przez Justine Henin. Ivanović zakończyła sezon 2007 na czwartym miejscu w rankingu singlowego WTA.
Sezon 2008.
Na początku sezonu 2008 wystąpiła w pokazowym turnieju w Hongkongu. Następnie wzięła udział w turnieju w Sydney, dochodząc do półfinału i ulegając Justine Henin. Rezultat ten pozwolił jej na awans na trzecie miejsce w rankingu WTA, tym samym ceremonialne miano pierwszej rakiety Serbii.
W Australian Open, w ćwierćfinale pokonała po raz pierwszy w karierze Venus Williams 7:6, 6:4, a w półfinale Danielą Hantuchovą 0:6, 6:3, 6:4. W finale przegrała z Mariją Szarapową 5:7, 3:6. Dzięki temu, iż dotarła do tak dalekiej fazy turnieju oraz wcześniejszym porażkom wyżej rozstawionych rywalek, awansowała na drugie miejsce w rankingu.
W bardzo silnie obsadzonym turnieju Dosze, rozstawiona z numerem 1, po wolnej I rundzie, w II wygrała 6:3, 6:1 z Wolhą Howarcową. Przy prowadzeniu 6:3, 5:1 i 30-15 doznała kontuzji kostki i mimo doprowadzenia meczu do końca, postanowiła kolejny mecz, przeciwko Agnieszce Radwańskiej, oddać walkowerem. Następnie wzięła udział w turnieju w Dubaju. W II rundzie miała wolny los, a w II pokonała Nicole Vaidišovą 6:4, 6:0. Następnie w ćwierćfinale przegrała z późniejszą zwyciężczynią Jeleną Diemientjewą 7:5, 3:6, 3:6.
W Indian Wells była rozstawiona z numerem pierwszym. W drodze do finału pokonała m.in. Wierę Zwonariową w ćwierćfinale oraz Jelenę Janković w półfinale. W ostatniej fazie turnieju wygrała z Rosjanką Swietłaną Kuzniecową 6:4, 6:3.Tym samym wygrała swój ósmy turniej z cyklu WTA.
W Miami nie odniosła większych sukcesów, przegrała już w III rundzie ulegając Amerykance Lindsay Davenport 4:6 2:6.
Doszła do półfinału imprezy w Berlinie, gdzie przegrała z Rosjanką Jeleną Diemientjewą 2:6 5:7 oraz do II rundy turnieju w Rzymie, gdzie uległa Bułgarce Cwetanie Pironkowej 4:6 7:5 2:6.
Ogromny sukces odniosła na paryskich kortach Rolanda Garrosa. Pokonała m.in. Caroline Wozniacki w III rundzie, Petrę Cetkovską w IV oraz Patty Schnyder w ćwierćfinale. W półfinale po raz siódmy w karierze przyszło jej się zmierzyć z rodaczką Jeleną Janković. Mecz, którego stawką było pierwsze miejsce w rankingu tenisistek WTA wygrała 6:4 3:6 6:4. W finale pokonała Rosjankę Dinarę Safinę 6:4 6:3 wygrywając swój pierwszy turniej wielkoszlemowy w karierze, a 9 czerwca została 17. w historii liderką rankingu WTA.
Na trawiastych kortach Wimbledonu przegrała sensacyjnie w III rundzie ze Zheng Jie 1:6 4:6, pokonując we wcześniejszych meczach Paragwajkę Rosanę De los Rios 6:1 6:2 oraz Francuzkę Nathalie Dechy 6:7 7:6(3) 10:8, broniąc w drugim secie dwie piłki meczowe.
Przed US Open wzięła udział tylko w turnieju w Montrealu, na którym została rozstawiona z numerem pierwszym. W I rundzie miała wolny los, w II pokonała Petrę Kvitovą 6:3, 4:6, 6:3. W meczu III rundy uległa Austriaczce Tamirze Paszek 2:6, 6:1, 2:6. Na samym US Open odpadła w drugim meczu z Julie Coin 3:6, 6:4, 3:6. Była to najwcześniejsza porażka najwyżej rozstawionej tenisistki na US Open od 1968 roku, czyli od początku ery open.
Następnie wystartowała w turnieju w Tokio, gdzie przegrała w II rundzie z Nadią Pietrową 1:6, 6:1, 2:6. W I rundzie turnieju w Pekinie miała wolny los, a w II pokonała Alizé Cornet. W ćwierćfinale po raz kolejny uległa Zheng Jie. W Moskiwie przegrała w II rundzie. Na turnieju w Zurychu pokazała dobrą formę. Po pierwszej rundzie z wolnym losem, w II pokonała Marion Bartoli, a w ćwierćfinale Petrę Kvitovą. W półfinale uległa Venus Williams 6:4, 3:6, 4:6. Kolejny dobry występ zaliczyła w Linzu. Rozstawiona z jedynką Serbka w półfinale pokonała Polkę Agnieszkę Radwańską 6:2, 3:6, 7:5, a w finale wygrała z Wierą Zwonariewą 6:2, 6:1.
Na koniec sezonu wystartowała w turnieju mistrzyń w Dosze. W pierwszym meczu swojej grupy przegrała z Jeleną Janković 3:6, 4:6. W drugim spotkaniu uległa Wierze Zwonariewej
3:6, 7:6, 5:7. Z powodu choroby nie zagrała przeciwko Swietłanie Kuzniecowej, a jej miejsce zajęła Agnieszka Radwańska.
Sezon 2009.
Na początku roku wystąpiła w turnieju w Brisbane, przygotowując się do występu na Australian Open. W I rundzie pokonała Petrę Kvitovą 6:4, 6:2. W II rundzie wygrała z Robertą Vinci 6:7, 7:5, 6:1, broniąc dwóch piłek meczowych. W ćwierćfinale nieoczekiwanie przegrała 3:6, 2:6 z Amélie Mauresmo. W I rundzie Australian Open pokonała Julię Görges 7:5, 6:3. Podczas II rundy nie dała szans kwalifikantce Albercie Brianti, awansując do III rundy z wynikiem 6:3, 6:2. W III rundzie uległa 5:7, 7:6, 2:6 Alisi Klejbanowej.
Podczas Fed Cup odbywającego się w Serbii, pokonała Ai Sugiyamę 6:4, 6:4, a następnie Ayumi Moritę 6:1, 6:2. W Dubaju uległa w ćwierćfinale Amerykance Serenie Williams. Od tego turnieju jej oficjalnym trenerem został Craig Kardon. W Indian Wells, broniąc zeszłorocznego tytułu, dotarła do finału, ulegając w nim Wierze Zwonariowej 6:7, 2:6. Podczas drogi do finału pokonała między innymi: Flavię Pennettę 6:4, 4:6, 6:4, i Anastasiji Pawluczenkowej 6:2, 6:3. Nieoczekiwanie odpadła w III rundzie turnieju w Miami, przegrywając 4:6, 6:4, 1:6 Węgierce Ágnes Szávay.
W Fed Cup, odbywającym się w Hiszpanii, wraz z Jeleną Janković, doprowadziła drużynę serbską do Grupy Światowej pokonując 3:6, 6:1, 6:2 nabel Medinę Garrigues.
Następnie wystartowała w Rymie. W I rundzie miała wolny los, a w II pokonała Francesecę Schiavone 6:3, 6:4. W walce o ćwierćfinał przegrała z Agnieszką Radwańską 1:6, 6:3, 4:6 (mimo prowadzenia w decydującym secie 4:0). Zrezygnowała ze startu w turnieju w Madrycie z powodu kontuzji kolana.
Kolejnym startem w tym sezonie był Roland Garros, w którym broniła tytułu z poprzedniego roku. Rozstawiona z numerem ósmym, w I rundzie pokonała Serę Errani 7:6, 6:3. Wspaniały tenis pokazała w meczu II i III rundy, gdzie kolejno pokonała Tamarine Tanasugarn 6:1, 6:2 oraz Ivetę Benešovą 6:0, 6:2. Z turnieju wielkoszlemowego rozgrywanego we Francji odpadła w IV rundzie. Została pokonana przez Wiktoryję Azarankę 6:2, 6:3. Nieoficjalnie mówi się, że powodem porażki była kolejna kontuzja lewego kolana.
Przed turniejem w Eastbourne niespodziewanie ogłosiła, iż zrezygnowała ze współpracy z trenerem – Craigiem Kardonem. W turnieju w Eastbourne, odpadła w I rundzie przegrywając z Nadią Pietrową 1:6, 6:4, 4:6. Podczas tego turnieju oraz na Wimbledonie jej trenerem został Darren Cahill.
Następnie wystartowała w najpopularniejszym turnieju tenisowym na świecie – Wimbledonie. W I rundzie po ponad dwugodzinnej grze z Lucie Hradecką wygrała 5:7, 6:2, 8:6. W II rundzie bez większych problemów uporała się z Sarą Errani, a w III rundzie pokonała Sam Stosur. W kolejnym meczu zagrała z Venus Williams. Przy stanie 1:6, 1:0 Ivanović skreczowała z powodu kontuzji biodra.
Podczas turnieju rozgrywanego w Los Angeles I rundę miała wolną. W II pokonała Vanię King 6:4, 4:6, 6:1. Z turnieju odpadła ulegając Samancie Stosur 3:6, 2:6 w III rundzie. Następnie wystartowała w Cincinnati. W I rundzie z problemami wygrała z Melanie Oudin 2:6, 6:1, 6:1. Porażkę odniosła w II rundzie, gdzie przegrała z Melindą Czink 6:7, 5:7. W Toronto w II rundzie uległa Lucie Šafářovej.
Jeden z najgorszych startów w swojej karierze odnotowała na US Open. Z turnieju odpadła w I rundzie ulegając 6:2, 3:6, 6:7 Katerynie Bondarenko. Podczas turnieju w Tokio przegrała już w pierwszym meczu z Lucie Šafářovą. Porażka 4:6, 6:7(1) była ostatnim spotkaniem Ivanović w sezonie 2009. Początkowo miała zamiar wystąpić jeszcze w kilku turniejach, lecz tuż po wylosowaniu drabinki turniejowej w Pekinie zrezygnowała z gry do końca roku 2009.
Sezon 2010.
W przygotowaniu do pierwszego turnieju wielkoszlemowego w 2010 roku, wystąpiła w turnieju w Brisbane. Zaprezentowała się z dobrej strony, pokonując Rosjankę Anastasiję Pawluczenkową i faworytkę gospodarzy Jelenę Dokić. Przegrała w półfinale z powracającą do tenisa Justine Henin 3:6, 2:6. W Australian Open już w II rundzie uległa Giseli Dulko 7:6, 5:7, 4:6. Po tym turnieju zdecydowała się na współpracę z byłym trenerem Steffi Graf Hainzem Gunthardem.
Podczas turnieju w Indian Wells w I rundzie miała wolną. W II rundzie turnieju przegrała z Anastasiją Sevastovą 2:6, 4:6. W Miami tak jak w Kalifornii w I rundzie miała wolny los. W pierwszym meczu pokonała Pauline Parmentier 6:4, 6:3. W III rundzie uległa Agnieszce Radwańskiej 5:7, 5:7.
W Stuttgarcie w pierwszym meczu przegrała ponownie z Radwańską. Najlepszy start sezonu zaliczyła podczas turnieju rozgrywanego w Rzymie. W I rundzie pokonała Jelenę Wiesninę 6:1, 6:3, a w II nie dała szans rozstawionej z numerem 9 Wiktoryi Azarance, wygrywając pierwszy mecz z zawodniczką z pierwszej dziesiątki rankingu WTA od listopada 2008 roku. Kolejnego zwycięstwa nad zawodniczką z pierwszej dziesiątki dokonała w III rundzie, pokonując Jeleną Diemientjewą. W ćwierćfinale natomiast wygrała z kolejną Rosjanką Nadią Pietrową. Przegrała dopiero w półfinale, z późniejszą zwyciężczynią całego turnieju Maríą José Martínez Sánchez 4:6, 2:6. W I rundzie turnieju w Madrycie miała wolny los, stając się przy tym pierwszą zawodniczką z dziką kartą, która otrzymała wolny los w całej historii kobiecego tenisa. W drugim meczu po zaciętej walce uległa Jelenie Janković 6:4, 4:6, 1:6 (mimo prowadzenia 2:0 w drugim secie)
W I rundzie French Open pokonała Chang Kai-chen 6:3, 6:3. W II rundzie przegrała z Alisią Klejbanową 3:6, 0:6.
Po wielkoszlemowym French Open wystartowała w turnieju w ’s-Hertogenbosch. W I rundzie pokonała Sofię Arvidsson 4:6, 6:0, 6:1. W drugiej rundzie uległa Andrei Petković 6:4, 6:7, 6:1. Następnie wystartowała na kortach trawiastych Wimbledonu, gdzie przegrałą już w I rundzie z Szachar Pe’er 3:6, 4:6.
US Open Series rozpoczęła od startu w Stanford. W I rundzie pokonała Rosjankę Alisę Klejbanową 6:3, 6:2. W II rundzie uległa Marion Bartoli 3:6, 4:6. Podczas tego turnieju jej oficjalną trenerką od fitnessu została Marija Lojanica. Następnie zagrała w San Diego. Już w pierwszej rundzie przegrała znowu z Szachar Pe’er 6:7, 3:6.
Dobry występ zaliczyła podczas turnieju rozgrywanego w Cincinnati. W I rundzie po raz kolejny pokonała Wiktoryję Azarankę. Białorusinka prowadziła już 6:2, 5:3, jednak Serbka była w stanie odwrócić losy meczu i wygrać 2:6, 7:6, 6:2. W II rundzie po wielokrotnie przerywanym spotkaniu z powodu opadów deszczu, pokonała Jarosławę Szwiedową 6:1, 7:5. W III rundzie wygrała z Jeleną Wiesniną 6:3, 6:0, a w ćwierćfinale z Akgul Amanmuradovą 6:1, 6:3. W półfinale zmierzyła się z Kim Clijsters. Przy stanie 2:1 i 40-40 dla Clijsters, doznała kontuzji kostki. Z powodu bólu nogi musiała skreczować.
Kontuzja kostki wykluczyła ją ze startów w Montrealu i New Haven. W I rundzie US Open w dwóch setach (6:3, 6:2) pokonała Jekatierinę Makarową, a w II rundzie Zheng Jie 6:3, 6:0. W III rundzie wygrała z Virginie Razzano 7:5, 6:3 i tym samym po raz drugi w swojej karierze awansowała do IV rundy US Open. W walce o ćwierćfinał uległa Kim Clijsters 2:6, 1:6.
Następnie rozegrała turniej w Seulu, gdzie przegrała w pierwszej rundzie 6:2, 4:6, 2:6 z Wierą Duszewiną.
W turnieju Toray Pan Pacific Open w pierwszej rundzie pokonała Alisę Klejbanową, jednak już w drugiej rundzie przegrała 2:6 1:6 z Marion Bartoli.
Przebłyski dobrej formy pokazała w China Open. Doszła do ćwierćfinału, przegrywając 6(1):7 4:6 z Caroline Wozniacki.
W Generali Ladies Linz doszła do finału, pokonując między innymi Julię Görges oraz Robertę Vinci. W finale wygrała z Patty Schnyder 6:1, 6:2, zdobywając pierwszy tytuł od dwóch lat.
Następnie rozegrała singlowy i deblowy tuniej Luxembourg Open. W singlu doszła do ćwierćfinału, przegrywając 3:6, 1:6 Julią Görges. W deblu, w parze z Yaniną Wickmayer, przegrała w drugiej rundzie.
Swój ostatni turniej w sezonie 2010 rozegrała na Bali, grając w Commonwealth Bank Tournament of Champions. W finale pokonała Alisę Klejbanową 6:2 7:6(5). Dzięki temu zwycięstwu sezon 2010 zakończyła na pozycji 17 w rankingu WTA.
Sezon 2014.
Sezon 2014 Ivanović rozpoczęła od triumfu w zawodach w Auckland. W finale pokonała Venus Williams wynikiem 6:2, 5:7, 6:4. Na Australian Open pokonała m.in. najwyżej rozstawioną Serenę Williams w czwartej rundzie. W spotkaniu ćwierćfinałowym przegrała z Eugenie Bouchard 7:5, 5:7, 2:6.
W lutym w drugiej rundzie zawodów w Dosze przegrała z Klárą Zakopalovą 6:4, 1:6, 3:6. W Dubaju także awansowała do drugiej fazy rozgrywek, tym razem ulegając Venus Williams 2:6, 1:6. W Indian Wells Serbka zanotowała trzecią rundę, a w Miami wygrała w jednym meczu więcej.
W kwietniu awansowała do finału zawodów w Monterrey, w którym pokonała rodaczkę Jovanę Jakšić 6:2, 6:1. W Stuttgarcie także osiągnęła finał, ale przegrała w nim z Mariją Szarapową 6:3, 4:6, 1:6.
Życie prywatne.
Serbkę wychowywała matka, Dragana, towarzysząca jej podczas większych turniejów. Ojciec, Miroslav, jest biznesmenem. Ma młodszego brata, Milosa, z którym uwielbia grać w koszykówkę. Studiuje zarządzanie finansowe w Belgradzie i uczy się hiszpańskiego. Duży wpływ na to, że zaczęła grać w tenisa, miała tenisistka Monica Seles.
7 września 2007, razem z Jeleną Janković oraz Aleksandrem Đorđeviciem, stała się ambasadorem dobrej woli UNICEF w Serbii. Ivanović zajmują edukacja i ochrona dziecka: twierdzi, że bardzo zależy jej na kontaktach z dziećmi.
Na przełomie lat 2008 i 2009 spotykała się z hiszpańskim tenisistą Fernandem Verdasco. Od stycznia do sierpnia 2010 była związana z australijskim graczem golfowym Adamem Scottem. Jej najbliższym przyjacielem jest Novak Đoković. W wieku czterech lat poznała Rafaela Nadala.
Związana z byłym kapitanem reprezentacji Niemiec w piłce nożnej Bastianem Schweinsteigerem. Para pobrała się 12 lipca 2016 roku.
Często jest wykorzystywana jako jedna z zawodowych zawodniczek w grach na różnych konsolach. Jej postać znalazła się w Smash Court Tennis 3, Virtua Tennis 2009, Tennis Grand Slam, Virtua Tennis 4 oraz Top Spin 4.
Lubi słuchać popu i R&amp;B. Jej ulubioną wokalistką jest Rihanna, a utworem „Disturbia”. Pojawiła się w piosence o nazwie „Hurricane Ana”, wyprodukowanej przez rapera Filipa Filipi.
Styl gry.
Ivanović jest bardzo agresywnie grającą zawodniczką. W latach 2007 i 2008 była jedną z czołowych zawodniczek świata, a po zwycięstwie we French Open 2008 przez 12 tygodni prowadziła w rankingu WTA. W 2009 roku jej forma wyraźnie spadła, wielu krytyków uważało, że winą słabej gry Ivanović był brak wiary i zaufania we własne możliwości. Podczas Australian Open 2010 Martina Navrátilová powiedziała, że: „nie ma do siebie zaufania i musi z tym walczyć do ostatniej piłki”. Od lutego 2010 rozpoczęła współpracę z Hainzem Gunthardem, który pomógł jej odzyskać stabilną formę. Ivanović twierdzi, że lubi wszystkie nawierzchnie, gdyż każda sprzyja jej grze.
Na początku kariery dużym atutem Serbki był szybki serwis. Podczas French Open 2007 posłała go z prędkością 201 km/h i zajmuje piąte miejsce w rankingu najszybszych kobiecych serwisów. W czasie sezonu 2009 w grze Ivanović zaczęły pojawiać się duże problemy techniczne z wyrzutem serwisu i stopniowo stawał się coraz mniej skuteczny. Problem ten w części skorygowała w 2010 roku.
Innym ważnym elementem w grze Serbki to dobry forhend, który przez wielu znawców tenisa uważany jest za jeden z najlepszy w tourze. Bekhend, choć nie tak silny jak forhend, także potrafi dać jej wiele punktów. Słabszą stroną Serbki jest gra przy siatce, która zawsze sprawiała jej dużo problemów. Na początku 2008 roku znacznie poprawiła poruszanie się po korcie i kondycję.
Sprzęt sportowy.
Na początku swojej kariery Ivanović związana była z odzieżą i butami firmy Nike. Na początku 2006 roku przeszła do konkurencyjnego Adidasa i jako najmłodsza kobieta w historii sportu podpisała z nim kontrakt do końca swojej zawodowej kariery. Od sierpnia 2010 gra rakietą Yonex EZONE 100 model. Wcześniej używała rakiet marki Wilson.

</doc>
