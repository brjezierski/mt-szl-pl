<doc id="448907" url="https://pl.wikipedia.org/wiki?curid=448907" title="János Kádár">
János Kádár

János Kádár, właśc. János Csermanek (ur. 26 maja 1912 w Rijece, zm. 6 lipca 1989 w Budapeszcie) – sekretarz generalny KC Węgierskiej Socjalistycznej Partii Robotniczej, sprawujący władzę na Węgrzech w latach 1956–1988.
Życiorys.
Wczesne lata.
Urodził się w 1912 jako János József Csermanek. Jego rodzicami byli żołnierz János Krezinger i Borbála Csermanek, obydwoje pochodzenia chłopskiego. Para nie była małżeństwem, a po urodzeniu dziecka Borbála została osamotniona. W wieku czternastu lat ze względu na ciężką sytuację finansową rodziny János opuścił szkołę i rozpoczął pracę jako robotnik. Z marksizmem zetknął się po raz pierwszy w 1928 r., gdy przeczytał jedną z prac Friedricha Engelsa. We wrześniu 1930 współorganizował strajk robotniczy. Manifestacja została rozbita przez rząd, a wielu jego towarzyszy zostało aresztowanych. W trakcie trwania Wielkiego kryzysu stracił pracę i po raz pierwszy nawiązał kontakt z nielegalną Komunistyczną Partią Węgier, do której dołączył w 1931. W czerwcu 1931 wstąpił do Komunistycznego Stowarzyszenia Młodych Robotników. Jako członek młodzieżowej komórki imienia Jakowa Swierdłowa przyjął pseudonim "János Barna". W lipcu tego samego roku wraz z kilkoma innymi komunistami został aresztowany przez policję i pobity. Po wypuszczeniu na wolność został poddany inwigilacji przez policję. W maju 1933 został członkiem komitetu komunistycznej młodzieżówki w Budapeszcie. Partia zaoferowała mu wówczas studia na Uniwersytecie Lenina w Moskwie, tej jednak odmówił twierdząc, że nie chce opuszczać rodziny. W dalszym ciągu żył w ubóstwie. Do więzienia trafił jeszcze kilkukrotnie. W trakcie odbywania jednego z wyroków poznał Mátyása Rákosiego. Rákosi będący byłym komisarzem Węgierskiej Republiki Rad stał się w okresie międzywojennym jednym z najbardziej znanych węgierskich więźniów politycznych. Obydwaj działacze zaprzyjaźnili się. Pod koniec lat 30. w obliczu faktycznego rozbicia ruchu komunistycznego wraz z kilkoma znajomymi János dołączył do Węgierskiej Partii Socjaldemokratycznej, pozostając jednak zwolennikiem ideologii komunistycznej.
Czasy II wojny światowej.
W maju 1942 został członkiem nowo powstałego Komitetu Centralnego partii komunistycznej. Szybko awansował do Sekretariatu. Po masowych zatrzymaniach członków partii został pierwszym sekretarzem. W czerwcu 1943 w miejsce partii komunistycznej utworzył mniej radykalną Partię Pokoju, co zostało poddane krytyce przez węgierskich działaczy komunistycznych przebywających w Moskwie, w tym przez Rákosiego. Po rozpoczęciu okupacji hitlerowskiej w 1944 został jednym z przywódców i organizatorów ruchu oporu. Skontaktował się z przywódcą partyzantki jugosłowiańskiej Josipem Broz Tito, którego poprosił o pomoc w formowaniu partyzantki. W końcowej fazie wojny został aresztowany pod fałszywym nazwiskiem, nie został zidentyfikowany. Kiedy skazany został na karę więzienia, zbiegł i powrócił do Budapesztu. Na miejscu stanął na czele Komitetu Wojskowego partii.
Okres powojenny.
Po wojnie przyjął nazwisko János Kádár – jedno ze swoich konspiracyjnych nazwisk okresu okupacji hitlerowskiej. Na stanowisku sekretarza generalnego partii zastąpił go przybyły z ZSRR Rákosi. W 1946 został zastępcą sekretarza generalnego, a w latach 1948–1950 był ministrem spraw wewnętrznych. Odgrywał ważną rolę w utworzeniu Węgierskiej Partii Pracujących. W latach 1951–1954 więziony i torturowany jako domniemany zwolennik Tito i współpracownik kilku wywiadów. Skazany został na dożywotnie więzienie. Po zwolnieniu z więzienia na drugorzędnych stanowiskach partyjnych.
Od lipca 1956 po zmianie I sekretarza ponownie w centralnych władzach partii – Biurze Politycznym i Komitecie Centralnym. Podczas powstania węgierskiego w 1956 wicepremier i minister w rządzie, którym kierował premier Imre Nagy oraz przewodniczący nowej partii, utworzonej w miejsce rozwiązanej Węgierskiej Partii Pracujących. 1 listopada Kádár, razem z Ferencem Munnichem, poleciał do Moskwy. Tam dowiedział się, że władze radzieckie podjęły decyzję o powstrzymaniu powstania i że albo stanie na czele nowego rządu albo zastąpi go Mátyás Rákosi. Po interwencji zbrojnej Armii Radzieckiej został premierem utworzonego w Szolnoku „Rewolucyjnego Rządu Robotniczo-Chłopskiego”. 7 listopada 1956 przybył wraz z rządem do Budapesztu i przejął władzę.
Rządy.
Początkowo jego rządy charakteryzowały ostre represje wobec uczestników powstania, stopniowo jednak liberalizował swoją politykę, zwłaszcza w zakresie gospodarki – później także w sferze politycznej. Polityka ta, określana potocznie jako „gulaszowy komunizm” („gulasz-komunizm”), podniosła na stosunkowo wysoki poziom standard życia (jak na kraj bloku wschodniego) i przyniosła mu spory autorytet i popularność wśród Węgrów. Ogłosił amnestię, w ramach której z więzień wyszli polityczni oraz uczestnicy powstania z 1956 roku. W 1966 Komitet Centralny zatwierdził wprowadzający elementy wolnego rynku Nowy Mechanizm Ekonomiczny (węg. "új gazdasági mechanizmus"), który rozluźnił restrykcje związane z handlem międzynarodowym, dał ograniczoną wolność pracującym w handlu i pozwolił ograniczonej liczbie ludzi działać w sektorze usług. Szczególny okres liberalizacji przypadł na czas, gdy premierem kraju był Jenő Fock. Okres ten uważany jest za jeden z najbardziej wolnorynkowych w historii państw członkowskich Rady Wzajemnej Pomocy Gospodarczej.
W 1972 został odznaczony Orderem Lenina, a w 1987 Orderem Rewolucji Październikowej (ZSRR).
Koniec kariery politycznej.
W maju 1988 został usunięty ze stanowiska sekretarza KC MSZMP przez Miklósa Németha, który rozpoczął na Węgrzech proces transformacji ustrojowej.

</doc>
<doc id="448908" url="https://pl.wikipedia.org/wiki?curid=448908" title="Woda demineralizowana">
Woda demineralizowana

Woda demineralizowana (woda dejonizowana) – woda pozbawiona obcych jonów przez wielokrotną destylację lub przez wymianę ich na jony wodorowe i wodorotlenowe za pomocą dejonizatora.
Jakość wody.
Wymagania i metody badań wody o trzech stopniach czystości stosowanej do analizy produktów nieorganicznych podano w PN-EN ISO 3696:1999 "Woda stosowana w laboratoriach analitycznych – Wymagania i metody badań" wraz z późniejszymi zmianami ujętymi w PN-EN ISO 3696:1999/Ap1:2004.

</doc>
<doc id="448909" url="https://pl.wikipedia.org/wiki?curid=448909" title="Janos Kadar">
Janos Kadar



</doc>
<doc id="448910" url="https://pl.wikipedia.org/wiki?curid=448910" title="Gdańsk Oliwa">
Gdańsk Oliwa

Gdańsk Oliwa – przystanek osobowy położony wzdłuż granicy dzielnic Oliwa (granica wschodnia) i Przymorze Małe (granica zachodnia) w Gdańsku.
Pasażerowie.
W roku 2017 wymiana pasażerska wyniosła 2,88 mln osób (7,9 tys. dziennie), co dało jej 27. miejsce w Polsce.
W roku 2018 wymiana pasażerska wyniosła 3,65 mln osób (10 tys. dziennie), co dało jej 21. miejsce w Polsce.
W roku 2019 wymiana pasażerska wyniosła 4,2 mln osób (11,5 tys. dziennie), co dało jej 21. miejsce w Polsce.
W roku 2020 wymiana pasażerska wyniosła 2,49 mln osób (6,8 tys. dziennie), co dało jej 20. miejsce w Polsce.
W roku 2021 przystanek obsługiwał 9,2 tys. pasażerów na dobę (łącznie 3,36 mln osób), co daje mu, wespół ze stacją Skierniewice, 16. miejsce w kraju.
Położenie.
Przystanek jest zlokalizowany na wschodniej granicy Oliwy. Niedaleko od przystanku znajduje się historyczna część Oliwy z archikatedrą oliwską i zespołem pałacowo-parkowym. O 350 m jest oddalona pętla autobusowo–tramwajowa z przystankami „Oliwa – pętla tramwajowa” (dla linii autobusowych) oraz „Oliwa” (dla linii tramwajowych). W bliskim sąsiedztwie zlokalizowana jest również pętla autobusowa „Oliwa PKP”.
Historia.
Dworzec został zbudowany i otwarty w 1870 jako część nowej linii kolejowej ze Szczecina do Gdańska. Była to trzecia utworzona linia kolejowa w Gdańsku (po linii Gdańsk-Tczew i linii kolejowej nr 249). Ówcześnie Oliwa była samodzielną gminą miejską i liczyła około 3000 mieszkańców. Według tego samego projektu zbudowano w Gdańsku jeszcze niezachowany budynek dworcowy na stacji Gdańsk Wrzeszcz. Na stacji nie było lokomotywowni, ani wieży wodnej. 1 lipca 1926 Oliwa została przyłączona w granice administracyjne miasta i nazwa stacji została zmieniona na "Danzig Oliva".
2 stycznia 1952 została uruchomiona linia Szybkiej Kolei Miejskiej (linia kolejowa nr 250).
Współczesność.
W końcu 2008 peron SKM przeszedł gruntowny remont. Odrestaurowano zabytkową wiatę i nawierzchnię. Zamontowane zostały pierwsze w SKM elektroniczne tablice informacyjne pokazujące najbliższe odjazdy pociągów
i winda na peron dla niepełnosprawnych.
W czerwcu 2011 rozpoczął się generalny remont peronu dalekobieżnego, który zakończył się w 2014.
PKP S.A. przewiduje przebudowę budynku dworcowego oraz rewitalizację terenu znajdującego się przed dworcem, a należącego do PKP.
W sierpniu 2022 podczas remontu tunelu Dworca PKP Gdańsk–Oliwa zniszczono zabytkowe kafle ozdobne z początku XX wieku. Rada Dzielnicy Oliwa wystosowała pismo do Pomorskiego Wojewódzkiego Konserwatora Zabytków Igora Strzoka. Natomiast zawiadomienie do Prokuratury złożyli posłanka Małgorzata Chmiel wraz z radnymi Łukaszem Bejmem, Janem Peruckim i Karolem Ważnym. Mimo wielu interwencji remont wraz ze skuwaniem zabytkowych kafli był kontynuowany. W październiku tegoż roku Pomorski Wojewódzki Konserwator Zabytków Igor Strzok rozpoczął procedurę wpisania Dworca PKP Gdańsk Oliwa do Rejestru Zabytków Województwa Pomorskiego.
Linie kolejowe.
Przez przystanek przechodzą linie kolejowe: 202 Gdańsk Główny–Stargard i 250 Gdańsk Śródmieście–Rumia (linia SKM). Obie linie są zelektryfikowane, normalnotorowe, dwutorowe.
Infrastruktura.
Przystanek posiada jedno przejście podziemne – z tunelu łączącego ul. Droszyńskiego i plac od strony ul. Poczty Gdańskiej. Obydwa perony są zadaszone, ruch kolejowy sterowany jest za pomocą sygnalizacji świetlnej. Jedna z bocznic przystanku wykorzystywana była do 2012 do ekspozycji wagonów oraz lokomotyw, w trakcie odbywających się cyklicznie Targów Kolejnictwa „Trako”.
Na samej stacji znajdują się kasowniki i tablice informacyjne z rozkładami jazdy. W pobliżu znajdują się pętla tramwajowa oraz po obu stronach dwie pętle autobusowe komunikacji miejskiej. Do lat 90. XX w. plac przed dworcem używany był jako przystanek autobusowy PKS.

</doc>
<doc id="448911" url="https://pl.wikipedia.org/wiki?curid=448911" title="Paola Suárez">
Paola Suárez

Paola Suárez (ur. 23 czerwca 1976 w Pergamino) − argentyńska tenisistka, jedna z najwybitniejszych deblistek w historii i jedna z dwóch największych postaci tenisa ziemnego w Ameryce Południowej obok Gabrieli Sabatini. Ośmiokrotna mistrzyni turniejów wielkoszlemowych w grze podwójnej u boku Virginii Ruano Pascual. Dwukrotna wicemistrzyni imprez Wielkiego Szlema w grze mieszanej. Półfinalistka Roland Garros w grze pojedynczej w 2004 roku. Zwyciężczyni czterech turniejów singlowych i czterdziestu czterech turniejów deblowych z cyklu rozgrywek WTA. Była liderka światowej klasyfikacji kobiet w grze podwójnej. Uczestniczka letnich igrzysk olimpijskich w latach 1996, 2000 i 2004. Brązowa medalistka igrzysk olimpijskich w Atenach w grze podwójnej. Reprezentantka Argentyny w Pucharze Federacji.
Kariera tenisowa.
Jako młoda dziewczyna Paola grywała w tenisa dla rozrywki, nie myśląc o uprawianiu tej dyscypliny zawodowo. Do zmiany stanowiska zachęciła ją słynna rodaczka, Gabriela Sabatini, która wywarła ogromny wpływ na karierę Suárez. Już od 1990 roku występowała w turniejach rangi ITF. Do 1993 roku wygrywała te turnieje w obydwu konkurencjach, to jest grze pojedynczej i podwójnej. W 1993 roku zadebiutowała w turnieju zawodowym w Canberze, docierając od razu do ćwierćfinału.
1 marca 1994 Paola została zawodową tenisistką. W czwartym swoim występie w turnieju WTA, w Pradze dotarła do półfinału, poprawiając swój najlepszy wynik w karierze. Zadebiutowała w Roland Garros jako kwalifikantka i choć odpadła już w pierwszej rundzie, to w najbliższym notowaniu rankingowym, 6 czerwca, została po raz pierwszy sklasyfikowana w czołowej setce singlowego rankingu tenisistek.
Po sezonie 1995, gdy Paola występowała głównie w turniejach ITF, nadszedł czas na przełom rok później. Argentynka doszła do półfinału zawodów w Bol i wygrała tam turniej gry podwójnej. Było to jej pierwsze deblowe zwycięstwo w karierze. W 1997 jej najlepszym wynikiem była trzecia runda US Open. W roku 1998 zapewniła sobie miejsce w historii argentyńskiego i światowego tenisa, wygrywając pierwszy turniej singlowy i kilka deblowych; zarówno w cyklu WTA, jak i ITF. W roku 1999 najlepszym wynikiem Paoli był turniej w Madrycie. Jako szczęśliwa przegrana doszła do finału, pokonując Patty Schnyder, Chandę Rubin i Magüi Sernę. Wygrała turniej gry podwójnej w parze z Virginią Ruano Pascual, z którą stworzyła jeden z największych debli w historii tenisa.
W roku 2000 Argentynka miała już wyrobioną markę, a swój talent przypieczętowała pięcioma wygranymi turniejami deblowymi, wicemistrzostwem Roland Garros w deblu oraz singlowym finałem w brazylijskim São Paulo. Zajęła miejsce wśród pięćdziesięciu najlepszych tenisistek świata. Odniosła swoje najważniejsze zwycięstwo w karierze, pokonując w Amelia Island Serenę Williams, a potem także Annę Kurnikową. Zakwalifikowała się do turnieju mistrzyń w grze podwójnej.
Pierwsza połowa sezonu 2001 przyniosła Paoli pierwsze mistrzostwo wielkoszlemowe w deblu, odniesione wraz z hiszpańską partnerką w Paryżu. Tam też została wicemistrzynią gry mieszanej. Wygrała turniej singlowy i dwa inne turnieje deblowe. Po francuskiej lewie Wielkiego Szlema Argentynka odniosła kontuzję kostki, a potem ramienia, które wyeliminowały ją z rozgrywek niemalże do końca sezonu.
Powrót okazał się udany i w roku 2002 Argentynka została liderką światowej klasyfikacji deblistek, wciąż utrzymując wysoką pozycję w rankingu singlowym. Wygrała siedem turniejów deblowych; w grze pojedynczej pokonała Sandrine Testud. Obroniła deblowy tytuł na Roland Garros, dokładając do kolekcji trofeum z kortów Flushing Meadows. Finalistka Australian Open w grze mieszanej.
Wygrywając turniej w Wiedniu w 2003 roku została dziesiątą kobietą w historii, która wygrała turniej singlowy, będąc klasyfikowaną na szczycie rankingu deblistek. W Toronto pokonała Słowaczkę Danielę Hantuchovą. W drodze do czwartej rundy Wimbledonu wygrała z Magdaleną Maleewą. Osiągnęła ćwierćfinał US Open jako pierwsza Argentynka od 1995 roku. Wyniki te zapewniły jej miejsce wśród dwudziestu najlepszych tenisistek na świecie w grze pojedynczej. W deblu wygrała pięć z dziesięciu finałów turniejowych; uczestniczyła we wszystkich finałach wielkoszlemowych, zdobywając trofeum US Open oraz pierwszy tytuł w turnieju mistrzyń. Utraciła czołowe miejsce rankingowe w klasyfikacji deblowej, ale odzyskała je po zwycięstwie w Los Angeles.
W 2004 roku osiągnęła półfinał Roland Garros w grze pojedynczej, co pozostało jej najlepszym wynikiem w tej konkurencji już do końca zawodowej kariery. Pokonała między innymi Mariję Szarapową. Wygrała czwarty turniej singlowy, ostatni w występach zawodowych. Awansowała do czołowej dziesiątki klasyfikacji singlowej WTA. W grze podwójnej wygrała wielkoszlemowy Australian Open i Roland Garros.
W pierwszej połowie roku 2005 wygrała deblowy Roland Garros i kilka innych turniejów w tej konkurencji. Wówczas doznała poważnej kontuzji biodra, które wkrótce zostało zoperowane.
Wróciła w 2006 roku, dochodząc do finału Wimbledonu w deblu. Londyńska impreza była jedyną brakującą Suárez i Pascual do skompletowanie Karierowego Wielkiego Szlema. Już nigdy nie otrzymały szansy na zwycięstwo na trawie All England Tennis Club. Wygrała kilka innych imprez deblowych. Jej zarobki na korcie przekroczyły pięć milionów złotych.
W styczniu 2007 wygrała deblowy turniej w Auckland w parze z Janette Husárovą. Po turnieju mistrzyń w 2006 roku nastąpiły zmiany wśród czołowych deblistek świata. Suárez i Ruano Pascual zaprzestały na jakiś czas ze sobą grać. Pascual rozpoczęła współpracę z rodaczką Anabel Mediną Garrigues. Argentynka zaczęła rzadziej pojawiać się na korcie. W lutym wygrała swój ostatni turniej zawodowy, 44, w Bogocie razem z Lourdes Domínguez Lino. Debel Suárez / Pascual powrócił na kilka występów w marcu. Po nieudanym turnieju Roland Garros Paola planowała zakończenie kariery po turnieju wimbledońskim. Ostatecznie jednak zagrała jeszcze w San Diego. Ostatni zawodowy mecz rozegrała 1 września podczas turnieju mieszanego US Open. W parze z Kevinem Ullyettem przegrali z Liezel Huber i Jamiem Murrayem.
4 września 2007 Paola zakończyła zawodową karierę sportową. W 2012 wznowiła starty w rozgrywkach deblowych ze względu na planowany występ w Letnich Igrzyskach Olimpijskich w Londynie wraz z Giselą Dulko. Osiągnęły półfinały w Monterrey, Acapulco, Miami i Stuttgarcie, lecz podczas turnieju olimpijskiego przegrały w pierwszej rundzie z chińską parą Li Na - Zhang Shuai 4:6, 2:6. Ostatni występ zaliczyła tydzień później, w sierpniu 2012 roku. W parze z Wierą Duszewiną doszła do drugiej rundy w Cincinnati.

</doc>
<doc id="448914" url="https://pl.wikipedia.org/wiki?curid=448914" title="Powstanie węgierskie">
Powstanie węgierskie



</doc>
<doc id="448916" url="https://pl.wikipedia.org/wiki?curid=448916" title="Dom generalny">
Dom generalny

Dom generalny - siedziba generała zakonu i zarządu generalnego.
Główny dom zakonu, często jest też domem macierzystym danego instytutu, czyli miejscem jego powstania, lub jedną z jego pierwszych fundacji.

</doc>
<doc id="448917" url="https://pl.wikipedia.org/wiki?curid=448917" title="Rewolucja węgierska">
Rewolucja węgierska



</doc>
<doc id="448918" url="https://pl.wikipedia.org/wiki?curid=448918" title="Biskupi kamieniccy">
Biskupi kamieniccy



</doc>
<doc id="448928" url="https://pl.wikipedia.org/wiki?curid=448928" title="Prawo Stowarzyszenia Apostolstwa Katolickiego">
Prawo Stowarzyszenia Apostolstwa Katolickiego

Prawo Stowarzyszenia Apostolstwa Katolickiego – zakonne prawo własne Stowarzyszenia Apostolstwa Katolickiego, czyli potocznie jego reguła.
Tekst Prawa Stowarzyszenia Apostolstwa Katolickiego (zatwierdzony po zmianach posoborowych) zatwierdzono w 1980, a wprowadzono w życie w roku następnym.
Następną modyfikację wprowadzono w 1990 po promulgacji przez Jana Pawła II nowego Kodeksu prawa kanonicznego.
Tekst składa się z preambuły (Wprowadzenia), Prawa Podstawowego i Uzupełniającego. To ostatnie może zmieniać pallotyńskie zebranie generalne.
Preambuła Prawa pallotynów jest taka sama dla Sióstr Pallotynek.
W 2007 roku weszły w życie modyfikacje będące wynikiem przystosowania Prawa do aktualnych zaleceń Kościoła.

</doc>
<doc id="448930" url="https://pl.wikipedia.org/wiki?curid=448930" title="Lubocza">
Lubocza

Lubocza – obszar Krakowa, dawna wieś podkrakowska, obecnie osiedle wchodzące w skład Dzielnicy XVII Wzgórza Krzesławickie.
Historia.
Pierwsza wzmianka o Luboczy pochodzi z przywilejów Bolesława Wstydliwego z 30 maja 1254 r. w Korczynie. W dokumencie potwierdza własność Sióstr Norbertanek ze Zwierzyńca - w ich posiadaniu było 37 wsi - w tym Lubocza. Z 13 grudnia 1527 roku pochodzi odpis tego dokumentu - znajduje się w dyplomie Zygmunta Starego. W 1276 roku wieś przez krakowskich mieszczan została osadzona na prawie magdeburskim.
Folwark oraz dwór został wybudowany w roku 1780.
Prawdopodobnie w 1794 roku przechodził tędy Tadeusz Kościuszko zmierzając ze swymi oddziałami pod Połaniec.
W 1914 roku zburzono (ze względów strategicznych dla armii austriackiej) połowę wsi (47 domów oraz drzewa owocowe) i zabrano drewno ze ścian domów do budowy schronów i rowów strzelniczych. Ludność została ewakuowana na przedmieścia Krakowa. W marcu 1915 roku ludność wróciła do domów - Rosjanie wycofali się przed zbliżającą się armią pruską. W tym czasie we wsi było dwóch stolarzy, szewców oraz dwie kuźnie i dwa prywatne sklepy spożywcze.
W 1928 roku przybyły (za naradą księcia metropolity Adama Stefana Sapiehy) siostry norbertanki, aby zapewnić dzieciom bezpłatne, katolickie wychowanie. Do tego celu przeznaczono dom dawnego rządcy. Klasztor zwierzyniecki wziął na siebie remont, wyposażenie i utrzymanie sióstr. Był to akt podziękowania za odzyskanie wsi przywłaszczonej przez wieloletnich dzierżawców Grzymków. Poświęcenie tejże ochronki nastąpiło 17 października 1928 roku.
Od 3 maja 1930 roku funkcjonowała w Luboczy Ochotnicza Straż Pożarna aż do 1950 roku, kiedy została wchłonięta przez Hutę.
W 1936 roku wybudowano Dom Ludowy (na skutek usilnych starań Rady Gromadzkiej), w którym skupiało się życie kulturalne i społeczne, była tam też sala ze sceną oraz sklep.
5 września 1939 roku do wsi wkroczyły wojska niemieckie, które zajęły Szkołę Podstawową nr 78 w Krakowie, przeznaczając ją na kwatery żołnierzy. 18 stycznia 1945 roku najechała niemiecka artyleria i czołgi (działa były zwrócone na wschód od szkoły). Następnego dnia zjawiła się armia radziecka. W wyniku walk zginęło kilku Niemców, a także zostały zniszczone dwa czołgi: niemiecki i radziecki.
20 września 1946 roku w Luboczy po raz pierwszy popłynął prąd elektryczny.
1 stycznia 1951 roku Lubocza została przyłączona do Krakowa.
14 listopada 2014 roku przy ul. Darwina 49a otwarto Narodowe Centrum Rugby 7, w którym trenować może reprezentacja Polski w tej dyscyplinie oraz okoliczni mieszkańcy. Kompleks składający się z boisk: trawiastego (100x70 m), ze sztuczną trawą (60x30 m) i wielofunkcyjnego oraz budynku z szatniami i świetlicą pozwala również uprawiać piłkę nożną, siatkówkę i koszykówkę. Operatorem centrum jest Nowa Huta Rugby Klub.
Demografia.
Obecna liczba mieszkańców Luboczy to 1100 osób.
Gospodarka.
W Luboczy znajduje się kilka firm i zakładów pracy, w tym między innymi:
Życie religijne.
W Luboczy znajduje się, erygowana w 1985 roku, parafia i kościół Najświętszego Serca Pana Jezusa oraz kaplica poświęcona w 1930 r. i przebudowana w latach 80. ubiegłego wieku.
Obecnym proboszczem jest ks. Antoni Baron, ur. 1955 Kraków.
Opieka zdrowotna.
Przychodnia w Luboczy znajdująca się przy ulicy Lubockiej 53
oferuje:
Inne obiekty.
Przy ulicy Sybiraków 1 znajduje się założony 1 września 1969 roku Rodzinny Ogród Działkowy Lubocza-1. Zajmuje on obszar 14 ha, który jest podzielony na 286 działek. W 1978 roku na terenie ogrodu otwarto mieszczący około 200 osób budynek świetlicy.
Dojazd.
Przez osiedle jadą trzy autobusy komunikacji miejskiej MPK: 110 (Aleja Przyjaźni - Aleja Przyjaźni - Węgrzynowice), 117 (Kombinat - Łuczanowice), 160 (Aleja Przyjaźni - Ruszcza), ( oraz 242 (Kombinat - Krzysztoforzyce).
W pobliżu osiedla znajduje się osobowy przystanek kolejowy Kraków Lubocza.

</doc>
<doc id="448931" url="https://pl.wikipedia.org/wiki?curid=448931" title="Węgrzynowice (Kraków)">
Węgrzynowice (Kraków)

Węgrzynowice – obszar Krakowa wchodzący w skład Dzielnicy XVII Wzgórza Krzesławickie.
Dawna wieś, przyłączona do Krakowa 1 stycznia 1986 roku, jako osiedle dzielnicy Nowa Huta. Położone są w północno-wschodniej części miasta.

</doc>
<doc id="448934" url="https://pl.wikipedia.org/wiki?curid=448934" title="Zesławice">
Zesławice

Zesławice – obszar Krakowa wchodzący w skład Dzielnicy XVII Wzgórza Krzesławickie, dawna niewielka wieś położona ok. 10 km na północny wschód od centrum Krakowa.
Nazwa Zesławice jest patronimikiem od imion: Zysław, Zdziesław, Zdzisław.
Historyczna zabudowa Zesławic zamyka się w obecnych ulicach: Jeziorany i Nad Baranówką.
Historia.
Pierwsza wzmianka o wsi Zesławice pochodzi z 1348 r., kiedy była własnością zakonu cystersów w Mogile. Prawdopodobnie stan ten nie uległ zmianie do roku 1832, kiedy Komisja Włościańska oczynszowała Zesławice wraz z innymi wsiami należącymi do Cystersów.
Od powstania podlegała parafii w Raciborowicach, podobnie jak wszystkie okoliczne wsie.
W XVIII w. w Zesławicach była karczma, folwark i młyn na potoku Baranówka zwany "Blechem".
W ramach rozbudowy Twierdzy Kraków w latach 1892–1896 w bezpośrednim sąsiedztwie Zesławic wybudowano fort pancerny „Dłubnia”, którego zadaniem było ryglowanie doliny Dłubni. Miał współpracować z położonym na wschodzie krzesławickim i mistrzejowickim na zachodzie. Nie zachował się szaniec piechoty № IS.VI.1.
W 1914 roku w ramach przygotowań do oblężenia Twierdzy Kraków, zabudowania Zesławic zostały całkowicie rozebrane, a mieszkańcy wysiedleni(częściowo do Krakowa). Czyszczeniem przedpól fortów objęto wówczas większość okolicznych wsi. Po zakończeniu działań wojennych zezwolono na ponowną zabudowę i z tego okresu zachowało się (do pocz. XXI wieku) kilka drewnianych domów (nr.: 14, 19, 21).
Zesławice zostały w 1949 częścią miasta Nowa Huta, a 1 stycznia 1951 włączono je do Krakowa jako LVI dzielnicę katastralną i osiedle dzielnicy Nowa Huta.
Środowisko, demografia.
Zesławice były jedną z mniejszych w okolicy wsi – pod koniec XVIII w. liczyły 17 domów i ok. 110 mieszkańców, w połowie XIX wieku – nieco ponad 20 domów, a w latach 30. XX w. – 14 domów.
Prawdopodobnie (przejściowo) w XX w. do Zesławic przyłączono jako przysiółek pobliską niewielką wieś Dłubnię, liczącą w latach 30. XX w. 25 domów.
Zesławice miały charakter rolniczy, czemu sprzyjały żyzne gleby Wzgórz Krzesławickich (tereny lessowe Płaskowyżu Proszowickiego). W 1952 r. w Zesławicach powstała cegielnia (oraz kopalnia odkrywkowa gliny), której produkty wykorzystywano do budowy kombinatu Huty im. Lenina i osiedli dzielnicy Nowej Huty. Znalazła w niej pracę część mieszkańców Zesławic. Większe zmiany związane były z wywłaszczeniami z gruntów rolnych (zajętych m.in. pod cegielnie i odkrywki gliny), a przez to odcięciem tradycyjnych źródeł utrzymania i często koniecznością przeprowadzenia się do blokowisk Nowej Huty.
Nazwiska typowe dla Zesławic: Baran, Perlik, Bochenek (do XIX w.).

</doc>
<doc id="448935" url="https://pl.wikipedia.org/wiki?curid=448935" title="Dłubnia (Kraków)">
Dłubnia (Kraków)

Dłubnia – osiedle w Krakowie wchodzące w skład Dzielnicy XVII Wzgórza Krzesławickie. Dawniej wieś podkrakowska.
Historia.
Dłubnia była niewielką wsią zlokalizowaną w dolinie rzeki Dłubni, na lewym jej brzegu, niecałe 8 km na północny wschód od centrum Krakowa. W 1914 roku w ramach przygotowań Twierdzy Kraków do oblężenia, zabudowania Dłubni zostały co najmniej częściowo rozebrane, a ludność przesiedlona. Przez pewien czas w XX wieku Dłubnia była przysiółkiem Zesławic. W latach 30. XX wieku liczyła 25 domów.
W 1951 roku Dłubnia została włączona do Krakowa jako część LXI dzielnicy katastralnej Zesławice. W latach 50. XX wieku nasyp nowo budowanej linii kolejowej nr 95 podzielił dawną wieś na dwie części. Po II wojnie światowej w wyniku wywłaszczeń z gruntów rolnych i rosnącej urbanizacji najbliższej okolicy związanej z budową nowej zabudowy mieszkaniowej, głównie jednorodzinnej - Osiedle Na Stoku, nastąpiło gwałtowne odejście od tradycyjnego, rolniczego gospodarowania.
Historyczna zabudowa dawnej wsi znajduje się wzdłuż ulic Petőfiego, Zakładowej i Zesławickiej oraz po północnej stronie ulicy Łowińskiego. Obecnie ze starej zabudowy wsi pozostały pojedyncze obiekty, np. duży dom mieszkalny przy ulicy Petőfiego 1, prawdopodobnie wybudowany bezpośrednio po zakończeniu I wojny światowej.
Od nazwy wsi pochodzi nazwa wybudowanego w latach 90. XIX wieku na pobliskim wzgórzu fortu pancernego „Dłubnia” (nr 49a). Wcześniej, na wzgórzu nad Dłubnią znajdował się niezachowany do dnia dzisiejszego szaniec piechoty IS-VI-1.

</doc>
<doc id="448936" url="https://pl.wikipedia.org/wiki?curid=448936" title="Hrothgar">
Hrothgar



</doc>
<doc id="448937" url="https://pl.wikipedia.org/wiki?curid=448937" title="Osiedle Na Stoku">
Osiedle Na Stoku

Osiedle Na Stoku – osiedle Krakowa wchodzące w skład Dzielnicy XVII Wzgórza Krzesławickie.
Jedno z później wybudowanych osiedli nowohuckich. Początkowo miało stać się miejscem, gdzie mieszkali sami najbardziej zasłużeni dla budowania Nowej Huty, jednakże z czasem przekształciło się w dostępny dla wszystkich obszar, gdzie wzniesiono wiele bloków mieszkalnych. Osiedle ulokowane zostało na jednym ze zboczy Wzgórz Krzesławickich, najwyżej położonych wzniesień Krakowa. Ze względu na swe walory widokowe i czyste powietrze jest bardzo cenionym miejscem zamieszkania. W końcu lat 70. i w latach 80. zbudowano na Stokach tak zwane „osiedle Domków Jednorodzinnych”, a także jeden z najdłuższych bloków w Krakowie znajdujący się przy ul. Sándora Petőfiego (10–26).
Komunikacja.
Na obrzeżach osiedla znajduje się pętla autobusowa, do której kursują 3 linie autobusowe:

</doc>
<doc id="448940" url="https://pl.wikipedia.org/wiki?curid=448940" title="Kevin Williamson (scenarzysta)">
Kevin Williamson (scenarzysta)

Kevin Meade Williamson (ur. 14 marca 1965 w New Bern) – amerykański scenarzysta i aktor.

</doc>
<doc id="448943" url="https://pl.wikipedia.org/wiki?curid=448943" title="Pałątkowate">
Pałątkowate

Pałątkowate (Lestidae) – rodzina owadów z rzędu ważek zaliczana do podrzędu ważek równoskrzydłych (Zygoptera). Charakteryzują się metalicznie zielonym lub miedzianym ubarwieniem ciała oraz wydłużoną pterostygmą. 
Systematyka.
Do rodziny pałątkowatych zaliczane są następujące rodzaje:
Rodzaje te niekiedy grupowane są w podrodzinach: Lestinae i Sympecmatinae.
Rodzajem typowym jest "Lestes".
Pałątkowate Polski.
W odonatofaunie Polski występują gatunki:
Pałątka wielkoplama odnotowana została w Polsce tylko 1 raz, w 1961 roku.
Jeden gatunek – straszka północna – jest objęty ochroną częściową.

</doc>
<doc id="448944" url="https://pl.wikipedia.org/wiki?curid=448944" title="Osiedle Albertyńskie">
Osiedle Albertyńskie

Osiedle Albertyńskie (powstało jako osiedle Bieńczyce E następnie nosiło nazwę, do roku 1991, osiedle XX-lecia PRL) – osiedle w Krakowie wchodzące w skład Dzielnicy XVI Bieńczyce, niestanowiące jednostki pomocniczej niższego rzędu w ramach dzielnicy.
Historia.
Osiedle Albertyńskie stanowi część Bieńczyc Nowych – założenia architektoniczno-urbanistycznego, w zamierzeniu stanowiącego rozbudowę dzielnicy Nowa Huta w kierunku północno-zachodnim. W 1959 roku w wyniku konkursu na projekt założenia wybrano koncepcję autorstwa warszawskiej architekt Jadwigi Guzickiej z zespołem w którym za projekt urbanistyczny odpowiadali Anna Basista i Jan Lewandowski, a za architekturę budynków Kazimierz Chodorowski, Stefan Golonka oraz konstruktor dr inż. Tadeusz Kantarek. Całe założenie było projektowane dla ok. 30 tys. mieszkańców – ok. 5,5 tys. na jednym osiedlu. Cechuje je luźna zabudowa budynkami wolnostojącymi z przeważającą zabudową 5- i 11-kondygnacyjną. Główną osią zespołu urbanistycznego jest park Planty Bieńczyckie, wzorowane na Plantach Krakowskich, który spaja osiedla wchodzące w skład zespołu w jedną urbanistyczną całość. Wzdłuż parkowej osi zaplanowano obiekty użyteczności publicznej – szkoły, przedszkola, domy handlowe, domy kultury, biblioteki. Oprócz Osiedla Albertyńskiego w skład Bieńczyc Nowych wchodzą jeszcze osiedla Strusia, Kalinowe, Na Lotnisku, Wysokie, Kazimierzowskie, Jagiellońskie, Przy Arce, Niepodległości oraz Złotej Jesieni. Realizacja zespołu urbanistycznego odbyła się w latach 1962–1979.
Było to pierwsze osiedle powstałe za linią ulicy Kocmyrzowskiej, po jej zachodniej stronie, poza tzw. „starą Nową Hutą”. Chociaż wcześniej od niego zaczęły powstawać osiedla na Wzgórzach Krzesławickich. Jego budowę rozpoczęto w 1962 roku. Zbudowano je w odległości ok. 1 kilometra od dzisiejszego Ronda Kocmyrzowskiego a między nim a osiedlem Spółdzielczym znajdowały się wówczas bazy firm budowlanych. Ukończone zostało w 1967 roku.
Usytuowanie.
Osiedle sąsiaduje:
Na osiedlu znajduje się Szkoła Podstawowa nr 100 im. Adama Mickiewicza oraz dwa przedszkola, przychodnia i hotel.

</doc>
<doc id="448946" url="https://pl.wikipedia.org/wiki?curid=448946" title="Anna Ruska">
Anna Ruska



</doc>
<doc id="448947" url="https://pl.wikipedia.org/wiki?curid=448947" title="Osiedle Jagiellońskie">
Osiedle Jagiellońskie



</doc>
<doc id="448948" url="https://pl.wikipedia.org/wiki?curid=448948" title="Osiedle Kalinowe">
Osiedle Kalinowe

Osiedle Kalinowe – osiedle w Krakowie wchodzące w skład Dzielnicy XVI Bieńczyce, niestanowiące jednostki pomocniczej niższego rzędu w ramach dzielnicy.
Historia.
Osiedle Kalinowe stanowi część Bieńczyc Nowych - założenia architektoniczno-urbanistycznego, w zamierzeniu stanowiącego rozbudowę dzielnicy Nowa Huta w kierunku północno-zachodnim. W 1959 roku w wyniku konkursu na projekt założenia wybrano koncepcję autorstwa warszawskiej architekt Jadwigi Guzickiej z zespołem w którym za projekt urbanistyczny odpowiadali Anna Basista i Jan Lewandowski a za architekturę budynków Kazimierz Chodorowski, Stefan Golonka oraz konstruktor dr inż. Tadeusz Kantarek. Całe założenie było projektowane dla ok. 30 tys. mieszkańców - ok. 5,5 tys. na jednym osiedlu. Cechuje je luźna zabudowa budynkami wolnostojącymi z przeważającą zabudową 5- i 11-kondygnacyjną. Główną osią zespołu urbanistycznego jest park Planty Bieńczyckie, wzorowane na Plantach Krakowskich, który spaja osiedla wchodzące w skład zespołu w jedną urbanistyczną całość. Wzdłuż parkowej osi zaplanowano obiekty użyteczności publicznej – szkoły, przedszkola, domy handlowe, domy kultury, biblioteki. Oprócz Osiedla Kalinowego w skład Bieńczyc Nowych wchodzą jeszcze osiedla Strusia, Na Lotnisku, Wysokie, Kazimierzowskie, Jagiellońskie, Przy Arce, Niepodległości, Albertyńskie oraz Złotej Jesieni. Realizacja zespołu urbanistycznego odbyła się w latach 1962–1979.
Osiedle Kalinowe było realizowane w drugiej połowie lat 60. XX wieku. Wszystkie budynki pierwotnego założenia zostały ukończone do 1970 roku.
Usytuowanie i rozplanowanie.
Osiedle ograniczone jest ulicami: od północy Mikołajczyka, od wschodu Dunikowskiego, od południa Plantami Bieńczyckimi, od zachodu Okulickiego.
Spośród zabudowy mieszkaniowej na osiedlu przeważają bloki czteropiętrowe – jest ich tu 11. Oprócz tego w zachodniej części osiedla znajduje się 5 bloków dziesięciopiętrowych.
Na osiedlu znajdują się szkoła podstawowa i kościół św. Józefa oraz boisko ze sztuczną trawą i oświetleniem na terenie Młodzieżowego Domu Kultury im. Janusza Korczaka, gdzie od 2005 roku organizowane są rozgrywki Nowohuckiej Ligi Piłkarskiej. 
Na terenie osiedla w pawilonie pod numerem 4 znajduje się siedziba Rady i Zarządu Dzielnicy XVI Bieńczyce. W tym samym pawilonie swoją siedzibę mają też Poczta Polska, Filia 51 Biblioteki Kraków oraz inne punkty handlowe i usługowe.

</doc>
<doc id="448949" url="https://pl.wikipedia.org/wiki?curid=448949" title="Literatura podmiotu">
Literatura podmiotu

Literatura podmiotu – wykaz bibliograficzny dzieł podmiotu, o którego twórczości pisze się w pracy, umieszczany zazwyczaj na końcu pracy wraz z literaturą przedmiotu. Stosowany tylko w nielicznych pracach umożliwia wyodrębnienie z zestawienia bibliograficznego grupy dzieł autora opisywanego w pracy.
Przykładowo: literaturą przedmiotu w pracy poświęconej motywowi śmierci w twórczości Adama Mickiewicza byłby opis bibliograficzny wszystkich pozycji wykorzystanych w pracy, a opisujących ten motyw w dziełach Mickiewicza, zaś literaturą podmiotu byłaby lista dzieł Adama Mickiewicza, w których ten motyw występuje i które zostały wykorzystane w pracy.
Literatura podmiotu odpowiada w pewnym zakresie pojęciu źródła pierwotne, a niekiedy jest określana w pracy jako spis dokumentów źródłowych.

</doc>
<doc id="448950" url="https://pl.wikipedia.org/wiki?curid=448950" title="Osiedle Kazimierzowskie">
Osiedle Kazimierzowskie

Osiedle Kazimierzowskie – osiedle w Krakowie wchodzące w skład Dzielnicy XVI Bieńczyce, niestanowiące jednostki pomocniczej niższego rzędu w ramach dzielnicy.
Historia.
Osiedle Kazimierzowskie stanowi część Bieńczyc Nowych - założenia architektoniczno-urbanistycznego, w zamierzeniu stanowiącego rozbudowę dzielnicy Nowa Huta w kierunku północno-zachodnim. W 1959 roku w wyniku konkursu na projekt założenia wybrano koncepcję autorstwa warszawskiej architekt Jadwigi Guzickiej z zespołem w którym za projekt urbanistyczny odpowiadali Anna Basista i Jan Lewandowski a za architekturę budynków Kazimierz Chodorowski, Stefan Golonka oraz konstruktor dr inż. Tadeusz Kantarek. Całe założenie było projektowane dla ok. 30 tys. mieszkańców - ok. 5,5 tys. na jednym osiedlu. Cechuje je luźna zabudowa budynkami wolnostojącymi z przeważającą zabudową 5- i 11-kondygnacyjną. Główną osią zespołu urbanistycznego jest park Planty Bieńczyckie, wzorowane na Plantach Krakowskich, który spaja osiedla wchodzące w skład zespołu w jedną urbanistyczną całość. Wzdłuż parkowej osi zaplanowano obiekty użyteczności publicznej - szkoły, przedszkola, domy handlowe, domy kultury, biblioteki. Oprócz Osiedla Kazimierzowskiego w skład Bieńczyc Nowych wchodzą jeszcze osiedla Strusia, Kalinowe, Na Lotnisku, Wysokie, Jagiellońskie, Przy Arce, Niepodległości, Albertyńskie oraz Złotej Jesieni. Realizacja zespołu urbanistycznego odbyła się w latach 1962-1979.
Usytuowanie i rozplanowanie.
Za granice osiedla można uznać: od południa – aleja gen. Andersa, od zachodu – ulica Broniewskiego, od północy – Planty Bieńczyckie oraz od wschodu – ulica Szajnowicza-Iwanowa.
Osiedle składa się z 9 bloków czteropiętrowych, 3 wieżowców dziesięciopiętrowych oraz 9 bloków czteropiętrowych typu „puchatki”. Na osiedlu wybudowano także nowy blok nr 27 z końca lat 80. Pod nr 30 znajduje się typowy dla lat 60. pawilon handlowy. Mieścił on niegdyś restaurację „Orion” otwartą w lutym 1967 roku. Do dziś w jego kompleksie znajduje się jedna z najstarszych aptek Nowej Huty – Apteka „Pod Jarzębinami”.

</doc>
<doc id="448951" url="https://pl.wikipedia.org/wiki?curid=448951" title="Alsthom">
Alsthom



</doc>
<doc id="448952" url="https://pl.wikipedia.org/wiki?curid=448952" title="Osiedle Kościuszkowskie">
Osiedle Kościuszkowskie

Osiedle Kościuszkowskie – osiedle Krakowa wchodzące w skład Dzielnicy XVI Bieńczyce, niestanowiące jednostki pomocniczej niższego rzędu w ramach dzielnicy.
Choć to jedno z mniejszych osiedli Krakowa, znajduje się tutaj najdłuższy w Krakowie (a prawdopodobnie w całej w Polsce południowej) blok – pod jednym numerem budynku nr 6 znajduje się 472 lokali mieszkalnych.
Poza tym na osiedlu znajdują się bank, szkoła wyższa, siedziby dwóch Prokuratur Rejonowych – Kraków Prądnik Biały i Kraków Krowodrza, szkoła podstawowa, przedszkole, dwa gabinety stomatologiczne, zakład fryzjerski, pawilon handlowy i kilka pomniejszych sklepików spożywczych.

</doc>
<doc id="448953" url="https://pl.wikipedia.org/wiki?curid=448953" title="Złota Bulla Karola IV">
Złota Bulla Karola IV

Złota Bulla Karola IV – dokument reformujący ustrój Świętego Cesarstwa Rzymskiego. Wydana przez Karola IV Luksemburskiego. Przyjęta w 1356 r. na sejmie w Norymberdze, obowiązywała aż do XIX w.
W roku 2013 została wpisana na listę UNESCO "Pamięć Świata".
Postanowienia.
Bulla ogłoszona 10 stycznia 1356, sankcjonowała nowy ustrój Rzeszy. Ustalała liczbę siedmiu elektorów:
trzech elektorów duchownych:
i czterech elektorów świeckich:
Tych siedmiu elektorów miało wybierać cesarza. Reprezentowali dwa stany - świecki i duchowny. Stanowiska miały w przypadku świeckich zawsze przechodzić na najstarszego syna. Po śmierci króla, kanclerz Rzeszy zwoływał w ciągu miesiąca sejm do Frankfurtu nad Menem. Bulla dawała ogromne prawa elektorom w swoich posiadłościach, w praktyce czyniąc ich niezależnymi.
Elekt przez sam wybór otrzymywał jedynie godność króla Rzymian z prawem do koronacji na cesarza. Przy jego wyborze obowiązywała większość głosów z decydującym głosem arcybiskupa Moguncji. Koronacji na króla dokonywano w Akwizgranie, na cesarza zaś w Rzymie, dokąd organizowano uroczystą wyprawę koronacyjną.
W okresie bezkrólewia rządy sprawować miał palatyn reński oraz książę saski jako Wikariusze Świętego Cesarstwa Rzymskiego.
Złota Bulla dawała szereg uprawnień elektorom w celu zabezpieczenia ich przed naciskami oraz przed konfliktami o uprawnienia elektorskie:

</doc>
<doc id="448955" url="https://pl.wikipedia.org/wiki?curid=448955" title="Osiedle Na Lotnisku">
Osiedle Na Lotnisku

Osiedle Na Lotnisku – osiedle w Krakowie wchodzące w skład Dzielnicy XVI Bieńczyce, niestanowiące jednostki pomocniczej niższego rzędu w ramach dzielnicy.
Historia.
Osiedle Na Lotnisku stanowi część Bieńczyc Nowych – założenia architektoniczno-urbanistycznego, w zamierzeniu stanowiącego rozbudowę dzielnicy Nowa Huta w kierunku północno-zachodnim. W 1959 roku w wyniku konkursu na projekt założenia wybrano koncepcję autorstwa warszawskiej architekt Jadwigi Guzickiej z zespołem w którym za projekt urbanistyczny odpowiadali Anna Basista i Jan Lewandowski, a za architekturę budynków Kazimierz Chodorowski, Stefan Golonka oraz konstruktor dr inż. Tadeusz Kantarek. Całe założenie było projektowane dla ok. 30 tys. mieszkańców – ok. 5,5 tys. na jednym osiedlu. Cechuje je luźna zabudowa budynkami wolnostojącymi z przeważającą zabudową 5- i 11-kondygnacyjną. Główną osią zespołu urbanistycznego jest park Planty Bieńczyckie, wzorowane na Plantach Krakowskich, który spaja osiedla wchodzące w skład zespołu w jedną urbanistyczną całość. Wzdłuż parkowej osi zaplanowano obiekty użyteczności publicznej – szkoły, przedszkola, domy handlowe, domy kultury, biblioteki. Oprócz Osiedla Na Lotnisku w skład Bieńczyc Nowych wchodzą jeszcze osiedla Strusia, Kalinowe, Wysokie, Kazimierzowskie, Jagiellońskie, Przy Arce, Niepodległości, Albertyńskie oraz Złotej Jesieni. Realizacja zespołu urbanistycznego odbyła się w latach 1962–1979.
Nazwa.
Nazwa osiedla pochodzi od znajdującego się niedaleko na południe od osiedla dawnego lotniska w Czyżynach.
Usytuowanie i rozplanowanie.
Osiedle jest ograniczone ulicami: od południa – aleją gen. W. Andersa, od północy – Plantami Bieńczyckimi, od wschodu – W. Broniewskiego oraz od zachodu – X. Dunikowskiego.
Osiedle składa się z trzech wieżowców dziesięciopiętrowych (nr 19, 20, 21) i siedmiu bloków czteropiętrowych (nr 16, 17, 18, 9, 8, 7, 6). Na terenie osiedla od strony ulicy Broniewskiego, obok DH „Wanda” w latach 2015–2017 zbudowano nowy, dziesięciopiętrowy blok mieszkalny, sklep „Aldi” oraz Park Handlowy „Na Lotnisku”, który przyjął nazwę od osiedla.

</doc>
<doc id="448956" url="https://pl.wikipedia.org/wiki?curid=448956" title="Osiedle Niepodległości (Kraków)">
Osiedle Niepodległości (Kraków)

Osiedle Niepodległości – osiedle w Krakowie wchodzące w skład Dzielnicy XVI Bieńczyce, niestanowiące jednostki pomocniczej niższego rzędu w ramach dzielnicy. 
Historia.
Osiedle Niepodległości stanowi część Bieńczyc Nowych - założenia architektoniczno-urbanistycznego, w zamierzeniu stanowiącego rozbudowę dzielnicy Nowa Huta w kierunku północno-zachodnim. W 1959 roku w wyniku konkursu na projekt założenia wybrano koncepcję autorstwa warszawskiej architekt Jadwigi Guzickiej z zespołem w którym za projekt urbanistyczny odpowiadali Anna Basista i Jan Lewandowski a za architekturę budynków Kazimierz Chodorowski, Stefan Golonka oraz konstruktor dr inż. Tadeusz Kantarek. Całe założenie było projektowane dla ok. 30 tys. mieszkańców - ok. 5,5 tys. na jednym osiedlu. Cechuje je luźna zabudowa budynkami wolnostojącymi z przeważającą zabudową 5- i 11-kondygnacyjną. Główną osią zespołu urbanistycznego jest park Planty Bieńczyckie, wzorowane na Plantach Krakowskich, który spaja osiedla wchodzące w skład zespołu w jedną urbanistyczną całość. Wzdłuż parkowej osi zaplanowano obiekty użyteczności publicznej - szkoły, przedszkola, domy handlowe, domy kultury, biblioteki. Oprócz Osiedla Niepodległości w skład Bieńczyc Nowych wchodzą jeszcze osiedla Strusia, Kalinowe, Na Lotnisku, Wysokie, Kazimierzowskie, Jagiellońskie, Przy Arce, Albertyńskie oraz Złotej Jesieni. Realizacja zespołu urbanistycznego odbyła się w latach 1962-1979.
Chociaż jest częścią Bieńczyc Nowych, założenia, które miało czas swojej realizacji w większości w latach 60. XX wieku, to Osiedle Niepodległości, razem z podobnym osiedlem Przy Arce powstawały w latach 70. XX wieku. Z tym faktem są one najmłodszymi osiedlami wchodzącymi w skład zespołu urbanistycznego. Wcześniej, od lat 60. w ich miejscu miały swoją siedzibę bazy firm budowlanych. Osiedle powstawało od roku 1972. Pierwsi mieszkańcy wprowadzili się w roku 1974 do trzech bloków – bloku nr 7, nr 8 i nr 9 (jest to ciąg trzech połączonych ze sobą, czteropiętrowych bloków, nie posiadających windy). Tzw. „puchatki” (czteropiętrowe bloki mieszkalne w kształcie bryły prostopadłościanu z wejściami do klatek z dwóch przeciwnych stron) zostały zbudowane w drugiej połowie lat 70. XX wieku.
Rozwój i wygląd osiedla.
Na terenie osiedla znajduje się 18 bloków. Osiedle jest odnawiane od 2000 roku – powstają brukowane chodniki i parkingi oraz są odmalowywane i ocieplane bloki mieszkalne.
W bliskim sąsiedztwie osiedla znajduje się Plac Targowy „Tomex”. Z drugiej strony znajduje się dom turystyczny „Lipsk”. Z osiedla Niepodległości jest około 500 metrów do centrum handlowego Carrefour Czyżyny.
Na terenie osiedla znajduje się dużo zagospodarowanej zieleni oraz trzy place zabaw z huśtawkami, piaskownicami i nowymi ławkami.
Parafia.
Wierni kościoła rzymskokatolickiego z Osiedla Niepodległości należą do parafii Matki Bożej Królowej Polski.
Usytuowanie i komunikacja.
Osiedle Niepodległości jest usytuowane obok Ronda Kocmyrzowskiego. Znajdują się tu przystanki tramwajowe oraz autobusowe – w okolice osiedla można więc dostać się tramwajami.
Osiedle Niepodległości graniczy bezpośrednio z osiedlem Albertyńskim, z osiedlem Przy Arce (oddzielone od niego Aleją gen. Andersa) oraz z osiedlem Spółdzielczym (oddzielone ulicą Bieńczycką).

</doc>
<doc id="448957" url="https://pl.wikipedia.org/wiki?curid=448957" title="Osiedle Przy Arce">
Osiedle Przy Arce

Osiedle Przy Arce (do roku 1991 osiedle Dąbrowszczaków) – osiedle w Krakowie wchodzące w skład Dzielnicy XVI Bieńczyce, niestanowiące jednostki pomocniczej niższego rzędu w ramach dzielnicy.
Historia.
Osiedle Przy Arce stanowi część Bieńczyc Nowych - założenia architektoniczno-urbanistycznego, w zamierzeniu stanowiącego rozbudowę dzielnicy Nowa Huta w kierunku północno-zachodnim. W 1959 roku w wyniku konkursu na projekt założenia wybrano koncepcję autorstwa warszawskiej architekt Jadwigi Guzickiej z zespołem w którym za projekt urbanistyczny odpowiadali Anna Basista i Jan Lewandowski a za architekturę budynków Kazimierz Chodorowski, Stefan Golonka oraz konstruktor dr inż. Tadeusz Kantarek. Całe założenie było projektowane dla ok. 30 tys. mieszkańców - ok. 5,5 tys. na jednym osiedlu. Cechuje je luźna zabudowa budynkami wolnostojącymi z przeważającą zabudową 5- i 11-kondygnacyjną. Główną osią zespołu urbanistycznego jest park Planty Bieńczyckie, wzorowane na Plantach Krakowskich, który spaja osiedla wchodzące w skład zespołu w jedną urbanistyczną całość. Wzdłuż parkowej osi zaplanowano obiekty użyteczności publicznej - szkoły, przedszkola, domy handlowe, domy kultury, biblioteki. Oprócz Osiedla Przy Arce w skład Bieńczyc Nowych wchodzą jeszcze osiedla Strusia, Kalinowe, Na Lotnisku, Wysokie, Kazimierzowskie, Jagiellońskie, Niepodległości, Albertyńskie oraz Złotej Jesieni. Realizacja zespołu urbanistycznego odbyła się w latach 1962-1979.
Usytuowanie i rozplanowanie.
Nazwę przyjęto od pobliskiego kościoła zwanego Arką Pana. Osiedle leży w kwartale ulic: Kocmyrzowskiej, Andersa, Szajnowicza Iwanowa i Obrońców Krzyża. Sąsiaduje od wschodu z Placem Targowym w Bieńczycach, a od południowego zachodu z bazarem Tomex. Osiedle zamieszkuje kilka tysięcy mieszkańców. W jego skład wchodzi sześć bloków dziesięciopiętrowych i trzynaście bloków czterokondygnacyjnych.
Na os. Przy Arce są też duży plac zabaw dla dzieci pomiędzy blokami 2 a 5 oraz mniejszy za blokiem 2, których właścicielem jest SM „Jutrzenka”, Przedszkole Samorządowe nr 142, sklep spożywczy „Baśka”, apteka Niezapominajka oraz mniejsze punkty handlowe i usługowe. Centralnie przez osiedle przechodzą Planty Bieńczyckie, które ciągną się aż do granicy Dzielnicy XVI przy osiedlach Kalinowym i Strusia.
Przed blokiem nr 11, naprzeciwko kościoła Matki Bożej Królowej Polski (Arki Pana), został postawiony pomnik poświęcony Bogdanowi Włosikowi oraz pozostałym ofiarom stanu wojennego. Bogdan Włosik zginął nieopodal pomnika, zastrzelony przez kapitana SB podczas zamieszek 13 października 1982 roku.

</doc>
<doc id="448958" url="https://pl.wikipedia.org/wiki?curid=448958" title="Olszyna (dopływ Rady)">
Olszyna (dopływ Rady)

Olszyna ("Rudka") – potok w województwie podkarpackim, lewy dopływ Rady o długości 14,46 km. Jego źródła znajdują się w Lesie Zawarcie w pobliżu wsi Maćkowice. Potok płynie w kierunku północno-wschodnim, uchodząc do Rady w Zamojscach.
Miejscowości położone nad Rudką:

</doc>
<doc id="448961" url="https://pl.wikipedia.org/wiki?curid=448961" title="Osiedle Wysokie">
Osiedle Wysokie

Osiedle Wysokie – osiedle w Krakowie wchodzące w skład Dzielnicy XVI Bieńczyce, niestanowiące jednostki pomocniczej niższego rzędu w ramach dzielnicy.
Historia.
Osiedle Wysokie stanowi część Bieńczyc Nowych – założenia architektoniczno-urbanistycznego, w zamierzeniu stanowiącego rozbudowę dzielnicy Nowa Huta w kierunku północno-zachodnim. W 1959 roku w wyniku konkursu na projekt założenia wybrano koncepcję autorstwa warszawskiej architekt Jadwigi Guzickiej z zespołem w którym za projekt urbanistyczny odpowiadali Anna Basista i Jan Lewandowski, a za architekturę budynków Kazimierz Chodorowski, Stefan Golonka oraz konstruktor dr inż. Tadeusz Kantarek. Całe założenie było projektowane dla ok. 30 tys. mieszkańców – ok. 5,5 tys. na jednym osiedlu. Cechuje je luźna zabudowa budynkami wolnostojącymi z przeważającą zabudową 5- i 11-kondygnacyjną. Główną osią zespołu urbanistycznego jest park Planty Bieńczyckie, wzorowane na Plantach Krakowskich, który spaja osiedla wchodzące w skład zespołu w jedną urbanistyczną całość. Wzdłuż parkowej osi zaplanowano obiekty użyteczności publicznej – szkoły, przedszkola, domy handlowe, domy kultury, biblioteki. Oprócz Osiedla Wysokiego w skład Bieńczyc Nowych wchodzą jeszcze osiedla Strusia, Kalinowe, Na Lotnisku, Kazimierzowskie, Jagiellońskie, Przy Arce, Niepodległości, Albertyńskie oraz Złotej Jesieni. Realizacja zespołu urbanistycznego odbyła się w latach 1962–1979.
Osiedle Wysokie było budowane w od połowy lat 60. XX wieku. Pierwsze powstały bloki czteropiętrowe ulokowane w zachodniej części osiedla. Nieco później, bo na przełomie lat 60. i 70. powstał zespół pięciu dziesięciopiętrowych wieżowców tzw. „punktowców” ulokowanych we wschodniej części osiedla od strony ulicy Broniewskiego. Budynki zaprojektowane przez Marię i Jerzego Chronowskich otrzymały w 1972 roku tytuł Mister Krakowa – nagrodę przyznawaną za najlepsze architektoniczne realizacje w mieście.
Usytuowanie i rozplanowanie.
Ograniczone jest ulicami: od północy Mikołajczyka, od wschodu Broniewskiego, od południa Plantami Bieńczyckimi, od zachodu Dunikowskiego.
Połowę bloków mieszkalnych na osiedlu stanowią budynki czteropiętrowe – jest ich 8 i są ulokowane w zachodniej części osiedla. We wschodniej części osiedla znajduje się wspomniane 5 wieżowców dziesięciopiętrowych. Tę zabudowę uzupełniają 3 trzypiętrowe bloki tzw. „puchatki”, ulokowane w południowo-wschodniej części osiedla, w bezpośrednim sąsiedztwie Plant Bieńczyckich, na których znajduje się nowo wybudowany plac zabaw. Prócz tego na osiedlu znajdują się liczne pawilony handlowe, usytuowane głównie od strony ulic Dunikowskiego i Mikołajczyka, Szkoła Podstawowa nr 104 oraz III Liceum Ogólnokształcące im. Jana Kochanowskiego wraz z halą sportową.

</doc>
<doc id="448962" url="https://pl.wikipedia.org/wiki?curid=448962" title="ZIS">
ZIS

ZIS – Zrzeszenia Imperatywnie Skoordynowane (ang. "ICA – imperatively coordinated associations") jest to pojęcie stworzone przez Ralfa Dahrendorfa, określające organizacje ról, w których jedne dysponują w stosunku do innych wymuszającą konformizm władzą.
Władza stanowi jednak dobro na tyle rzadkie, że w obrębie poszczególnych ZIS-ów dochodzi do konfliktu, współzawodnictwa i walki, którego efektem jest zmiana w obrębie wzorów instytucjonalnych.
ZIS możemy podzielić na dwie główne kategorie: tych, którzy rządzą (dążą oni do zachowania "status quo") i tych, którzy są rządzeni (mają oni swój interes w tym, aby doszło do ponownej redystrybucji władzy w systemie). Kiedy obie grupy uświadamiają sobie, że ich wzajemne interesy są sprzeczne, dochodzi do polaryzacji, kiedy to obie grupy stają po przeciwnych stronach konfliktu. W wyniku walki dochodzi do ponownej redystrybucji władzy, instytucjonalizacji nowej wiązki ról rządzących i rządzonych. Z czasem, pomiędzy tymi nowo utworzonymi grupami ponownie dojdzie do konfliktu, i proces się powtórzy.
Konflikt w ZIS-ach stanowi główną przyczynę zmiany w systemach społecznych.

</doc>
<doc id="448963" url="https://pl.wikipedia.org/wiki?curid=448963" title="Osiedle Złotej Jesieni (Kraków)">
Osiedle Złotej Jesieni (Kraków)

Osiedle Złotej Jesieni – osiedle w Krakowie wchodzące w skład Dzielnicy XVI Bieńczyce, niestanowiące jednostki pomocniczej niższego rzędu w ramach dzielnicy.
Historia.
Osiedle Złotej Jesieni stanowi część Bieńczyc Nowych – założenia architektoniczno-urbanistycznego, w zamierzeniu stanowiącego rozbudowę dzielnicy Nowa Huta w kierunku północno-zachodnim. W 1959 roku w wyniku konkursu na projekt założenia wybrano koncepcję autorstwa warszawskiej architekt Jadwigi Guzickiej z zespołem w którym za projekt urbanistyczny odpowiadali Anna Basista i Jan Lewandowski, a za architekturę budynków Kazimierz Chodorowski, Stefan Golonka oraz konstruktor dr inż. Tadeusz Kantarek. Całe założenie było projektowane dla ok. 30 tys. mieszkańców – ok. 5,5 tys. na jednym osiedlu. Cechuje je luźna zabudowa budynkami wolnostojącymi z przeważającą zabudową 5- i 11-kondygnacyjną. Główną osią zespołu urbanistycznego jest park Planty Bieńczyckie, wzorowane na Plantach Krakowskich, który spaja osiedla wchodzące w skład zespołu w jedną urbanistyczną całość. Wzdłuż parkowej osi zaplanowano obiekty użyteczności publicznej – szkoły, przedszkola, domy handlowe, domy kultury, biblioteki. Oprócz Osiedla Złotej Jesieni w skład Bieńczyc Nowych wchodzą jeszcze osiedla Strusia, Kalinowe, Na Lotnisku, Wysokie, Kazimierzowskie, Jagiellońskie, Przy Arce, Niepodległości oraz Albertyńskie. Realizacja zespołu urbanistycznego odbyła się w latach 1962–1979.
Dawniej osiedle hoteli robotniczych, obecnie w większości poprzerabianych na mieszkania.
Usytuowanie.
Za granice osiedla można uznać:

</doc>
<doc id="448964" url="https://pl.wikipedia.org/wiki?curid=448964" title="Osiedle Kombatantów">
Osiedle Kombatantów

Osiedle Kombatantów – osiedle Krakowa wchodzące w skład Dzielnicy XV Mistrzejowice, niestanowiące jednostki pomocniczej niższego rzędu w ramach dzielnicy.
Osiedle powstało w latach 80. XX wieku jako uzupełnienie powstałego w latach 1968–1982 zespołu architektoniczno-urbanistycznego Mistrzejowic, po południowej strony ulicy Srebrnych Orłów, w miejscu, gdzie według pierwonych planów zakładano realizację dużego zespołu usługowego.
Usytuowanie i rozplanowanie.
Osiedle ograniczone jest w przybliżeniu ulicami: od zachodu Wiślicką, od północy Srebrnych Orłów i od wschodu Okulickiego.
Zabudowę osiedla stanowi 11 wielopiętrowych bloków mieszkalnych. Znajduje się tu również Samorządowe Przedszkole nr 177 im. Czesława Janczarskiego (os. Kombatantów 13). Uzupełnieniem tego zespołu są: pawilon handlowy (os. Kombatantów 14), siedziba Spółdzielni Mieszkaniowej Bieńczyce (os. Kombatantów 1), hipermarket Kaufland (powstały na terenie po zburzonej fabryce luster „Krakszkło”), obiekty poprzemysłowe, garaże oraz stacja paliw „Lotos”.

</doc>
<doc id="448965" url="https://pl.wikipedia.org/wiki?curid=448965" title="Hortensja McKwacz">
Hortensja McKwacz



</doc>
<doc id="448966" url="https://pl.wikipedia.org/wiki?curid=448966" title="Osiedle Mistrzejowice Nowe">
Osiedle Mistrzejowice Nowe

Osiedle Mistrzejowice Nowe – osiedle Krakowa wchodzące w skład Dzielnicy XV Mistrzejowice, niestanowiące jednostki pomocniczej niższego rzędu w ramach dzielnicy.
Osiedle znajduje się we wschodniej części dzielnicy, około 7–8 km na północny wschód od centrum Krakowa. Za granice osiedla można uznać:
Osiedle się składa z kilkunastu bloków cztero i dziesięciopiętrowych z lat 80. i 90. XX wieku usytuowanych przeważnie w zachodniej i północnej części osiedla. Większość zabudowy osiedla stanowią jednak szeregowe i wolnostojące domy jednorodzinne, usytuowane głównie we wschodniej części osiedla.

</doc>
<doc id="448967" url="https://pl.wikipedia.org/wiki?curid=448967" title="Łątkowate">
Łątkowate

Łątkowate (Coenagrionidae) – rodzina owadów z rzędu ważek, należąca do podrzędu ważek równoskrzydłych. Jest najliczniejszą w gatunki rodziną ważek – obejmuje ich ponad 1350. Samce większości gatunków (z wyjątkiem rodzaju "Pyrrhosoma") są niebieskie.
Występowanie.
Łątkowate zasiedlają głównie wody stojące, rzadziej wolno płynące. Występują na wszystkich kontynentach poza Antarktydą.
W Polsce występują następujące gatunki:
Podział systematyczny.
Dijkstra "et al". (2014) w oparciu o badania filogenetyczne do łątkowatych włączyli rodzaje wcześniej zaliczane do rodziny Pseudostigmatidae oraz część rodzajów zaliczanych do Protoneuridae; wstępnie podzielili łątkowate na następujące podrodziny:
Części rodzajów nie udało im się przyporządkować do żadnej z podrodzin. Systematyka w obrębie rodziny wymaga dalszych badań.
Rodzaje.
Do łątkowatych zaliczane są następujące rodzaje:

</doc>
<doc id="448968" url="https://pl.wikipedia.org/wiki?curid=448968" title="Osiedle Oświecenia (Kraków)">
Osiedle Oświecenia (Kraków)

Osiedle Oświecenia – osiedle Krakowa wchodzące w skład Dzielnicy XV Mistrzejowice, niestanowiące jednostki pomocniczej niższego rzędu w ramach dzielnicy. Powstało w latach 1987–1999 (pierwsze 30 budynków mieszkalnych wybudowanych w technologii wielkopłytowej), jednak nadal jest rozbudowywane.
Położenie.
Osiedle zlokalizowane jest na granicy dawnych dzielnic Śródmieścia i Nowej Huty, 3 km od centrum miasta. Usytuowanie osiedla na Wzgórzach Mistrzejowickich podnosi jego walory klimatyczne i widokowe. Osiedle sąsiaduje:
W pobliżu znajdują się:
Komunikacja.
Osiedle posiada bardzo dobre połączenia komunikacyjne z innymi rejonami miasta, w szczególności z południowej strony (kilkanaście linii autobusowych MPK). Na północy, przy osiedlu znajduje się pętla tramwajowa MPK (osiedle Tysiąclecia) i dworzec autobusowy MPK (osiedle Złotego Wieku).

</doc>
<doc id="448969" url="https://pl.wikipedia.org/wiki?curid=448969" title="Kościół San Salvatore in Onda">
Kościół San Salvatore in Onda

Kościół San Salvatore in Onda (pol. "Świętego Zbawiciela na falach") – kościół w Rzymie przy Via dei Pettinari 51, przy którym znajduje się dom generalny księży pallotynów.
Pod głównym ołtarzem znajduje się sarkofag z ciałem św. Wincentego Pallottiego.
Nazwa kościoła San Salvatore in Onda, czyli Świętego Zbawiciela na Fali, pochodzi najprawdopodobniej stąd, że kościół jest zbudowany na brzegu Tybru, którego fale w przeszłości występowały z brzegów i zalewały świątynię.
Kościół San Salvatore in Onda w Rzymie i przylegle do niego budynki są od 1846 r. oficjalną siedzibą księży i braci pallotynów. Został im formalnie przekazany przez papieża Grzegorza XVI 14 sierpnia 1844 roku. Kościół istniał jednak znacznie wcześniej (wzmiankowany w XII wieku). Ostatnimi przed pallotynami duszpasterzami przy kościele byli franciszkanie, którzy w tym miejscu zamieszkiwali przez szereg wieków. Z grona franciszkańskiej wspólnoty przy kościele San Salvatore in Onda wywodziło się dwóch papieży: Sykstus IV (1471–1484) i Sykstus V (1585–1590). Pod kościołem znajduje się wcześniejsza krypta, w której mieściła się pierwotna kaplica, pochodząca najprawdopodobniej z VII wieku. Pod kryptą, poniżej poziomu miasta, znajdują się starożytne rzymskie piwnice i magazyny.
Dom Generalatu pallotynów, który mieści się przy kościele, był przez kilka tygodni pierwszym miejscem pobytu ks. Karola Wojtyły, który w 1947 r. przyjechał do Rzymu, aby podjąć studia.

</doc>
<doc id="448970" url="https://pl.wikipedia.org/wiki?curid=448970" title="Osiedle Srebrnych Orłów">
Osiedle Srebrnych Orłów

Osiedle Srebrnych Orłów – osiedle w Krakowie wchodzące w skład Dzielnicy XV Mistrzejowice, niestanowiące jednostki pomocniczej niższego rzędu w ramach dzielnicy.

</doc>
<doc id="448971" url="https://pl.wikipedia.org/wiki?curid=448971" title="Osiedle Tysiąclecia (Kraków)">
Osiedle Tysiąclecia (Kraków)

Osiedle Tysiąclecia – osiedle w Krakowie wchodzące w skład Dzielnicy XV Mistrzejowice, niestanowiące jednostki pomocniczej niższego rzędu w ramach dzielnicy.
Historia.
Osiedle Tysiąclecia stanowi część założenia architektoniczno-urbanistycznego Mistrzejowic, które w zamierzeniu miało stanowić rozbudowę ówczesnej dzielnicy Nowa Huta. Zespół Mistrzejowic powstał na drodze konkursu architektonicznego, rozstrzygniętego w 1963 roku. Zwyciężył projekt przygotowany przez zespół prof. Witolda Cęckiewicza, z którym współpracowali Maria Czerwińska - autorka szczegółowych projektów urbanistycznych, Jerzy Gardulski i Maria Rekaszys. Projekty poszczególnych budynków sporządzili Maria i Jerzy Chronowscy, z którymi współpracowali Tadeusz Bagiński, Stefan Golonka, Ewa Podolak i Olgierd Krajewski. Całe założenie było projektowane dla ok. 40 tys. mieszkańców. Zespół urbanistyczny Mistrzejowic powstawał niejako w odpowiedzi na krytykę projektu realizowanych wówczas już od jakiegoś czasu Bieńczyc Nowych, które charakteryzowały się dominującymi w pejzażu dzielnicy, podłużnymi, dziesięciopiętrowymi wieżowcami, a przez to monumentalną skalą i koszarową kompozycją zabudowy. Projekt dla Mistrzejowic zakładał mniejszą skalę zabudowy, która miała wpisywać się w naturalne, pagórkowate ukształtowanie terenu, gdzie wysokość terenu rośnie w kierunku północnym. Podstawę koncepcji urbanistycznej założenia miało stanowić drzewo, gdzie z jednego pnia, czyli głównej, szerokiej ulicy Srebrnych Orłów, wyrastają dwie główne gałęzie, czyli ulice ks. Jancarza oraz Piasta Kołodzieja - wzdłuż tych ulic poprowadzone zostały ciągi komunikacji tramwajowej w dzielnicy do pętli „Mistrzejowice” oraz „Os. Piastów”. Z kolei z tych ulic „gałęzi” wyrastają następne w formie już osiedlowych ulic wewnątrz rozplanowanych między głównymi ulicami, czterech osobnych podzespołów mieszkaniowych, późniejszych osiedli. W dolnych częściach każdego z tych podzespołów rozplanowano tarasowo, równolegle do siebie ułożone, podłużne, czteropiętrowe bloki o południowej ekspozycji elewacji, które w koncepcji drzewa mają symbolizować liście. Powyżej zaplanowano mniejsze powierzchniowo bloki: czteropiętrowe „puchatki” oraz dziesięcio- i jedenastopiętrowe m.in. „punktowce”, mające symbolizować owoce. Uzupełnieniem całości zespołu miały być pawilony handlowo-usługowe. Pierwotnie czterem podzespołom mieszkaniowym Mistrzejowic planowano nadać nazwy nawiązujące do czterech pór roku, czyli Osiedle Wiosenne, Letnie, Jesienne i Zimowe. Ostatecznie otrzymały one nazwy kolejno: Tysiąclecia, Złotego Wieku, Bohaterów Września i Piastów. Realizacja zespołu urbanistycznego Mistrzejowic odbyła się w latach 1968-1982.
Usytuowanie i rozplanowanie.
Osiedle Tysiąclecia wraz z sąsiednim Osiedlem Złotego Wieku należą do wcześniej powstałej części założenia Mistrzejowic, których realizacja przypadła na lata 1968-1973. Ten fakt sprawia, iż są najbliższe pierwotnej koncepcji projektu Witolda Cęckiewicza. Osiedle składa się z dwudziestu trzech czteropiętrowych, podłużnych bloków, ulokowanych w południowej i wschodniej części osiedla w sześciu rzędach. Budynki różnią się od siebie wizualnie, gdyż powstały wg różnych projektów. Powyżej tego układu, w okolicach ulicy Nieszawskiej rozplanowano zespół dwunastu czteropiętrowych, jednoklatkowych bloków tzw. „puchatków”. W zachodniej części osiedla przewidziano zespół pięciu trzyklatkowych, dziesięciopiętrowych wysokościowców, uzupełnionych nieco później od strony północnej trzema „punktowcami”. Z górnych pięter wieżowców rozciąga się widok na cały Kraków, można też dostrzec Tatry i Pogórze Karpackie. Zabudowę osiedla uzupełniają liczne pawilony handlowo-usługowe.
Wizytówką osiedla jest monumentalny kościół św. Maksymiliana Marii Kolbego, który jako pierwszy w Polsce został poświęcony przez papieża Jana Pawła II w roku 1983.
Na osiedlu Tysiąclecia przy ul. Miśnieńskiej 58 znajduje się Biuro Rady Dzielnicy XV Mistrzejowice.
Głównym założeniem zieleni dla osiedla jest Park Tysiąclecia, znajdujący się w południowo-zachodniej części osiedla. Został umiejscowiony w naturalnym zagłębieniu terenu. Znajdują się w nim 2 boiska sportowe, plac zabaw dla dzieci, amfiteatr z ławeczkami dla widowni, fontanna, stoły do gry w tenisa stołowego i stoliki do gier planszowych (chińczyk, szachy) oraz wzniesienia terenu wykorzystywane przez dzieci i młodzież do uprawiania sportów zimowych.
Na osiedlu, w północno-wschodniej części, nieopodal ulicy Łęczyckiej znajduje się również plenerowa rzeźba „Spirala Kosmiczna”, autorstwa Antoniego Hajdeckiego z 1974 roku, wykonana z metalu.
Osiedle Tysiąclecia to jedno z najwyżej położonych w Krakowie osiedli mieszkalnych (znajduje się ono na wysokości Kopca Kościuszki).
Położone w zachodniej części Dzielnicy XV Mistrzejowice, graniczy z osiedlami:
Ograniczają je ulice:
Edukacja i kultura.
W dziedzinie oświaty na osiedlu Tysiąclecia wyróżniamy następujące jednostki:
a także:
Na osiedlu Tysiąclecia powstały liczne stowarzyszenia i organizacje kościelne:

</doc>
<doc id="448972" url="https://pl.wikipedia.org/wiki?curid=448972" title="Fleur-de-lis">
Fleur-de-lis

Fleur-de-lis, fleur-de-lys, niekiedy flower-de-luce (w tłum. z fr. „kwiat lilii”) – figura heraldyczna w kształcie stylizowanego kwiatu lilii lub kosaćca żółtego.
Symbol monarchii francuskiej.
Fleur-de-lis w heraldyce łączony jest często z monarchią francuską. Został przyjęty w XI wieku przez króla Filipa I, którego wnuk Ludwik VII po raz pierwszy użył "azure semé-de-lys or" (błękitna tarcza z gęsto rozmieszczonymi niewielkimi złotymi fleurs-de-lis, czyli „usiana” liliami) jako swego herbu. Znak ten zaczęto kojarzyć z Francją. Symbol w postaci trzech złotych lilii na błękitnym tle został po raz pierwszy użyty przez Karola V w 1376. Symbol był masowo usuwany z herbów i symboli podczas rewolucji francuskiej.
Fleur-de-lis występuje obecnie w wielu herbach departamentów oraz innych jednostek administracyjnych współczesnej Francji, na przykład w herbie Paryża. Cztery białe symbole fleur-de-lis znajdują się do dzisiaj na fladze kanadyjskiej prowincji Québec, dawniej stanowiącej część francuskiej kolonii Nowa Francja i w większości zamieszkanej przez potomków francuskich osadników.
Fleur-de-lis używany jest, jako lilijka, przez rozmaite organizacje skautowskie i harcerskie.
Inne przykłady występowania.
W heraldyce średniowiecznej lilia oznaczała niepokalane rycerstwo (Gozdawa). W Kościele katolickim jest symbolem maryjnym. W nawiązaniu do kultu maryjnego lilia została umieszczona w herbie Lecha Wałęsy, jako kawalera Orderu Serafinów.
W heraldyce włoskiej trzy złote lilie umieszczone, często wraz z kołnierzem turniejowym, w błękitnym polu głowicy herbu, nazywane "capo d’Angio", były wyróżnikiem gwelfów. Dziewięć lilii widnieje w odmianie polskiego herbu szlacheckiego Rawicz II.
Czerwona lilia w srebrnym polu jest herbem Florencji. Trzy białe fleur-de-lis widnieją na herbie Bielska-Białej (motyw lilii pojawił się na nim w XIII wieku). Sześć białych lilii na czerwonym tle stanowi herb Nysy.

</doc>
<doc id="448973" url="https://pl.wikipedia.org/wiki?curid=448973" title="Osiedle 2 Pułku Lotniczego (Kraków)">
Osiedle 2 Pułku Lotniczego (Kraków)

Osiedle 2 Pułku Lotniczego – osiedle Krakowa, imienia 2 Pułku Lotniczego, wchodzące w skład Dzielnicy XIV Czyżyny, niestanowiące jednostki pomocniczej niższego rzędu w ramach dzielnicy. Od północy sąsiaduje z osiedlem Dywizjonu 303, od którego jest oddzielone pasem startowym dawnego Lotniska Rakowice-Czyżyny. Od południa osiedle ograniczone jest przez aleję Jana Pawła II, a od wschodu przez ul. Marii Dąbrowskiej. Ulica Mieczysława Medweckiego dzieli osiedle na dwie części: północną i południową.
Historia.
Podczas budowy nosiło roboczą nazwę Lotnisko Południe. Decyzją Rady Narodowej m. Krakowa z 23 września 1980 opublikowanej w Dzienniku Urzędowym Rady Narodowej m. Krakowa nr 16 z 30 października 1980 poz. 69 zmieniono mu nazwę na Osiedle 2 Pułku Lotniczego. Na osiedlu znajdują się m.in. Szkoła Podstawowa nr 155 im. św. Jadwigi Królowej, dwa przedszkola, urząd pocztowy.
W bezpośrednim pobliżu jest także: dworzec autobusowy "Czyżyny", Centrum Handlowe Carrefour Czyżyny, Wydział Mechaniczny Politechniki Krakowskiej i Akademia Wychowania Fizycznego.
Na osiedlu znajduje się kilkadziesiąt bloków mieszkalnych, najwyższe mają około 50 metrów i 15 pięter. Większość powstała w czasach PRL. Pierwsze z nich zostały oddane do użytku w 1978 roku. Od 1995 roku powstają nowsze budynki, których inwestorem jest Spółdzielnia Mieszkaniowa „Czyżyny”.

</doc>
<doc id="448974" url="https://pl.wikipedia.org/wiki?curid=448974" title="Osiedle Akademickie (Kraków)">
Osiedle Akademickie (Kraków)

Osiedle Akademickie – osiedle Krakowa wchodzące w skład Dzielnicy XIV Czyżyny, niestanowiące jednostki pomocniczej niższego rzędu w ramach dzielnicy.
Usytuowanie.
Osiedle Akademickie mieści się pomiędzy aleją generała T. Bora-Komorowskiego i I. Stella Sawickiego w Krakowie.
Od kilku lat powstają bloki mieszkalne. Osiedle Akademickie zlokalizowane przy ul. Skarżyńskiego w Krakowie. Obok bloków mieszkalnych przebiega pas lotniczy dawnego Lotniska Kraków-Rakowice-Czyżyny istniejącego od 1912 do 1963 roku, na którym organizuje się: Piknik TIR-owców; Coke Festival; Piknik Lotniczy. Z uwagi na bliskość akademików Politechniki Krakowskiej odbywają się również juwenalia.
Jest bardzo blisko do Muzeum Lotnictwa, największego tego typu muzeum w Polsce.
Obiekty.
Osiedle mieszkaniowe. Obecnie znajdują się na nim bloki nr: 1, 2, 3, 4, 5 i 6. Planowana jest budowa dalszych 3 obiektów.

</doc>
<doc id="448975" url="https://pl.wikipedia.org/wiki?curid=448975" title="Osiedle Dywizjonu 303">
Osiedle Dywizjonu 303

Osiedle Dywizjonu 303 – osiedle Krakowa wchodzące w skład Dzielnicy XIV Czyżyny, niestanowiące jednostki pomocniczej niższego rzędu w ramach dzielnicy.
Osiedle Dywizjonu 303 liczy ok. 8,5 tys. mieszkańców. Jest to typowe wielorodzinne, wielkopłytowe osiedle z wysoką 11-kondygnacyjną zabudową punktową i podłużną oraz 5-kondygnacyjną zabudową podłużną.
Położenie.
Osiedle znajduje się w strefie słabo zabudowanej w połowie między Nową Hutą, a przedwojennymi granicami Krakowa (Olsza II, Rakowice). Jest to obecnie jedna z najbardziej atrakcyjnych lokalizacji ze względu na dostępność wielu usług różnego typu.
Za granice osiedla można przyjąć od północy al. gen. W. Andersa, od południa pas startowy z czasów II wojny światowej, od zachodu ul. I. Stella-Sawickiego, a od wschodu ul. M. Dąbrowskiej. Od północnego wschodu graniczy z osiedlem Kościuszkowskim, a poprzez pas startowy sąsiaduje z osiedlem 2 Pułku Lotniczego.
Historia.
Osiedle było budowane na przełomie lat 70. i 80. Wtedy powstała znaczna większość bloków mieszkalnych i budynków użyteczności publicznej. Podczas budowy nosiło roboczą nazwę Lotnisko Północ. Decyzją Rady Narodowej m. Krakowa z 23 września 1980 opublikowanej w Dzienniku Urzędowym Rady Narodowej m. Krakowa nr 16 z 30 października 1980 poz. 69 zmieniono mu nazwę na Osiedle Dywizjonu 303.
W 1983 roku w nowo wybudowanym gmachu powstała (lub została reaktywowana) Szkoła Podstawowa nr 52 im. Marii Dąbrowskiej, będąc przez wiele lat jedną z największych szkół w Krakowie. Rok później rozpoczęła się trwająca blisko 11 lat budowa Kościoła. św. Brata Alberta. W 1990 roku została rozbudowana ul. Stella Sawickiego bezpośrednio ułatwiając połączenie z al. gen. Andersa i ul. Wiślicką. W drugiej połowie lat 90. rozpoczęto się na wielką skalę ocieplanie i malowanie bloków mieszkalnych. Od końca lat 90. głównie na obrzeżach osiedla powstało kilka nowych bloków mieszkalnych i rozbudowa osiedla trwa nadal. Nazwa upamiętnia Dywizjon 303 walczący w Wielkiej Brytanii.
Komunikacja.
Osiedle otoczone jest trzema arteriami: pełniącą rolę III obwodnicy miasta ulicą Izydora Stella-Sawickiego, aleją gen. Władysława Andersa i ulicą Marii Dąbrowskiej.
Atrakcje.
W promieniu kilometra znajdują się: kilka hipermarketów: Auchan (w Centrum Handlowym Krokus), Carrefour (w Centrum Handlowym Czyżyny), Auchan (w Centrum Handlowym M1), Multikino, jedyny w Krakowie i największy w południowej Polsce park wodny, dwa hotele, największy park krakowski – Park Lotników Polskich, Park Technologiczny oraz jedyne w Polsce Muzeum Lotnictwa Polskiego. Na terenie osiedla znajduje się m.in. Park gen. pil. Stanisława Skalskiego, źródło czystej wody głębinowej zdatnej do picia oraz wiele pagórków, a także korty tenisowe. W okolicy osiedla odbywa się także kilka imprez kulturalnych, m.in. Juwenalia organizowane przez Akademię Wychowania Fizycznego i Politechnikę Krakowską, Święto Czyżyn, Małopolski Piknik Lotniczy, oraz organizowany w sierpniu Coke Live Music Festival.

</doc>
<doc id="448976" url="https://pl.wikipedia.org/wiki?curid=448976" title="Województwo podlaskie (I Rzeczpospolita)">
Województwo podlaskie (I Rzeczpospolita)

Województwo podlaskie (łac. "Palatinatus Podlachiae") – województwo I Rzeczypospolitej istniejące w latach 1513–1795 ze stolicą w Drohiczynie, część prowincji małopolskiej.
Historia.
Utworzone zostało przez króla Zygmunta Starego 29 sierpnia 1513 poprzez podział województwa trockiego i do 5 marca 1569 r. należało do Wielkiego Księstwa Litewskiego. W dokumentach podpisanych w Lublinie 5 marca 1569 roku podkreślono, że Podlasie należało do Korony Polskiej do czasów panowania Kazimierza Jagiellończyka i aktami tymi jedynie przywrócono stan poprzedni. Pomimo tego od 1516 roku na mocy przywileju królewskiego ziemie wchodzące w skład województwa były objęte prawem polskim. Stolicą był Drohiczyn. W 1566 roku odłączono od województwa ziemię kobryńską, brzeską i kamieniecką, które weszły w skład województwa brzeskolitewskiego. W tym samym roku utworzono urząd kasztelana podlaskiego. W dniu 5 marca 1569 roku na mocy unii lubelskiej przy aprobacie posłów podlaskich Sejm koronny przegłosował włączenie województwa podlaskiego do Korony Królestwa Polskiego.
Województwo podlaskie miało zagwarantowane prawem odbywanie pospolitego ruszenia wyprawą łanową.
Urzędy.
Do senatu wprowadzało 2 senatorów większych: wojewodę i kasztelana podlaskich. Popis pospolitego ruszenia województwa odbywał się w Drohiczynie, który później uważano za stolicę województwa.
Ziemie.
Właściwym dla niej sejmikiem generalnym był obradujący w Warszawie „generał” mazowiecki.
Wszystkie te ziemie wybierały w Drohiczynie na zmianę 2 deputatów do Trybunału Koronnego w Lublinie.
Herb.
Herbem województwa były połączone 2 herby: polski i litewski – orzeł bez korony w polu czerwonym i Pogoń litewska.

</doc>
<doc id="448977" url="https://pl.wikipedia.org/wiki?curid=448977" title="Fleur-de-lys">
Fleur-de-lys



</doc>
<doc id="448978" url="https://pl.wikipedia.org/wiki?curid=448978" title="Fleur-de-luce">
Fleur-de-luce



</doc>
<doc id="448979" url="https://pl.wikipedia.org/wiki?curid=448979" title="Krzyk (film 1996)">
Krzyk (film 1996)

Krzyk () – amerykański horror filmowy z podgatunku slasher w reżyserii Wesa Cravena. Film oprócz horroru łączy w sobie także elementy pastiszu oraz filmu kryminalnego. Jego światowa premiera odbyła się 20 grudnia 1996 roku. Premiera w Polsce miała miejsce 22 sierpnia 1997 roku. Film doczekał się czterech kontynuacji oraz został sparodiowany w komedii Keenena Ivory’ego Wayansa "Straszny film"
Opis fabuły.
Późny wieczór, peryferia sennego miasteczka Woodsboro. Nastoletnia Casey Becker (Drew Barrymore) oraz jej chłopak Steve zostają zamordowani w jej domu. Przed śmiercią była terroryzowana serią telefonów od zabójcy w masce, który pytał: "Jaki jest Twój ulubiony horror?". Jest to dopiero początek serii zabójstw, która wstrząśnie tym małym miasteczkiem. Głównym celem mordercy jest Sidney Prescott (Neve Campbell). Broni ją m.in. zastępca szeryfa i brat przyjaciółki Dewey Riley (David Arquette). W mieście pojawia się wielu dziennikarzy, a wśród nich także Gale Weathers (Courteney Cox).
Reguły.
W całej serii "Krzyku" przez jednego z bohaterów, Randy’ego Meeksa, ironicznie zostały określone reguły filmowego horroru, którymi należy się kierować, by go przeżyć. W części pierwszej sprecyzowano:
Podobne reguły zostały zaprezentowane w trailerze filmowym:
Produkcja.
Film, do którego nagrodzony nagrodą Saturna scenariusz napisał Kevin Williamson, twórca serialu "Jezioro marzeń", przywrócił na piedestał filmowego horroru Wesa Cravena. Craven dwa lata przed premierą "Krzyku" wyreżyserował film "Nowy koszmar Wesa Cravena", który był siódmą częścią filmów ze stworzonej przez niego serii "Koszmar z ulicy Wiązów", lecz obraz nie odniósł ostatecznie takiego sukcesu jak pierwszy film z cyklu. Craven wpadł więc na pomysł odnowienia konwencji filmowego horroru, który prym wiódł na przełomie lat siedemdziesiątych i osiemdziesiątych, lecz w latach dziewięćdziesiątych stał się jednym z najmniej opłacalnych gatunków. Powstała idea nakręcenia pastiszu kina grozy, a pierwotnie tytuł filmu miał brzmieć "Straszny film" (co później wykorzystali twórcy parodii pod tym samym tytułem). Ostateczna wymowa filmu okazała się jednak nie być komediowa – wręcz przeciwnie, film zręcznie łączył motywy prawdziwej grozy i czarny, groteskowy humor. Film był na ustach horrorowego półświatka już przed premierą za sprawą reżysera, błyskotliwego scenariusza i idoli nastolatek obsadzonych w głównych i drugoplanowych rolach – Neve Campbell, która główną rolę Sidney Prescott dostała po występie w filmie "Szkoła czarownic" i powtórzyła ją w dwóch kolejnych sequelach, przystojnego Skeeta Ulricha, Rose McGowan, która stała się uznaną aktorką filmów klasy „B”, Matthew Lillarda i Drew Barrymore.
Odbiór.
"Krzyk" odniósł sukces zarówno artystyczny, jak i komercyjny, wpisując się do klasyki gatunku i zajmując miejsce na liście najbardziej dochodowych filmów roku 1996. Film zadebiutował na ekranach amerykańskich kin 20 grudnia '96 r. i podczas pierwszego weekendu (wyświetlony w tysiącu czterystu trzynastu kinach) zarobił 6 354 586 dolarów. Przez kolejne miesiące film zarobił ponad 87 milionów dolarów; w kwietniu 1997 roku przywrócono go na ekrany kin i wkrótce zarobił kolejne 16 milionów dolarów. Do 2007 roku "Krzyk" zgarnął 173 046 663 dolarów, stając się jednym z najbardziej dochodowych horrorów w dziejach kina.

</doc>
<doc id="448980" url="https://pl.wikipedia.org/wiki?curid=448980" title="Kirby Puckett">
Kirby Puckett

Anthony Kirby Puckett (ur. 14 marca 1960, zm. 6 marca 2006) – amerykański baseballista, zwycięzca World Series z drużyną Minnesota Twins.
Pochodził z wielodzietnej rodziny, był najmłodszym z dziewięciorga rodzeństwa. Karierę baseballisty rozpoczął w czasie nauki na Bradley University w Peoria w stanie Illinois. W 1982 w drafcie został wybrany przez drużynę Minnesota Twins, w barwach której debiutował w Major League 8 maja 1984. Całą karierę zawodową związał z ekipą z Minnesoty; grał na pozycji środkowozapolowego. W latach 1986–1995 nieprzerwanie występował w All-Star Game (w 1993 uznany za najlepszego gracza tego meczu). Wraz z drużyną świętował dwukrotnie zwycięstwo w World Series – w 1987 przeciwko St. Louis Cardinals i w 1991 przeciwko Atlanta Braves.
Kariera Pucketta została przerwana przez chorobę oka (jaskry). Wskutek utratu widzenia w prawym oku został zmuszony do zakończenia kariery sportowej w wieku 36 lat w lipcu 1996. Rok później klub Minnesota Twins uhonorował go specjalnym wyróżnieniem - jego numer boiskowy (34) został zastrzeżony. W 2001 Puckett trafił do Baseball Hall of Fame, jako trzeci najmłodszy zawodnik (młodsi byli jedynie Sandy Koufax i Lou Gehrig). W 1999 na liście pisma "The Sporting News" zajął 86. miejsce w rankingu najlepszych baseballistów w historii.
Rozwiedziony, miał dwoje dzieci (syna Kirby’ego juniora i córkę Catherine). Zmarł nagle kilka dni przed ukończeniem 46 lat na udar mózgu.

</doc>
<doc id="448983" url="https://pl.wikipedia.org/wiki?curid=448983" title="Potrójne staccato">
Potrójne staccato

Potrójne staccato – technika wykonywania bardzo szybkich powtórzeń dźwięków na instrumentach dętych. Najczęściej stosuje się do wykonywania triol oraz rytmu dwie szesnastki + ósemka.
Podczas grania wymawia się sylaby "ta-ta-ka" lub "ta-ka-ta" lub (z przesuniętym akcentem) "ta-ka-ta, ka-ta-ka", otrzymując trzy dźwięki na cykl (stąd w nazwie: potrójne). Istotnym elementem podczas nauki "potrójnego staccata" jest równe wykonywanie wszystkich trzech dźwięków tak pod względem długości jak i akcentowania (delikatnie silniejszy akcent może przypadać na pierwszą sylabę każdego cyklu).

</doc>
<doc id="448985" url="https://pl.wikipedia.org/wiki?curid=448985" title="Pekin (ujednoznacznienie)">
Pekin (ujednoznacznienie)

Miejscowości w USA:
Gminy w USA:

</doc>
<doc id="448987" url="https://pl.wikipedia.org/wiki?curid=448987" title="Żagnicowate">
Żagnicowate

Żagnicowate (Aeshnidae) – rodzina owadów zaliczanych do ważek różnoskrzydłych (Anisoptera) obejmująca silne i żwawo latające ważki, największe spośród występujących w Europie i Ameryce Północnej. Rozpiętość ich skrzydeł wynosi 70–110 mm. W Polsce reprezentowana jest przez kilkanaście gatunków, w tym 2 (żagnica północna i żagnica zielona) objęte ścisłą ochroną gatunkową, a 1 (żagnica torfowcowa) – ochroną częściową.
Klasyfikacja.
W rodzinie Aeshnidae wyróżniane są podrodziny:
Analizy filogenetyczne wskazują na parafiletyczny lub polifiletyczny charakter tego podziału.
Rodzaje.
Do żagnicowatych zaliczane są następujące rodzaje:

</doc>
<doc id="448988" url="https://pl.wikipedia.org/wiki?curid=448988" title="Średniowieczna literatura polska">
Średniowieczna literatura polska



</doc>
<doc id="448991" url="https://pl.wikipedia.org/wiki?curid=448991" title="Peru (ujednoznacznienie)">
Peru (ujednoznacznienie)

Miejscowości w USA:
Gminy w USA:
Osoby o nazwisku Peru

</doc>
<doc id="448993" url="https://pl.wikipedia.org/wiki?curid=448993" title="Krzyk 2">
Krzyk 2

Krzyk 2 (tytuł oryg. "Scream 2") – amerykański film fabularny (thriller), kontynuacja "Krzyku" z 1996 roku. Światowa premiera odbyła się 12 grudnia 1997 roku, na ekranach polskich kin film pojawił się 1 maja 1998 roku.
Opis fabuły.
Mija rok od krwawej masakry w miasteczku Woodsboro. Na podstawie tragicznej historii powstał film "Cios". Na premierze zostaje zamordowanych dwoje studentów. Sidney Prescott (Neve Campbell) wie, że morderca chce ją dopaść. Na miejscu zjawia się również troje innych uczestników masakry w Woodsboro: gapowaty policjant Dwight (David Arquette) – starszy brat zamordowanej przyjaciółki Sidney, dziennikarka Gale Weathers (Courteney Cox) oraz przyjaciel Sidney, Randy Meeks (Jamie Kennedy). Wszyscy znajdują się w śmiertelnym niebezpieczeństwie. Wkrótce giną kolejne osoby.

</doc>
<doc id="448999" url="https://pl.wikipedia.org/wiki?curid=448999" title="Ważkowate">
Ważkowate

Ważkowate (Libellulidae) – rodzina owadów z rzędu ważek należąca do podrzędu ważek różnoskrzydłych. Jest drugą (po łątkowatych) pod względem liczebności gatunków rodziną ważek – obejmuje ponad 1000 współcześnie żyjących gatunków występujących niemal na całym świecie. Są to duże ważki występujące nad zbiornikami wody stojącej, a także na terenach zalesionych. Przedstawicieli tej rodziny charakteryzuje niemal kwadratowy w przekroju odwłok, tylny brzeg oka bez wycięcia, prosty. Ciało nie ma metalicznej barwy, z wyjątkiem tułowia "Leucorrhinia" spp., który delikatnie pobłyskuje metalicznym fioletem. Larwy są krępe i stosunkowo krótkie. Rodzajem typowym rodziny jest "Libellula".
Ważki Polski.
W odonatofaunie Polski stwierdzono występowanie następujących gatunków:
Systematyka.
Do rodziny ważkowatych zaliczane są rodzaje:

</doc>
<doc id="449005" url="https://pl.wikipedia.org/wiki?curid=449005" title="Buzău">
Buzău

Buzău – miasto na Wołoszczyźnie, w Rumunii, stolica okręgu o tej samej nazwie. Liczy 134 227 mieszkańców na powierzchni 81,3 km². Merem jest Constantin Boşcodeală z Rumuńskiej Partii Socjaldemokratycznej.
Gospodarka.
W mieście rozwinął się przemysł chemiczny, metalowy, spożywczy, włókienniczy, drzewny, materiałów budowlanych oraz petrochemiczny.

</doc>
<doc id="449007" url="https://pl.wikipedia.org/wiki?curid=449007" title="Petter Northug">
Petter Northug

Petter Northug Jr. (ur. 6 stycznia 1986 w Mosvik) – norweski biegacz narciarski, czterokrotny medalista olimpijski, wielokrotny medalista mistrzostw świata, ośmiokrotny medalista mistrzostw świata juniorów, dwukrotny zdobywca Pucharu Świata oraz zdobywca Małej Kryształowej Kuli w klasyfikacji dystansowej.
Kariera.
Petter Northug trenuje w klubie Strindheim. Pierwotnie młody Northug chciał zostać skoczkiem narciarskim, trenował między innymi na normalnej skoczni w Trondheim, gdzie w 1997 roku odbyły się 41. Mistrzostwa Świata w Narciarstwie Klasycznym. Próbował swoich sił także w biathlonie, jednak ostatecznie zdecydował się na biegi narciarskie. Pierwszy raz na arenie międzynarodowej pojawił się 30 listopada 2002 roku w zawodach FIS Race w Gålå, gdzie zajął 63. miejsce w kwalifikacjach do sprintu stylem klasycznym. Już wkrótce uważano go za jeden z największych talentów wśród juniorów. Wkrótce osiągnął swój pierwszy sukces, 20 grudnia 2003 roku w Lillehammer zajmując trzecie miejsce w sprincie stylem dowolnym w zawodach juniorów. Nieco ponad dwa miesiące później Petter wystąpił na mistrzostwach świata juniorów w Stryn, gdzie zajął 25. miejsce w biegu na 15 km techniką dowolną, a w sprincie był szósty.
Na początku 2005 roku zwyciężył dwóch biegach juniorskich w Granåsen: na 10 km klasykiem oraz 15 km stylem dowolnym. W Pucharze Świata zadebiutował 9 marca 2005 roku w Drammen, gdzie zajął 35. miejsce w sprincie stylem klasycznym. Był to jego jedyny start pucharowy w sezonie 2004/2005 i wobec braku zdobytych punktów nie został uwzględniony w klasyfikacji generalnej. Końcem marca brał udział w mistrzostwach świata juniorów w Rovaniemi, gdzie zdobył medale we wszystkich konkurencjach. W biegu łączonym na 20 km oraz biegu na 15 km stylem dowolnym był najlepszy, a w sztafecie i sprincie klasykiem zajmował drugie miejsce. W tym samym roku norweski dziennik Verdens Gang poinformował, iż Northug został pierwszym juniorem, który podpisał kontrakt z austriackim producentem sprzętu narciarskiego, firmą Fischer.
Pierwsze punkty Pucharu Świata zdobył już w swoim pierwszym starcie sezonu 2005/2006. Miało to miejsce 19 listopada 2005 roku w Beitostølen, zajmując 21. miejsce w biegu na 15 km stylem klasycznym. W kolejnych zawodach punktował jeszcze ośmiokrotnie, w tym 8 marca 2006 roku w Falun pierwszy raz stanął na podium zawodów tego cyklu, od razu wygrywając bieg łączony na 20 km. Na podium stanął także jedenaście dni później w Sapporo, gdzie był drugi w biegu łączonym na 30 km. W klasyfikacji generalnej Norweg zajął czternaste miejsce. Na przełomie stycznia i lutego 2006 roku startował na mistrzostwach świata juniorów w Kranju, gdzie zdominował rywalizację, wygrywając złote medale we wszystkich czterech konkurencjach: sprincie stylem dowolnym, biegu łączonym na 20 km, biegu na 10 km klasykiem oraz w sztafecie. W tym samym roku został także mistrzem Norwegii w biegu łączonym oraz w sztafecie, jednak nie został członkiem kadry Norwegii na igrzyska olimpijskie w Turynie.
W sezonie 2006/2007 wystartował w pierwszej edycji Tour de Ski, punktując w każdym z etapów. Trzykrotnie plasował się w czołowej dziesiątce, przy czym raz stanął na podium - 5 stycznia 2007 roku w Asiago był trzeci w sprincie stylem dowolnym. W klasyfikacji końcowej tych zawodów był czwarty, przegrywając walkę o trzecie miejsce ze swym rodakiem, Simenem Østensenem o niecałe 17 sekund. Dwa tygodnie po zakończeniu Tour de Ski Northug został mistrzem Norwegii w biegu na 15 km techniką dowolną. W pozostałych zawodach pucharowych trzykrotnie plasował się w pierwszej dziesiątce, w tym raz stając na podium: 10 marca w Lahti zwyciężył w sprincie stylem dowolnym. Sezon ten Petter ukończył na siódmej pozycji w klasyfikacji generalnej. Pierwszą dużą imprezą w kategorii seniorów w jego karierze były mistrzostwa świata w Sapporo w lutym 2007 roku. Wspólnie z Odd-Bjørnem Hjelmesetem, Eldarem Rønningiem i Larsem Bergerem zdobył tam złoty medal w sztafecie. Na tych samych mistrzostwach był także piąty w biegu łączonym na 30 km oraz siódmy w sprincie drużynowych stylem dowolnym.
Słabsza postawa w sezonie 2007/2008 dała mu dwunaste miejsce w klasyfikacji generalnej. W zawodach pucharowych stanął tylko raz, podczas drugiej edycji TDS, 4 stycznia 2008 roku, kiedy wygrał sprint stylem dowolnym w Asiago. Cały cykl Tour de Ski Norweg ukończył na ósmym miejscu, tracąc do zwycięzcy, Czecha Lukáša Bauera blisko cztery minuty. W pozostałych zawodach pucharowych najbliżej podium był 27 października 2007 roku w Düsseldorfie, gdzie zajął czwarte miejsce w sprincie techniką dowolną. Na przełomie stycznia i lutego 2008 roku Northug zdobył dwa brązowe medale na mistrzostwach Norwegii: w biegu na 15 km stylem dowolnym oraz w biegu łączonym na 30 km. 
Sezon 2008/2009 zaczął od zwycięstwa w sprincie 14 listopada 2008 roku w Beitostølen. Tydzień później zajął trzecie miejsce w zaliczanym do Pucharu Świata biegu na 15 km stylem dowolnym w Gällivare. Ponadto zwyciężył w biegu na 30 km stylem dowolnym w La Clusaz 6 grudnia 2008 roku oraz w sprincie 7 marca 2009 roku w Lahti, a 12 marca 2009 roku w Trondheim zajął drugie miejsce w sprincie klasykiem. W sześciu z siedmiu etapów trzeciej edycji Tour de Ski znajdował się w czołowej dziesiątce, zajmując trzecie miejsce w prologu w Oberhofie i zwyciężając w sprincie stylem dowolnym w Novym Měscie. W klasyfikacji końcowej zajął drugie miejsce, ulegając tylko Szwajcarowi Dario Cologni, do którego stracił ostatecznie 59 sekund. W Finale Pucharu Świata w Sztokholmie i Falun był czwarty, chociaż nie stawał na podium, a w najlepsze dziesiątce znalazł się tylko raz. W klasyfikacji generalnej był drugi, za Cologną, a przed swym rodakiem Olą Vigenem Hattestadem. W klasyfikacji dystansowej zajął trzecie miejsce za Włochem Pietro Pillerem Cottrerem i Dario Cologną, a w klasyfikacji sprinterskiej zajął piąte miejsce. Na mistrzostwach świata w Libercu w 2009 roku zdobył trzy złote medale: w biegu na 50 km techniką dowolną, biegu łączonym na 30 km, a wraz z Eldarem Rønningiem, Odd-Bjørnem Hjelmesetem i Tore Ruudem Hofstadem wygrał także w sztafecie.
Northug wystąpił tylko w dwudziestu z trzydziestu zawodów Pucharu Świata w sezonie 2009/2010. Jednakże w tych startach tylko dwukrotnie nie znalazł się w czołowej dziesiątce, a ośmiokrotnie stawał na podium. Wygrał bieg na 15 km klasykiem 29 listopada w Ruce, sprint i bieg na 30 km stylem klasycznym 19 i 20 grudnia w Rogli, bieg na 50 km techniką dowolną w Oslo oraz Finał Pucharu Świata Sztokholmie i Falun w dniach 17-20 marca 2010 roku. Ponadto zajął drugie miejsce 13 grudnia w Davos w sprincie stylem dowolnym, sprincie klasykiem w Drammen 11 marca, a także zajął drugie miejsce w klasyfikacji końcowej czwartej edycji TDS. Punktował w siedmiu z ośmiu etapów Tour de Ski, trzykrotnie zwyciężając, dwukrotnie zajmując drugie miejsce i raz trzecie. Ostatecznie wyprzedził go tylko Lukáš Bauer, a trzecie miejsce zajął Dario Cologna. Wyniki te pozwoliły mu zdobyć Kryształową Kulę za zwycięstwo w klasyfikacji generalnej Pucharu Świata, a także Małą Kryształową Kulę za triumf w klasyfikacji dystansowej, w obu przypadkach wyprzedzając Bauera i Marcusa Hellnera ze Szwecji. W klasyfikacji sprinterskiej był drugi za Szwedem Emilem Jönssonem, a przed Aleksiejem Pietuchowem z Rosji. W lutym 2010 roku brał udział w igrzyskach olimpijskich w Vancouver, gdzie zdobył cztery medale. W sprincie klasykiem był trzeci, przegrywając tylko z dwoma Rosjanami: Nikitą Kriukowem i Aleksandrem Panżynskim. Na tych samych igrzyskach był najlepszy w biegu na 50 km stylem klasycznym, a razem z Martinem Johnsrudem Sundbym, Odd-Bjørnem Hjelmesetem i Larsem Bergerem wywalczył srebrny medal w sztafecie. Medal w drużynie Norwegowie zdobyli po tym jak Northug, biegnący na ostatniej zmianie wyprowadził ich sztafetę z piątego na drugie miejsce, wyprzedzając trzeciego na mecie Czecha Martina Koukala o zaledwie 0.6 sekundy.
Najważniejszym punktem sezonu 2010/2011 były mistrzostwa świata w Oslo, gdzie Northug zdobył pięć medali. Pierwszą konkurencją był sprint stylem dowolnym, w którym zajął drugie miejsce, ulegając Hellnerowi o 0.6 sekundy i wyprzedzając Jönssona o kolejne pół sekundy. Następnie zwyciężył w biegu łączonym na 30 km, wyprzedzając Rosjan Maksima Wylegżanina i Ilję Czernousowa, a razem z Olą Vigenem Hattestadem był drugi w sprincie drużynowym techniką klasyczną. Wspólnie z Sundbym, Rønningiem i Tordem Asle Gjerdalenem zwyciężył w sztafecie, a indywidualnie był najlepszy także w biegu na dystansie 50 km technika dowolną, w którym wyprzedził Wylegżanina o 1.7 sekundy oraz Gjerdalena o 6.3 sekundy. Wraz ze swoją rodaczką Marit Bjørgen zostali najbardziej utytułowanymi sportowcami na tych mistrzostwach, oboje zdobyli po 5 medali, z tym że Norweżka wywalczyła aż cztery złote. W rywalizacji Pucharowej Petter nie pojawił się w inauguracyjnym cyklu Ruka Triple rozgrywanym w Ruce, startując w grudniu 2010 roku w Davos, gdzie był trzynasty w biegu na 15 km klasykiem, a w sprincie stylem dowolnym zajął dopiero 28. miejsce. Poprawił się już sześć dni później w La Clusaz, gdzie był drugi w biegu na 30 km stylem dowolnym. W piątej edycji Tour de Ski był ponownie drugi, o 27 sekund za Cologną i ponad minutę przez Lukášem Bauerem. Ponadto był trzeci w sprincie stylem dowolnym i biegu na 15 km klasykiem w Drammen oraz zwyciężył w Finale Pucharu Świata. W klasyfikacji generalnej ponownie musiał uznać wyższość Dario Cologni, w klasyfikacji sprinterskiej zajmując siódme miejsce, a w dystansowej czwarte. W marcu 2011 roku został także mistrzem kraju na dystansie 50 km stylem dowolnym.
Sezon 2011/2012 Norweg zaczął od zajęcia drugiego miejsca w biegu na 15 km stylem dowolnym w Sjusjøen 19 listopada 2011 roku. W czterech kolejnych startach odniósł trzy zwycięstwa: w cyklu Ruka Triple, biegu na 30 km stylem dowolnym 10 grudnia w Davos oraz tydzień później w biegu na 15 km klasykiem w Rogli. Do tego czasu był liderem Pucharu Świata, jednak prowadzenie to stracił po szóstej edycji Tour de Ski, w której zajął trzecie miejsce. Northug między innymi wygrał dwa etapy i trzykrotnie był drugi, jednak podczas ostatniego etapu, podbiegu na Alpe Cermis uzyskał dopiero 24. wynik, tracąc szansę na pozycję wyższą niż trzecia. Po zakończeniu TDS Northug oaz Bjørgen oświadczyli, że są zbyt zmęczeni, by wystartować w mistrzostwach kraju. Presja sponsorów i telewizji sprawiła, że oboje wzięli udział w tych zawodach, jednak Petter wycofał się po tym jak zajął 40. miejsce w biegu na 15 km stylem dowolnym. Odpuścił sześć kolejnych zawodów Pucharu Świata, wracając dopiero 11 lutego 2012 roku w Novym Měscie, gdzie zajął czternaste miejsce w biegu na 30 km stylem klasycznym. W tym momencie miał już dość wyraźną stratę do Colognii w klasyfikacji generalnej, jednakże Szwajcar nie mógł być pewny ostatecznego zwycięstwa. Wkrótce się to jednak zmieniło, bowiem Norweg nie wystąpił już w żadnych zawodach do końca sezonu. W klasyfikacji generalnej zajął ostatecznie trzecie miejsce po tym, jak wyprzedził go Kanadyjczyk Devon Kershaw. W klasyfikacji dystansowej był piąty, a w sprinterskiej zajął dopiero 21. miejsce.
Jego młodsi bracia, Tomas i Even, również uprawiają biegi narciarskie.
W dniu 12 listopada 2018 roku ogłosił zakończenie kariery.

</doc>
<doc id="449008" url="https://pl.wikipedia.org/wiki?curid=449008" title="Cyphotilapia">
Cyphotilapia

Cyphotilapia – rodzaj słodkowodnych ryb okoniokształtnych z rodziny pielęgnicowatych (Cichlidea). Typ nomenklatoryczny monotypowego plemienia Cyphotilapini.
Rodzaj obejmuje średniej wielkości (20–33 cm długości) pielęgnice charakteryzujące się obecnością czołowego garbu u samców, utworzonego z tkanki tłuszczowej, oraz pionowych, ciemnych pasów wzdłuż boków ciała. Są pyszczakami. Samice z tego rodzaju, jako nieliczne wśród pyszczaków, potrafią pobierać pokarm trzymając w pysku inkubowaną ikrę lub młode, które chronią przed drapieżnikami. Pokarm pobrany do pyska jest przeznaczony zarówno dla samicy, jak i dla jej młodych.
Występowanie.
Gatunki endemiczne jeziora Tanganika w Afryce Wschodniej.
Klasyfikacja.
Gatunki zaliczane do tego rodzaju :

</doc>
<doc id="449009" url="https://pl.wikipedia.org/wiki?curid=449009" title="SWiSH">
SWiSH



</doc>
<doc id="449013" url="https://pl.wikipedia.org/wiki?curid=449013" title="Corneliu Codreanu">
Corneliu Codreanu



</doc>
<doc id="449014" url="https://pl.wikipedia.org/wiki?curid=449014" title="Sedecjasz">
Sedecjasz

Sedecjasz lub Sedekiasz (hebr. צִדְקִיָּהוּ "Sidkijjahu"), właśc. Mattaniasz (hebr. מַתַּנְיָהוּ "Mattanjahu"); ur. 618, zm. po 587 p.n.e. − ostatni władca Judy, panował w latach 597 p.n.e.–586 p.n.e.
Mianowany przez Babilończyków na króla państwa żydowskiego został z powodu buntu obalony i uwięziony przez babilońskiego króla Nabuchodonozora II, który tłumiąc bunt zburzył Jerozolimę i uprowadził Żydów do niewoli babilońskiej. Sedecjasz został schwytany po nieudanej próbie ucieczki do doliny rzeki Jordanu, oślepiony i uwięziony w Babilonie, gdzie zmarł.
Za czasów Sedecjasza przypadała działalność proroka Jeremiasza.

</doc>
<doc id="449016" url="https://pl.wikipedia.org/wiki?curid=449016" title="Hokej na lodzie na Zimowych Igrzyskach Olimpijskich 1956">
Hokej na lodzie na Zimowych Igrzyskach Olimpijskich 1956

Hokej na lodzie był jedną z konkurencji rozgrywanych podczas igrzysk olimpijskich. W turnieju wzięło udział 10 zespołów. W pierwszej rundzie rywalizowano w trzech grupach: grupa A liczyła cztery zespoły a grupy B i C liczyły trzy zespoły. W drugiej rundzie sześć zespołów (po dwa najlepsze z każdej grupy) rywalizowały w grupie finałowej, pozostałe drużyny (4) rywalizowały w grupie pocieszenia. W obu grupach rywalizowano systemem każdy z każdym. Złoty medal zdobyła reprezentacja Związku Radzieckiego debiutująca na turnieju olimpijskim. W klasyfikacji kanadyjskiej (na najlepiej punktującego zawodnika) zwyciężyli Kanadyjczycy: James Logan i Paul Knox zdobywcy 12 punktów (7 goli i 5 asyst).
Rozgrywki grupowe.
Grupa A
Wyniki
Grupa B
Wyniki
Grupa C
Wyniki
Tabela końcowa.
Grupa finałowa.
Wyniki
Grupa pocieszenia.
Wyniki

</doc>
<doc id="449018" url="https://pl.wikipedia.org/wiki?curid=449018" title="Curtea de Argeș">
Curtea de Argeș

Curtea de Argeș (węg. "Argyasudvarhely", uproszczona wymowa: "Kurtja de Ardżesz") to miasto w okręgu Argeș w Rumunii, 24 km od Râmnicu Vâlcei, 28 km od stolicy okręgu, Pitești. 32 509 mieszkańców. 
Historia.
Według prowadzonych regularnie badań archeologicznych, dzisiejsze Curtea i jego najbliższe okolice były zamieszkane przez dackie plemiona, które w III wieku utworzyły silny związek. Prawa miejskie miejscowość otrzymała w 1247 roku z rąk joannitów. Miejscowość leżała na przecięciu ważnych szlaków komunikacyjnych: z Konstancy do Banatu i Serbii oraz jednej z kilku dróg łączących Muntenię i Oltenię z Siedmiogrodem, co umożliwiło dynamiczny rozwój gospodarczy. W XIV w. stała się siedzibą hospodarów Wołoszczyzny, począwszy od Basaraba I, uznawanego za założyciela państwa, a skończywszy na Mirczy Starym - jego następca, Michał I Basarab na początku XV w. przeniósł stolicę do Târgoviște, a miasto zaczęło chylić się ku upadkowi. Curtea była też siedzibą metropolitów wołoskich, do początku XVI w.
W 1591 - papież Sykstus V mianował biskupa łacińskiego Curtea de Argeș. Jego siedziba była przeniesiona do Bakowa po tym, jak miasto zniszczyli Turcy. Biskup bakowski rezydował w Śniatynie, biskupami byli Polacy, lecz nie wchodzili oni w skład senatu Rzeczypospolitej.
W 1600 roku Michał Waleczny przegrał z interwencyjnymi wojskami polskimi dowodzonymi przez Jana Zamoyskiego, a w 1611 na ziemie Wołoszczyzny wkroczył Gabriel Batory, który spustoszył miasto. Mimo odbudowy, Curtea de Argeș nie podniosło się z upadku i pozostało miastem prowincjonalnym.
Zabytki.
Świadkami czasów świetności miasta są jego zabytki, w tym dwie bardzo znaczące cerkwie:
Cerkiew książęca.
Cerkiew pod wezwaniem św. Mikołaja, znana jako "książęca" pochodzi z czasów pierwszych hospodarów mołdawskich. Pierwsza świątynia na tym miejscu była częścią zabudowań dworu hospodarskiego, a zbudowano ją zapewne na początku XIV w. (być może z fundacji Basaraba I). Ta budowla (wraz z całym dworem) została spalona już w 1330 przez króla węgierskiego Karola Roberta. Być może sam Basarab I dokonał odbudowy świątyni - zgodnie z inskrypcją na jej ścianie został w niej pochowany. Zachowana do dzisiaj cerkiew pochodzi z czasów panowania wnuka Basaraba I - Władysława I. Dotrwała ona do dziś w postaci zmienionej jedynie częściowo w XVIII w., gdy po pożarze dokonano jej przebudowy (część wprowadzony wówczas nowinek, m.in. drugą kopułę, zlikwidowano na początku XX w.).
Cerkiew zbudowana jest na planie krzyża greckiego wpisanego w prostokąt - fragmenty krzyża są wyższe od pozostałych i wyróżniają się na zewnątrz. Ramiona krzyża zamknięte są półkoliście. W centrum wznosi się wysoka wieża z kopułą, wsparta na czterech filarach w centrum nawy. Zbudowana jest z kamieni i cegieł, ułożonych w poziome pasy.
Cerkiew metropolitarna.
Cerkiew metropolitarna w Curtea de Argeș została zbudowana w latach 1512-1517 staraniem hospodara Neagoe Basaraba V. Początkowo nie była ona siedzibą metropolity mołdawskiego - ta została przeniesiona właśnie w tym okresie do Târgoviște. W 1611 zniszczyły ją wojska Gabriela Batorego, odbudowa trwała kilkadziesiąt lat. W 1753 została siedzibą metropolity. Ostateczny kształt nadały jej prace prowadzone przez francuskiego architekta Lecomte du Nouy w końcu XIX w. Tutaj zostali pochowani pierwsi królowie Rumunii: Karol I i Ferdynand I.
Cerkiew zbudowana jest zasadniczo na planie trójkonchowym. Do tego rozwiązania wprowadzono jednak nowinki, poszerzając przednawie, a także dodając do głównej wieży nad nawą trzy wieżyczki nad przednawiem (jedną centralną i dwie w narożnikach). Bogate zdobienie cerkwi narzuciło wzorce architekturze rumuńskiej na całe stulecia - do najbardziej charakterystycznych i powtarzanych potem elementów należą pas ze skręconych lin obiegający całą świątynię i dzielący elewacje na dwie pasy czy skręcone w rodzaj helisy dwie mniejsze wieżyczki. 
Z powstaniem świątyni związana jest popularna ludowa ballada o jej budowniczym, mistrzu Manole (rum. Meșterul Manole). Dla zapewnienia powodzenia budowie, nad którą od początku ciążyło fatum, miał on zamurować w jej murach pierwszą osobę, którą ujrzy. Była nią jego żona, co nie powstrzymało mistrza przed dopełnieniem ofiary. Z kolei sam Manole został uwięziony przez swojego mocodawcę zachwyconego jego dziełem - ten miał bowiem nie chcieć, by ktokolwiek mógł szczycić się budowlą podobnej świetności. Podczas próby ucieczki (na wzór Dedala i Ikara) Manole miał jednak runąć na ziemię i zginąć. 
Transport.
W Curtea de Argeș krzyżują się drogi narodowe nr 7C i 73C. W mieście kończy się też linia kolejowa z Pitești. Miasto posiada również połączenia autobusowe z Sybinem, Râmnicu Vâlceą i innymi ośrodkami w okręgu Ardżesz i sąsiednich.

</doc>
<doc id="449021" url="https://pl.wikipedia.org/wiki?curid=449021" title="Hokej na lodzie na Zimowych Igrzyskach Olimpijskich 1972">
Hokej na lodzie na Zimowych Igrzyskach Olimpijskich 1972

Hokej na lodzie był jedną z konkurencji rozgrywanych podczas igrzysk olimpijskich. Do turnieju zgłoszono 11 zespołów. 
Turniej został rozegrany w dniach 3 - 13 lutego 1972 roku. 
W turnieju wzięło udział 11 zespołów, które w dniach 3 - 4 lutego rozegrały mecze rundy kwalifikacyjnej. Zwycięzcy meczów kwalifikacyjnych wraz z drużyną ZSRR (która miała wolny los) utworzyły grupę finałową (6 zespołów), a przegrani utworzyli grupę pocieszenia.
W obu grupach rywalizowano systemem każdy z każdym.
Reprezentacja Związku Radzieckiego obroniła złoty medal zdobyty podczas zimowych igrzysk w 1968 roku.
W klasyfikacji kanadyjskiej zwyciężył Rosjanin Walerij Charłamow zdobywca dziewięciu bramek i sześciu asyst.
Grupa finałowa.
Wyniki
Grupa pocieszenia.
Wyniki

</doc>
<doc id="449023" url="https://pl.wikipedia.org/wiki?curid=449023" title="Peace">
Peace

Rzeki:
Gminy w USA:
Muzyka:

</doc>
<doc id="449025" url="https://pl.wikipedia.org/wiki?curid=449025" title="Patoka">
Patoka



</doc>
<doc id="449026" url="https://pl.wikipedia.org/wiki?curid=449026" title="Palo Alto">
Palo Alto

Miejscowości w USA:
Gminy w USA:
Hrabstwa w USA:
Miejscowości w Meksyku:

</doc>
<doc id="449027" url="https://pl.wikipedia.org/wiki?curid=449027" title="Palermo (ujednoznacznienie)">
Palermo (ujednoznacznienie)

Miejscowość w Kolumbii:
Miejscowości w USA:
Gminy w USA:
Inne:

</doc>
<doc id="449028" url="https://pl.wikipedia.org/wiki?curid=449028" title="Paisley">
Paisley

Miejscowości w Wielkiej Brytanii:
Miejscowości w USA:
Inne:

</doc>
<doc id="449030" url="https://pl.wikipedia.org/wiki?curid=449030" title="Hokej na lodzie na Zimowych Igrzyskach Olimpijskich 1976">
Hokej na lodzie na Zimowych Igrzyskach Olimpijskich 1976

Hokej na lodzie był jedną z konkurencji rozgrywanych podczas igrzysk olimpijskich. Do turnieju zgłoszono 14 zespołów.
Turniej został rozegrany w dniach 3–14 lutego 1976 roku
W turnieju wzięło udział 12 zespołów, które w dniach 3–4 lutego rozegrały mecze rundy kwalifikacyjnej. Zwycięzcy meczów kwalifikacyjnych utworzyli grupę finałową (grupa A), a przegrani utworzyli grupę B.
W obu grupach rywalizowano systemem każdy z każdym.
Reprezentacja Związku Radzieckiego obroniła złoty medal zdobyty podczas zimowych igrzysk w 1972 roku.
W klasyfikacji kanadyjskiej zwyciężył Rosjanin Władimir Szadrin zdobywca sześciu bramek i czterech asyst
Grupa A.
Wyniki
Grupa B.
Wyniki

</doc>
<doc id="449031" url="https://pl.wikipedia.org/wiki?curid=449031" title="Pace">
Pace

Osoby o nazwisku Pace:
Miejscowości w Polsce:
Miejscowości w USA:
Programy edukacyjne:
Organizacje:

</doc>
<doc id="449036" url="https://pl.wikipedia.org/wiki?curid=449036" title="Kompozycja łańcuchowa">
Kompozycja łańcuchowa

Kompozycja łańcuchowa - sposób rozwijania wypowiedzi za pomocą powtórzenia i dopełnienia jakiegoś elementu członu poprzedniego, np.
&lt;poem&gt;
"Stoi w lesie stary grab,"
"Pod tym grabem leży drab,"
"Leży drab, a kilka os"
"Gryzie draba prosto w nos"
&lt;/poem&gt;

</doc>
<doc id="449037" url="https://pl.wikipedia.org/wiki?curid=449037" title="Pocahontas (ujednoznacznienie)">
Pocahontas (ujednoznacznienie)

Miejscowości w USA:
Hrabstwa w USA:

</doc>
<doc id="449039" url="https://pl.wikipedia.org/wiki?curid=449039" title="TGV Sud-Est">
TGV Sud-Est

TGV Sud-Est – francuski elektryczny zespół trakcyjny należący do rodziny pociągów TGV. W nomenklaturze SNCF pociągi te są oznaczone jako klasa TGV 23000 (wersje 2-systemowe) oraz TGV 33000 (wersje 3-systemowe). Jest to pierwsza generacja pociągów TGV, zbudowanych przez przedsiębiorstwo Alsthom w latach 1978–1985.
W eksploatacji pozostaje 109 pociągów o numerach 1–98 i 100–102, 110–118. Większość składów poddano modernizacji, zwiększając prędkość maksymalną do 300 km/h.
Pierwsze pociągi TGV Sud-Est zbudowano jako prototypy w 1978 roku. Skonstruowano dwie jednostki tego typu, nazwane „Patrick” i „Sophie”, które przez trzy lata przechodziły różnorakie testy przed uruchomieniem seryjnej produkcji. Projektantem zarówno wyglądu, jak i malowania pociągu był Jack Cooper.
Pociągi TGV Sud-Est składają się z dwóch głowic napędowych, między które włączono 8 wagonów zawieszonych na wspólnych wózkach. Pociąg napędza 12 silników szeregowych prądu stałego. Zestawy kołowe wagonów wyposażone są w hamulce tarczowe, podczas gdy w głowicach napędowych zastosowano tradycyjne hamulce klockowe ze względu na konieczność ograniczenia nacisków na oś. Pociągi zasilane są napięciem stałym 1,5 kV lub przemiennym 25 kV. W roku 1984 dostarczono pierwsze pociągi 3-systemowe, przystosowane do zasilania napięciem przemiennym 15 kV, przeznaczone do obsługi połączeń ze Szwajcarią.
Wystrój wnętrza był pierwotnie raczej ubogi, a zagęszczenie foteli jest dość duże, pozostawiając pasażerom niewiele miejsca na nogi. Pociągi miały w założeniach kursować jedynie między Paryżem i Lyonem, a zatem czas podróży rzędu 2 godzin nie wymagał zapewnienia szczególnie wyszukanego komfortu. Tym niemniej wagony są wyposażone w klimatyzację.
Pewna ilość pociągów składała się wyłącznie z wagonów pierwszej klasy, w założeniu przeznaczone one były dla podróżujących w interesach, gotowych zapłacić więcej za większy komfort.
Ze względu na coraz dłuższe czasy podróży pociągami TGV, pociągi zostały zmodernizowane w latach 1986–1990. Wszystkie składy uzyskały zawieszenia pneumatyczne, podobne do zastosowanych we wchodzących właśnie do służby TGV Atlantique. W latach 1987–1996 dokonano również modernizacji wnętrz.
Począwszy od roku 1996 rozpoczęto zmianę malowania pociągów. Oryginalny pomarańczowy kolor TGV Sud-Est ustąpił miejsca szaro-niebieskiemu malowaniu, charakterystycznego dla pozostałych pociągów TGV. Pociągi 3-systemowe uzyskały z kolei specjalne malowanie, charakterystyczne dla "Ligne de Coeur", którą obsługują. Ostatnie pociągi w oryginalnym malowaniu przetrwały do roku 2001.

</doc>
<doc id="449040" url="https://pl.wikipedia.org/wiki?curid=449040" title="Portsmouth (ujednoznacznienie)">
Portsmouth (ujednoznacznienie)

Miejscowości w Dominice:
Miejscowości w Anglii:
Miejscowości w USA:
Gminy w USA:
Przedsiębiorstwa:

</doc>
<doc id="449041" url="https://pl.wikipedia.org/wiki?curid=449041" title="Hokej na lodzie na Zimowych Igrzyskach Olimpijskich 1980">
Hokej na lodzie na Zimowych Igrzyskach Olimpijskich 1980

Wyniki turnieju hokejowego rozgrywanego na Zimowych Igrzyskach Olimpijskich w roku 1980 w Lake Placid.
Runda wstępna.
Grupa Niebieska 
Tabela
Wyniki spotkań
Grupa Czerwona 
Tabela
Wyniki spotkań
Mecz o V miejsce.
Zespoły które zajęły 3 miejsca w swoich grupach rozegrały pomiędzy sobą mecz o 5.lokatę na ZIO 1980
Runda finałowa.
Zespoły które zajęły w swoich grupach pierwsze 2 miejsca, zmierzyły się ze sobą w rundzie finałowej, przy czym wyniki spotkań w grupach eliminacyjnych liczyły się w tej rundzie.
Mecze zaliczone 
Szwecja 2-2 USA
Finlandia 2-4 ZSRR
Tabela
Wyniki spotkań

</doc>
<doc id="449042" url="https://pl.wikipedia.org/wiki?curid=449042" title="Suzdal">
Suzdal

Suzdal (ros. "Суздаль") – miasto (od 1778) w Rosji w obwodzie włodzimierskim, 11 tysięcy mieszkańców (2008). Położone nad rzeką Kamienką, dopływie Nerli. Miasto należy do tzw. Złotego Pierścienia Rosji. W czasie II wojny światowej w Suzdalu znajdował się obóz dla jeńców polskich.

</doc>
<doc id="449043" url="https://pl.wikipedia.org/wiki?curid=449043" title="Powhatan (ujednoznacznienie)">
Powhatan (ujednoznacznienie)

Miejscowości w USA:
Gminy w USA:
Hrabstwa w USA:

</doc>
<doc id="449044" url="https://pl.wikipedia.org/wiki?curid=449044" title="Rostow Wielki">
Rostow Wielki



</doc>
<doc id="449045" url="https://pl.wikipedia.org/wiki?curid=449045" title="Preston (ujednoznacznienie)">
Preston (ujednoznacznienie)

Miejscowości w USA.
Gminy w USA:

</doc>
<doc id="449049" url="https://pl.wikipedia.org/wiki?curid=449049" title="Quincy">
Quincy

Miejscowości we Francji:
Miejscowości w Stanach Zjednoczonych:
Gminy w Stanach Zjednoczonych:
Inne znaczenia:

</doc>
<doc id="449050" url="https://pl.wikipedia.org/wiki?curid=449050" title="Otto (ujednoznacznienie)">
Otto (ujednoznacznienie)

Miasto w USA:
Gminy w USA:

</doc>
<doc id="449052" url="https://pl.wikipedia.org/wiki?curid=449052" title="Sylvère Maes">
Sylvère Maes

Sylvère Maes (ur. 27 sierpnia 1909 w Gistel; zm. 5 grudnia 1966 w Ostendzie) – belgijski kolarz szosowy.
Należał do belgijskiej narodowej drużyny kolarskiej lat 30. Jego wkładem w sukcesy tej drużyny były m.in. 2 zwycięstwa w Tour de France (1936 i 1939) oraz wygrana w Paryż-Roubaix (1933).
Sylvére Maes w Tour de France.
Maes wygrał ostatni Tour de France przed II wojną światową. Po wojnie uzyskał jeszcze 5. lokatę w Giro d'Italia (1947) (jako 37-latek). W 1948 roku zakończył swoją sportową karierę.

</doc>
<doc id="449053" url="https://pl.wikipedia.org/wiki?curid=449053" title="Hokej na lodzie na Zimowych Igrzyskach Olimpijskich 1984">
Hokej na lodzie na Zimowych Igrzyskach Olimpijskich 1984

Hokej na lodzie był jedną z konkurencji rozgrywanych podczas igrzysk olimpijskich. Do turnieju zgłoszono 12 zespołów. 
Turniej został rozegrany w dniach 7 - 19 lutego 1984 roku. W turnieju wzięło udział 12 zespołów, które zostały podzielone na dwie grupy A i B. Rywalizacja w grupach odbywała się w systemie każdy z każdym. Dwie najlepsze drużyny z każdej grupy utworzyły grupę finałową, w której zaliczono wyniki meczów drużyn, które awansowały. Drużyny które zajęły trzecie miejsc spotkały się w meczu o 5. miejsce, a drużyny z czwartych miejsc - w spotkaniu o 7.miejsce.
W klasyfikacji kanadyjskiej zwyciężył reprezentant Niemiec Erich Kühnhackl zdobywca 8 bramek i 6 asyst
Grupa A.
Wyniki
Grupa B.
Wyniki
Grupa finałowa.
Wyniki

</doc>
<doc id="449058" url="https://pl.wikipedia.org/wiki?curid=449058" title="Ang Lee">
Ang Lee

Ang Lee () (ur. 23 października 1954 w Pingdong, Tajwan) – tajwański reżyser filmowy pochodzenia chińskiego. Laureat Oscara w kategorii najlepszy film nieanglojęzyczny za film "Przyczajony tygrys, ukryty smok" (2000) oraz dwóch Oscarów za reżyserię filmów: "Tajemnica Brokeback Mountain" (2005) i "Życie Pi" (2012).
Życiorys.
Edukacja.
Urodził się w Pingdong, małym mieście położonym na południu Tajwanu, dokąd w 1949 roku uciekli jego rodzice z Chin, chcąc uniknąć prześladowania przez komunistów. W wywiadach określa swój dom rodzinny „typowo chiński, patriarchalny, gdzie wykonywało się obowiązki, ale trudno było oddychać”. Jego ojciec starał się dać dzieciom klasyczne chińskie wykształcenie, łącznie z nauką kaligrafii. Wbrew jego woli Ang rozpoczął naukę w tajwańskiej National Arts School, następnie wraz z żoną i dziećmi wyjechał na studia do Stanów, gdzie uczęszczał między innymi do Tisch School of the Arts. Tam poznał Spike’a Lee z którym często współpracował. Zrealizował kilka filmów krótkometrażowych, m.in. "Shades of the Lake" (1982) i "Fine Line" (1984).
Debiut na Tajwanie.
W 1992 roku za pieniądze otrzymane od rządu tajwańskiego nakręcił "Pushing Hands", który nie tylko wyreżyserował, ale też napisał scenariusz i wyprodukował. Była to pierwsza część trylogii, którą zadedykował ojcu, nazywając ją przewrotnie "Tata zawsze wie lepiej". Dwie pozostałe to "Przyjęcie weselne" (1993) oraz "Jedz i pij, mężczyzno i kobieto" (1994), które przyniosły mu nominacje do Oscara za film nieanglojęzyczny.
Sukces w Hollywood.
Pierwszym filmem, który przyniósł Angowi Lee międzynarodowy sukces była adaptacja XIX – wiecznej powieści Jane Austen "Rozważna i romantyczna", według scenariusza Emmy Thompson. Film zdobył liczne nagrody i nominacje, m.in. Złotego Niedźwiedzia w Berlinie i nominację do Złotego Globu. W swoim następnym anglojęzycznym filmie "Burza lodowa", dramacie obyczajowym opowiadającym historię dwóch rodzin, Lee poddał analizie skutki rewolucji obyczajowej lat 60.
"Przyczajony tygrys, ukryty smok".
W 2000 roku na ekrany kin weszła pierwsza superprodukcja Anga Lee, baśniowa opowieść "Przyczajony tygrys, ukryty smok". W filmie reżyser połączył elementy chińskiej mitologii, filozofii Dao, historii miłosnej i politycznej intrygi, a w to wszystko wplótł sceny walki, których choreografię ułożył Yuen Wo-Ping (jeden z twórców Matrixa). Ekranizacja, mimo że zrealizowana w dialekcie mandaryńskim, zdobyła duże uznanie w Stanach Zjednoczonych i odniosła duży sukces kasowy.
"Brokeback Mountain".
Po chłodnym przyjęciu ekranizacji komiksu "Hulk" (2003) reżyser postanowił wrócić do swojego ulubionego gatunku – dramatu. W 2005 roku wyreżyserował "Tajemnicę Brokeback Mountain" na podstawie opowiadania Annie Proulx. Film przedstawia historię uczucia, jakie rodzi się między dwoma mężczyznami, typowymi amerykańskimi kowbojami. "Tajemnica..." zdobyła szereg filmowych nagród, między innymi 4 Złote Globy, Złotego Lwa i 3 Oscary, w tym za reżyserię.
"Ostrożnie, pożądanie".
W 2007 odbyła się premiera filmu Lee "Ostrożnie, pożądanie", nakręconego w Chinach, opartego częściowo na faktach i opowiadającego o intrydze miłosnej rozgrywającej się pomiędzy działaczką ruchu oporu a japońskim kolaborantem. Odważne sceny erotyczne sprawiły, że w niektórych krajach wyświetlano jedynie ocenzurowaną wersję. Film ponownie zdobył przychylność krytyków i znaczące nagrody, m.in. Złotego Lwa na 64. MFF w Wenecji.
Lee przewodniczył jury konkursu głównego na 66. MFF w Wenecji (2009). Zasiadał także w analogicznym jury na 66. MFF w Cannes (2013).
Życie osobiste.
Ang Lee mieszka w Larchmont (w stanie Nowy Jork) razem z żoną, Jane Lin i dwójką synów.

</doc>
<doc id="449060" url="https://pl.wikipedia.org/wiki?curid=449060" title="Frontoza">
Frontoza



</doc>
<doc id="449061" url="https://pl.wikipedia.org/wiki?curid=449061" title="Rachel Mellon Walton">
Rachel Mellon Walton

Rachel Mellon Walton (ur. 8 stycznia 1899 w Pittsburghu, Pensylwania, zm. 2 marca 2006 tamże) - amerykańska działaczka filantropijna.
Życiorys.
Była jednym z czworga dzieci założyciela koncernu naftowego Gulf Oil Company Williama Larimera Mellona i Mary Taylor. Uczęszczała do szkoły publicznej w Dobbs Ferry (Nowy Jork). W 1922 wyszła za mąż za Johna Waltona i poświęciła się życiu rodzinnemu i towarzyskiemu, a także działalności społecznej. Z małżeństwa z Waltonem (zatrudnionym wkrótce w Gulf Oil Company) miała troje dzieci - córkę Mary (zamężną Curley) oraz synów Johna juniora i Jamesa. Mąż zmarł w 1974 w wieku 81 lat.
Rachel Mellon Walton przekazała liczne fundusze na cele kulturalne, edukacyjne, medyczne, ekologiczne. Była m.in. fundatorką (wspólnie z bratem Williamem) szpitala im. Alberta Schweitzera w Deschepelles na Haiti. Z siostrą Margaret Mellon Hitchcock ufundowała stypendium im. Mary Taylor (matki) dla kobiet studiujących nauki o przedsiębiorczości na Carnegie Mellon University w Pittsburghu. Wspierała finansowo także m.in. Carnegie Museum w Pittsburghu (szczególnie zbiory związane ze starożytnym Egiptem), centrum pomocy dla kobiet zagrożonych przemocą, instytucje pomocy dzieciom. Udzielała się przez kilkadziesiąt lat w lokalnym telefonie zaufania oraz kościele prezbiteriańskim.
Od 1942 była członkiem zarządu orkiestry symfonicznej w Pittsburghu. Także tę instytucję wspierała finansowo, a w 1990 otrzymała tytuł honorowego dyrektora. Za swoją wieloletnią działalność filantropijną została m.in. wyróżniona nagrodą Elsie stacji telewizyjnej WQED (2000), a gubernator stanu Tom Ridge nadał jej w 1998 tytuł "Wybitnej Córki Pensylwanii" ("Distinguished Daughter of Pennsylvania").

</doc>
<doc id="449063" url="https://pl.wikipedia.org/wiki?curid=449063" title="Jeffery Deaver">
Jeffery Deaver

Jeffery Deaver (ur. 6 maja 1950 w Glen Ellyn, Illinois) – amerykański pisarz, autor thrillerów psychologicznych.
Życiorys.
Urodził się 6 maja 1950 r. w niewielkiej miejscowości Glen Ellyn nieopodal Chicago. Jego ojciec trudnił się układaniem haseł reklamowych, podczas gdy matka zajmowała się domem. Jedynym jego rodzeństwem jest młodsza siostra – Julie Reece Deaver, która znana jest z pisanych przez nią powieści młodzieżowych. 
Swoją pierwszą książkę napisał w wieku jedenastu lat. Była to niewielka forma, składająca się z dwóch rozdziałów. Ukończył studia pierwszego stopnia na Uniwersytecie Missouri na wydziale dziennikarstwa. Pracował dorywczo dla różnych magazynów, jednakże w planie miał podjęcie pracy jako korespondent New York Times czy Wall Street Journal. Aby uzyskać niezbędne do tego celu wykształcenie podjął dalszą edukację w Fordham Law School. Po jej zakończeniu zdecydował się podjąć praktykę prawniczą i przez kilka lat pracował jako doradca prawny dla jednej z większych firm na Wall Street. Podczas długich dojazdów do pracy i powrotów do domu rozpoczął pisanie swojego ulubionego gatunku – powieści z suspensem. Od 1990 całkowicie poświęcił się pisarstwu.
Był wielokrotnie nagradzany jako pisarz i dziennikarz. Pisał i wykonywał własne piosenki. Jest autorem 21 powieści. Pięciokrotnie był nominowany do Edgar Award przyznawanej przez organizację Mystery Writers of America oraz do Anthony Award i trzykrotnie odebrał Ellery Queen Reader's Award za najlepsze opowiadanie roku. W 2001 dostał W.H. Smith Thumping Good Read Award za powieść "Puste krzesło", którego głównymi bohaterami są Lincoln Rhyme i Amelia Sachs. W 2004 został nagrodzony Crime Writers Association of Great Britain's Ian Fleming Steel Dagger Award za "Ogród bestii" oraz Short Story Dagger za "The Weekender". Jego powieści tłumaczone są na 25 języków. Wielokrotnie znajdują się na listach bestsellerów na całym świecie, łącznie z New York Times, London Times i Los Angeles Times.
Dokonano także ekranizacji jego powieści: "Panieński grób" i "Kolekcjoner kości". Pierwsza została zekranizowana przez HBO w 1997 pod tytułem "Śmiertelna cisza" ("Dead Silence"). Drugą natomiast zrealizowało w 1999 roku Universal Pictures, a w rolach głównych wystąpili: Denzel Washington jako Lincoln Rhyme i Angelina Jolie jako Amelia Sachs. W planach są kolejne ekranizacje: "Łzy diabła", "Błękitna pustka", "Manhattan Is My Beat" oraz "Modlitwa o sen".

</doc>
<doc id="449064" url="https://pl.wikipedia.org/wiki?curid=449064" title="Diego Armando Maradona">
Diego Armando Maradona



</doc>
<doc id="449065" url="https://pl.wikipedia.org/wiki?curid=449065" title="MSQL">
MSQL

mSQL – miniaturowa baza danych, zwana też MiniSQL lub Minerva.

</doc>
<doc id="449068" url="https://pl.wikipedia.org/wiki?curid=449068" title="Straż Miejska Ankh-Morpork">
Straż Miejska Ankh-Morpork

Straż Miejska Ankh-Morpork (SMAM) – formacja policyjna miasta Ankh-Morpork z cyklu Świat Dysku. Pierwotnie jej motto brzmiało "Fabricati Diem, Puncti Agunt Celeriter" (korzystaj z dnia, czas szybko płynie). W tomie "Straż! Straż!" jest już ono zredukowane do "Fabricati Diem, Punc", co można tłumaczyć na angielski jako "Make my day, punk" ("Uprzyjemnij mi dzień, śmieciu", słynny cytat z "Brudnego Harry’ego").
Historia.
p.e.p. (przed erą Patrycjusza).
Przekazane są jedynie szczątkowe informacje o działaniu i funkcjonowaniu Straży w czasach przed rządami Patrycjusza Havelocka Vetinariego. Prawdopodobnie została powołana do życia w roku 1561 przez króla Veltricka I jako jedna z formacji porządkowych działających na terenie miasta. Znany z nazwiska jest jeden komendant: Vimes zwany Kamienną Gębą (przodek Samuela Vimesa), który doprowadził do obalenia i osobiście ściął ostatniego króla, Lorenza Łagodnego. Na dość mocnych przesłankach oparte jest twierdzenie, że straż liczyła 56 członków i oprócz komendy głównej utrzymywała komisariaty przy bramach miasta: Rzecznej, Opacznej i Osiowej. Wiadomo, że straż była dość liczna i posiadała liczne komisariaty jeszcze na początku panowania Szalonego Lorda Snapcase'a.
"Straż! Straż!".
Straż funkcjonuje pod nazwą: Straż Miejska Ankh-Morpork – Nocna zmiana. Liczebność straży spada do absolutnego minimum w jej historii. Pod dowództwem kapitana Samuela Vimesa pozostają jedynie sierżant Frederick Colon, kapral Nobby Nobbs i świeży nabytek straży, młodszy funkcjonariusz Marchewa Żelaznywładsson. Tak drastyczne zmiany w funkcjonowaniu Straży są efektem reform Lorda Vetinariego ("jeśli mamy mieć przestępczość, niech to będzie przestępczość zorganizowana"), który po zalegalizowaniu działalności Gildii Złodziei (która znacznie skuteczniej radziła sobie z "nieautoryzowaną działalnością") praktycznie zlikwidował siły policyjne miasta. Według słów kaprala Nobbsa, obowiązki straży polegają na patrolowaniu miasta i wykrzykiwaniu (niezbyt głośnym!) "już dwunasta, wszystko w porządku". Mimo to Straż bierze aktywny udział w wydarzeniach związanych z próbą reaktywacji monarchii przy pomocy magicznego smoka. Straż przeprowadza się do nowej siedziby w Pseudopolis Yard. W uznaniu bohaterskiej postawy wykazanej podczas kryzysu strażnicy otrzymują podwyżkę, nowy czajnik oraz tarczę i strzałki.
"Zbrojni".
Pod naciskiem Krzemowej Ligi Walki ze Zniesławieniem Patrycjusz zorganizował nabór do Straży członków mniejszości gatunkowych. Straż przyjmuje trzech nowych członków: wilkołaka Anguę, krasnoluda Cuddy’ego i trolla Detrytusa. Nowe wyzwanie dla powiększonej Straży to kolejna próba przywrócenia monarchii, tym razem przy pomocy broni palnej. Działania i upór kapitana Vimesa doprowadzają do zawieszenia działalności Straży. Podczas zamieszek gatunkowych powstaje Milicja Miejska pod przywództwem kaprala Marchewy. Działania tejże doprowadzają do uspokojenia sytuacji i przywrócenia status quo ante. Zaistniałe wypadki skłaniają Patrycjusza do reaktywacji Straży w dawnej postaci. Przywrócony zostaje tytuł Komendanta Straży, Marchewa awansuje na kapitana, a strażnicy otrzymują oczywiście nową tarczę do strzałek.
Cytaty:
"w straży nie ma ani krasnoludów, ani trolli, ani ludzi (...) są tylko strażnicy"
"Rzeczy muszą być widoczne. Rzeczy nie powinny się dziać w mroku ani za zamkniętymi drzwiami.".
"Na glinianych nogach".
Straż funkcjonuje "pełną parą", czego efektem jest oszacowanie życia komendanta Vimesa przez Gildię Skrytobójców na 20 000 AMD (dolarów Ankh-Morpork) i ciągły wzrost tej ceny. Straż otwiera nowy komisariat na Flaku (Mroki) i w końcu otwiera wydział kryminalistyki w osobie eks-alchemika – kobiety-krasnoluda imieniem Cudo Tyłeczek. Powstaje nowy wydział grupujący tajnych funkcjonariuszy, znany pod nazwą "Chłopaki z Kablowej". Na Straż spada obowiązek utrzymania przy życiu podtruwanego Patrycjusza, zapobieżenie następnej próbie restauracji monarchii i wyjaśnienie serii morderstw niewinnych staruszków oraz epidemii samobójstw wśród golemów. Członkiem Straży zostaje Dorfl – pierwszy golem, który potrafi mówić.
"Bogowie, honor, Ankh-Morpork".
Sir Samuel Vimes, komendant Straży Miejskiej i jego strażnicy muszą przeciwstawić się najgorszej ze zbrodni – wojnie. Z powodu małej wysepki o nazwie Leshp, Ankh-Morpork wypowiada wojnę Klatchowi. Patrycjusz znika razem z Colonem i Nobbsem pod wodą, armią (dość mikrą) dowodzi kompletny głupek, tajemniczy dyplomata 71-godzinny Ahmed porywa Anguę, w mieście panuje chaos. Sam Vimes postanawia więc wziąć sprawy we własne ręce. Żeby nie dopuścić do niepotrzebnego mordu, z resztek straży tworzy regiment wojskowy i wyrusza do Klatchu, by położyć kres wojnie...
"Piąty Elefant".
Vimes zostaje diukiem i wyrusza z misją dyplomatyczną do Überwaldu. Z pomocą swych podwładnych demaskuje spisek wilkołaków i nawiązuje przyjazne kontakty z królem krasnoludów. Pod jego nieobecność strażą w Ankh-Morpork próbuje kierować sierżant Colon.
"Prawda".
Straż nie może poradzić sobie z rozwikłaniem spisku, który ma doprowadzić do odsunięcia Vetinariego od władzy. Spiskowcy zamaskowali ślady tak, że nawet Angua nie może ich wytropić. Dopiero dziennikarz William de Worde odkrywa prawdę i – publikując na ten temat artykuły w swej "azecie" – umożliwia Patrycjuszowi odzyskanie stanowiska, jednocześnie przypisując wszelkie zasługi Straży.
"Straż Nocna".
Samuel Vimes w wyniku przedziwnego wypadku przenosi się w przeszłość. Teraz musi nauczyć młodszego siebie, jak być dobrym gliną, i wrócić do swoich czasów.
"Potworny regiment".
Samuel Vimes jako postać drugoplanowa broni interesów Ankh-Morpork w wojnie pomiędzy Borogravia a Zlobenią.
"Łups!".
Samuel Vimes i cała Straż muszą rozwiązać zagadkę śmierci pewnego krasnoluda, aby nie dopuścić do wybuchu wojny między trollami i krasnoludami. W tym celu muszą udać się m.in. do Doliny Koom. Przy okazji szeregi Straży zasila pierwszy wampir, a właściwie wampirzyca.
Uzbrojenie i wyposażenie.
Regulaminowe.
Regulaminowe wyposażenie straży (według sierżanta Colona) to:
Broń etniczna.
Mimo początkowych oporów sierżanta Colona ("Strażnicy noszą miecz, krótki, jedna sztuka, i pałkę, jedna sztuka") do indywidualnego wyposażenia strażników trafiły również:
Członkowie straży.
Angua.
Angua (właśc. Delfina Angua von Überwald) – wilkołak płci żeńskiej; jej zdolność zmiany postaci, a zwłaszcza niesamowity węch, bardzo przydają się w pracy policyjnej. Angua pochodzi z Überwaldu, jej rodzicami są baronowa Serafine von Überwald oraz baron Guye von Überwald. Łączy ją bliski związek z kapitanem Marchewą. Występuje w powieściach "Zbrojni", "Na glinianych nogach", "Bogowie, honor, Ankh-Morpork", "Piąty Elefant", "Prawda", "Straż nocna", "Potworny regiment", "Łups!", "Świat finansjery", "Niewidoczni Akademicy", "Niuch".
Nazwa postaci została użyta do epitetu gatunkowego wymarłego gatunku kredowego miłorzębowych, z rodzaju "Czekanowskia" z Wielkiej Brytanii: "Czekanowskia anguae"
Cudo Tyłeczek.
Cudo Tyłeczek (w oryg. Cheery Littlebottom) – sierżant, krasnolud płci żeńskiej, córka Wesołego Tyłeczka, wnuczka Klep Tyłeczka, pochodzi z Überwaldu, stąd też jej zakorzenione w krasnoludzkiej tradycji imię. Z wykształcenia alchemiczka, dzięki czemu zostaje specjalistką od odkrywania i badania śladów. Blisko przyjaźni się z Anguą, pod której wpływem zostaje pierwszą krasnoludzką kobietą, przyznającą się do swojej płci, w związku z czym zmienia imię na Cheri (co w oryginalnej wersji językowej było niewielką zmianą z imienia Cheery). Występuje w "Zbrojni", "Na glinianych nogach", "Bogowie, honor, Ankh-Morpork", "Piąty Elefant", "Łups!", "Niuch".
Detrytus.
Detrytus (ang. "Detritus") – pierwszy troll w Straży, w wyniku afiliatywnej rekrutacji zorganizowanej przez Patrycjusza pod naciskiem Krzemowej Ligi Walki ze Zniesławieniem; podobnie jak u wszystkich innych trolli w Świecie Dysku, imię Detrytusa pochodzi od rodzaju skały – w jego przypadku detrytu. Początkowo, w "Ruchomych obrazkach", jest ochroniarzem (dokładnie "rozgniatajło" karczmy "Załatany Bęben", profesja jest bardzo popularna wśród trolli, istot silnych i niezbyt lotnych). Jako młodszy funkcjonariusz mający problem z opanowaniem salutowania, po wydarzeniach opisanych w powieści Zbrojni awansowany do stopnia sierżanta odpowiedzialnego m.in. za szkolenie rekrutów. Troll, który całą matematykę sprowadził do jednego znaku równości (wynik pobytu w ultraniskich temperaturach Składu Przyszłej Wieprzowiny), ale i miał nieszczęście zawędrować na gorące pustynie Klatchu gdzie, jak wiadomo, mózgi trolli działają bardzo wolno.
Frederick Colon.
Frederick Colon – człowiek, sierżant, pojawia się po raz pierwszy w utworze w "Straż! Straż!". Wraz z Nobbym Nobbsem i Samuelem Vimesem jeden z najdłuższych stażem członków Straży. Przed wstąpieniem do straży spędził dużo czasu w wojsku, służył w dwóch regimentach (Średnia Piechota Diuka Quirmu i Pierwszy Regiment Ciężkiej Piechoty Diuka Erolle). Za młodu (co jest opisane w "Straży nocnej") brał także czynny udział w wydarzeniach "Chwalebnego 25 Maja". Początkowo kapral, potem awansowany do sierżanta, podczas nieobecności Vimesa i Marchewy w czasie wydarzeń opisanych w "Piątym Elefancie" tymczasowo pełni obowiązki kapitana, co niemal doprowadza do upadku Straży Miejskiej, gdy jego paranoiczne zachowania powodują masową rezygnację innych funkcjonariuszy. Ponownie zdegradowany do sierżanta, został oddelegowany do nowo powstającego wydziału ruchu drogowego wraz ze swoim przyjacielem, kapralem Nobbsem. Bardzo doświadczony policjant, niezbyt bystry, ale mający wielkie wyczucie sytuacji w mieście.
Marchewa Żelaznywładsson.
Marchewa Żelaznywładsson (w oryg. Carrot Ironfoundersson) jako dziecko został znaleziony i wychowany przez krasnoludów, przez co uważa się za jednego z nich (i zupełnie nie przeszkadza mu to, że ma prawie 2 metry wzrostu). Jego oryginalne imię pochodzi od wyglądu jego sylwetki: szerokiej w barach, zwężającej się ku dołowi. Marchewa okazuje się potomkiem ostatniego króla Ankh-Morpork. Wiedzą o tym Patrycjusz oraz komendant Straży Samuel Vimes, on sam jednak nie ma zamiaru przejąć władzy i spokojnie wykonuje swoje obowiązki. Marchewa zapamiętuje każdą osobę, którą spotka w swoim życiu, wszędzie czuje się jak u siebie, a jego charyzma sprawia, że wszyscy go słuchają i wykonują jego sugestie – potrafi przekonać do zaniechania wrogich działań nawet idące naprzeciw siebie dwie przeciwstawne demonstracje krasnoludów i trolli. Wybranką jego serca jest Angua. Kapitan straży, pełniący obowiązki zastępcy Vimesa.
Nobby Nobbs.
Nobby Nobbs – wł. Cecil W. St J. Nobbs, człowiek (potwierdza to specjalny dokument, wydany przez Patrycjusza), kapral Straży, niegdyś kwatermistrz w armii Diuka Pseudopolis. Jest synem Sconnera Nobbsa i Maisie (z ulicy Wiązów) oraz bratem Errola Nobbsa. Ma "prawdopodobnie 34 lata" - jego matka "zawsze trochę mgliście opisuje szczegóły" . W utworze Piąty Elefant został oddelegowany do nowo powstającego wydziału ruchu drogowego wraz ze swoim przyjacielem, sierżantem Frederickiem Colonem
Samuel Vimes.
Samuel Vimes – dowódca, kapitan, komendant Straży, Diuk Ankh-Morpork

</doc>
<doc id="449072" url="https://pl.wikipedia.org/wiki?curid=449072" title="Akcelerator cykliczny">
Akcelerator cykliczny



</doc>
<doc id="449074" url="https://pl.wikipedia.org/wiki?curid=449074" title="Ogólne wprowadzenie do mszału rzymskiego">
Ogólne wprowadzenie do mszału rzymskiego

Ogólne wprowadzenie do mszału rzymskiego – dokument zawierający zbiór podstawowych norm regulujących sposoby odprawiania mszy w zwyczajnej formie rytu rzymskiego w Kościele katolickim. Przedstawia zarówno zarys liturgii, jak i zasady dotyczące przygotowywania wnętrza kościoła oraz strojów liturgicznych.
Dekretem prymasa Polski z 12 grudnia 2003 przekazano do druku przekład polski nowego "Ogólnego wprowadzenia do mszału rzymskiego". Przekład ten, przyjęty przez Konferencję Episkopatu Polski, został potwierdzony przez Kongregację ds. Kultu Bożego i Dyscypliny Sakramentów dekretem z dnia 6 listopada 2003. Przepisy zawarte w tym wprowadzeniu weszły w życie w Polsce od Popielca 25 lutego 2004.
Struktura dokumentu:

</doc>
<doc id="449075" url="https://pl.wikipedia.org/wiki?curid=449075" title="Mikrojęzyki">
Mikrojęzyki

Mikrojęzyki (literackie) – etnolekty literackie o zmniejszonych zdolnościach poliwalencyjnych, używane przez grupy słabo lub niewyraźnie uformowane pod względem etnonacjonalnym. Mogą cechować się mniejszym lub większym stopniem normalizacji, choć współistnieją ze standardem ogólnonarodowym. Mają nieznaną lub mało znaną literaturę piękną.

</doc>
<doc id="449078" url="https://pl.wikipedia.org/wiki?curid=449078" title="Nikander (imię)">
Nikander (imię)

Nikander — imię męskie pochodzenia greckiego, złożone z członów "Nike" — ("zwycięstwo") i "andros" — ("mężczyzna"). Istnieje kilku świętych o tym imieniu.
Nikander imieniny obchodzi 15 marca, 17 czerwca i 7 listopada.
Znane osoby o tym imieniu:

</doc>
<doc id="449079" url="https://pl.wikipedia.org/wiki?curid=449079" title="TGV Eurostar">
TGV Eurostar

TGV Eurostar - francuski, elektryczny zespół trakcyjny należący do rodziny pociągów TGV. Nazwa TGV Eurostar jest nazwą potoczną całej rodziny pociągów, każdy z zarządów kolejowych posiadających te składy używa własnych oznaczeń:
W nomenklaturze SNCF pociągi te są oznaczone jako klasa TGV 373000. Jest to trzecia generacja pociągów TGV zbudowanych przez firmę GEC Alstom, zbudowana w latach 1993 - 1995.
Konstrukcja.
Wyprodukowano dwa typy tych pociągów, według długości:
Obydwa typy zawierają po dwie głowice napędowe (lokomotywy), na początku i końcu składu, i po dwa wagony z jednym wózkiem pędnym (wagony przy głowicach napędowych). Różnią się natomiast liczbą wagonów wspartych tylko na wózkach tocznych: 16 wagonów w wypadku typu Three Capitals, 12 wagonów w wypadku typu North of London.
Pociągi te mogą być zasilane napięciami: 750 V (w W. Brytanii), 3 kV (w Belgii) i 25 kV (we Francji, w Belgii i w W. Brytanii). Niektóre jednostki TMST Three Capitals zostały zmodyfikowane po wyprodukowaniu i mogą być zasilane napięciem 1500 V (we Francji). Po ukończeniu budowy nowej linii kolejowej High Speed 1 (znanej wcześniej pod nazwą Channel Tunnel Rail Link) z większości jednostek usunięto niepotrzebne urządzenia zapewniające zasilanie napięciem 750 V.
Eksploatacja.
TGV Eurostar obsługuje głównie połączenia Londyn St. Pancras - Bruksela Midi/Zuid i Londyn St. Pancras - Paryż Gare du Nord (stacje pośrednie dla wybranych połączeń: Lille Europe, Ashford International, Calais-Fréthun, Ebbsfleet International).
TGV Eurostar obsługuje również połączenia Londyn St. Pancras - Marne La Valée (raz dziennie) i weekendowe połączenia sezonowe z dworca Londyn St. Pancras do Bourg-Saint-Maurice (zimą) i Awinionu (latem).
Pociągi pokonują kanał La Manche korzystając z Eurotunelu. Poza tym tunelem, pociągi korzystają na znacznej części trasy z linii szybkich kolei LGV Nord, LGV 1 i High Speed 1 (osiągając szybkość 300 km/godz).
Przewoźnikiem dla powyższych połączeń jest Eurostar.
Niektóre ze składów (w tym wszystkie składy TMST North of London) nie obsługują aktualnie połączeń międzynarodowych, tylko połączenia pomiędzy miastami we Francji; większość z tych połączeń korzysta z LGV Nord. W tym wypadku przewoźnikiem jest SNCF.

</doc>
<doc id="449080" url="https://pl.wikipedia.org/wiki?curid=449080" title="Łyżwiarstwo figurowe na Zimowych Igrzyskach Olimpijskich 1988">
Łyżwiarstwo figurowe na Zimowych Igrzyskach Olimpijskich 1988

Łyżwiarstwo figurowe na Zimowych Igrzyskach Olimpijskich 1988 – jedna z dyscyplin rozgrywanych podczas igrzysk w dniach 14–27 lutego 1988 w hali Olympic Saddledome w Calgary, w Kanadzie. Zawody odbyły się w czterech konkurencjach: solistów, solistek, par sportowych, par tanecznych.

</doc>
<doc id="449081" url="https://pl.wikipedia.org/wiki?curid=449081" title="Dysfunkcja">
Dysfunkcja

Dysfunkcja – obserwowalne skutki zjawiska społecznego zmniejszające w przeciwieństwie do eufunkcji adaptację (modyfikację) systemu społecznego, przy czym dane zjawisko może mieć skutki funkcjonalne i dysfunkcjonalne jednocześnie. Przykładowo, konsekwencją wyróżniania grup własnych i obcych jest pomniejszanie zasług np. mniejszości etnicznej przez przedstawicieli kultury dominującej, co prowadzi do autonegacji osiągnięć przez członków takiej mniejszości i ich podporządkowania. Dysfunkcjonalność elementów systemu społecznego może dotyczyć konsekwencji wobec systemu jako całości, jak również wobec innych jego elementów. W ten sposób określane są też negatywne skutki dewiacji dla funkcjonowania zbiorowości.
Pojęcie to, poprzez przyjęcie napięć i deformacji w systemie społecznym, pozwala na analizę dynamiki i zmian. Umożliwia postawienie pytań o to, co powoduje, że dysfunkcje wewnątrz systemu nie prowadzą do niestabilności i czy ich wzrost wewnątrz systemu prowadzić będzie do zmian umożliwiających redukcję dysfunkcji.
Termin wprowadzony został do socjologii przez Roberta Mertona. Chociaż był marginalizowany przez funkcjonalistów, to prowadzić mógł do powiązania funkcjonalizmu z teorią konfliktu.

</doc>
<doc id="449082" url="https://pl.wikipedia.org/wiki?curid=449082" title="Eurostar UK">
Eurostar UK



</doc>
<doc id="449087" url="https://pl.wikipedia.org/wiki?curid=449087" title="Radiosonda">
Radiosonda

Radiosonda (inaczej: "radiometeorograf") – zestaw urządzeń meteorologicznych do pomiaru ciśnienia, temperatury, pozycji geograficznej, wilgotności i czasami koncentracji ozonu i innych pomiarów na dużych wysokościach (10-30 km). Radiosonda jest zazwyczaj przymocowana do balonu meteorologicznego lub zrzucana z samolotu. Radiosondy mają nadajniki radiowe do przekazywania wyników pomiarów stacjom naziemnym. Prędkości i kierunek wiatru jest wyznaczana zazwyczaj nie przez pomiary radiosondą, ale przez pomiar ruchu radiosondy w atmosferze.
Jednym z największych producentów radiosond jest Fińska firma Väisälä.
Odpowiednikiem radiosondy w oceanografii jest termografia sondą jednorazową (ang. "Expendable Bathythermograph", w skrócie "XBT").

</doc>
<doc id="449088" url="https://pl.wikipedia.org/wiki?curid=449088" title="Janusz Wilhelmi">
Janusz Wilhelmi

Janusz Wilhelmi (ur. 14 listopada 1927 w Warszawie, zm. 16 marca 1978 w Gabare pod Białą Slatiną) – polski krytyk literacki, publicysta dziennikarz, polityk komunistyczny, w 1978 kierownik Ministerstwa Kultury i Sztuki.
Życiorys.
Urodził się 14 listopada 1927 w Warszawie jako syn Henryka i Marii. Jako żołnierz Armii Krajowej w stopniu starszego strzelca uczestniczył w powstaniu warszawskim w 1944, po upadku którego został wzięty przez Niemców do niewoli.
W 1951 ukończył studia filologii polskiej na Wydziale Filozoficznym Uniwersytetu Warszawskiego z tytułem magistra. W czasach studiów był bliskim przyjacielem opozycjonistów Jana Józefa Lipskiego i Janusza Szpotańskiego, którzy po jego nawróceniu na marksizm zerwali z nim kontakty.
Od 1948 do 1957 pracował w Spółdzielni Wydawniczej „Czytelnik”, gdzie był kierownikiem działu. Od 1951 do 1954 był starszym asystentem w Instytucie Badań Literackich Polskiej Akademii Nauk. Od 1957 do 1958 był zastępcą redaktora naczelnego „Nowin Literackich i Wydawniczych”. Od 1958 do 1963 był publicystą „Trybuny Ludu”. Od 1960 do 1963 był kierownikiem działu „Nowej Kultury”. Od 1963 do 1973 był redaktorem naczelnym „Kultury” (tygodnika społeczno-literackiego powstałego z połączenia zlikwidowanych pism „Nowa Kultura” i „Przegląd Kulturalny”). Od 1962 do 1975 był dyrektorem generalnym ds. artystycznych Komitetu do Spraw Radia i Telewizji, gdzie pełnił też funkcję zastępcy przewodniczącego od stycznia 1976 do maja 1977. Był szefem Komitetu Kinematografii PRL.
Od 1960 należał do PZPR. Był delegatem na VI, VII Zjazd PZPR. Od 11 grudnia 1971 do końca życia był członkiem Prezydium Centralnej Komisji Rewizyjnej PZPR. W latach 70. wchodził w skład Rady Redakcyjnej organu teoretycznego i politycznego KC PZPR "Nowe Drogi". Od maja 1977 w randze podsekretarza stanu był zastępcą kierownika (wiceministrem) ministerstwa kultury i sztuki w rządzie Piotra Jaroszewicza (ministrem był wtedy Józef Tejchma), a następnie – od 26 stycznia 1978 do śmierci – wiceministrem i krótkotrwałym kierownikiem tego resortu. Rozważano jego nominację na stanowisko ministra, co – wbrew późniejszym spekulacjom – nie było do końca przesądzone. 
Był żonaty z Reginą Krystyną Wilhelmi z domu Lech (1923-2007). Zginął 16 marca 1978 w katastrofie lotniczej w Bułgarii. Został pochowany z honorami 21 marca 1978 w Alei Zasłużonych na cmentarzu Powązki Wojskowe w Warszawie (kwatera B4-tuje-14). Premier Piotr Jaroszewicz wygłosił przemówienie pożegnalne oraz odznaczył trumnę przyznanym pośmiertnie Januszowi Wilhelmiemu przez Radę Państwa Krzyżem Komandorskim z Gwiazdą Orderu Odrodzenia Polski.
Oceniany negatywnie przez środowisko filmowców ze względu na utrudnianie twórczości i wtłaczanie jej w ramy ideologii partyjnej. Działał m.in. przeciwko Andrzejowi Wajdzie. Wsławił się wydaniem polecenia o zatrzymaniu realizacji filmu Andrzeja Żuławskiego pt. "Na srebrnym globie" oraz próbie zniszczenia wszystkich negatywów (film był zrealizowany w ponad 3/4 zaplanowanych zdjęć). Na skutek jego polecenia popularny serial „Wojna domowa” nie doczekał się planowanej kontynuacji.

</doc>
<doc id="449090" url="https://pl.wikipedia.org/wiki?curid=449090" title="Kawa kongijska">
Kawa kongijska

Kawa kongijska, robusta ("Coffea canephora" Pierre ex Froehner) – gatunek kawy wywodzący się z Afryki, ale uprawiany również w innych regionach świata o ciepłym klimacie.

</doc>
<doc id="449091" url="https://pl.wikipedia.org/wiki?curid=449091" title="Modraszek orion">
Modraszek orion

Modraszek orion lub modraszek rozchodnikowiec ("Scolitantides orion") − Gatunek motyla dziennego z rodziny modraszkowatych. W Polsce objęty jest częściową ochroną gatunkową.
Cechy.
Ciało w stosunku do skrzydeł dość krótkie i masywne. Na głowie para oczu złożonych, są one okrągłe i nagie. Przyoczka dobrze wykształcone. Czułka krótkie, nie sięgające do połowy długości skrzydła, delikatnie, naprzemiennie prążkowane na biało i czarno. Skrzydła przednie w zarysie trójkąta z zaokrąglonym brzegiem bocznym. Skrzydła tylne okrągławe. Aparat gębowy typu ssącego z dobrze rozwiniętą ssawką. Rozpiętość skrzydeł 25–28 mm. Skrzydła od góry są koloru czarnobrunatnego z granatowym odcieniem i niebieskimi podkowiastymi plamkami przy zewnętrznym brzegu skrzydeł przednich i tylnych. Kolor spodniej strony skrzydeł jest biały z dużymi, czarnymi, plamami w kształcie nieforemnych kwadratów lub prostokątów. Czarne plamki występują także w komórce środkowej i na jej brzegu od strony brzegu bocznego skrzydła. Na tylnych skrzydłach przy zewnętrznym brzegu obwódka w kolorze pomarańczowym. Motyl o niewielkich rozmiarach, cechujący się wyraźnym dymorfizmem płciowym polegającym na różnicy ubarwienia samców i samic.
Rozmieszczenie geograficzne.
Globalny zasięg rozciąga się od zachodniej Europy przez Azję Centralną aż do Japonii. W Europie występuje głównie w jej południowej i miejscami środkowej części, a także południowej części Skandynawii. W Polsce spotykany na kilku stanowiskach na Dolnym Śląsku i w Pieninach. Liczniej występuje wyspowo na Wyżynie Lubelskiej w okolicach Kazimierza Dolnego i we wschodniej Polsce. Sezonowa liczebność populacji osobników dorosłych w pokoleniu wiosennym w Polsce wynosi obecnie prawdopodobnie jedynie kilkaset osobników.

</doc>
<doc id="449092" url="https://pl.wikipedia.org/wiki?curid=449092" title="Jakub Wajda">
Jakub Wajda

Jakub Wajda (ur. 27 lipca 1900 w Szarowie, zm. w kwietniu 1940 w Charkowie) – kapitan piechoty Wojska Polskiego, kawaler Orderu Virtuti Militari, ofiara zbrodni katyńskiej.
Życiorys.
Pochodził z rodziny chłopskiej, Kazimierza, syna Franciszka Waydy i Anny z Lisowskich. Żonaty z nauczycielką, Anielą z domu Białowąs (1901–1950), był ojcem Andrzeja i Leszka.
Członek Związku Strzeleckiego, żołnierz Polskiego Korpusu Posiłkowego. W wieku 16 lat zaciągnął się do Legionów, w lutym 1918 jako żołnierz 2 pułku piechoty, internowany w Huszt, a następnie wcielony do armii austriackiej. Zdezerterował i zgłosił się do 4 pułku piechoty Legionów. Brał udział w odsieczy Lwowa. Na froncie walczył do kwietnia 1919, następnie skierowany do batalionu zapasowego 4 pp Leg. Po zakończeniu wojny od kwietnia do czerwca 1921 oddelegowany jako oficer prowiantowy wojsk powstańczych na Górny Śląsk.
W 1923 zdał maturę. Awansowany do stopnia podporucznika w 1923, a w 1924 do stopnia porucznika. Służył w Szefostwie Intendentury DOK X. Od 1925 w 38 pułku piechoty a od 1926 w 44 pułku piechoty. Awansował do stopnia kapitana w 1933, przeniesiony w marcu 1934 na stanowisko dowódcy kompanii w 72 pułku piechoty. Walczył w 72 pułku piechoty im. płka Dionizego Czachowskiego stacjonującym w Radomiu podczas wojny obronnej 1939. Trafił do niewoli radzieckiej. Padł ofiarą zbrodni katyńskiej. Według danych Ośrodka Karta, dostępnych także na witrynie katedry polowej Wojska Polskiego, sporządzonych na podstawie radzieckich list wywozowych wśród przetrzymywanych oficerów było dwóch kapitanów Wajda, urodzonych w 1900 roku, więziony w Kozielsku Karol syn Stanisława, i więziony w Starobielsku Jakub. Figuruje na liście straceń pod pozycją 453. Grób symboliczny znajduje się na Cmentarzu Salwatorskim w Krakowie (sektor SC3-8-18).
Minister Obrony Narodowej decyzją Nr 439/MON z 5 października 2007 awansował go pośmiertnie do stopnia majora. Awans został ogłoszony 9 listopada 2007 w trakcie warszawskich uroczystości „Katyń Pamiętamy – Uczcijmy Pamięć Bohaterów”.
Upamiętnienia.
Przy Publicznym Gimnazjum im. ks. Zdzisława Jastrzębiec Peszkowskiego w Belsku Dużym w dniu 15 kwietnia 2010 r., z okazji 70. rocznicy zbrodni katyńskiej, posadzono 6 Dębów Pamięci upamiętniających ofiary zbrodni pochodzące z okolicznych regionów, wśród nich kpt. Jakuba Wajdę. W Radomiu na dawnym domu oficerskim mieszczącym się przy ul. Malczewskiego, dnia 14 października 2011 r. odsłonięto pamiątkową tablicę poświęconą kpt. Jakubowi Wajdzie. Odsłonięcia dokonali jego synowie Andrzej Wajda oraz Leszek Wajda.
Jakubpwi Wajdzie został poświęcony jeden z odcinków filmowego cyklu dokumentalnego pt. "Epitafia katyńskie" (2010).

</doc>
<doc id="449093" url="https://pl.wikipedia.org/wiki?curid=449093" title="SHL Gazela">
SHL Gazela

SHL M17 Gazela – polski motocykl produkowany w latach 1968–1970 jako następca motocykla SHL M11.
Prace nad następcą SHL M11 trwały w latach 1963–1968 i w rezultacie powstał SHL M17 Gazela z całkowicie nowym układem napędowym, związanym z dopasowaniem do stylistyki nowego motocykla. Konstrukcję silnika Wiatr opracowano oraz podjęto produkcję w Zakładach Metalowych w Nowej Dębie, a produkcję podwozi i montaż pojazdu Zakładach Wyrobów Metalowych w Kielcach. 
Silnik o oznaczeniu W-2 skonstruowany przez inż. Wiesława Wiatraka we współpracy z Politechniką Krakowską o pojemności zwiększonej o 1 cm³ (do 174 cm³) charakteryzował się m.in. mocą większą o 4,5 KM od silnika WFM S-32, uzyskaną dzięki optymalizacji napełniania cylindra, a także zwiększeniu wytrzymałości układu korbowego.
Motocykl po raz pierwszy w powojennej produkcji polskiej wyposażono w zapłon bateryjny oraz alternator 12-woltowy 50 W, skonstruowany z zespolenia w jedną całość alternatora i aparatu zapłonowego zaprojektowanych kilka lat wcześniej z przeznaczeniem dla modernizowanej wersji Junaka. Od nowa zaprojektowano pojedynczą ramę kołyskową o dużej wytrzymałości. Zawieszenie przednie bazowało wciąż na wahaczu pchanym, lecz skrócono jego długość i amortyzatory teleskopowe ukryto w elementach nośnych wahacza, co poprawiło też estetykę. W Gazeli po raz pierwszy w Polsce zastosowano też amortyzatory tylne z dwustopniową regulacją twardości, a także reflektor zabudowany ze zbiornikiem paliwa.
Model turystyczny M17 produkowany był w okresie od września 1968 do 5 czerwca 1970 roku, w liczbie około 50 000 egzemplarzy, z czego ok. 15 000 na eksport. Motocykl ten nie odbiegał od nowoczesnych konstrukcji w owym czasie, głównym minusem była jego wysoka cena – 17 300 zł. Problemem były też awarie w układzie przeniesienia napędu (głównie skrzynia biegów) z uwagi na dysponowaną moc silnika. Dodatkowo silnik W-2 posiadał dość częstą tendencję do zacierania się w okresie docierania silnika. Brak popytu przyczynił się do zatrzymania produkcji.

</doc>
<doc id="449094" url="https://pl.wikipedia.org/wiki?curid=449094" title="Rękaw (wskaźnik wiatru)">
Rękaw (wskaźnik wiatru)

Rękaw (wskaźnik wiatru), pot. "skarpeta" – uszyta z lekkiej tkaniny nieco zwężająca się rura szerszym końcem przymocowana do obrotowego pierścienia na końcu masztu, służąca jako wskaźnik kierunku wiatru (wiatrowskaz). Rękawy wykonywane są z tkaniny o jaskrawych, odróżniających się od tła kolorach, zwykle w pasy biało-czerwone.
Rękaw poza pokazywaniem kierunku wiatru pozwala z dużym przybliżeniem, na podstawie jego wypełnienia, szacować prędkość wiatru.
Umieszczany jest na lotniskach, lądowiskach, masztach statków, drogach szybkiego ruchu przy wyjazdach na odsłonięte przestrzenie, przy obiektach przemysłowych, w czasie zawodów sportowych lub imprez lotniarskich lub modelarskich.
Rękaw ustawia się w kierunku, w którym wieje wiatr. Przykładowo, gdy wiatr wieje z południa rękaw skierowany jest na północ, gdy wiatr wieje z zachodu rękaw skierowany jest na wschód itd. Więc rękaw skierowany na północ wskazuje wiatr południowy, rękaw skierowany przykładowa na wschód wskazuje wiatr zachodni itd.
Koi-nobori.
Japońskie flagi koi-nobori mają kształt rękawa z namalowanym karpiem i są symbolem święta Tango no sekku, obchodzonego w Japonii jako Dzień Dziecka.

</doc>
<doc id="449095" url="https://pl.wikipedia.org/wiki?curid=449095" title="PZInż. 603">
PZInż. 603



</doc>
<doc id="449100" url="https://pl.wikipedia.org/wiki?curid=449100" title="Rękaw">
Rękaw



</doc>
<doc id="449102" url="https://pl.wikipedia.org/wiki?curid=449102" title="Asi (rzeka)">
Asi (rzeka)



</doc>
<doc id="449115" url="https://pl.wikipedia.org/wiki?curid=449115" title="Diera">
Diera

Diera, birema (od stgr. "diērēs", łac. "biremis") – określenie starożytnych galer wyposażonych w dwa rzędy wioseł, będących rozwinięciem konstrukcji monery. Inne greckie określenie takiego dwurzędowca to dikrotos.

</doc>
<doc id="449116" url="https://pl.wikipedia.org/wiki?curid=449116" title="Tele 2">
Tele 2



</doc>
<doc id="449117" url="https://pl.wikipedia.org/wiki?curid=449117" title="Preselekcja">
Preselekcja

Preselekcja - usługa telekomunikacyjna dostępna w pełnym zakresie wyłącznie dla abonentów sieci telefonii stacjonarnej operatora o znaczącej pozycji rynkowej (Telekomunikacja Polska S.A.), umożliwiająca ustanowienie innego niż TP S.A. operatora telekomunikacyjnego, za pośrednictwem którego zestawiane będą krajowe i międzynarodowe połączenia do innych użytkowników końcowych. Połączenie są realizowane poprzez wybieranie z aparatu telefonicznego numeru abonenta, bez konieczności każdorazowego wskazywania numeru dostępu (NDS) wybranego operatora. Preselekcja nie ma wpływu na sposób zestawiania połączeń alarmowych, do służb o skróconej numeracji, a także do "sieci inteligentnej" (usługi o podwyższonej opłacie, a także infolinie 800/801), które zawsze są zestawiane przez operatora telekomunikacyjnego, któremu płacimy abonament telefoniczny. Abonenci TPS.A. mogą wybrać przez złożenie zlecenia preselekcji jednego dostawcę publicznie dostępnych usług telefonicznych w zakresie połączeń krajowych oraz jednego w zakresie połączeń międzynarodowych, co nie wyklucza możliwości wyboru tego samego dostawcy usług dla połączeń krajowych i międzynarodowych.
Abonenci innych operatorów z powodu braku odpowiednich umów międzyoperatorskich, z reguły nie mają możliwości ustawienia preselekcji na innego operatora, lub możliwość tę mają ograniczoną do kilku operatorów.
Wybór operatora możliwy jest w drodze:
1. Selekcji połączeń - doraźny wybór innego operatora przez abonenta poprzez każdorazowe wybieranie numeru docelowego z odpowiednim numerem dostępowym (NDS): 10xx AB SPQMCDU albo 10xxx AB SPQMCDU, gdzie X - oznacza dowolną cyfrę.
2. Preselekcji - stałe kierowanie połączeń krajowych oraz międzynarodowych do wybranego dostawcy usług telefonicznych bez konieczności każdorazowego wybierania numeru dostępowego NDS: AB SPQMCDU (numer dostępowy jest w tym przypadku dodawany automatycznie przez centralę telefoniczną). Preselekcja jest uruchamiana na linii abonenckiej. Jest to uprawnienie realizowane przez TP S.A. poprzez złożenie pisemnego zlecenia. Założona Preselekcja nie ogranicza abonentom możliwości dodatkowego wyboru innych operatorów w drodze selekcji połączeń.

</doc>
<doc id="449118" url="https://pl.wikipedia.org/wiki?curid=449118" title="TGV Thalys PBA">
TGV Thalys PBA

TGV Thalys PBA – francuski elektryczny zespół trakcyjny należący do rodziny pociągów TGV. W nomenklaturze SNCF pociągi te są oznaczone jako klasa TGV 380000. Jest to druga generacja pociągów TGV, zbudowana przez firmę GEC Alsthom w roku 1996. 
Zbudowano 10 pociągów tego typu o numerach 4531 - 4540. Technicznie są identyczne z TGV Réseau, jedyna różnica to inne malowanie oraz wystrój wnętrza, a także modyfikacja pantografów, pozwalająca tym pociągom wjeżdzać do Holandii, gdzie występują mosty zwodzone pozbawione górnej sieci trakcyjnej. 
Nazwa PBA pochodzi od pierwszych liter nazw głównych miast, obsługiwanych przez te pociągi: Paryża, Brukseli i Amsterdamu.

</doc>
<doc id="449119" url="https://pl.wikipedia.org/wiki?curid=449119" title="TGV Thalys PBKA">
TGV Thalys PBKA

TGV Thalys PBKA - francuski elektryczny zespół trakcyjny należący do rodziny pociągów TGV. W nomenklaturze SNCF pociągi te są oznaczone jako klasa TGV 43000. Jest to trzecia generacja pociągów TGV, zbudowana przez firmę GEC Alsthom w latach 1996 - 1997. 
Zbudowano 16 pociągów tego typu o numerach 4301 - 4307, 4321 - 4322, 4331 - 4332, 4341 - 4346. Wagony są identyczne z TGV Thalys PBA, natomiast głowice są zmodyfikowanymi wersjami głowic TGV Duplex, Modyfikacje polegają na przystosowaniu jednostek do operowania na belgijskiej i niemieckiej sieci kolejowej.
Skrót PBKA w nazwie pochodzi od pierwszych liter nazw głównych miast, do których docierają te pociągi – Paryża, Brukseli, Kolonii i Amsterdamu.

</doc>
<doc id="449120" url="https://pl.wikipedia.org/wiki?curid=449120" title="Monera (biologia)">
Monera (biologia)

Monera – tradycyjna i obecnie już przestarzała jednostka taksonomiczna w biologii, obejmująca prokarionty.
Według systematyki przyjmującej istnienie czterech (H. F. Copeland, 1956) lub pięciu (R. H. Whittaker, 1969) królestw, było to królestwo obejmujące wszystkie prokarioty, z dwoma podkrólestwami: "Archaea" (archeony) oraz "Eubacteria" (czyli "bakterie właściwe"), w których skład jako niższy takson wchodziły sinice.

</doc>
<doc id="449121" url="https://pl.wikipedia.org/wiki?curid=449121" title="Kapitał zakładowy">
Kapitał zakładowy

Kapitał zakładowy lub założycielski ("kapitał spółki") – minimalny wkład właścicieli wniesiony przy zakładaniu/założeniu spółki. Wysokość kapitału zakładowego może być zmieniana w trakcie rozwoju spółki. Jego wartość musi być zgodna z danymi rejestru przedsiębiorców Krajowego Rejestru Sądowego, umową spółki lub statutem jednostki gospodarczej. Kapitał zakładowy jest elementem kapitału własnego, zgodnie z ustawą o rachunkowości ujmowanym w pasywach bilansu, a także w zestawieniu zmian w kapitale własnym.
Prawo większości krajów europejskich określa "minimalny kapitał zakładowy", jaki jest potrzebny do zawiązania spółki. Do wyjątków w tej kwestii zalicza się m.in. Wielka Brytania. W Polsce według Kodeksu spółek handlowych wynosi on od 8 stycznia 2009:
W pozostałych formach prowadzenia działalności gospodarczej w Polsce występowanie minimalnego kapitału zakładowego przewidziano także w:
Źródła tworzenia kapitału zakładowego spółki akcyjnej:
Źródła tworzenia kapitału zakładowego spółki z ograniczoną odpowiedzialnością:
Źródła tworzenia kapitału zakładowego spółki komandytowo-akcyjnej: Kodeks spółek handlowych stanowi, iż w zakresie kapitału zakładowego stosować należy „odpowiednio” przepisy dotyczące kapitału zakładowego spółki akcyjnej. Kodeks stanowi poza tym, że komplementariusz, wnosząc do spółki wkład, może go wnieść – według uznania – na kapitał zakładowy bądź na inne fundusze. Fakt, iż wniesie wkład na kapitał zakładowy, nie powoduje wyłączenia jego nieograniczonej odpowiedzialności za zobowiązania spółki.
Ponadto kapitał zakładowy nie stanowi o kapitale własnym spółki. Akcje mogą być obejmowane po cenie wyższej niż ich wartość nominalna, także podczas zakładania spółki. W wyniku strat spółki kapitał własny spółki może być niższy niż zakładowy.

</doc>
<doc id="449126" url="https://pl.wikipedia.org/wiki?curid=449126" title="Iqaluit">
Iqaluit

Iqaluit (inuktitut ᐃᖃᓗᐃᑦ, co znaczy „miejsce, gdzie jest wiele ryb”, dawniej – Frobisher Bay) – stolica i jedyne miasto terytorium Nunavut w Kanadzie. Leży na południowym wybrzeżu Ziemi Bafina, na końcu Zatoki Frobishera. Ma 7740 mieszkańców (dane ze spisu powszechnego w 2016), z czego 59,1% stanowią Inuici.
Geografia.
Klimat.
Miasto ma typowo arktyczny klimat. Średnia miesięczna temperatura utrzymuje się poniżej zera przez osiem miesięcy w roku. Jest to jedyna w Kanadzie stolica terytorialna niedostępna z reszty kraju za pomocą szosy. Można dostać się tam samolotem, lub, jeżeli zatoka nie jest oblodzona, statkiem. Ulice w mieście nie mają nazw, a każdy budynek posiada unikatowy numer.
Ze względu na stosunkowo duże lotnisko i zimny klimat, testuje się tu, jak zachowują się w zimnych warunkach samoloty. Lądował tu m.in. "superjumbo" Airbus A380.
Historia.
Stałe osadnictwo rozpoczęło się tutaj w 1942 r., gdy Amerykanie założyli bazę lotnictwa. Nazwali ją od zatoki, nad którą leży miasto (zatoka z kolej nazwana jest na cześć żeglarza Martina Frobishera). Po II wojnie światowej zlokalizowana była tu baza ochrony przeciwrakietowej ("Distant Early Warning") Dowództwa Północnoamerykańskiej Obrony Powietrznej. Angielska nazwa „Frobisher Bay” została oficjalnie zmieniona na inuicką „Iqaluit” 1 stycznia 1987, lecz należy zauważyć, że Inuici zawsze używali tej drugiej. W grudniu 1995, Iqaluit zostało wybrane przyszłą stolicą Nunavut w referendum. 19 kwietnia 2001 Iqaluit oficjalnie otrzymało prawa miejskie.
Demografia.
Liczba mieszkańców Iqaluitu wynosi 7740. Język angielski jest językiem ojczystym dla 45,4%, tak samo 45,4% mieszkańców zadeklarowało jako język ojczysty Inuktitut, natomiast francuski 4,8% mieszkańców (2016).

</doc>
<doc id="449128" url="https://pl.wikipedia.org/wiki?curid=449128" title="Société nationale des chemins de fer français">
Société nationale des chemins de fer français

Société nationale des chemins de fer français, SNCF (z fr. Narodowe Towarzystwo Kolei Francuskich) – francuski państwowy przewoźnik kolejowy powstały w 1938 roku, będący jednym z największych przedsiębiorstw we Francji. Prezesem SNCF jest Guillaume Pepy.
Podstawową działalnością firmy jest prowadzenie przewozów pasażerskich i towarowych na sieci kolejowej należącej do RFF. Groupe SNCF zatrudnia ponad 240 000 osób (2011) i podzielona jest na pięć oddziałów:
Poza Francją przedsiębiorstwo działa w około 120 krajach świata. W 2012 roku obroty SNCF wyniosły 33,8 mld euro, z czego 24% uzyskane zostało na rynkach zagranicznych. Zysk netto wyniósł 383 mln euro.

</doc>
<doc id="449129" url="https://pl.wikipedia.org/wiki?curid=449129" title="SNCF">
SNCF



</doc>
<doc id="449130" url="https://pl.wikipedia.org/wiki?curid=449130" title="Narodowe Towarzystwo Kolei Francuskich">
Narodowe Towarzystwo Kolei Francuskich



</doc>
<doc id="449131" url="https://pl.wikipedia.org/wiki?curid=449131" title="Société Nationale des Chemins de Fer Belges">
Société Nationale des Chemins de Fer Belges

SNCB/NMBS (fr. Société Nationale des Chemins de Fer Belges lub niderl. Nationale Maatschappij der Belgische Spoorwegen, pl. "Narodowe Towarzystwo Kolei Belgijskich") – belgijskie przedsiębiorstwo państwowe, zajmujące się przewozami kolejowymi.
SNCB/NMBS jest państwowym przewoźnikiem kolejowym, prowadzącym przewozy pasażerskie i towarowe na sieci kolejowej o długości 3.536 km (z czego 2950 km jest zelektryfikowane), zarządzanej przez spółkę Infrabel.
W roku 2004 firma przewiozła 178,4 mln pasażerów.
W SNCB/NMBS zatrudnionych jest około 38 300 pracowników.

</doc>
<doc id="449133" url="https://pl.wikipedia.org/wiki?curid=449133" title="Nationale Maatschappij der Belgische Spoorwegen">
Nationale Maatschappij der Belgische Spoorwegen



</doc>
<doc id="449134" url="https://pl.wikipedia.org/wiki?curid=449134" title="NMBS">
NMBS



</doc>
<doc id="449135" url="https://pl.wikipedia.org/wiki?curid=449135" title="SNCB">
SNCB



</doc>
<doc id="449138" url="https://pl.wikipedia.org/wiki?curid=449138" title="Głowica napędowa (kolej)">
Głowica napędowa (kolej)

Głowica napędowa – lokomotywa o specjalnej konstrukcji, będąca w normalnej eksploatacji częścią zespołu trakcyjnego, umieszczona na jednym lub obydwu końcach składu.
Głowica napędowa może teoretycznie służyć jako normalna lokomotywa, ale w praktyce jest to zwykle utrudnione ze względu na istnienie w tego typu pojazdach kabiny maszynisty tylko na jednym ich końcu oraz częstą niekompatybilność sprzęgów na obydwu końcach głowicy.

</doc>
<doc id="449139" url="https://pl.wikipedia.org/wiki?curid=449139" title="Robusta">
Robusta



</doc>
<doc id="449140" url="https://pl.wikipedia.org/wiki?curid=449140" title="Coffea canephora">
Coffea canephora



</doc>
<doc id="449141" url="https://pl.wikipedia.org/wiki?curid=449141" title="Coffea robusta">
Coffea robusta



</doc>
<doc id="449142" url="https://pl.wikipedia.org/wiki?curid=449142" title="Domino (ujednoznacznienie)">
Domino (ujednoznacznienie)



</doc>
<doc id="449143" url="https://pl.wikipedia.org/wiki?curid=449143" title="Stawka podstawowa">
Stawka podstawowa



</doc>
<doc id="449146" url="https://pl.wikipedia.org/wiki?curid=449146" title="WinUHA">
WinUHA

WinUHA – program do kompresji plików. Wykorzystuje algorytm UHARC, który oferuje lepszy poziom kompresji niż alternatywne formaty RAR i ZIP. Program nie wykorzystuje wielu rdzeni procesora ani technologii Hyper-Threading. Jego twórcą jest Salvatore Ravidà.

</doc>
<doc id="449151" url="https://pl.wikipedia.org/wiki?curid=449151" title="Zakrzówek (Kraków)">
Zakrzówek (Kraków)

Zakrzówek – obszar Krakowa wchodzący w skład Dzielnicy VIII Dębniki. Dawna wieś włączona do Krakowa w 1909 r. jako X dzielnica katastralna.
Pierwsze wzmianki o Zakrzówku pochodzą z 1238 r.
W drugiej połowie XIX wieku zostały zbudowane umocnienia i koszary, które stanowiły część twierdzy Kraków.
Geneza nazwy.
Jak głosi legenda, wśród okolicznych urwisk, mistrz Twardowski prowadził szkołę magii i czarnoksięstwa. Pewnego dnia, w wyniku eksplozji laboratorium, powstały skałki, które otrzymały jego imię. W rzeczywistości skałki te zaczęto łączyć z postacią Twardowskiego dopiero pod koniec XIX w., jako że w istocie Twardowski działał na terenie innych skałek – Krzemionek Podgórskich w Podgórzu i tam też była jego pracownia. Nazwa Zakrzówek pochodzi od topograficznego terminu, oznaczającego niegdyś miejsce za krzami (krzakami).
Skałki Twardowskiego i Zalew Zakrzówek.
Na Zakrzówku znajduje się sztuczny zbiornik wodny – Zalew Zakrzówek, który powstał w miejscu dawnego kamieniołomu. W sąsiedztwie zalewu, już na Dębnikach, znajdują się grupy skałek i ścian skalnych, nazywane Skałkami Twardowskiego. Do 1990 roku były one eksploatowane jako wapienny kamieniołom.
Spór o Zakrzówek.
Na terenie Zakrzówka już od 2002 roku toczą się spory dotyczące zabudowy okolicznych działek. Pomimo protestów na krakowskim rynku, w 2014 r. radni miasta Kraków przegłosowali plan zabudowy tego terenu stosunkiem głosów 25 do 4. Mieszkańcy protestowali nie tylko w obronie zielonych terenów Krakowa, ale także z powodu występowania na tym terenie gatunku chronionego – węża gniewosza plamistego.

</doc>
<doc id="449152" url="https://pl.wikipedia.org/wiki?curid=449152" title="Sidzina (Kraków)">
Sidzina (Kraków)

Sidzina – obszar Krakowa wchodzący w skład Dzielnicy VIII Dębniki. Sidzina stanowi najbardziej na południe wysuniętą część Dzielnicy VIII i położona jest już poza IV obwodnicą Krakowa. Liczy około 2700 mieszkańców.
Historia.
Pierwsza wzmianka o wsi Sidzina pochodzi z 1198. Wieś wymieniona jest w przywileju wyliczającym dobra klasztoru miechowskiego. W Sidzinie szlachcic Michora podarował klasztorowi słone źródło, które później wyschło. Warzelnie soli posiadał tutaj klasztor zwierzyniecki. Jednakże również one już za czasów Jana Długosza były wyschnięte. W XV wieku wieś posiadała 6 łanów kmiecych i karczmę. Według Długosza Sidzina była własnością częściowo opactwa tynieckiego, częściowo natomiast osób prywatnych. Taki układ własności zachował się aż do końca XVIII wieku. Po supresji opactwa tynieckiego (zob. kasata józefińska) część klasztorna przeszła na własność Funduszu Religijnego.
Według Słownika geograficznego Królestwa Polskiego z lat 80. XIX wieku, wieś posiadała 201 domów i 781 mieszkańców. 722 spośród nich było wyznania rzymskokatolickiego, a 59 mojżeszowego. We wsi funkcjonowała szkoła filialna.
W 1947 r. powstał przystanek Kraków Sidzina na linii kolejowej 94 Kraków Płaszów – Oświęcim.
1 stycznia 1973 Sidzina została przyłączona do miasta Krakowa.

</doc>
<doc id="449153" url="https://pl.wikipedia.org/wiki?curid=449153" title="Ludwinów (Kraków)">
Ludwinów (Kraków)

Ludwinów – część Krakowa, leżąca na prawym brzegu Wisły, wzdłuż rzeki Wilgi, przy jej ujściu do Wisły. Dawna wieś, w ramach projektu tzw. Wielkiego Krakowa, tworzonego przez ówczesnego prezydenta miasta Juliusza Leo, 19 października 1910 została włączona do Krakowa jako jego IX dzielnica katastralna. Obecnie wchodzi w skład Dzielnicy VIII Dębniki i Dzielnicy XIII Podgórze.
Historia.
Tereny obecnego Ludwinowa po raz pierwszy pojawiły się we wzmiankach w 1377 r. pod nazwą Błonie. Błonie należało do parafii na krakowskiej Skałce. Dziesięcina z wsi stanowiła uposażenie kościoła św. Katarzyny na Kazimierzu, oraz – w części – biskupów krakowskich. W Błoniu funkcjonował folwark biskupów krakowskich z cegielnią, wapiennikiem, stawami rybnymi i młynem na Wildze.
Od końca XVII wieku istniała tu podmiejska rezydencja biskupów krakowskich, której głównym obiektem założenia był okazały dwupiętrowy pałac biskupi, związany kompozycyjnie z ośmiokwaterowym ozdob­nym ogrodem i usytuowaną w nim kaplicą.
Wieś była w posiadaniu rodziny Luksarowiczów, a później biskupa Konstantego Felicjana Szaniawskiego herbu Junosza, który ok. 1732 r. przekazał ją jako uposażenie założonemu przez siebie seminarium duchownemu na krakowskim Stradomiu. Prowadzenie seminarium zostało powierzone Misjonarzom. W akcie nabycia wsi przez biskupa po raz pierwszy pojawia się nazwa Ludwinów. W 1782 r. przy kaplicy św. Bartłomieja powstała parafia. Od północy Ludwinów graniczył z osadą Dębniki.
W czasie rozbiorów funkcjonował w Ludwinowie urząd cyrkułu austriackiego. Był to dobry okres dla osady, bowiem Austriacy planowali utworzenie tutaj odrębnego miasta które pozostając w granicach Austrii stanowiłoby mocną przeciwwagę dla Krakowa. Z czasem plany te zostały przeniesione do Podgórza, do którego przyłączono także południowo-wschodnią część Ludwinowa:
Wydany w 1884 tom V "Słownika geograficznego Królestwa Polskiego i innych krajów słowiańskich" podaje dalej że:
W 1887 r. wybudowany został pierwszy drewniany most łączący Ludwinów z Krakowem. Na początku XX wieku na Ludwinowie wybudowana została przez braci Dłużyńskich garbarnia. Zakład funkcjonujący pod nazwą Garbarnia Braci Dłużyńskich leżał w pobliżu ujścia Wilgi do Wisły. Po dość krótkim czasie zakład został zbyty przedsiębiorcy Rabińskiemu. W 1917 roku garbarnię prowadziły Polskie Zakłady Garbarskie Spółka z o.o., przekształcone w 1921 r. w spółkę akcyjną. Większościowymi akcjonariuszami byli: Jan Goetz Okocimski, Edward Mycielski, Bank Małopolski i Polskie Zakłady Garbarskie sp. z o.o. W sąsiedztwie funkcjonował klub sportowy Garbarnia.
19 października 1910 w ramach ogromnego projektu tzw. Wielkiego Krakowa, tworzonego przez ówczesnego prezydenta miasta Juliusza Lea, Ludwinów został włączony do Krakowa jako IX dzielnica katastralna.
Znani mieszkańcy.
W Ludwinowie urodził się żyjący w latach 1836–1877 malarz Aleksander Kotsis. Malował przede wszystkim codzienne sceny z życia małopolskiego ludu – chłopów, górali, wiejskich dzieci, pejzaże podkrakowskie i górskie. Tworzył też portrety i liczne studia głów wieśniaków i górali. Na wielu jego obrazach znaleźć można także ludwinowskie plenery i mieszkających tutaj ludzi. Jego słynne obrazy „Matula pomarli”, „Nucenie wiosenne”, „Ostatnia chudoba” czy „Kosiarz” oddają ducha ówczesnego podmiejskiego Ludwinowa.
Ludwinowskie Tango.
Ludwinów, jako kultowe, podmiejskie zacisze został uwieczniony przez Jerzego Peterburskiego (muzyka) i Andrzeja Własta (tekst) w „Ludwinowskim tangu”:
"Po co nam piosenki zagraniczne?"
"Dość tej mięty, płaczu i dość łez,"
"Nasze przecież także są prześliczne,"
"Chociaż mniej w nich pachnie bez,"
"Ale za to serce jest i fajer,"
"Każdy zaraz lepszy humor ma"
"I do tańca pcha się każdy frajer,"
"Kiedy gdzie muzyczka gra."
"To krakowskie, ludwinowskie tango."
"Będziesz, brachu, tańczyć chciał"
"To krakowskie, ludwinowskie tango,"
"Choćby ci kto na grzebieniu grał."
"Kapeluszem praśniesz w stół,"
"Chwycisz brzanę poprzez pół"
"I jak w raju znów się będziesz czuł."
"Gdy jedyna zdradzi cię dziewczyna,"
"Nie martw się tańcz gdzie klawo, bo"
"Zdradzi ciebie i mnie,"
"I coś z pół Krakowa,"
"Właśnie ta dziewczyna," \
"Właśnie ta jedyna" | bis
"Lola z Ludwinowa." /
"Lecz w którąś niedzielę będą święta dwa;"
"Spędzę z nią wesele do białego dnia."
"Będziem pić, ty i ja,"
"I będziemy tańczyć do białego dnia."
"To krakowskie, ludwinowskie tango."
"Będziesz, brachu, tańczyć chciał"
"To krakowskie, ludwinowskie tango,"
"Choćby ci kto na grzebieniu grał."
"Kapeluszem praśniesz w stół,"
"Chwycisz brzanę poprzez pół"
"I jak w raju znów się będziesz czuł."
"I w podzięce będziesz składał ręce,"
"Że ci Kraków takie tango dał."
Lola z Ludwinowa.
Wodewil „Lola z Ludwinowa” Stefana Turskiego (1875–1945) powstał na kanwach prawdziwej historii ludwinowskiej społeczności.
"„Wodewil o Loli z Ludwinowa powstał na prawdziwej historii. To była rzeczywiście kiedyś, przed laty, piękna dziewczyna, przy tym śpiewała bardzo ładnie, tańczyła znakomicie i wszyscy ją uwielbiali. I później na jej temat zrobili ten wodewil i te słynne piosenki: ...fest frajerów kiwa, fest frajerów kiwa Lola z Ludwinowa... Ja to pamiętam, wie Pani, ja to pamiętam... Po co nam piosenki zagraniczne, nasze także są prześliczne... No, nie pamiętam już. Ale to coś pięknego, coś pięknego. Zresztą hymn Ludwinowa był o Loli z Ludwinowa.”" (na podstawie wspomnień Franciszka Owsińskiego).
Melodia piosenki „Oka” która powstała w lipcu 1943 r. w obozie 1 Dywizji im. Tadeusza Kościuszki w Sielcach nad Oką została zaczerpnięta przez autora Leona Pasternaka (1910–1969) z piosenki „Szumią Oleandry” z wodewilu „Lola z Ludwinowa”.

</doc>
<doc id="449154" url="https://pl.wikipedia.org/wiki?curid=449154" title="Kobierzyn (Kraków)">
Kobierzyn (Kraków)

Kobierzyn – część Krakowa, wchodząca w skład Dzielnicy VIII Dębniki, dawna wieś o rodowodzie średniowiecznym, włączona w granice administracyjne miasta w 1941 r. Nazwa o charakterze dzierżawczym wywodzi się prawdopodobnie od nazwy osobowej "Kobier(z)a".
Historia.
Wieś szlachecka, po raz pierwszy wzmiankowana w poł. XIV w. Podlegała wówczas pod parafię św. Stanisława na Skałce. Rozwinęła się przy trakcie wiodącym z Krakowa do Oświęcimia, który przebiegał w miejscu dzisiejszych ulic Kobierzyńskiej i J. Babińskiego. Historyczna granica wsi biegła na północy u podnóża Pychowickiej Górki, dzisiejszą ul. Gronostajową, na wschodzie ulicami Pszczelną, Obozową i Kiemliczów, na południu doliną potoku przy obwodnicy, a na zachodzie w okolicy współczesnych ulic Spacerowej i Czerwone Maki. W XV wieku na terenie wsi istniał folwark, położony w okolicach dzisiejszej ul. Zawiłej.
W 2. połowie XIX wieku wieś Kobierzyn zamieszkiwało 395 mieszkańców. Należała wówczas do parafii św. Józefa w Podgórzu. W tym okresie powstały w Kobierzynie, zachowane do dziś (na północ od ul. Zawiłej), koszary wojskowe – element Twierdzy Kraków.
W 1907 r. Sejm Krajowy uchwalił budowę szpitala psychiatrycznego w Kobierzynie. Budowę kompleksu budynków rozpoczęto w 1910 r., a oddano do użytku w 1917 r. pod nazwą Krajowy Zakład dla Umysłowo Chorych. Była to wówczas jedna z najnowocześniejszych placówek w skali Europy o charakterze samowystarczalnego miasta ogrodu. W pobliżu szpital powstał cmentarz szpitalny – obecnie cmentarz komunalny Kobierzyn-Maki Czerwone. Pierwszym dyrektorem szpitala został profesor Jan Mazurkiewicz. W czasie okupacji hitlerowskiej pacjenci szpitala zostali wymordowani na miejscu lub wywiezieni do KL Auschwitz, a w budynkach po kobierzyńskim zakładzie Niemcy ulokowali ośrodek dla Hitlerjugend. W części budynków obiektu ulokowano SS-Stützpunkt, a także SS Lazarett Kobierzyn – szpital dla jednostek SS.
Obecnie mieści się tutaj placówka lecznictwa psychiatrycznego, odwykowego i neurologicznego – Szpital Specjalistyczny im. dr Józefa Babińskiego, popularnie zwany „Kobierzynem”. Zespół szpitala psychiatrycznego został w 1991 r. wpisany na listę zabytków.
W latach 1909–1911 w centrum wsi powstał kościół Matki Bożej Królowej Polski, który w 1934 r. stał się siedzibą nowo erygowanej parafii. W tym samym roku założono cmentarz parafialny – obecnie cmentarz komunalny Kobierzyn-Lubostroń.
W czasie II wojny światowej Niemcy na terenie wsi stworzyli obóz jeniecki (Stalag 369), głównie dla francuskich i belgijskich podoficerów. W 1941 wieś została włączona do Krakowa jako XXVII dzielnica katastralna.
W 1986 r. w północnej części Kobierzyna, na dawnej granicy z Zakrzówkiem, rozpoczęto budowę osiedla mieszkaniowego Ruczaj-Zaborze. W późniejszym okresie na południe od niego powstają kolejne osiedla, określane mianem Ruczaju. W południowo-wschodniej części powstaje kolejny zespół nowych osiedli mieszkaniowych Kliny Zacisze.
W Kobierzynie urodził się o. prof. Józef Ścibor.
Współczesny zasięg.
Współcześnie za zabudowania wchodzące w skład Kobierzyna uznaje się tereny położone w okolicach ulic: Kobierzyńskiej, Lubostroń, Skośnej, Konopczyńskiego, Czerwone Maki, Zamiejskiej, Zawiłej, Komuny Paryskiej, Babińskiego, Piltza, Spacerowej, Kwiecistej, Sidzińskiej i innych przylegających. Od strony osiedla Ruczaj-Zaborze, za granicę Kobierzyna można uznać skrzyżowanie ulic: Kobierzyńskiej z Szuwarową i Torfową. Od strony Skotnik, granica pokrywała się w przybliżeniu z obecną ulicą Bunscha, aż do jej skrzyżowania z ul. Babińskiego. Od strony północnej, ostatnie zabudowania Kobierzyna znajdowały się na ul. Lubostroń, Szwai, aż po obecną ul. Bobrzyńskiego. Od strony południowej naturalną granicę z Klinami stanowi ul. Zawiła, oraz ul. Drozdowskich w okolicy ul. Komuny Paryskiej. Do Kobierzyna w sposób naturalny zalicza się domy przylegające bezpośrednio do Szpitala im. dr Józefa Babińskiego i sam szpital.

</doc>
<doc id="449155" url="https://pl.wikipedia.org/wiki?curid=449155" title="Bodzów (Kraków)">
Bodzów (Kraków)

Bodzów – obszar Krakowa wchodzący w skład Dzielnicy VIII Dębniki.
Dawna wieś, obecnie osiedle, przyłączona do Krakowa w 1941 roku jako XXIX dzielnica katastralna.
Wzmiankowana po raz pierwszy w XII wieku. Wieś dóbr prestymonialnych kapituły katedralnej krakowskiej w powiecie szczyrzyckim województwa krakowskiego w końcu XVI wieku. W obrębie osiedla zachował się pierwotny układ urbanistyczny i XIX wieczny układ dróg. Najcenniejszym zabytkiem Bodzowa jest Kaplica Matki Boskiej Śnieżnej ufundowana w 1637 roku.
W południowej części osiedla znajdują się relikty austriackiego fortu artyleryjskiego Bodzów.
Najwyższym wzniesieniem w okolicy jest wzgórze Solnik sąsiadujące pierwotnie z nieistniejącymi dziś w większości wzgórzami Bodzów i Góra Świętej Anny zniszczonymi w wyniku eksploatacji wapieni. Wzgórze to jest siedliskiem wielu cennych i interesujących gatunków roślin takich jak sasanka łąkowa oraz dziewięćsił bezłodygowy. W 2021 roku pojawił się projekt utworzenia osiedla wielorodzinnego na błoniach bodzowskich, który został mocno oprotestowany przez okolicznych mieszkańców.

</doc>
<doc id="449156" url="https://pl.wikipedia.org/wiki?curid=449156" title="MV">
MV



</doc>
<doc id="449157" url="https://pl.wikipedia.org/wiki?curid=449157" title="Miliwolt">
Miliwolt



</doc>
<doc id="449159" url="https://pl.wikipedia.org/wiki?curid=449159" title="Osiedle Ruczaj-Zaborze">
Osiedle Ruczaj-Zaborze

Osiedle Ruczaj-Zaborze – osiedle Krakowa wchodzące w skład Dzielnicy VIII Dębniki, niestanowiące jednostki pomocniczej niższego rzędu w ramach dzielnicy.
Stanowi część Ruczaju administrowaną przez Spółdzielnię Mieszkaniową „Ruczaj-Zaborze”, mieszczącą się w obrębie ulic Grota-Roweckiego, Zachodniej, Pastelowej, Bułgarskiej, Zbrojarzy, Turonia, Ruczaj i koryta rzeki Wilgi.
Powstało w latach 1986-1993. Projektantami osiedla byli Anna Basistowa, Jan Lewandowski, K. Leśnodorska i Maria Czerwińska. W skład osiedla wchodzą bloki 4-, 5- i 11-kondygnacyjne wybudowane w technologii wielkopłytowej.

</doc>
<doc id="449160" url="https://pl.wikipedia.org/wiki?curid=449160" title="Ruczaj (Kraków)">
Ruczaj (Kraków)

Ruczaj – obszar Krakowa wchodzący w skład Dzielnicy VIII Dębniki, położony około 4 km na południowy zachód od centrum Krakowa. Nie stanowi jednostki pomocniczej niższego rzędu w ramach dzielnicy. Nazwa ta nie funkcjonuje również jako oficjalna jednostka urbanistyczna, ale funkcjonuje powszechnie w świadomości mieszkańców.
Składa się z dwóch części: osiedla wielkopłytowego Ruczaj-Zaborze z lat 1986–1993 oraz nowych osiedli mieszkaniowych powstających w latach. 90. XX wieku i na początku XXI wieku na południe od ul. Zachodniej.
Rozwój tej części miasta związany jest z budową nowego kampusu Uniwersytetu Jagiellońskiego oraz rozwojem podstrefy Kraków-Pychowice specjalnej strefy ekonomicznej Krakowski Park Technologiczny.
Historia.
Współczesny Ruczaj zajmuje obszar dawnych dzielnic katastralnych Zakrzówek, Pychowice, Kobierzyn i Skotniki. Zabudowa istniała głównie wzdłuż ul. Kobierzyńskiej, tworzyły ją także rozsiane wśród pól uprawnych pojedyncze zabudowania.
Nazwa Ruczaj pojawia się w nazwie ul. Ruczaj, która historycznie biegła od ul. Tynieckiej aż do Wilgi.
Osiedle Ruczaj-Zaborze.
Początek zabudowy blokowej wiąże się z powstaniem wielkopłytowego osiedla Ruczaj-Zaborze, które powstało w latach 1986–1993 między ulicami Grota-Roweckiego, Zachodnią, Kobierzyńską, Miłkowskiego i Lipińskiego.
Osiedle to tradycyjnie dzieli się na trzy części, głównie ze względu na usytuowanie geograficzne. Część pierwsza rozciąga się od rzeki Wilgi do ulicy Kobierzyńskiej i jej skrzyżowania z ulicą Ruczaj i Rostworowskiego. Część druga to teren w pobliżu Skałek Twardowskiego, znajdujący się pomiędzy ulicami: Kobierzyńską, Rostworowskiego i Grota-Roweckiego. Część trzecia, najbardziej wysunięta, sięga w kierunku Kampusu UJ od ulicy Rostworowskiego, między ulicami Kobierzyńską i Grota-Roweckiego do ulicy Zachodniej dawnej pętli autobusowej „Ruczaj”.
Nowy Ruczaj.
Na południowy zachód od ulicy Zachodniej, pomiędzy ulicami Bobrzyńskiego i Kobierzyńską, rozciągają się nowe osiedla mieszkaniowe, powstające od końca lat. 90. XX wieku. Pojedyncze budynki lub zespoły budynków były realizowane przez różnych inwestorów. Część z nich ma charakter osiedli zamkniętych. Największym osiedlem w nowej części Ruczaju jest wysunięte najbardziej na południe Osiedle Europejskie.
Ważniejsze osiedla mieszkaniowe:
Nowa część Ruczaju krytykowana jest za chaos urbanistyczny i brak planowej zabudowy. W 2013 otrzymało, wraz ze znajdującym się na obszarze Górki Narodowej osiedlem „Kuźnica Kołłątajowska”, tytuł Archi-Szopy przyznawany tradycyjnie najgorszym budynkom Krakowa. Jurorzy zwrócili uwagę na „niesamowitą plątaninę bezhołowia urbanistycznego” tych osiedli i na stracone szanse Krakowa na stworzenie spójnej tkanki miejskiej przy sprzyjającym ruchu inwestorskim i posiadanych funduszach.
Otoczenie.
III Kampus UJ.
Na północ od osiedla Ruczaj-Zaborze powstaje kompleks budynków III Kampusu Uniwersytetu Jagiellońskiego. Do tej pory powstały m.in. następujące budynki:
W pobliżu kampusu powstał również budynek biblioteki Uniwersytetu Papieskiego Jana Pawła II.
Specjalna strefa ekonomiczna.
Na południowy zachód od kampusu uniwersyteckiego znajduje się podstrefa specjalnej strefy ekonomicznej zarządzanej przez Krakowski Park Technologiczny. Obecnie na jej terenie zlokalizowane są następujące budynki:
Planowano również budowę siedziby krakowskiego oddziału TVN ze studiami produkcyjnymi, ale prawdopodobnie do niej nie dojdzie.
Tereny zielone.
Na północ od osiedla Ruczaj-Zaborze znajduje się kompleks skał wapiennych, miejsce do spacerów, wycieczek pieszych i rowerowych, według legendy wiązane z Panem Twardowskim. W rzeźbie terenu widoczne są formy antropogeniczne – wyrobiska dawnych kamieniołomów wapienia jurajskiego. Wierzchowinę Skałek Twardowskiego porasta zieleń parkowa wprowadzona tu przez człowieka. Obszar ten, a także tereny łąkowe i leśne na północ od nowej części Ruczaju, wchodzą w skład Bielańsko-Tynieckiego Parku Krajobrazowego.
W nowej części osiedla planowane jest powstanie parku Park Ruczaj-Lubostroń. Na tym terenie mieści się Krakowski Klub Jazdy Konnej. W jego obrębie znajduje się również niewielki cmentarz komunalny Kobierzyn-Lubostroń. Drugi cmentarz komunalny położony jest na południe od Osiedla Europejskiego – cmentarz Kobierzyn-Maki Czerwone powiązany z położonym nieco dalej na południe szpitalem psychiatrycznym w Kobierzynie.
Ważniejsze obiekty.
Kościoły i związki wyznaniowe:
Szkoły i przedszkola:
Centra kultury, sportu i rekreacji
Hotele
Komunikacja.
Komunikacja autobusowa.
Główne osie komunikacyjne osiedla stanowią:
Komunikacja tramwajowa.
Historia.
29 listopada 2010 rozpoczęto budowę nowej linii tramwajowej na os. Ruczaj, która miała połączyć istniejącą trasę, wiodącą ulicami Kapelanka – Brożka, z projektowaną pętlą tramwajową w rejonie skrzyżowania ul. M. Bobrzyńskiego z ul. Czerwone Maki. Budowana trasa przebiegać miała wzdłuż ulic Grota-Roweckiego i Bobrzyńskiego. Długość budowanej linii tramwajowej wynosiła (bez pętli) prawie 3,5 km. Na projektowanym odcinku znalazło się 6 przystanków tramwajowych, łącznie 15 peronów przystankowych.
27 sierpnia 2011 oddano do użytku płytę pierwszego skrzyżowania przebudowywanego w ramach inwestycji. Było to skrzyżowanie ulic Kapelanka, Brożka, Grota-Roweckiego i 8 Pułku Ułanów (obecnie ul. Lipińskiego). Ta ostatnia ma obecnie formę jedynie wylotu ze skrzyżowania w stronę projektowanej trasy, która w nieokreślonej przyszłości stanowić będzie kolejną oś komunikacyjną osiedla (docierając aż do ul. Zawiłej).
25 października 2011 oddano do użytku przebudowane skrzyżowanie ulic Kobierzyńskiej i Grota-Roweckiego wraz z przejazdem tramwajowym wzdłuż tej drugiej.
Od 30 grudnia 2011 pierwszy odcinek trasy (do przystanku „Ruczaj” włącznie) był wykorzystywany liniowo przy zastosowaniu tramwajów dwukierunkowych (z powodu braku pętli na tymczasowej końcówce), zastępując w tym rejonie część komunikacji autobusowej. Linia nr 12 kursowała na Wieczystą, a nr 18 do Cichego Kącika.
15 października 2012 zawieszono obie linie na kilka tygodni, ponieważ trzeba było połączyć wykorzystywaną już część z trasy z nowo wybudowaną resztą.
16 listopada 2012 zorganizowano oficjalną uroczystość otwarcia nowej linii wraz z pętlą „Czerwone Maki” i parkingiem funkcjonującym w systemie Parkuj i Jedź z udziałem prezydenta Krakowa Jacka Majchrowskiego, a dzień później zaczęły na niej regularnie kursować tramwaje. Otwarcie pętli nastąpiło równocześnie z (od dawna planowaną) zmianą siatki połączeń autobusowych i tramwajowych.
25 czerwca 2016 r. nazwa pętli została zmieniona na „Czerwone Maki P+R”.
Linie.
Linie jadące ciągiem ulic Grota-Roweckiego i Bobrzyńskiego, z przystankiem końcowym na pętli „Czerwone Maki P+R”:

</doc>
<doc id="449162" url="https://pl.wikipedia.org/wiki?curid=449162" title="Osiedle Podwawelskie">
Osiedle Podwawelskie

Osiedle Podwawelskie – osiedle w Krakowie wchodzące w skład Dzielnicy VIII Dębniki, niestanowiące jednostki pomocniczej niższego rzędu w ramach dzielnicy.
Historia.
Osiedle Podwawelskie powstało na terenie dawnych miejscowości Ludwinów oraz Zakrzówek, które to zostały przyłączone do Krakowa kolejno w 1910 i 1909 roku jako IX i X dzielnica katastralna. Zespół Osiedla Podwawelskiego powstał na drodze konkursu architektonicznego, rozstrzygniętego w 1965 roku. Zwyciężył projekt przygotowany przez zespół prof. Witolda Cęckiewicza. Projekty poszczególnych budynków sporządzili Maria i Jerzy Chronowscy, z którymi współpracowali Stefan Golonka, Kazimierz Chodorowski oraz Wiesława i Zbigniew Trella. Szczegółowe projekty urbanistyczne opracowali Anna Basista, Jan Lewandowski, Stefan Sitarski oraz Mieczysław Turski. Układ urbanistyczny osiedla składa się z podłużnych, czteropiętrowych bloków o południowej ekspozycji elewacji, ustawionych w pasach równoległych, w czterech rzędach. Takie rozstawienie tych budynków uwzględnia właściwe przewietrzanie zespołu zgodnie z kierunkiem większości wiatrów w Krakowie z zachodu na wschód. Na zabudowę osiedla składa się również szesnaście dziesięciopiętrowych punktowców. Są to budynki powstałe według tego samego projektu autorstwa Marii i Jerzego Chronowskich, co pięć punktowców na osiedlu Wysokim w Bieńczycach, które to otrzymały w 1972 roku tytuł Mister Krakowa - nagrodę przyznawaną za najlepsze architektoniczne realizacje w mieście. Zostały one na osiedlu Podwawelskim ustawione swobodnie w zieleni, na zachodnich, południowych i wschodnich obrzeżach zespołu osiedla. Uzupełnieniem całości zespołu miały być pawilony handlowo-usługowe. Budynki mieszkalne na osiedlu zostały wykonane w technologii wielkopłytowej „Żerań” oraz technologii „Domino-68” i „WUF-T”. Przez środek osiedla w osi północ-południe przechodzi zielony ciąg spacerowy, zamknięty od południa Kościołem Matki Boskiej Fatimskiej, będący głównym założeniem parkowym wewnątrz osiedla. Osiedle początkowo zostało podzielone na dwie jednostki: Ludwinów i Zakrzówek. Realizacja zespołu urbanistycznego Osiedla Podwawelskiego odbyła się w latach 1967-1976.
W początkowym etapie budowy nazywało się „Osiedle Tysiąclecia”, po czym nazwa ta została przejęta przez inne osiedle wchodzące w skład Mistrzejowic. Wówczas to zmieniono nazwę na Osiedle Podwawelskie.
Bardzo ważną rolę w budowaniu lokalnej społeczności odegrał Dom Kultury Podwawelski, w którym pracę z młodzieżą prowadził Jan Bajger, przyrodnik, instruktor karate, organizator sekcji biegów na orientację. Po nim funkcję kierownika piastował Zbigniew „Dino” Bożek, który pełnił ją aż do połowy lat 90.
Położenie.
Osiedle rozciąga się po zachodniej stronie Wisły. Kształtem przypomina prostokąt ograniczony ulicami: Konopnickiej od wschodu, Dworską i Wierzbową od północy, Kapelanka od zachodu oraz doliną Wilgi od południa. Z północno-wschodnich krańców osiedla widać zabudowę Starego Miasta oraz Wawel. Z okien skierowanych na południe w dziesięciopiętrowych wieżowcach widać Sanktuarium Bożego Miłosierdzia w Łagiewnikach oraz Tatry, a na północ widać Kopiec Kościuszki, dwa stadiony piłkarskie (TS Wisła i KS Cracovia) i kościół św. Stanisława Kostki. Z południowo-wschodnich części osiedla widać Studio Telewizji Kraków i wieżę telewizyjną. Na zachód od osiedla znajduje się Zalew Zakrzówek i „Skałki Twardowskiego”.
Komunikacja.
Osiedle jest dobrze skomunikowane z pozostałą częścią Krakowa. Głównymi arteriami wyprowadzającymi ruch z osiedla są ulice: Kapelanka, Monte Cassino oraz Konopnickiej. Osiedle nie posiada komunikacji kolejowej. Przy ulicy Barskiej znajduje się pętla autobusów komunikacji miejskiej oraz dworzec busów podmiejskich. Na ulicy Kapelanka znajduje się otwarte 22 lipca 1978 roku torowisko tramwajowe z liniami tramwajowymi dziennymi oraz nocną. Ulice Konopnickiej i pobliska Monte Cassino to ważne trasy autobusów komunikacji miejskiej z bezpośrednimi połączeniami do innych dzielnic Krakowa oraz do Wieliczki.

</doc>
<doc id="449164" url="https://pl.wikipedia.org/wiki?curid=449164" title="Osiedle Kolejowe (Dębniki)">
Osiedle Kolejowe (Dębniki)

Osiedle Kolejowe – osiedle Krakowa wchodzące w skład Dzielnicy VIII Dębniki, niestanowiące jednostki pomocniczej niższego rzędu w ramach dzielnicy.

</doc>
<doc id="449169" url="https://pl.wikipedia.org/wiki?curid=449169" title="Przygody Tomka Sawyera">
Przygody Tomka Sawyera

Przygody Tomka Sawyera (tytuł oryginalny: "The Adventures of Tom Sawyer") – powieść dla młodzieży amerykańskiego pisarza Marka Twaina z 1876 roku; pierwsze polskie wydanie – rok 1901.
Akcja całej powieści toczy się w miasteczku St. Petersburg (pierwowzorem powieściowego miasta jest Hannibal) nad rzeką Missisipi i najbliższej okolicy. Tomek jest sierotą, opiekuje się nim ciotka Polly. W domu mieszka z ciotką, młodszym przyrodnim bratem Sidem i kuzynką Mary. W powieści, której głównym wątkiem są przygody chłopca w małym miasteczku, Mark Twain ukazuje ówczesne życie (połowa XIX wieku) i obyczajowość.
Kontynuacjami "Przygód Tomka Sawyera" są:
Mark Twain nie dokończył kilku planowanych powieści o przygodach Tomka. Były to:
Polskie przekłady.
Porównanie przekładów 'wyrazów nieodpowiednich' ukazało się w tomie "Między tekstem a kulturą: Z zagadnień przekładoznawstwa".

</doc>
<doc id="449170" url="https://pl.wikipedia.org/wiki?curid=449170" title="OWMR">
OWMR



</doc>
<doc id="449180" url="https://pl.wikipedia.org/wiki?curid=449180" title="Batory (statek)">
Batory (statek)



</doc>
<doc id="449184" url="https://pl.wikipedia.org/wiki?curid=449184" title="Maurice De Waele">
Maurice De Waele

Maurice Dewaele (ur. 27 grudnia 1896 w Lovendegem; zm. 14 lutego 1952 w Maldegem) – belgijski kolarz szosowy.
Podczas Tour de France w 1929 roku prześladował go pech. Na wielu etapach musiał sam zmagać się z defektami swojego roweru, gdyż organizatorzy przywrócili zapis w regulaminie o samodzielnej naprawie usterek przez kolarzy. Na jednym z etapów uległ wypadkowi wjeżdżając na psa. Gdy w końcu udało mu się założyć żółtą koszulkę lidera (maillot jaune), zachorował i żywił się jedynie 300-gramowymi porcjami rozpuszczonego w wodzie cukru. Mimo to udało mu się zachować żółtą koszulkę aż do końca wyścigu.
Sukcesy.
Lokaty na Tour de France:

</doc>
<doc id="449186" url="https://pl.wikipedia.org/wiki?curid=449186" title="Formy organizacyjno-prawne w Szwecji">
Formy organizacyjno-prawne w Szwecji

Formy prawne przedsiębiorstw w Szwecji
Aktiebolag.
Szwedzkie spółki handlowe ("Aktiebolag"; AB – oficjalny skrót stosowany w obrocie handlowym) zdecydowanie różnią się od pozostałych spółek z ograniczoną odpowiedzialnością i akcyjnych – tzw. spółek kontynentalnych. Ustawodawstwo szwedzkie w tym względzie wzoruje się na systemie anglosaskim, który nie przewiduje podziału na spółki z ograniczoną odpowiedzialnością oraz spółki akcyjne.
Występują dwie odmiany "Aktiebolag": prywatna i publiczna. Prywatna bliższa jest polskiej spółce z ograniczoną odpowiedzialnością, publiczna – polskiej spółce akcyjnej. Minimalny kapitał zakładowy tej pierwszej wynosi 50 000 SEK, a publicznej 500 000 SEK. Spółki te rejestruje się w szwedzkim Urzędzie Patentów i Rejestracji.
Ekonomisk Förening.
Szwedzkie stowarzyszenie gospodarcze (ek. för. – oficjalny skrót stosowany w obrocie gospodarczym). W Szwecji występują również dwie pododmiany stowarzyszeń gospodarczych:

</doc>
<doc id="449187" url="https://pl.wikipedia.org/wiki?curid=449187" title="Berberys gruczołkowaty">
Berberys gruczołkowaty

Berberys gruczołkowaty, berberys gruczołowaty, berberys brodawkowaty "(Berberis verruculosa)" – gatunek krzewu, należący do rodziny berberysowate. W naturalnym środowisku występuje w Chinach. W Polsce uprawiany jako roślina ozdobna.
Zastosowanie.
Sadzony jako roślina ozdobna. Walorami ozdobnymi berberysu gruczołkowatego są: zimozielone, błyszczące liście, ładny i gęsty pokrój krzewu, owoce. Nadaje się do małych ogrodów, na żywopłoty, do obsadzania skarp i jako roślina okrywowa. W ogródku dobrze wygląda w zestawieniu z roślinami iglastymi oraz krzewami i drzewami o kontrastowym zabarwieniu. 
Uprawa.
Nie wymaga żadnego cięcia formującego, ma naturalny, prawidłowy kształt. Należy tylko ewentualnie usuwać suche pędy. Jest mało podatny na choroby i szkodniki. Nie ma specjalnych wymagań co do gleby zarówno co do jakości jak i do odczynu pH. Jest wytrzymały na mróz (strefa mrozoodporności 6b). W czasie surowych zim może przemarznąć, ale łatwo odtwarza się. Może rosnąć na stanowiskach słonecznych i półcienistych. Jest to jeden z najbardziej odpornych zimozielonych krzewów. Polecany jest zwłaszcza do parków, zieleni publicznej a także ogrodów przydomowych. Stosowany do tworzenia szpalerów.

</doc>
<doc id="449188" url="https://pl.wikipedia.org/wiki?curid=449188" title="Andrzej Szewczyk">
Andrzej Szewczyk

Andrzej Szewczyk (ur. 16 marca 1950 w Szopienicach koło Katowic, zm. 29 września 2001 w Cieszynie) − polski artysta współczesny, uprawiający malarstwo, rzeźbę, rysunek i tworzący environments.
Życiorys.
W latach 1974−1978 studiował wychowanie plastyczne na Uniwersytecie Śląskim, filia w Cieszynie. Od 1977 związany z Galerią Foksal. Wystawiał w kraju i za granicą. Stała ekspozycja jego prac znajduje się w Muzeum Śląska Cieszyńskiego w Cieszynie.
W styczniu 2005 na fasadzie kamienicy przy ul. Tadeusza Kościuszki 56 w Katowicach, w której mieszkał, umieszczono pamiątkową tabliczkę.
25 maja 2017 roku Rada Miejska Cieszyna podjęła uchwałę o nadaniu jednej z ulic w Cieszynie imienia Andrzeja Szewczyka.

</doc>
<doc id="449191" url="https://pl.wikipedia.org/wiki?curid=449191" title="Stefan Batory (statek pasażerski)">
Stefan Batory (statek pasażerski)



</doc>
<doc id="449196" url="https://pl.wikipedia.org/wiki?curid=449196" title="John Joseph Paul">
John Joseph Paul

John Joseph Paul (ur. 17 sierpnia 1918 w La Crosse, Wisconsin, zm. 5 marca 2006 w La Crosse), amerykański duchowny katolicki, biskup La Crosse.
Był jednym z dziesięciorga dzieci (najstarszym synem) Rolanda i Louise z domu Gilles. Uczęszczał do szkół w rodzinnym La Crosse, bakalaureat sztuk otrzymał w 1939 w Loras College w Dubuque (Iowa). Studiował następnie teologię w St. Mary Seminary w Baltimore; 24 stycznia 1943 przyjął święcenia kapłańskie z rąk Williama Griffina, biskupa pomocniczego La Crosse. Zajmował się działalnością duszpasterską oraz edukacyjną w szkołach katolickich. W 1956 uzyskał dyplom z edukacji na Marquette University w Milwaukee. Od 1955 pełnił funkcję rektora Holy Cross Seminary w La Crosse. W 1965 został wikariuszem generalnym diecezji La Crosse, w 1966 rektorem katedry św. Józefa w La Crosse. Pełnił także funkcje w kurii diecezjalnej.
W maju 1977 papież Paweł VI mianował go biskupem pomocniczym La Crosse, ze stolicą tytularną Lambaesis. Sakry biskupiej ks. Paulowi udzielił 4 sierpnia 1977 ówczesny ordynariusz La Crosse, Frederick Freking. Jako biskup pomocniczy zajmował się w diecezji m.in. problematyką charytatywną, duszpasterską i zakonną. Po przejściu biskupa Frekinga w stan spoczynku został 17 października 1983 mianowany biskupem ordynariuszem. Uroczystościom ingresu 5 grudnia t.r. przewodniczył delegat Stolicy Apostolskiej w USA arcybiskup Pio Laghi.
W 1986 zwołał IV Synod Diecezjalny, na którym przedstawił nowy Kodeks Prawa Kanonicznego. Zajmował się następnie wprowadzaniem w życie tego aktu, m.in. organizacją diecezjalnych instytucji ds. życia zakonnego, życia rodzinnego, edukacji. Po osiągnięciu wieku emerytalnego złożył rezygnację z funkcji biskupa i przeszedł w stan spoczynku w grudniu 1994. Do czasu powołania następcy, którym w lutym 1995 został Raymond Leo Burke, pełnił jeszcze funkcję administratora diecezji La Crosse. Ostatnie lata życia spędził we franciszkańskim ośrodku opieki medycznej w La Crosse, gdzie zmarł.

</doc>
<doc id="449197" url="https://pl.wikipedia.org/wiki?curid=449197" title="Biodiesel">
Biodiesel

Biodiesel — biopaliwo (przetworzony chemicznie olej roślinny, np. rzepakowy) do silników wysokoprężnych (Diesla).
Biodieslem nazywa się zarówno czyste estry metylowe kwasów tłuszczowych, tzw. FAME (z ang. "Fatty Acid Methyl Esters") lub estry etylowe kwasów tłuszczowych, tzw. FAEE (Fatty Acid Ethylesters), jak i mieszanki paliwowe z olejem napędowym w celu otrzymania paliwa zapewniającego lepsze warunki pracy silnika: 
Argumenty proekologiczne:
Jednak FAME powoduje emisję o około 20% więcej tlenków azotu (NOx).
Argumenty gospodarcze przemawiające za stosowaniem biodiesla:
Problemy:
Otrzymywanie.
Podczas procesu produkcji zachodzi jednoczesna hydroliza tłuszczu i estryfikacja kwasów tłuszczowych metanolem.
sumarycznie:
Szybkość reakcji jest zależna od temperatury, pH i intensywności mieszania. Mieszanina poreakcyjna rozdziela się samoczynnie: biodiesel stanowi lżejszą frakcję hydrofobową, natomiast dolna cięższa frakcja hydrofilowa zawiera glicerynę, katalizator i wodę. W skali przemysłowej separacja może być przyspieszona przez przepływowe wirowanie mieszaniny poreakcyjnej. Cechy i właściwości biodiesli (jako paliw), wytwarzanych z udziałem metanolu (FAME) bądź etanolu (FAEE), nie różnią się. Zastosowanie metanolu umożliwia uzyskanie korzystniejszych wskaźników ekonomicznych wytwarzania (tańszy katalizator), dzięki czemu technologia ta jest bardziej rozpowszechniona. W obu technologiach (oprócz pozostałości z wytłaczania olejów i produktu dodatkowego w postaci gliceryny) powstają zasadowe wody ściekowe, które muszą być uzdatniane przed utylizacją.
Innym sposobem produkcji biodiesla jest piroliza biomasy. Uzyskuje się w ten sposób ciemnoczerwony, brązowy lub czarny płyn zwany "olejem pirolitycznym" lub "bio-olejem". Jest to paliwo niskiej jakości, o wartości opałowej 15-22 MJ/kg (w porównaniu do 43-46 MJ/kg dla oleju konwencjonalnego). Wynika to z dużej zawartości wody (14-33%) i obecności utlenionych związków organicznych.
Historia.
W Polsce produkcję biopaliw jako pierwsza uruchomiła Rafineria Trzebinia.

</doc>
<doc id="449198" url="https://pl.wikipedia.org/wiki?curid=449198" title="Kostrze">
Kostrze

Kostrze – obszar Krakowa wchodzący w skład Dzielnicy VIII Dębniki, dawna wieś.
Kostrze, jedno z krakowskich osiedli, położone malowniczo na południowo-zachodnich zboczach wzgórza Solnik, przy drodze prowadzącej z centrum Krakowa do Tyńca (ul. Tyniecka). Ta niegdyś podkrakowska wieś została przyłączona do Krakowa w 1941, jako XXX dzielnica katastralna, posiada długie i bogate dzieje sięgające XIV wieku. Pamięć o historii Kostrza, pomimo niezbyt wielu źródeł pisanych, zachowała się dzięki ustnym przekazom rodzin zamieszkałych tu z pokolenia na pokolenie.

</doc>
<doc id="449199" url="https://pl.wikipedia.org/wiki?curid=449199" title="Koło Tynieckie">
Koło Tynieckie

Koło Tynieckie – obszar Krakowa wchodzący w skład Dzielnicy VIII Dębniki. Znajduje się tu zabytkowy dwór z XIX w. otoczony ogrodem.

</doc>
<doc id="449200" url="https://pl.wikipedia.org/wiki?curid=449200" title="Podgórki Tynieckie">
Podgórki Tynieckie

Podgórki Tynieckie – obszar Krakowa wchodzący w skład Dzielnicy VIII Dębniki. Liczy około 300 mieszkańców.
Wschodnia część Tyńca, wzdłuż "ulicy Podgórki Tynieckie", położona na skraju Bielańsko-Tynieckiego Parku Krajobrazowego.
Do osiedla dostać się można autobusem linii 162. Znajdują się tu: Cmentarz Podgórki Tynieckie, Dom Pomocy Społecznej Zgromadzenia Sióstr Służebniczek N.M.P. (Starowiejskich) oraz kościół św. Kazimierza.

</doc>
<doc id="449201" url="https://pl.wikipedia.org/wiki?curid=449201" title="Pychowice">
Pychowice

Pychowice – obszar Krakowa wchodzący w skład Dzielnicy VIII Dębniki. Położony u ujścia Potoku Pychowickiego do Wisły, która stanowi jego północną granicę. Od wschodu sąsiaduje z Jednostką Wojskową NIL, Skałkami Twardowskiego i dawnym kamieniołomem Zakrzówek, od południa – z kampusem Uniwersytetu Jagiellońskiego i osiedlem Ruczaj oraz z łąkami wchodzącymi w skład obszaru Natura 2000 Dębnicko-Tyniecki obszar łąkowy, natomiast od zachodu – z uroczyskiem Góra Pychowicka.
Pychowice leżą na trasie Małopolskiej Drogi św. Jakuba.
Historia.
Pierwsza wzmianka o wsi Pychowice pojawiła się w 1254 roku w opisie wsi Dębniki. W 1490 roku wieś miała powierzchnię 6 łanów kmiecych. W 1581 wieś liczyła 4 łany kmiecie, 6 zagród z rolą, 6 komorników bez bydła oraz 4 komorników z bydłem. W tym okresie należała do dóbr prestymonialnych kapituły katedralnej krakowskiej w powiecie szczyrzyckim województwa krakowskiego.
W 1941 roku, na mocy decyzji niemieckich władz okupacyjnych o rozszerzeniu granic miasta Krakowa, Pychowice stały się jego częścią. Po wojnie decyzję utrzymano w mocy.
Na terenie tej dawnej podmiejskiej wsi znajduje się kilka nieczynnych tuneli zwanych kawernami (Kawerna w Pychowicach Pierwsza, Kawerna w Pychowicach Druga i Kawerna w Pychowicach Trzecia), będących pozostałością po fortyfikacjach twierdzy Kraków.
Zabytki.
Na obszarze Pychowic znajdują się następujące obiekty wpisane:

</doc>
<doc id="449202" url="https://pl.wikipedia.org/wiki?curid=449202" title="Mochnaniec">
Mochnaniec

Mochnaniec – osiedle Krakowa wchodzące w skład Dzielnicy VIII Dębniki, niestanowiące jednostki pomocniczej niższego rzędu w ramach dzielnicy.

</doc>
<doc id="449204" url="https://pl.wikipedia.org/wiki?curid=449204" title="Przewóz (Kraków)">
Przewóz (Kraków)

Przewóz – obszar Krakowa (od 1 stycznia 1973) wchodzący w skład Dzielnicy XIII Podgórze. Znajduje się ok. 9 km na wschód od centrum Krakowa i ok. 3 km na południe od Nowej Huty (na przeciwnym brzegu Wisły).
Wieś duchowna "Przewozy", własność Opactwa Cystersów w Mogile położona była w drugiej połowie XVI wieku w powiecie proszowskim województwa krakowskiego. 
Na osiedlu znajduje się Szkoła Podstawowa nr 137 im. prof. Wiktora Zina, Klub Kultury Przewóz, szereg hurtowni przemysłowych na ul. Bartników, elektrownia na stopniu wodnym Przewóz oraz węzeł drogowy, mylnie nazywany Rybitwy łączący wschód Krakowa (ulica T. Śliwiaka) z drogą ekspresową S7 (IV obwodnica) oraz nowo wybudowaną drogą biegnącą do Ronda ŚDM na Brzegach .
Na osiedle można dojechać autobusami MPK: 158, 221 oraz Telebus.

</doc>
<doc id="449205" url="https://pl.wikipedia.org/wiki?curid=449205" title="Rybitwy (Kraków)">
Rybitwy (Kraków)

Rybitwy – obszar Krakowa wchodzący w skład Dzielnicy XIII Podgórze.
Wieś duchowna, własność Opactwa Cystersów w Mogile położona była w drugiej połowie XVI wieku w powiecie proszowskim województwa krakowskiego.Wieś Rybitwy została włączona do krakowskiej dzielnicy Podgórze w 1973 r. Znajduje się ok. 7 km od centrum miasta. Jest położona w terenie prawobrzeżnego starorzecza Wisły. Niegdyś jej północna granica biegła korytem Wisły, wschodnia – doliną obecnych ul. Półłanki i Kminkową, południowa – łąkami w rejonie obecnych ulic Botewa i Rybitwy, natomiast zachodnią granice wyznaczały dzisiejsze ulice Brandla, Albatrosów, Strażacka oraz Golikówka.
W Rybitwach znajduje się kościół Niepokalanego Serca Najświętszej Maryi Panny, a także Szkoła Podstawowa nr 65 im. Czesława Janczarskiego i Klub Kultury. Na osiedlu działa klub piłkarski TS Rybitwy.
Na terenie dzielnicy działają targowiska oraz kilkanaście punktów hurtowniczo-magazynowych. W Rybitwach działa też od kilku lat giełda samochodowa.
Na Rybitwach dzieje się część wydarzeń z książki Wiesława Myśliwskiego, „Widnokrąg”. 

</doc>
<doc id="449209" url="https://pl.wikipedia.org/wiki?curid=449209" title="Kosocice">
Kosocice

Kosocice – obszar Krakowa, wchodzący w skład Dzielnicy X Swoszowice, dawna wieś włączona do miasta 1 stycznia 1973.
Kosocice leżą wśród pagórkowatych wzniesień Pogórza Wielickiego, w odległości ok. 9 km na południowy wschód od centrum Krakowa. Mają one starą metrykę, sięgającą czasów średniowiecznych, a parafia kosocicka i kościół św. Marii Magdaleny (nowy, pochodzący z początku XX w., wybudowany na miejscu spalonego) jest jedną z najstarszych w diecezji krakowskiej.
Wedle tradycji, nazwę swą wywodzą od nazwiska obywatela Kosa, który w 1260 r., uciekając z rodziną z Krakowa przed Tatarami, miał się ukrywać w tutejszych lasach. Ponieważ najeźdźcy spalili podwawelski gród, nie miał po co wracać do zrujnowanego domostwa, dlatego osiedlił się w miejscu dzisiejszych Kosocic, dając początek nowej osadzie.
Niedaleko kosocickiej fary zachowały się do dziś dwa XIX-wieczne forty (Fort 50 ½ W Kosocice i Fort 50 ½ O Kosocice), które odegrały dużą rolę w odparciu ofensywy rosyjskiej w grudniu 1914 r. Łączy je dawna droga rokadowa, wijąca się zakosami wokół pól, z której rozpościerają się rozległe widoki na Płaskowyż Świątnicki, Beskid Średni, a także na stary Kraków i jego okolice.
Najstarszą, pewną źródłową, wzmiankę o Kosocicach znajdujemy w „Monumenta Poloniae Vaticana” (tom I, lata 1207-1344), która potwierdza istnienie tutejszej parafii, a jest ten zapis zgodny z I tomem księgi „Monumenta historiae Poloniae” Theinera, który wskazuje rok 1236 jako pewny, w którym istniała już kosocicka fara. Nie jest wykluczone, że datowanie można cofnąć do roku 1200, albowiem według „Słownika Geograficznego Królestwa Polskiego” (Warszawa, 1883 r.), najstarsza data odnosząca się do parafii to rok 1200. Czytamy tam, iż parafia Kosocice, założona w 1200 r. obejmowała: Barycz, Luboniowice, Strzałkowice, Rajsko, Piaski Małe, Siarczaną Górę i Zbydniowice. Liczyła 2992 rzymsko-katolików i 80 izraelitów.

</doc>
<doc id="449210" url="https://pl.wikipedia.org/wiki?curid=449210" title="Lusina (Kraków)">
Lusina (Kraków)

Lusina – nazwa jednego z obszarów południowego Krakowa. Większość terenów ujętych tą nazwą wchodzi w skład Dzielnicy X Swoszowice i obejmuje fragmenty Wróblowic, Swoszowic a także 70 hektarów nieużytków odłączonych 1 stycznia 1973 wsi Lusina.

</doc>
<doc id="449211" url="https://pl.wikipedia.org/wiki?curid=449211" title="Stanisław Nikodem Markiewicz">
Stanisław Nikodem Markiewicz



</doc>
<doc id="449212" url="https://pl.wikipedia.org/wiki?curid=449212" title="Łysa Góra (Kraków)">
Łysa Góra (Kraków)

Łysa Góra – część miasta Kraków wchodząca w skład Dzielnicy X Swoszowice. Jej nazwa pochodzi od wzgórza Łysa Góra.

</doc>
<doc id="449213" url="https://pl.wikipedia.org/wiki?curid=449213" title="Rajsko (Kraków)">
Rajsko (Kraków)

Rajsko – obszar Krakowa wchodzący w skład Dzielnicy X Swoszowice. Leży na szlaku fortyfikacji Twierdzy Kraków. Na mieszczącym się tu wzgórzu Rajsko znajduje się fort główny artyleryjski 51 „Rajsko” i przebiega dawna droga rokadowa.
Rajsko po raz pierwszy było wzmiankowane w 1390 r. jako wieś rycerska, a następnie szlachecka. Od początku należała do parafii w Kosocicach. W 2. poł. XV w. na terenie wsi znajdował się folwark, karczma przy trakcie solnym (z Wieliczki na Śląsk) oraz młyn, a od XVI w. huta siarczana (wzmiankowana już w 1581 r.). Od XVIII w. wieś wraz z hutą przejęła rodzina Stokowskich, którzy na początku XIX w. na miejscu folwarku wybudowali zespół dworski z parkiem krajobrazowym. W latach 80. XIX w. swoje posiadłości na terenie Rajska posiadali Starowiejscy i Ettingerowie. W ramach Twierdzy Kraków w latach 1881-84 na terenie wsi wzniesiono fort artyleryjski Rajsko z zespołem szańców i baterii.
Rajsko włączono do Krakowa 1 stycznia 1973 jako część dzielnicy administracyjnej Podgórze.

</doc>
<doc id="449214" url="https://pl.wikipedia.org/wiki?curid=449214" title="Siarczana Góra">
Siarczana Góra

Siarczana Góra (dawn. Rakowice, łac. "Minera seu Mons Sulfureus") – obszar Krakowa wchodzący w skład Dzielnicy X Swoszowice, obejmujący obecnie ulice: Siarczanogórską, Podhalnie,
i Siarczki.
Jan Długosz wspomniał o Mons Sulfureus (Górze Siarczanej) jako miejscu, gdzie wydobywało się obficie siarkę dla króla.
Historycznie Siarczaną Górą określano zarówno wzniesienie, jak i przysiółek na wschód od Swoszowic; odrębny od nich, usamodzielniony folwark, na terenie którego wydobywano siarkę w podziemnych, głębokich na kilkanaście metrów kopalniach. 

</doc>
<doc id="449215" url="https://pl.wikipedia.org/wiki?curid=449215" title="Wróblowice (Kraków)">
Wróblowice (Kraków)

Wróblowice – obszar Krakowa (od 1 stycznia 1973) wchodzący w skład Dzielnicy X Swoszowice, położony na terenie Pogórza Wielickiego. Wróblowice to osiedle luksusowych willi oraz domków jednorodzinnych.
Szkolnictwo.
Początki szkolnictwa publicznego we Wróblowicach związane są z decyzją Rady Szkolnej Krajowej o wydzieleniu ze szkoły w Swoszowicach z dniem 1 września 1904 roku osobnej, jednoklasowej szkoły ludowej we Wróblowicach.
Pierwszym nauczycielem tej placówki była Helena Wiśniowska pracującą do roku 1910, później zatrudniono Helenę Senowską. W ciągu minionego stulecia istnienia szkoły można doszukać się nazwisk 14 kierowników bądź dyrektorów.
Obecnie w placówce pracuje 59 nauczycieli, którzy nauczają ok. 700 uczniów.
Stan obecny.
W Wróblowicach znajdują się m.in.:

</doc>
<doc id="449216" url="https://pl.wikipedia.org/wiki?curid=449216" title="Zbydniowice">
Zbydniowice

Zbydniowice – obszar Krakowa wchodzący w skład Dzielnicy X Swoszowice. W Zbydniowicach znajduje się najdalej na południe wysunięty fragment terenu, należący do granic administracyjnych Krakowa, którego granicą przebiega rzeka Wilga. Włączone do Krakowa 1 stycznia 1986, choć 20 ha wsi Zbydniowice włączono do Krakowa już 1 stycznia 1973.

</doc>
<doc id="449217" url="https://pl.wikipedia.org/wiki?curid=449217" title="Kliny Borkowskie">
Kliny Borkowskie

Kliny Borkowskie – obszar Krakowa wchodzący w skład Dzielnicy X Swoszowice.
Historia.
Przy ul. Narvik prawie pięćdziesiąt lat mieszkał pisarz Stanisław Lem.
W 2001 roku na terenie osiedla erygowano parafię św. Jadwigi Królowej.

</doc>
<doc id="449218" url="https://pl.wikipedia.org/wiki?curid=449218" title="Kliny Zacisze">
Kliny Zacisze

Kliny Zacisze – osiedle Krakowa wchodzące w skład Dzielnicy X Swoszowice, niestanowiące jednostki pomocniczej niższego rzędu w ramach dzielnicy. Osiedle to znajduje się między Kobierzynem a Borkiem Fałęckim.

</doc>
<doc id="449219" url="https://pl.wikipedia.org/wiki?curid=449219" title="John Langdon Down">
John Langdon Down

John Langdon Haydon Down (ur. 18 listopada 1828 w Torpoint, w Kornwalii, zm. 7 października 1896 w Normansfield) – angielski lekarz, znany z pracy wśród dzieci umysłowo chorych. „Down” jest irlandzkim nazwiskiem rodziny jego ojca, a „Haydon” nazwiskiem rodowym jego matki, która pochodziła z Kornwalii. Na jego cześć, przypadłość trisomia 21 nazwano zespołem Downa.
Kariera zawodowa.
Edukację szkolną zakończył w wieku 13 lat i zaczął pracować u ojca, który był farmaceutą. W wieku 19 lat wstąpił do Pharmaceutical Society of London, gdzie uczestniczył w eksperymentach z gazami słynnego chemika i fizyka Michaela Faradaya. Po śmierci ojca w 1853 roku podjął studia medyczne w Londynie i studia ukończył w roku 1858.
Został lekarzem i kierownikiem domu dla umysłowo chorych Earlswood Asylum w hrabstwie Surrey. W roku 1859 uzyskał stanowisko lekarza-asystenta w Royal London Hospital. Został tam wykładowcą i wykładał "materia medica" oraz terapię. Przez 9 pierwszych lat swojej pracy w Royal London Hospital nadal mieszkał i działał w Earlswood Asylum. W roku 1869 założył dla upośledzonych dzieci z bogatych rodzin szpital w Normandfield, w którym prowadził przystosowywanie ich do życia.
Praktykując w Earlswood Asylum Langdon-Down wypracował model opieki w chorobach psychicznych, który został wprowadzony w Wielkiej Brytanii. Wiele z publikacji Downa dotyczyło chorób psychicznych lub ich klasyfikacji. Propagował kształcenie osób z upośledzeniami psychicznymi. Jego opis zespołu Downa ("mongolizmu") pojawił się w publikacji „Observations on an ethnic classification of idiots” w 1866 roku; w wydanej w 1887 "On some of the mental afflictions of childhood and youth" Langdon-Down opisał ponadto (bez nadawania jednak nazw nowym jednostkom chorobowym) zespoły znane dziś jako zespół Pradera-Williego oraz zespół Williamsa.
Działalność społeczna.
Odważnie propagował ideę wyższego wykształcenia kobiet, zaprzeczając, jakoby potomstwo lepiej wykształconej kobiety było obarczone ryzykiem zaburzeń umysłowych. Stworzona przez niego klasyfikacja etniczna idiotów doprowadziła go też do stwierdzenia, że jeżeli chory umysłowo członek rasy białej może wykazywać cechy innej rasy, to różnice rasowe są nieswoiste. Używał tego argumentu jako przeciwnik niewolnictwa Murzynów w południowych stanach USA i abolicjonista w czasie wojny secesyjnej oraz dla poparcia idei jedności wszystkich ludzi.
Po ciężkim przebiegu grypy, którą przebył w roku 1890, wywiązały się powikłania. Pewnego dnia po śniadaniu zasłabł i w ciągu 10 minut zmarł w swoim domu w Normansfield.

</doc>
<doc id="449223" url="https://pl.wikipedia.org/wiki?curid=449223" title="Litostratygrafia">
Litostratygrafia

Litostratygrafia – dziedzina stratygrafii oparta na kryteriach litologicznych. Polega na wydzielaniu w profilach geologicznych jednostek stratygraficznych różniących się od siebie rodzajem skał i korelacją tych jednostek w różnych profilach między sobą.
Klasyfikacja litostratygraficzna jest podstawowym rodzajem klasyfikacji stratygraficznej i można ją zastosować do wszystkich rodzajów skał.
Formalne jednostki litostratygraficzne:
Nieformalne jednostki litostratygraficzne:

</doc>
<doc id="449233" url="https://pl.wikipedia.org/wiki?curid=449233" title="Biostratygrafia">
Biostratygrafia

Biostratygrafia – dziedzina stratygrafii oparta na badaniu skamieniałości. Celem klasyfikacji biostratygraficznej jest wydzielenie w skałach jednostek na podstawie analizy stratygraficznych kopalnych taksonów (skamieniałości przewodnich). Klasyfikacja ta jest możliwa w skałach zawierających skamieniałości - a więc w skałach osadowych.
Jednostka biostratygraficzna – skały wyodrębnione spośród skał otaczających na podstawie charakterystycznych zespołu skamieniałości lub nawet jednej skamieniałości.
Poziom (biozona) – jest formalną jednostką biostratygraficzną, obejmującą ciała skalne wyróżniane (definiowane) na podstawie zaniku bądź pojawienia się taksonów w profilu stratygraficznym i rozpoznawane na podstawie obecnosci taksonów paleontologicznych.
Rodzaje poziomów biostratygraficznych:

</doc>
<doc id="449241" url="https://pl.wikipedia.org/wiki?curid=449241" title="Ana Ivanovic">
Ana Ivanovic



</doc>
<doc id="449244" url="https://pl.wikipedia.org/wiki?curid=449244" title="Paola Suarez">
Paola Suarez



</doc>
<doc id="449246" url="https://pl.wikipedia.org/wiki?curid=449246" title="Biskupi bakowscy">
Biskupi bakowscy

Biskupi bakowscy (1591-1818)

</doc>
<doc id="449271" url="https://pl.wikipedia.org/wiki?curid=449271" title="Mealdun">
Mealdun



</doc>
<doc id="449282" url="https://pl.wikipedia.org/wiki?curid=449282" title="Daniela Hantuchova">
Daniela Hantuchova



</doc>
<doc id="449284" url="https://pl.wikipedia.org/wiki?curid=449284" title="Wolfgang Rottmann">
Wolfgang Rottmann

Wolfgang Rottmann (ur. 15 maja 1973 w Altenmarkt) – austriacki biathlonista, dwukrotny medalista mistrzostw świata.
Kariera.
Największym sukcesem w karierze Rottmanna był złoty medal w biegu indywidualnym, wywalczony podczas mistrzostw świata w Oslo w 2000 roku. Austriak trafił wówczas 19 z 20 strzałów, a na mecie wyprzedził swojego rodaka Ludwiga Gredlera oraz Niemca Franka Lucka. Na tych samych mistrzostwach uplasował się na 5. miejscu w biegu na 15 km ze startu wspólnego. Ponadto wspólnie z Danielem Mesotitschem, Friedrichem Pinterem i Christophem Sumannem zdobył brązowy medal w sztafecie na mistrzostwach świata w Hochfilzen w 2005 roku.
W Pucharze Świata zadebiutował 11 stycznia 1996 roku w Anterselvie, kiedy zajął 81. miejsce w biegu indywidualnym. Pierwsze punkty zdobył 11 grudnia 1997 roku w Östersund, zajmując szóste miejsce w biegu indywidualnym. Jedynym zwycięstwem Rottmanna w zawodach Pucharu Świata było wspomniane wyżej mistrzostwo świata. Ponadto dwukrotnie kończył rywalizację w zawodach pucharowych na podium: 11 lutego 2000 roku w Östersund był drugi w sprincie, a 9 stycznia 2003 roku w Oberhofie w tej konkurencji był trzeci. Najlepsze wyniki osiągnął w sezonie 1999/2000, kiedy zajął dziesiąte miejsce w klasyfikacji generalnej.
W 1998 roku wystartował na igrzyskach olimpijskich w Nagano, gdzie zajął 26. miejsce w biegu indywidualnym, 39. w sprincie i 11. w sztafecie. Na rozgrywanych cztery lata później igrzyskach w Salt Lake City był piąty w sprincie oraz szósty w biegu na dochodzenie oraz sztafecie. Brał też udział w igrzyskach olimpijskich w Turynie w 2006 roku. Obok Wolfganga Pernera był jednym z dwóch biathlonistów, u których wykryto stosowanie dopingu. W marcu 2006 roku ogłosił zakończenie kariery sportowej, a w kwietniu Międzynarodowy Komitet Olimpijski zdyskwalifikował go dożywotnio.

</doc>
<doc id="449290" url="https://pl.wikipedia.org/wiki?curid=449290" title="Adam Nowodworski">
Adam Nowodworski

Adam Nowodworski herbu Nałęcz (ur. 1572 w Nowym Dworze, zm. 20 sierpnia 1634 w Poznaniu) – biskup kamieniecki od 1615, przemyski od 1627 oraz poznański od 1631.
Studiował w Rzymie i Bolonii. w 1601 został kanonikiem gnieźnińskim, w 1610 był królewskim sekretarzem, a od 1611 opatem komendatoryjnym w klasztorze OO Cystersów w Przemęcie. w 1618 został komisarzem Rzeczypospolitej przy królewiczu Władysławie, był uczestnikiem rokowań pokojowych z Rosjanami zakończonych rozejmem w Dywilinie, który podpisał. Był również zwolennikiem działań wojennych przeciwko Szwecji. W 1632 był elektorem Władysława IV Wazy z województwa poznańskiego. W 1633 roku został wyznaczony senatorem rezydentem.
Jako biskup przemyski konsekrował w 1630 kościół oo. Bernardynów w Leżajsku, będąc biskupem poznańskim zorganizował i przeprowadził w 1632 kolejny z synodów w Poznaniu.
Był fundatorem kolegium jezuitów w Łomży. 
Pochowany w katedrze Świętych Apostołów Piotra i Pawła w Poznaniu.

</doc>
<doc id="449294" url="https://pl.wikipedia.org/wiki?curid=449294" title="Radiostacja Roscoe">
Radiostacja Roscoe

Radiostacja Roscoe () – kanadyjski serial dla młodzieży. Premiera serialu odbyła się 1 sierpnia 2003. Wcześniej był emitowany na ZigZap, a od 11 grudnia 2008 serial można oglądać na TVP2 (początkowo był emitowany w oryginalnej wersji językowej z napisami, ale z powodu zbyt niskiej oglądalności został anulowany przez nadawcę i zastąpiony tym z powstałym w 2004 roku dubbingiem).
Streszczenie.
Czwórka znudzonych nastolatków z Roscoe postanawia założyć własną rozgłośnię radiową. Siedziba znajduje się w opuszczonym magazynie na obrzeżach miasteczka.
Ponieważ radio jest nielegalne, licealiści występują anonimowo.
Dzięki ciętemu językowi Lopeza, hitom sympatycznej Stokrotki, audycjom o rzeczach bliskich współczesnemu nastolatkowi oraz Travisowi, który zajmuje się sprawami technicznymi, odbiera telefony od słuchaczy i ogólnie podtrzymuje RR przy życiu, radio zdobywa serca słuchaczy i staje się bardzo popularne.
Jednak – jak u większości nastolatków, życie to również szkoła, pierwsze miłostki, rozczarowania itp.
Przez trzy serie „Radiostacji” poznajemy burzliwe życie Travisa Stronga, którego praca rodziców zmusza do ciągłych przeprowadzek. Młody Strong (w radiu pod pseudonimem Smok), podróżował po krajach Wschodu, studiując wnikliwie filozofię, poznając tajniki sztuk walki i jeżdżąc na desce po Chińskim Murze. W Roscoe zawrócił w głowie trzem zupełnie różniącym się od siebie dziewczynom: Audrey, rockowej wokalistce Lily Rendall oraz żywiołowej Parker Haynes. Travis jest najbardziej tajemniczą postacią w serialu.
Kobiecy głos w Radiostacji to Lily Rendall, radiowa Stokrotka. Swoje uczucia, myśli i opinie przekazuje w piosenkach. Od dziecka zna się z Rayem i Robbiem – pozostałymi prezenterami RR. Lily jest także liderką zespołu „Ziemia Niczyja”, który założyła z przyjaciółką Parker Haynes i Megan. Menadżerem jest Travis.
Jest zakochana z wzajemnością w swoim przyjacielu od dziecka - Rayu, jednak obu stronom brak odwagi, by powiedzieć co do siebie czują. Kiedy w końcu Ray publicznie wyznał, że ją kocha, ona uznała, że mówiąc to w ten sposób narobił jej wstydu i powiedziała, że na kolejne wyznanie już za późno. Żałowała potem swoich słów i teraz ona próbowała powiedzieć Rayowi, że go kocha. Niestety z różnych względów nie udało jej się. Dzięki Lily przypadkowo Ray poznał swoją późniejszą dziewczynę - Grace. Kiedy Ray miał już dziewczynę Lily postanowiła, że przestanie o nim myśleć i będzie go traktować znowu jak tylko przyjaciela. Potem Lily była w krótkim związku ze swoim przyjacielem Travisem i później w jeszcze krótszym z Jacksonem. Kolejnym chłopakiem Lily był szkolny amant i mistrz w prawie każdej dziedzinie sportowej - River Pierce, z którym była dość długo. Zerwała z nim w ostatnim odcinku, kiedy to spostrzegła, że tak naprawdę nie zna go tak bardzo jak Raya, któremu to później wyznała. Lily i Ray się pocałowali i od tamtej pory są razem.
Ray Brennan to gapa z wielkim poczuciem humoru, który lubi się wywyższać i naśmiewać z innych, ale jednak ma dobre serce i często pomaga Lily, Robbiemu i Travisowi, któremu na początku nie ufał. Najlepszym przyjacielem Raya jest Robbie McGratt. Ray zakochuje się w swojej przyjaciółce Lily, której wiele razy próbuje powiedzieć, że ją kocha, ale zawsze wycofuje się w ostatniej chwili. Kiedy w końcu zdecydował jej się to powiedzieć, postanowił zrobić to w konkursie na Mistera Roscoe przed całą szkołą. Lily zaskoczona tym powiedziała mu, że nie chciała, żeby wyznał jej to w ten sposób, a na pytanie kolejne pytanie Raya, czy chciałaby być jego dziewczyną, odpowiedziała, że jest już na to za późno. Ray przypadkowo poznaje Grace, która zostaje jego dziewczyną. W końcu jednak Grace z nim zrywa, ponieważ ma przeczucie (trafne), że Ray wciąż kocha Lily. Pod koniec ostatniego odcinka Lily i Ray się całują i stają się parą.
Robbie McGratt, sympatyczny nastolatek z afro na głowie, najlepszy przyjaciel Raya Brennana. Robbie zakochany jest w snobistycznej Kim Carlisle, prezenterce radia Cougar. W obawie przed niezrozumieniem, nie wyjawia przyjaciołom swych uczuć. Jednak Lily odkrywa jego sekret. Robbie swym urokiem osobistym zdobywa serce Kim, oraz przychylność jej wymagającego ojca. Robbie jest najbardziej wytrwałym członkiem ekipy RR. Kilka razy zdarzyło się, że reszta, pokłócona lub zmęczona, zostawia Robbiego na lodzie. McGratt niezbyt lubi Rivera Piercea i jako pierwszy odkrywa, że Pierce to kłamca i oszust.
Wersja polska.
Wersja polska: Master Film na zlecenie MiniMaxa / ZigZapa 
Reżyseria:
Dialogi:
Dźwięk:
Montaż:
Kierownictwo produkcji:
Wystąpili:
Teksty piosenek: Andrzej Brzeski
Opracowanie muzyczne:

</doc>
<doc id="449297" url="https://pl.wikipedia.org/wiki?curid=449297" title="Farba emulsyjna">
Farba emulsyjna

Farba emulsyjna (farba dyspersyjna) – rodzaj farby, zawiesina (dyspersja) cząstek stałych (pigmentów i wypełniaczy) w spoiwie i rozpuszczalniku (np. wodzie) z dodatkiem środków pomocniczych. Spoiwami farb dyspersyjnych są najczęściej dyspersje lub emulsje polimerów akrylowych i winylowych lub kopolimerów styrenowych, maleinowych i innych.

</doc>
<doc id="449298" url="https://pl.wikipedia.org/wiki?curid=449298" title="Henryk Firlej (arcybiskup gnieźnieński)">
Henryk Firlej (arcybiskup gnieźnieński)

Henryk Firlej z Dąbrowicy herbu Lewart (ur. 1574 roku w Balicach, zm. 25 lutego 1626 roku w Skierniewicach) – arcybiskup gnieźnieński i prymas Polski w 1624 roku, podkanclerzy koronny w latach 1613-1618, referendarz wielki koronny w 1605 roku, prepozyt płockiej kapituły katedralnej w latach 1607-1617, prepozyt komendatoryjny miechowski w 1612 roku, scholastyk krakowski w 1594 roku, sekretarz królewski w 1596 roku, kanonik sandomierski do 1614 roku.
Życiorys.
Syn marszałka wielkiego koronnego Jana Firleja i Barbary Mniszech herbu własnego. Ochrzczony w młodości jako kalwinista. Po śmierci ojca matka i bracia wychowali go na katolika. Brat przyrodni podskarbiego Jana Firleja, Mikołaja, Piotra i Andrzeja.
Studiował początkowo w Ingolstadzie i Grazu u jezuitów, później w Padwie i Rzymie. W Rzymie wszedł do familii papieża Klemensa VIII, został jego pokojowcem, prałatem domowym, referendarzem obojga sygnatur, protonotariuszem apostolskim i hrabią rzymskim. W Rzymie w 1595 roku przyjął święcenia subdiakonatu, w 1598 roku prezbiteratu. 7 października 1606 roku podpisał ugodę pod Janowcem. 
W 1625 rozpoczął przebudowę w stylu barokowym kolegiaty łowickiej.
Karierę zawdzięczał pochodzeniu oraz protekcji króla i papieża, trzeba też zwrócić uwagę na jego wykształcenie i łagodny charakter, a także splendor jakim się otaczał.

</doc>
<doc id="449306" url="https://pl.wikipedia.org/wiki?curid=449306" title="Miernik">
Miernik

Miernik (probierz) – przyrząd pozwalający określić wartość mierzonej wielkości (np. napięcia elektrycznego, ciśnienia, wilgotności) i przedstawiający ją zazwyczaj przy pomocy podziałki ze wskazówką lub wyświetlacza cyfrowego.
Szersze pojęcie tego słowa to „przyrząd pomiarowy”, które obejmuje również urządzenia do rejestracji wartości, generatory pomiarowe, wzorce, analizatory itp. Do najczęściej spotykanych mierników zaliczyć można mierniki wielkości elektrycznych i przyrządy do pomiarów meteorologicznych.

</doc>
<doc id="449309" url="https://pl.wikipedia.org/wiki?curid=449309" title="Neneca">
Neneca

Neneca, właśc. Anderson Soares da Silva (ur. 11 września 1980) – brazylijski piłkarz występujący na pozycji bramkarza. Były zawodnik Pogoni Szczecin.
Neneca karierę piłkarską rozpoczął w klubie União São João Esporte Clube, by następnie bronić w AA Flamengo de Guarulhos, Nacional AC São Paulo i União Agrícola Barbarense FC de Santa Bárbara d'Oeste. W okresie przygotowawczym do rundy wiosennej sezonu 2005/2006 został zatrudniony w Pogoni Szczecin. W barwach "Granatowo-bordowych" zadebiutował w meczu przeciwko Amice Wronki (0:3) rozegranym w Szczecinie 11 marca 2006 roku.
Linki zewnętrzne.
Profil na ogol.com.br 

</doc>
<doc id="449310" url="https://pl.wikipedia.org/wiki?curid=449310" title="Ranking UCI kolarzy szosowych">
Ranking UCI kolarzy szosowych

Ranking indywidualny UCI (FICP) to zestawienie najlepszych kolarzy w danym roku prowadzone przez Union Cycliste Internationale od roku 1984 do 2004, które w roku 2005 zostało zastąpione klasyfikacjami UCI ProTour i Pucharami Kontynentalnymi UCI.
Zasady tworzenia rankingu.
Ranking ten był tworzony na podstawie wszystkich miejsc zajmowanych przez danego kolarza w sezonie. Od Pucharu Świata różnił się tym, że wliczano do niego wszystkie zwycięstwa i zajmowane miejsca danego kolarza, a nie tylko te, które zajął on w wyścigach Pucharu Świata. Listę aktualizowano w mniej lub bardziej regularnych odstępach czasu, najczęściej po ważnych wyścigach i na koniec kolarskiego sezonu. Stan punktowy danego kolarza był ważny rok dla każdego wyścigu i punkty otrzymane za dany wyścig w roku poprzednim ulegały anulowaniu po odbyciu się tego samego wyścigu w aktualnym sezonie.
Największą wartość punktową miały wyścigi Tour de France i szosowe Mistrzostwa Świata.
Znaczenie.
Lista rankingowa miała duże znaczenie przy kolarskich transferach oraz przy obsadzie wyścigów. Suma punktów rankingowych zawodników z danej drużyny decydowała o jej randze. Im więcej punktów miała dana drużyna, tym większe szanse miała ona na uzyskanie zgody na start w ważnych imprezach kolarskich. Każdy „team” starał się więc tak dokonywać transferów zawodników, aby wartość punktowa drużyny była możliwie najwyższa w danym sezonie. Ranking drużynowy był zdominowany w latach 90. przez drużynę Mapei, która w latach 1994 do 2002 łącznie 8 razy znajdowała się na 1. miejscu listy.
Inne dyscypliny.
UCI prowadzi nadal takie listy rankingowe w:
Liderzy rankingu (szosa).
Przez pięć lat pod rząd na szczycie rankingu znajdował się Sean Kelly, co jest niepobitym rekordem. Cztery razy prowadził w tym zestawieniu Laurent Jalabert. Najmłodszym liderem rankingu UCI był 23- latek, Damiano Cunego, jednocześnie ostatni prowadzący w tym zestawieniu.
Pierwsze dziesiątki w poszczególnych latach (na koniec sezonu).
2003.
Na 83. pozycji został sklasyfikowany Cezary Zamana, na 114. Zbigniew Piątek, na 200. Tomasz Brożyna
2002.
Na 186. pozycji został sklasyfikowany Zbigniew Piątek, na 192. Dariusz Baranowski.
2001.
Na 83. pozycji sklasyfikowany został Piotr Wadecki.
2000.
Na 37. pozycji został sklasyfikowany Zbigniew Spruch, na 42. Piotr Wadecki.
1999.
Na miejscu 70. był sklasyfikowany Zbigniew Spruch
1998.
Na 98. miejscu był sklasyfikowany Dariusz Baranowski.
1995.
Na 83. miejscu był sklasyfikowany Zenon Jaskuła, na 97. – Zbigniew Spruch.
1994.
Na 86. miejscu uplasował się Zenon Jaskuła.
1993.
Na 32. miejscu sklasyfikowany był Zenon Jaskuła.
1991.
Na 90. miejscu znalazł się Zenon Jaskuła.
1990.
Na 61. miejscu znalazł się Zenon Jaskuła.

</doc>
<doc id="449312" url="https://pl.wikipedia.org/wiki?curid=449312" title="Naationale Maatschappij der Belgische Spoorwegen">
Naationale Maatschappij der Belgische Spoorwegen



</doc>
<doc id="449313" url="https://pl.wikipedia.org/wiki?curid=449313" title="Baków">
Baków



</doc>
<doc id="449317" url="https://pl.wikipedia.org/wiki?curid=449317" title="Hugo II Cypryjski">
Hugo II Cypryjski

Hugo II Cypryjski, Hugo II de Lusignan (ur. 1253, zm. 5 grudnia 1267) – syn Henryka I i jego trzeciej żony, Placencji z Antiochii. Król Cypru od 1253 do 1267.
"Przejął” rządy w wieku dwóch miesięcy – jego matka była regentką. W 1258 jego wuj Boemund VI w jego imieniu zgłosił pretensje do tronu Jerozolimy, rządzonej wtedy przez inne dziecko – Konradyna Hohenstaufa. Hugona poparł Jan z Ibelinu, hrabia Jafy, Templariusze i Krzyżacy, a Konradyna – Szpitalnicy i różni prawnicy. Hugo został następcą tronu Jerozolimy i odziedziczyłby tron w razie bezdzietnej śmierci Konradyna. Jego matka Placencja została zaś mianowana regentką Jerozolimy. W 1261 zmarła matka Hugona. Regencję na Cyprze przejął Hugo de Lusignan z Antiochii, 25-letni brat cioteczny Hugona II, a jego matka, Izabela z Lusignan, została regentką Królestwa Jerozolimskiego.
Hugo II został zaręczony i prawdopodobnie poślubił Izabelę z Ibelinu, ale małżeństwo nie zostało nigdy skonsumowane. Zmarł bezdzietnie w 1267, w wieku 14 lat i został pochowany w kościele dominikanów w Nikozji. Po jego śmierci Królestwo odziedziczył Hugo de Lusignan z Antiochii jako Hugo III Cypryjski, mimo że na następcę wyznaczono wcześniej innego brata ciotecznego Hugona II – Hugona de Brienne (ok. 1240-1296), syna Marii Cypryjskiej (starszej ciotki zmarłego).

</doc>
<doc id="449319" url="https://pl.wikipedia.org/wiki?curid=449319" title="Karkowo">
Karkowo



</doc>
<doc id="449323" url="https://pl.wikipedia.org/wiki?curid=449323" title="Karkowo (powiat kołobrzeski)">
Karkowo (powiat kołobrzeski)

Karkowo (do 1945 niem. "Karkow") – wieś w północno-zachodniej Polsce położona w województwie zachodniopomorskim, w powiecie kołobrzeskim, w gminie Gościno.
Według danych z 30.06.2014 wieś miała 100 stałych mieszkańców .
W latach 1975–1998 miejscowość położona była w województwie koszalińskim.
Dawna wieś kościelna kapituły katedralnej w Kołobrzegu - zapiski na ten temat pochodzą z 1276 r. Na początku XV w. własność rodziny von Karkow, następnie była lennem rodu von Blanckenburg. W połowie XIX w. we władaniu mieszczańskiej rodziny Brüstlein z Berlina. Ostatnim właścicielem przed 1945 r. był Franz Henke.. 
Wieś tworzy "Sołectwo Karkowo", obejmujące tylko Karkowo. Rada sołecka, która wspomaga sołtysa może się składać od 3 do 6 członków, a ich liczbę ustala zebranie wiejskie.

</doc>
<doc id="449326" url="https://pl.wikipedia.org/wiki?curid=449326" title="Jack Womack">
Jack Womack

Jack Womack (ur. 8 stycznia 1956 w Lexington) – amerykański pisarz fantastyczny.
Jack Womack studiował dwa lata na Transylvania University. Od 1977 roku mieszka w Nowym Jorku. Pracuje w wydawnictwach "Orbit Books" i "Yen Press".
Jest laureatem Nagrody im. Philipa K. Dicka za "Elvissey" (1993). W Polsce, oprócz powieści "Chaotyczne akty bezsensownej przemocy" (1993) opublikowano opowiadanie "Audytorium" ("Kroki w nieznane" 2006).

</doc>
<doc id="449330" url="https://pl.wikipedia.org/wiki?curid=449330" title="Chesterfield (Derbyshire)">
Chesterfield (Derbyshire)

Chesterfield - miasto w Wielkiej Brytanii (Anglia), w hrabstwie Derbyshire, w dystrykcie Chesterfield. Leży nad ujściem rzeki Hipper do Rother, 35,2 km od miasta Derby i 212,2 km od Londynu. W 2011 roku miasto liczyło 88 483 mieszkańców. W mieście znajduje się stacja kolejowa. Chesterfield jest wspomniane w Domesday Book (1086) jako "Cestrefeld".

</doc>
<doc id="449332" url="https://pl.wikipedia.org/wiki?curid=449332" title="Pławęcino">
Pławęcino

Pławęcino (do 1945 r. "Planenthin") – wieś w północno-zachodniej Polsce, położona w województwie zachodniopomorskim, w powiecie kołobrzeskim, w gminie Gościno. Na północ od wsi znajduje się Jezioro Pławęcińskie.
Według danych z 30.06.2014 wieś miała 180 mieszkańców.
Pierwsza pisana wzmianka pochodzi z roku 1323. Dotyczy uposażenia kościoła w Gościnie w skład którego wchodziła wieś Pławęcino. Następnie, aż do początku XVIII w. należała do rodu von Blankenburg. Przez krótki czas należała też do rodów von Bonin i von Kameke. Od 2 połowy XIX w. Pławęcino należał kolejno do kilku rodów mieszczańskich.
W latach 1975–1998 miejscowość położona była w województwie koszalińskim.
Gmina Gościno utworzyła "Sołectwo Pławęcino", które obejmuje ono wsie: Pławęcino oraz Kamica. Rada sołecka, która wspomaga sołtysa może się składać od 3 do 6 członków, a ich liczbę ustala zebranie wiejskie.

</doc>
<doc id="449335" url="https://pl.wikipedia.org/wiki?curid=449335" title="Antoni Mateczny">
Antoni Mateczny

Antoni Mateczny (ur. 21 kwietnia 1858, zm. 1 października 1934 w Krakowie) – polski architekt, radny Podgórza, odkrywca leczniczych źródeł, założyciel i właściciel uzdrowiska „Mateczny”.
Życiorys.
Antoni Mateczny, pochodzący z czeskiej rodziny, zamieszkałej początkowo w Austrii, a potem na Śląsku Cieszyńskim, sprowadził się do Podgórza najprawdopodobniej w latach 80. XIX w. Z wykształcenia inżynier, założył firmę budowlaną. Wygrywał przetargi na prace budowlane przy wznoszeniu fortyfikacji, budował tanie domy dla uboższych mieszkańców, pracował przy budowie kolei. Nadzorował budowę odcina kolejowego Kraków – Żywiec. Pieniądze zainwestował w kupno ziemi w Podgórzu. W 1898 roku, podczas poszukiwania źródła wody pitnej przy wznoszeniu domu (kupił parcelę u wylotu ulicy Kalwaryjskiej), dowiercił się na głębokość 36 metrów do źródła wody mineralnej siarczanej. Wiele sezonów spędził w Karlsbadzie, gdzie jeździł co roku w celach leczniczych i wypoczynkowych, więc wiedział, jaką wartość może mieć podobne źródło. W marcu 1899 uzyskał od urzędu górniczego wyłączność na poszukiwania górnicze na terenie Podgórza. Jednocześnie prowadził analizy, które dowiodły walorów zdrowotnych wody pochodzącej z odkrytych źródeł. Mateczny rozpoczął wówczas budowę nowoczesnego zakładu wodoleczniczego, otoczonego parkiem, który został otwarty w 1905 i przez następne lata był stopniowo rozwijany, ciesząc się popularnością wśród kuracjuszy.
Mateczny aktywnie uczestniczył w życiu publicznym. W 1909 roku został członkiem Polskiego Towarzystwa Balneologicznego, w latach 1909–1915 pełnił funkcję radnego miasta Podgórza.
Jego nazwisko kojarzy się krakowianom z Rondem Matecznego, skrzyżowaniem ciągów komunikacyjnych, a także pobliskim, wciąż istniejącym uzdrowiskiem „Mateczny”.
Pochowany został w grobowcu rodzinnym na nowym cmentarzu podgórskim (kwatera IIa-płd.-6).

</doc>
<doc id="449343" url="https://pl.wikipedia.org/wiki?curid=449343" title="Fort Wayne">
Fort Wayne

Fort Wayne – miasto w Stanach Zjednoczonych, w północno-wschodniej części stanu Indiana, siedziba administracyjna hrabstwa Allen, nad trzema rzekami St. Joseph, St. Marys i Maumee. Około 219,3 tys. mieszkańców. Jest drugim co do wielkości miastem w tym stanie. W Stanach Zjednoczonych znane jako miasto trzech rzek. W miejscowości znajduje się Muzeum Starych Samochodów.
W Fort Wayne urodziła się Shelley Long, amerykańska aktorka, reżyserka i producentka filmowa i telewizyjna oraz Carole Lombard, amerykańska aktorka filmowa.
W mieście rozwinął się przemysł elektrotechniczny, samochodowy, maszynowy, gumowy oraz spożywczy.

</doc>
<doc id="449356" url="https://pl.wikipedia.org/wiki?curid=449356" title="The Damned">
The Damned

The Damned – powstała w 1976 w Londynie, brytyjska grupa punkrockowa. Założyli ją Brian James (gitara) i Rat Scabies (perkusja). Jako wokalistę chcieli zaangażować Sida Viciousa, ale ostateczny wybór padł na Dave'a Vaniana. Ostatni dołączył Captain Sensible (bas, gitara, klawisze, wokal).
Zadebiutowali 6 lipca 1976 otwierając koncert Sex Pistols w londyńskim 100 Club.

</doc>
<doc id="449376" url="https://pl.wikipedia.org/wiki?curid=449376" title="Kotek wyspowy">
Kotek wyspowy

Kotek wyspowy, kot wyspowy, kot z Iriomotejimy, kot z Iriomote, kot Iriomote ("Prionailurus bengalensis iriomotensis") – rzadki podgatunek kotka bengalskiego, drapieżnego ssaka z rodziny kotowatych (Felidae), uważany przez niektórych badaczy za odrębny gatunek. Występuje jedynie na wyspie Iriomote w archipelagu Riukiu.
Taksonomia.
Takson opisany jako odrębny gatunek na podstawie cech morfologicznych, lecz analizy genetyczne wykazują, iż jest to synonim kotka bengalskiego ("P. bengalensis").
Charakterystyka i tryb życia.
Samiec kota wyspowego waży przeciętnie około 4 kilogramów, przy długości ciała 51-56 cm i ogona około 30 cm. Samce i samice wyglądają podobnie, przy czym samice są trochę mniejsze i ważą około 3,25 kilogramów. Koty te mają ciemnobrązową sierść, lekko szarawą na bokach i kończynach. Charakteryzują się białymi plamkami pod każdym okiem oraz wewnątrz oka, blisko nosa. Okrągłe uszy posiadają z tyłu również białe plamki.
Kot wyspowy jest samotnikiem. Każdy osobnik żeruje na obszarze 2 do 3 km kwadratowych, który nakłada się na rewiry wielu innych kotów. Poluje o zmierzchu i jest aktywny prawie przez całą noc. Zręcznie wspina się po drzewach i z pewnością na nich również poluje. Potrafi także pływać (znane są obserwacje dzikich kotów przepływających rzeki). Pożywienie zdobywa na lądzie, na drzewach oraz w wodzie. Główną część jego zdobyczy stanowią ryby, nietoperze, ptaki, scynki z rodzaju Eumeces oraz owady.
Obserwacje dorosłego samca kota wyspowego przeprowadzone w ogrodzie zoologicznym Kodomonokuni na Okinawie wykazały, że zwierzę jest najbardziej aktywne o świcie i o zmierzchu a także, że prowadzi bardziej nocny tryb życia w lecie i bardziej dzienny w zimie. Przypuszcza się, że na wolności koty te parzą się w zimie, wówczas słychać było ich nawoływania i walki. Samica na legowisko wybiera skalną szczelinę lub dziuplę, gdzie rodzi się nie mniej niż cztery młode. Kocięta przychodzą na świat w końcu kwietnia lub maja, wydaje się, że uzyskują dojrzałość szybciej od kociąt kota domowego. Widziano młode koty z Iriomote samodzielne już w wieku trzech miesięcy.
Odkrycie tego gatunku zawdzięczamy japońskiemu pisarzowi i przyrodnikowi Yukio Togawa. W 1967 roku kot wyspowy został uznany za nowy gatunek. Spośród wszystkich kotów on ma najmniejszy areał – jego powierzchnia jest równa powierzchni wyspy (284 km²).
Zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii krytycznie zagrożony CR (jako podgatunek "Prionailurus bengalensis" ssp. "iriomotensis").
Na wyspie o powierzchni 289 km kwadratowych żyje prawdopodobnie od 50 do 100 kotów. Rząd japoński uznał tego kota za skarb narodowy. Japonia przeznaczyła jedną trzecią wyspy na narodowy rezerwat, a prawo nie pozwala łowić kotów dla żadnego celu. Niestety, liczba kotów wyspowych ciągle spada. Giną one w sidłach na dziki, a także z powodu kurczenia się odpowiednich siedlisk. Dawniej uchodziły za przysmak. W roku 1984 dzięki Shigeki Yasuma oraz komitetowi naukowemu WWF w Japonii powstał plan ratowania tego gatunku. Osiągnięto jednak niewielkie postępy.

</doc>
<doc id="449377" url="https://pl.wikipedia.org/wiki?curid=449377" title="JB-2 Loon">
JB-2 Loon

JB-2 Loon (pol. "Nur") – amerykański odrzutowy samolot-pocisk (pocisk manewrujący), będący wierną kopią niemieckiego pocisku V-1.
Prace nad opracowaniem własnego pocisku skrzydlatego rozpoczęto natychmiast po przechwyceniu w lipcu 1944 szczątków rozbitego niemieckiego pocisku V-1 (Fieseler Fi 103). Pocisk miał być niemal identyczny ze swoim niemieckim pierwowzorem. Podstawową różnicą była zmiana silnika odrzutowego – w wersji amerykańskiej samolot-pocisk miał być napędzany silnikiem pulsacyjnym PJ31-F-1 wyprodukowanym przez Forda. Inna miała być także technika wystrzeliwania pocisku – zamiast stosowanej przez Niemców katapulty rakietowej, uznanej przez Amerykanów za zbyt niebezpieczną, zastosowano cztery rakietowe silniki startowe na paliwo stałe. Kilka egzemplarzy przystosowano do wystrzeliwania z lecących bombowców B-17 Flying Fortress. W późniejszych wariantach zastąpiono niemiecki układ naprowadzania sprowadzający się do zegara wyłączającego silnik po ustalonym czasie, radarowym systemem zdalnego sterowania.
Początkowo siły powietrzne amerykańskich wojsk lądowych wyraziły zainteresowanie nabyciem 75 tysięcy pocisków. Ostatecznie jednak złożono zamówienie na 12 tysięcy sztuk – armia chciała je wykorzystać w planowanej kampanii bombowej przed desantem na Japonię. Z końcem II wojny światowej zamówienie odwołano, po wyprodukowaniu około półtora tysiąca sztuk broni. Wyprodukowane pociski wykorzystywano, pod oznaczeniem "LTV-1", do badań nad pociskami manewrującymi.
Programem interesowała się także marynarka wojenna, która planowała wyposażenie w wyrzutnie JB-2 swoich lotniskowców eskortowych. Planowano także opracowanie wariantu wystrzeliwanego z okrętów podwodnych. Testy pocisków zakończono w roku 1948 (armia) i 1950 (marynarka), pociski te jednak nigdy nie weszły do służby, a w marynarce wojennej zostały zastąpione przez rodzime konstrukcje pocisków manewrujących typu Regulus.

</doc>
<doc id="449382" url="https://pl.wikipedia.org/wiki?curid=449382" title="Osiedle Nowy Bieżanów">
Osiedle Nowy Bieżanów

Osiedle Nowy Bieżanów – osiedle Krakowa, nowsza, zachodnia część Bieżanowa – historycznej dzielnicy Krakowa, wchodzące aktualnie w skład Dzielnicy XII Bieżanów-Prokocim, niestanowiące jednostki pomocniczej niższego rzędu w ramach dzielnicy.
Osiedle Nowy Bieżanów liczy sobie ok. 15 tysięcy mieszkańców i zajmuje obszar ok. 150 ha czyli 1,5 km².
Jest to typowe wielorodzinne, wielkopłytowe osiedle z wysoką 11-kondygnacyjną zabudową punktową i podłużną oraz 5-kondygnacyjną zabudową podłużną. W obrębie osiedla znajdują się również enklawy zabudowy jednorodzinnej (ul. Duża Góra, ul. Aleksandry, ul. Mała Góra) oraz nowa generacja zabudowy wielorodzinnej powstała w ostatnich latach przy ul. Duża Góra, ul. Mała Góra, ul. Wielickiej oraz u zbiegu ulic Mała Góra i Aleksandry.
Położenie.
Osiedle rozciąga się na osi północ-południe i oparte jest na 2 osiach. Pierwszą z nich jest ciągnąca się ze wschodu na zachód dwujezdniowa ulica Ćwiklińskiej wraz z równoległą linią tramwajową. Drugą oś stanowi szeroki deptak spacerowy na linii północ-południe, skupiający zdecydowaną większość sklepów i punktów usługowych znajdujących się na osiedlu.
Za granice osiedla można przyjąć:
Główna tkanka mieszkaniowa zawiera się w obrębie ulic: Bieżanowskiej, Telimeny, Aleksandry, Heleny oraz Barbary.
Komunikacja.
Pomimo swojego peryferyjnego położenia osiedle jest dobrze skomunikowane z pozostałą częścią Krakowa. Głównymi arteriami wyprowadzającymi ruch z osiedla są ulice: Ćwiklińskiej, Bieżanowska oraz Mała Góra. Na osiedlu znajduje się pętla tramwajowa linii 3, 9, 13, a także pętla autobusowa linii 173 oraz 503. Przez teren osiedla przebiegają również linie 133, 163 i 183. Ponadto dojechać tu można przebiegającą wzdłuż północnej granicy Nowego Bieżanowa linią 143, 243 oraz pociągami kursującymi w relacji Kraków Główny – Wieliczka Rynek-Kopalnia oraz w relacji Kraków Główny – Tarnów. Stacja kolejowa w Bieżanowie znajduje się ok. 1 km od granic osiedla. W pobliżu znajduje się także przystanek kolejowy Bieżanów Drożdżownia. Do południowej części osiedla można również dojechać kursującymi po ul. Wielickiej autobusami linii 204, 244 i 133. Nocą można skorzystać z nocnych linii autobusowych: 643 i 904 oraz linii tramwajowej 69. Przez teren osiedla kursują również:linie prywatne MAT BUS POCZTA i MAT BUS ALEJE kursujące między Węgrzcami Wielkimi a odpowiednio Pocztą Główną oraz Alejami Trzech Wieszczów.
Infrastruktura.
Na osiedlu znajdują się cztery wielkopowierzchniowe sklepy; ponadto osiedle posiada duża liczbę mniejszych sklepów i punktów usługowych. Na osiedlu działa kilka całodobowych, strzeżonych parkingów.
Historia.
W latach 70. przystąpiono do koncepcji pasmowego zabudowania Krakowa i rozpoczęto budowę osiedli Płaszów i Nowy Prokocim, a zwieńczeniem dzieła miało być osiedle Bieżanów Nowy. W 1978 roku oddano do użytku pierwsze budynki a realizację całego osiedla ukończono w 1982 roku. 23 grudnia 1978 r. do Nowego Bieżanowa wydłużono linię tramwajową z Prokocimia. W połowie lat 80. otworzono przy ul. Heleny Rejonową Przychodnię Zdrowia, Zespół Szkół Ogólnokształcących przy ul. Telimeny oraz Dom Pogodnej Jesieni dla osób starszych przy ul. Duża Góra, a pod koniec lat 80. budynek przy ul. Aleksandry 11, w którym otworzono Dom Kultury oraz pierwszy market „Alf”. Na przełomie lat 80. i 90. wydłużono trasy autobusów z pętli przy ul. Teligi do pętli w Nowym Bieżanowie przy ul. Aleksandry. Od 1991 roku Bieżanów Nowy należy do XII dzielnicy samorządowej miasta Krakowa. W 1992 roku oddano do użytku kościół pw. Najświętszej Rodziny w Bieżanowie Nowym (wcześniej nabożeństwa dla mieszkańców odbywały się w kaplicy przy ul. Smolenia). W dwa lata później uruchomiono cyfrową centralę telefoniczną Telekomunikacji Polskiej w pobliżu ul. Aleksandry. W latach 1997-1998 oddano do użytku małe osiedle domków jednorodzinnych przy ul. Aleksandry a 1997 uruchomiono linię autobusową nr 183 łącząca stary i nowy Bieżanów. W 2001 roku wybudowano supermarket Champion przy ul. Ćwiklińskiej. W latach 2001-2002 oddano do użytku pierwsze lokale w nowo powstałych blokach przy ul. Duża Góra oraz w osiedlu „Zielone Wzgórze” przy ul. Wielickiej. Rok później w nowo wybudowanym budynku przy ul. Aleksandry rozpoczęła działalność Jednostka Ratowniczo-Gaśnicza nr 6 PSP. W roku 2003 oddano do użytku południową obwodnicę Krakowa wraz z węzłem wielickim, co w znacznym stopniu zmieniło obraz południowych krańców osiedla. 
W lipcu 2009 r. oddano do użytku komisariat Policji przy ul. Ćwiklińskiej (obok Jednostki Ratowniczo-Gaśniczej nr 6).
Systematycznie porządkowany i rozbudowywany jest Park Aleksandry (teren zielony pomiędzy Bieżanowem Nowym a Nowym Prokocimiem).
Z demograficznego punktu widzenia Bieżanów Nowy jest osiedlem stosunkowo młodym. Zawdzięcza to okresowi powstania, a więc początkowi lat 80. XX wieku. Mieszkania na tym osiedlu otrzymywali w większości ludzie w wieku zbliżonym do 30 lat, tak więc mamy tu do czynienia z dwiema falami demograficznymi: falą mieszkańców ok. 50-letnich i ich ok. 20-letnich dzieci.
Dzisiaj.
Od początku lat 90. obserwuje się powolne „humanizowanie” się Nowego Bieżanowa – typowej sypialni Krakowa. Staje się on bardziej przyjazny swoim mieszkańcom. Uruchamiane są nowe punkty usługowe i sklepy, powstają miejsca zabaw dla dzieci, dzięki czemu większość codziennych spraw można załatwić nie opuszczając osiedla. Przez pierwsze lata od powstania wielu nabywców mieszkań na tym osiedlu odstraszała myśl o długich dojazdach do centrum i fama niebezpiecznego osiedla. Inwestycje komunikacyjne w Krakowie, większa dbałość o bezpieczeństwo i wygląd osiedla sprawiają, że mieszkanie w tej zielonej enklawie Krakowa staje się z roku na rok milsze i przyjemniejsze. Niemały wkład w działalność kulturalną wnosi Dom Kultury.
Organizacje.
Na terenie osiedla działają liczne stowarzyszenie i organizacje:

</doc>
<doc id="449383" url="https://pl.wikipedia.org/wiki?curid=449383" title="Osiedle Bieżanów Nowy Południe">
Osiedle Bieżanów Nowy Południe



</doc>
<doc id="449384" url="https://pl.wikipedia.org/wiki?curid=449384" title="Osiedle Na Kozłówce">
Osiedle Na Kozłówce

Osiedle Na Kozłówce (pot. "Kozłówek") – osiedle Krakowa w Dzielnicy XII Bieżanów-Prokocim, niestanowiące jednostki pomocniczej niższego rzędu w ramach dzielnicy.
Położenie.
Osiedle Na Kozłówce leży w prawobrzeżnej, południowo-wschodniej części Krakowa, w trójkącie ograniczonym ulicami: od zachodu Nowosądecką, od północnego wschodu Wielicką, i od południa Facimiech i dalej potokiem Drwinka.
Historia.
Osiedle powstało w latach 1966–1977 (według projektu A. Kędzierskiego) w południowej części dawnej wsi Prokocim. Swą nazwę zawdzięcza wzgórzu "Kozłówka", na którym zostało wybudowane. Zbudowano budynki pięcio- i jedenastokondygnacyjne w technologii wielkoblokowej i wielkopłytowej, oraz pawilony handlowo-usługowe, pawilon gastronomiczny, aptekę, budynek poczty oraz 2 szkoły, 2 przedszkola, żłobek i plac zabaw dla dzieci. Początkowo osiedle posiadało dwie własne kotłownie centralnego ogrzewania, dopiero w latach 70. ubiegłego stulecia zostało podłączone do centralnego systemu ogrzewania w Elektrociepłowni w Łęgu. W 1965 r. doprowadzono linię tramwajową do rejonu dawnego zespołu pałacowego Jerzmanowskich w Prokocimiu i potem dalej do Nowego Bieżanowa, a obecnie nowa druga linia przechodzi obok osiedla Na Kozłówce ulicą Nowosądecką i dalej do Kurdwanowa. W latach 90. XX wieku na osiedlu wzniesiono salon samochodowy Seata (według projektu R. Kuzianika). W latach 2005–2008 dokonano remontu elewacji wszystkich bloków na osiedlu. Do osiedla zalicza się również część starej zabudowy jednorodzinnej umiejscowionej głównie przy ulicach: Czorsztyńskiej, Zieleniec, Wojciecha Stattlera, Wolskiej, Na Kozłówce i wewnętrznej stronie ulicy Facimiech.
Handel i usługi.
Na osiedlu przy ulicy Spółdzielców istnieje centrum handlowo-usługowego a w nim zegarmistrz, szewc, naprawa sprzętu gospodarstwa domowego, naprawa sprzętu RTV, zakład optyczny, fryzjer, hydraulik, krawiec, fotograf, złotnik, szklarz, lekarz dentysta, okulista, biblioteka, wypożyczalnia filmów video, pizzeria, sklep mięsny, spożywczy, warzywny, elektryczny, hydrauliczno-instalacyjny sklep ze słodyczami, biżuterią, galanterią, odzieżą nową i używaną, księgarnia, kawiarnia, pasmanteria itp. Na terenie osiedla oprócz tego funkcjonują 4 apteki, poczta, ośrodek zdrowia, duże sklepy spożywcze m.in.: Żabka, Stokrotka, Lewiatan i mniejsze prywatne sklepiki, cukiernie, sklepy z pieczywem, kosmetykami, chemią gospodarczą, materiałami budowlanymi i instalacyjnymi, obuwiem, odzieżą, materiałami papierniczymi i biurowymi, kawiarnie, piwiarnie, bary, kioski z prasą, kwiaciarnie, gabinety kosmetyczne, solarium, sklepy z odzieżą używaną, salon samochodowy, sklep z częściami i akcesoriami samochodowymi, stacja benzynowa, zakład wulkanizacyjny, placówki banków, agencje ubezpieczeniowe, agencje towarzyskie itp. W obrębie osiedla znajduje się również plac targowy, na którym umiejscowione są liczne sklepiki ogólnospożywcze i owocowo-warzywne oraz stanowiska dla drobnego handlu obwoźnego.
Komunikacja.
Do wschodniej strony osiedla można dojechać tramwajami linii: 3, 9, 13, 23, 24 (część kursów) i autobusami: 144, 173, 204, 244, 503 wysiadając na przystanku „Wlotowa” przy skrzyżowaniu Wielickiej, Prostej i Wlotowej; do strony północno-zachodniej tramwajami linii: 3, 6, 9, 13, 23, 24, 50 i autobusami: 143, 144, 173, 204, 243, 244, 301, 304, 503 wysiadając na przystanku „Bieżanowska” przy skrzyżowaniu ulic: Wielicka, Nowosądecka i Bieżanowska; i do strony południowo-zachodniej tramwajami linii: 6, 24, 50 i autobusami: 204, 244 wysiadając na przystanku „Dauna” przy skrzyżowaniu ulic: Nowosądecka i Alfreda Dauna. Dawniej jedyną linią prowadzącą w głąb osiedla był autobus 103, zatrzymujący się na przystanku „Na Kozłówce” przy skrzyżowaniu Na Kozłówce i Spółdzielców, w jego miejscu jest parking samochodowy. Od wakacji 2011 linia 103 została zawieszona do odwołania, co w znaczny sposób utrudniło komunikację mieszkańcom osiedla. Na tym przystanku zatrzymywał się również specjalny autobus Jaś przewożący bezpłatnie klientów spod Centrum Handlowego „Zakopianka” w Borku Fałęckim. Ponadto do przystanku „Bieżanowska” i „Wlotowa” można również dojechać prywatnymi busami jadącymi na trasie z Krakowa do Wieliczki, Niepołomic, Bochni i innych podkrakowskich miejscowości oraz autobusami PKS do przystanku „Bieżanowska”, kursującym w kierunku Wieliczki i m.in. Bochni, Tarnowa, Gorlic, Krosna, Nowego Sącza, Limanowej. W godzinach nocnych kursuje linia tramwajowa: 69 z Krowodrzy Górki do Nowego Bieżanowa, linia autobusowa 643 z Dworca Płaszów do osiedla Złocień, oraz 904 z Prądnika Białego do Wieliczki, z których można wysiąść na przystanku „Bieżanowska” na skrzyżowaniu Wielickiej, Nowosądeckiej i Bieżanowskiej. Osiedle ma dogodne połączenia z centrum miasta oraz innymi dzielnicami Krakowa.
Inne.
Na osiedlu działa Dzienny Ośrodek Socjoterapii dla Dzieci U Siemachy. W okolicy placu zabaw dla dzieci i niżej, koło potoku Drwinka, jest sześć ziemnych kortów tenisowych, w tym jeden kryty pneumatyczną halą, oraz asfaltowe boiska do siatkówki i koszykówki, zaś przy gimnazjum boisko Orlika. Na terenie gimnazjum jest głaz narzutowy Rapa Kiwi – jedyny tego typu pomnik przyrody na terenie Krakowa. Został przeniesiony z doliny Drwinki w 1995 r., gdzie przetransportował go lądolód skandynawski ok. 400 tys. lat temu z Wysp Alandzkich.

</doc>
<doc id="449387" url="https://pl.wikipedia.org/wiki?curid=449387" title="Osiedle Nowy Prokocim">
Osiedle Nowy Prokocim

Osiedle Nowy Prokocim – osiedle w Krakowie wchodzące w skład Dzielnicy XII Bieżanów-Prokocim, niestanowiące jednostki pomocniczej niższego rzędu w ramach dzielnicy. 
Osiedle powstało w latach 1975–1994 we wschodniej części dawnej wsi Prokocim, według projektu A. Kędzierskiego. Znajdują się tu bloki zbudowane w technologii wielkoblokowej i wielkopłytowej, o maksymalnej wysokości 12 kondygnacji (razem ze strychem w blokach z lat 1993–94). Obecnie budowane są nowe bloki mieszkalne w rejonie poczty. Na osiedlu mieszka ponad 12 tysięcy osób.
Na osiedlu znajduje się parafialny kościół Miłosierdzia Bożego, zbudowany w latach 1988–99.

</doc>
<doc id="449388" url="https://pl.wikipedia.org/wiki?curid=449388" title="Osiedle Złocień">
Osiedle Złocień

Osiedle Złocień – osiedle Krakowa wchodzące w skład Dzielnicy XII Bieżanów-Prokocim, niestanowiące jednostki pomocniczej niższego rzędu w ramach dzielnicy. Od macierzystej dzielnicy oddzielone jest nasypami kolejowymi linii 91.
Ogólna charakterystyka.
Złocień zlokalizowany jest przy granicach miasta. W pobliżu umiejscowiona jest stara żwirownia, elektrowozownia i dom kultury w Dworze Czeczów (na terenie "Starego Bieżanowa").
W okolicach ulicy Złocieniowej w czasie II wojny światowej znajdował się obóz pracy będący filią obozu w Płaszowie. Nasypy kolejowe oddzielające Bieżanów od Złocienia powstały w tym okresie. Obecnie pozostał jeden barak przystosowany do funkcji lokalu mieszkalnego.
W 2016 roku w sąsiedztwie osiedla, na Polach Miłosierdzia odbywało się spotkanie młodzieży z Papieżem Franciszkiem.
Infrastruktura.
W skład osiedla wchodzą 32 budynki mieszkalne, częściowo z garażami. Większość została wybudowana przez SM Śnieżka. Znajdują się tutaj:
Ponadto w osiedlu mieszczą się:
Osiedle przylega do płotów hal magazynowych Telefoniki. W okolicy miała powstać ekospalarnia, jednak po protestach mieszkańców miasto zrezygnowało z budowy w tej lokalizacji.
Na wschód od istniejącej zabudowy powstaje osiedle „Słoneczne Miasteczko”, inwestycja prowadzona przez LC Corp.
Wzdłuż ulicy Agatowej inwestycje rozpoczął również Murapol.
Komunikacja.
Jedną z największych bolączek osiedla jest problem komunikacji z pozostałymi dzielnicami Krakowa, wyjazd możliwy jest jedynie ulicą Agatową na ulicę Półłanki.
W listopadzie 2010 roku otwarty został odcinek drogi S7 łączący autostradę A4 z węzłem Christo-Botewa. Inwestycja ta pozwoliła częściowo odciążyć ulicę Półłanki.
Transport publiczny.
Publiczny transport opiera się na ofercie przewozowej MPK dzięki liniom:
Dodatkowo istnieje możliwość skorzystania z linii:
W pobliżu znajdują się stacje kolejowe:
Edukacja.
Dzieci z osiedla uczęszczają w większości do szkół podstawowych:
gimnazjów:
W październiku 2021 rozpoczęła się budowa szkoły podstawowej przy ul.Agatowej.
Kult religijny.
Na terenie Osiedla powstała Rzymskokatolicka Parafia pw. Błogosławionego Jerzego Popiełuszki.

</doc>
<doc id="449389" url="https://pl.wikipedia.org/wiki?curid=449389" title="Osiedle Medyków">
Osiedle Medyków

Osiedle Medyków - osiedle Krakowa wchodzące w skład Dzielnicy XII Bieżanów-Prokocim, niestanowiące jednostki pomocniczej niższego rzędu w ramach dzielnicy. Na Mapie Ewidencyjnej Miasta Krakowa podpisane jako "Osiedle Medyka". 

</doc>
<doc id="449390" url="https://pl.wikipedia.org/wiki?curid=449390" title="Osiedle Kolejowe">
Osiedle Kolejowe



</doc>
<doc id="449394" url="https://pl.wikipedia.org/wiki?curid=449394" title="Ketoprofen">
Ketoprofen

Ketoprofen () – organiczny związek chemiczny zbudowany z reszty benzofenonu i kwasu propionowego (mieszanina racemiczna). Należy do grupy niesteroidowych leków przeciwzapalnych (NLPZ) hamując aktywność zarówno COX-1, jak i COX-2. Wykazuje silne działanie przeciwzapalne, przeciwgorączkowe i przeciwbólowe (około 4 razy słabsze niż deksketoprofenu będącego czystym enancjomerem o konfiguracji S).
Farmakokinetyka i farmakodynamika.
Dobrze wchłania się z przewodu pokarmowego. Początek działania obserwuje się po 0,5 godziny po podaniu doustnym. Maksymalne stężenie w surowicy osiąga po 2 godzinach. Przy podaniu domięśniowym działanie obserwuje się po 15 minutach, a maksymalne stężenie po 45 minutach. Okres półtrwania wynosi około 2 godziny po podaniu tabletki, czopka i iniekcji, a 5,5 godziny po podaniu tabletki "retard". Wiąże się z białkami w ponad 99%.
Wchłanianie ketoprofenu do krwiobiegu przez skórę zachodzi bardzo powoli. Po 5–8 godzinach od miejscowego podania dawki 50–150 mg ketoprofenu stężenie ketoprofenu w osoczu wynosi 0,08–0,15 μg/ml (5–10% wartości stężenia uzyskanego po podaniu doustnym, co zmniejsza ryzyko wystąpienia objawów niepożądanych). Wykazano, że ketoprofen w żelu penetruje do wszystkich tkanek stawu. Ballerini i wsp. stwierdzili, że po aplikacji 10 cm ketoprofenu w żelu 2,5% na staw kolanowy stężenie w mazi stawowej było porównywalne do osiąganego po podaniu domięśniowym (1,31 µg/g), a w pozostałych tkankach okołostawowych wynosiło: torebka stawowa 2,35 µg/g, kaletka maziowa 4,70 µg/g (czyli kilkanaście razy więcej niż po doustnej aplikacji leku).
Profil działania.
Przeciwzapalny i przeciwbólowy efekt NLPZ jak ketoprofen polega głównie na blokowaniu syntezy prostaglandyn (E2, E1) poprzez hamujący wpływ na cyklooksygenazę (COX). Efekt przeciwzapalny wiąże się głównie z hamowaniem izoenzymu COX-2 (wyzwalanego w toku procesu zapalnego), zaś za działania niepożądane dotyczące przewodu pokarmowego związane ze stosowaniem NLPZ jest odpowiedzialne równoczesne blokowanie przez lek izoformy COX-1 (postać obecna stale w organizmie i uczestnicząca w wielu procesach fizjologicznych). W ostrym stanie zapalnym stężenie prostaglandyn w chorych tkankach jest najwyższe. Dlatego skuteczność miejscowych NLPZ jest wówczas największa.
Wskazania.
Ketoprofen jest stosowany w leczeniu objawowym zmian zapalnych i zwyrodnieniowych w schorzeniach reumatycznych, MIZS, RZS, ZZSK. Szeroko stosowany też w leczeniu bólu pooperacyjnego, pourazowego, rzadziej w łagodzeniu innych zespołów bólowych.
Przeciwwskazania.
Czynna choroba wrzodowa, alergia na salicylany, ciężkie postacie astmy. Nie należy stosować leku w ciąży ani podczas laktacji. Nie stosuje się leku u dzieci. Względnym przeciwwskazaniem jest również stwierdzona niewydolność krążenia, schorzenia wątroby i nerek, nadwrażliwość na substancje zawarte w leku.
Działania niepożądane.
Najczęściej objawy ze strony przewodu pokarmowego, w tym możliwość krwawień. Z tego też względu zaleca się podawanie zapobiegawcze IPP. Może wystąpić niestrawność, nudności, ból brzucha, wzdęcie, biegunki lub zaparcia. Rzadziej wymioty, brak łaknienia. Sporadycznie zapalenie jamy ustnej i nekroliza naskórka.
Interakcje.
Podawany razem z lekami moczopędnymi może zwiększać ryzyko uszkodzenia nerek. W przypadku podawania leku z solami litu należy pozostawić pacjenta pod ścisłą opieką lekarską. Ścisły nadzór jest również wymagany przy podawaniu ketoprofenu razem z warfaryną.
Dawkowanie.
Dostępne są preparaty doustne po 50, 100, 150 i 200 mg w tabletkach, do wstrzyknięć domięśniowych i dożylnych (po rozcieńczeniu w płynie fizjologicznym) po 100 mg w 2 ml, oraz czopki doodbytnicze po 100 mg. Podaje się zgodnie z zaleceniem lekarza. Przeciętne dawkowanie w chorobach reumatycznych wynosi około 150 mg na dobę. Dawka maksymalna 200 mg. Istnieje też forma leku w żelu do stosowania zewnętrznego.

</doc>
<doc id="449395" url="https://pl.wikipedia.org/wiki?curid=449395" title="Osiedle Kolejowe (Bieżanów-Prokocim)">
Osiedle Kolejowe (Bieżanów-Prokocim)

Osiedle Kolejowe – osiedle Krakowa wchodzące w skład Dzielnicy XII Bieżanów-Prokocim, niestanowiące jednostki pomocniczej niższego rzędu w ramach dzielnicy.

</doc>
<doc id="449397" url="https://pl.wikipedia.org/wiki?curid=449397" title="San Miguelito (miasto w Panamie)">
San Miguelito (miasto w Panamie)

San Miguelito – miasto w środkowej Panamie, w prowincja Panama, położone na północ kilka kilometrów od stolicy kraju Panamy. Wchodzi w skład aglomeracji stołecznej. Drugie pod względem liczby ludności miasto kraju; ludność: 346 tys. mieszk. (2010). Jeszcze w 1960 było to niewielkie miasteczko, które zamieszkiwało wówczas 13,0 tys. osób.
W mieście rozwinął się przemysł spożywczy oraz odzieżowy.

</doc>
<doc id="449398" url="https://pl.wikipedia.org/wiki?curid=449398" title="Popiele (Zaleszczyce)">
Popiele (Zaleszczyce)

Popiele – przysiółek wsi Zaleszczyce w Polsce, położony w województwie zachodniopomorskim, w powiecie gryfickim, w gminie Gryfice. Wchodzi w skład sołectwa Zaleszczyce.
W latach 1975–1998 przysiółek położony był w województwie szczecińskim.
W Popielu znajduje się przystanek kolei wąskotorowej.

</doc>
<doc id="449401" url="https://pl.wikipedia.org/wiki?curid=449401" title="San Miguelito">
San Miguelito



</doc>
<doc id="449402" url="https://pl.wikipedia.org/wiki?curid=449402" title="Kapusta sitowata">
Kapusta sitowata

Kapusta sitowata ("Brassica juncea" (L.) Czern.), nazywana także kapustą sitową, kapustą sarepską lub gorczycą sarepską – gatunek rośliny jednorocznej należący do rodziny kapustowatych. W stanie naturalnym występuje w Azji (Syberia, Chiny), w Europie Wschodniej i w Ameryce Północnej. Jest rośliną uprawianą, czasami dziczeje (ergazjofigofit). Status gatunku we florze Polski: efemerofit.

</doc>
<doc id="449403" url="https://pl.wikipedia.org/wiki?curid=449403" title="Robin Cook">
Robin Cook



</doc>
<doc id="449406" url="https://pl.wikipedia.org/wiki?curid=449406" title="Aken">
Aken

Niemcy.
Niderlandzka nazwa miasta:

</doc>
<doc id="449407" url="https://pl.wikipedia.org/wiki?curid=449407" title="Thurrock">
Thurrock

Thurrock – dystrykt ("borough") w Anglii, w hrabstwie ceremonialnym Essex, w dolnym biegu Tamizy, na wschód od Londynu. W 2011 roku dystrykt liczył 157 705 mieszkańców.
Klub żużlowy z Thurrock, Lakeside Hammers od 2004 startuje w brytyjskiej Elite League (najwyższej klasie rozgrywkowej) wyłaniającej mistrza Wielkiej Brytanii. Jest miastem partnerskim Płocka.
Inne miejscowości.
Aveley, Baker Street, Bulphan, Chadwell St Mary, Chafford Hundred, East Tilbury, Fobbing, Horndon on the Hill, Linford, Little Thurrock, Mucking, Orsett, Purfleet, Southfields, South Ockendon West Thurrock, West Tilbury.

</doc>
<doc id="449412" url="https://pl.wikipedia.org/wiki?curid=449412" title="Marek Kruś">
Marek Kruś

Marek Kruś (ur. 23 czerwca 1952 w Opalenicy), polski hokeista na trawie, olimpijczyk.
Syn Karola i Gabrieli z domu Kroma, uzyskał w Szkole Samochodowej w Poznaniu zawód mechanika. Jako 10-latek rozpoczął treningi hokejowe w Grunwaldzie Poznań, w 1968 debiutował w I lidze. W 1974 zdobył halowe mistrzostwo Polski. Rok później przeszedł do Pocztowca Poznań, w barwach którego był czterokrotnie mistrzem Polski na otwartych boiskach (1979, 1981, 1982, 1983). W 1979 i 1981 był najskuteczniejszym strzelcem polskiej ligi i laureatem "Złotej laski".
W reprezentacji narodowej występował w latach 1971-1983; w 149 meczach zdobył 31 bramek. Brał udział w mistrzostwach świata (1975, 1978, 1982), mistrzostwach Europy (1974, 1978, 1983), igrzyskach olimpijskich w Monachium (1972, 11. miejsce).
Otrzymał tytuł Zasłużonego Mistrza Sportu. Po zakończeniu kariery pozostał związany z hokejem jako sędzia I-ligowy. Z małżeństwa z Haliną z domu Figiel ma dwie córki (Karolinę i Paulinę).

</doc>
<doc id="449414" url="https://pl.wikipedia.org/wiki?curid=449414" title="Czwórki">
Czwórki

Czwórki (ang. "Connect Four") – planszowa gra logiczna dla dwóch osób, w której wykorzystuje się planszę o wymiarach 7 x 6 pól. Pierwszy gracz wrzuca swój żeton do wybranej przez niego kolumny. Żeton zajmuje najniższą pozycję. Gracze wrzucają swoje żetony na przemian, aż jeden z nich ułoży cztery żetony w poziomie, pionie lub ukosie. Wygrywa ten gracz, który zrobi to jako pierwszy. Jeżeli natomiast plansza się zapełni, a nie utworzy się żadna czwórka, jest remis. Gra jest też znana jako "4 w linii", "4 wygrywa", "Four".

</doc>
<doc id="449415" url="https://pl.wikipedia.org/wiki?curid=449415" title="Robin Cook (pisarz)">
Robin Cook (pisarz)

Robert Brian Cook (ur. 4 maja 1940 w Nowym Jorku) – amerykański pisarz, z zawodu lekarz, uznawany za mistrza w gatunku thrillera medycznego.
Biografia.
Urodził się w Brooklynie (Nowy Jork) i w wieku 8 lat przeprowadził, wraz z rodzicami, do Woodside w Queens. Ukończył Wesleyan University i Columbia College of Physicians and Surgeons na Uniwersytecie Columbia. Następnie został powołany do United States Navy, gdzie służył na USS Kamehameha, po czym został przeniesiony do Deep Submergence Systems Project (Sea Lab), gdzie szkolił się jako oficer medyczny marynarki wojennej. Odszedł ze służby w stopniu komandora porucznika. jako dowódca porucznika. Następnie studiowała okulistykę na Harvardzie. Po jej ukończeniu rozpoczął naukę w Kennedy School of Government na Harvardzie, jednocześnie otwierając prywatną praktykę okulistyki w Marblehead w stanie Massachusetts i pracując w Harvard Medical School. Następnie poświęcił się pisarstwu.
Twórczość.
W swoich powieściach porusza różnorakie zagadnienia:
Na podstawie powieści "Coma" powstał film "Śpiączka" w reż. Michaela Crichtona.
Adaptacje filmowe i telewizyjne.
Jego książki były kilkukrotnie filmowane, a do części z nich osobiście napisał scenariusz:

</doc>
<doc id="449421" url="https://pl.wikipedia.org/wiki?curid=449421" title="Dunfermline">
Dunfermline

Dunfermline (gael. "Dùn Phàrlain") – miasto ("city") w Szkocji, w regionie Fife. Miasto usytuowane jest w pobliżu zatoki Firth of Forth na Morzu Północnym.
Miasto jest historyczną stolicą Szkocji. Robert I Bruce został pochowany w tutejszym opactwie Dunfermline Abbey założonym w 1070 roku. Jest otoczone od północy po południe doliną Pittencrieff. W 2005 r. miasto liczyło ok. 39 tys. mieszkańców.
W mieście rozwinął się przemysł włókienniczy, maszynowy oraz metalowy.
Miasta partnerskie.
Dunfermline posiada następujące miasta partnerskie:

</doc>
<doc id="449423" url="https://pl.wikipedia.org/wiki?curid=449423" title="Czesław Kubiak">
Czesław Kubiak

Czesław Kubiak (ur. 25 marca 1932 w Gnieźnie, zm. 11 lipca 1996 w Poznaniu), polski hokeista na trawie, olimpijczyk.
Życiorys.
Syn Aleksandra i Stanisławy z Wesołowskich, z zawodu był hydraulikiem. Treningi hokejowe rozpoczął w klubie Ogniwo Gniezno, później bronił barw OWKS Wrocław (w czasie odbywania służby wojskowej, mistrz Polski 1954) i OWKS Poznań (od 1957 pod nazwą WKS Grunwald Poznań, mistrz Polski 1955 i 1966). Grał na pozycji środkowego obrońcy.
W latach 1954-1967 wystąpił w 50 meczach zespołu narodowego, strzelając 4 bramki. Uczestniczył w igrzyskach olimpijskich w Rzymie w 1960, na których polski zespół uplasował się na 12. miejscu (po rezygnacji z walki o miejsca 9-12.); Kubiak uczestniczył we wszystkich rozegranym meczach, strzelił bramkę w remisowym spotkaniu z Australią (1:1).
Po zakończeniu kariery zawodniczej (1970) zajmował się pracą trenerską, otrzymał tytuł Mistrza Sportu. Z małżeństwa z Genowefą Kobylczak miał dwóch synów: Leszka i Mariusza, również hokeistę na trawie. Dyscyplinę tę uprawiał ponadto brat Czesława Kazimierz, który wystąpił w 36 meczach zespołu narodowego.
Został pochowany na Cmentarzu Junikowo w Poznaniu.

</doc>
<doc id="449424" url="https://pl.wikipedia.org/wiki?curid=449424" title="Jan Stępień (wojewoda słupski)">
Jan Stępień (wojewoda słupski)

Jan Stępień (ur. 6 stycznia 1926 w Osinach koło Łaska, zm. 19 marca 2009 w Olsztynie) – polski samorządowiec.
Życiorys.
W 1950 przybył do Słupska, gdzie podjął pracę w Centrum Wyszkolenia Milicji Obywatelskiej (późniejszej Szkole Podoficerskiej MO) jako zastępca komendanta. Przewodniczący Prezydium Miejskiej Rady Narodowej w Słupsku (odpowiednik dzisiejszego prezydenta miasta) w latach 1961–1969. W 1964 był współzałożycielem (m.in. z Jerzym Bytnerowiczem) Słupskiego Towarzystwa Społeczno-Kulturalnego oraz jego pierwszym przewodniczącym. Współtwórca Festiwalu Pianistyki Polskiej. Od 1973 do 1975 był wicewojewodą koszalińskim, a po reformie administracyjnej kraju – wojewodą słupskim (w latach 1975–1980). Po wprowadzeniu stanu wojennego w 1981 internowany.
W 2000 otrzymał tytuł Honorowego Obywatela Miasta Słupska.

</doc>
<doc id="449428" url="https://pl.wikipedia.org/wiki?curid=449428" title="Prędkość maksymalna (lotnictwo)">
Prędkość maksymalna (lotnictwo)

Prędkość maksymalna – największa prędkość, jaką może rozwinąć statek powietrzny w locie poziomym przy wykorzystaniu pełnego ciągu silnika
Statek powietrzny będzie poruszał się z maksymalną prędkością w momencie, gdy opór aerodynamiczny będzie równoważony przez maksymalny ciąg silnika:
Wielkość prędkości maksymalnej wynika z jednej strony z:
Z drugiej zaś strony jest ograniczana z uwagi na możliwość wystąpienia flatteru.
Stąd dla każdego statku powietrznego istnieje tzw. prędkość Vne, której nie wolno przekroczyć.
Mówiąc o samolotach naddźwiękowych często jako określenie prędkości podaje się liczbę Macha (M).

</doc>
<doc id="449430" url="https://pl.wikipedia.org/wiki?curid=449430" title="Yangquan">
Yangquan

Yangquan (chiń. 阳泉; pinyin: "Yángquán") – miasto o statusie prefektury miejskiej we wschodnich Chinach, w prowincji Shanxi, niedaleko miasta Taiyuan. W 2010 roku liczba mieszkańców miasta wynosiła 433 675. Prefektura miejska w 1999 roku liczyła 1 267 670 mieszkańców. Ośrodek wydobycia węgla kamiennego, pirytów, rud żelaza; rozwinięte hutnictwo żelaza oraz przemysł metalowy, maszynowy i chemiczny.

</doc>
<doc id="449434" url="https://pl.wikipedia.org/wiki?curid=449434" title="Jens Salumae">
Jens Salumae



</doc>
<doc id="449437" url="https://pl.wikipedia.org/wiki?curid=449437" title="Estry etylowe">
Estry etylowe

Estry etylowe – estry kwasów karboksylowych i etanolu. 
Przykładem estrów etylowych są: octan etylu, maślan etylu lub mrówczan etylu. Estry etylowe są stosowany jako komponent do biopaliw.

</doc>
<doc id="449443" url="https://pl.wikipedia.org/wiki?curid=449443" title="Brassica juncea">
Brassica juncea



</doc>
<doc id="449447" url="https://pl.wikipedia.org/wiki?curid=449447" title="Kapusta sarepska">
Kapusta sarepska



</doc>
<doc id="449452" url="https://pl.wikipedia.org/wiki?curid=449452" title="Starszeństwo kart">
Starszeństwo kart



</doc>
<doc id="449459" url="https://pl.wikipedia.org/wiki?curid=449459" title="Prędkość maksymalna (kolej)">
Prędkość maksymalna (kolej)

Prędkość maksymalna pociągu – największa prędkość, z jaką może podróżować pojazd lub zespół pojazdów szynowych.
Rodzaje prędkości maksymalnych.
W transporcie kolejowym stosuje się następujące prędkości maksymalne:
Potencjalna prędkość maksymalna.
Największa prędkość, jaką mógłby rozwinąć pociąg, wynikająca jedynie z jego parametrów, w szczególności mocy silników i wytrzymałości konstrukcji. Jako wartość hipotetyczna nie ma znaczenia praktycznego. Pewne wyobrażenie o potencjalnej prędkości maksymalnej niektórych pojazdów dają organizowane sporadycznie eksperymentalne próby rozwinięcia maksymalnej prędkości pojazdów szynowych. Warto jednak pamiętać, że często próby wykonywane w celu ustanowienia rekordu są wykonywane przy zastosowaniu kół o powiększonych średnicach i przy podwyższonym napięciu trakcyjnym tak jak to miało miejsce np. w przypadku TGV V150.
Maksymalna prędkość konstrukcyjna.
Prędkość konstrukcyjna to największa prędkość, z jaką może poruszać się pojazd szynowy, gwarantująca bezpieczeństwo jazdy. Zwykle jest ustalana przez producenta taboru.
Maksymalna prędkość eksploatacyjna.
Największa prędkość, do jakiej dopuszczono pojazd w normalnej eksploatacji. Pewne względy mogą dyktować używanie pojazdu z prędkością eksploatacyjną poniżej prędkości konstrukcyjnej, najczęściej zdarza się tak, gdy podróżowanie ze zbyt dużą prędkością powoduje szybsze zużywanie się taboru. Prędkość ta jest ustalana przez przewoźnika eksploatującego tabor bądź przez organ nadzorujący ruch na sieci kolejowej. Typowym przypadkiem jest lokomotywa BB36000 kolei francuskich. Mimo ustalenia prędkości konstrukcyjnej 220 km/h przez producenta, przedsiębiorstwo Alstom, lokomotywa została dopuszczona do ruchu z maksymalną prędkością eksploatacyjną 120 km/h (niektóre egzemplarze 140 km/h) z powodu problemów występujących przy jeździe z wyższymi prędkościami. Jednocześnie część lokomotyw tego typu została zakupiona przez SNCB/NMBS i dopuszczona do ruchu z prędkością 200 km/h na tamtejszej sieci kolejowej.
Prędkość drogowa.
Potocznie określana także jako "prędkość szlakowa", jest to maksymalna prędkość, dla której została zaprojektowana linia. Wynika ona z geometrii szlaku, stanu nawierzchni i podtorza oraz zainstalowanych urządzeń sterowania ruchem kolejowym. Prędkość drogowa charakteryzuje zatem linię kolejową, a nie tabor. Wartość prędkości drogowej może być uzależniona od rodzaju taboru, np. na tym samym odcinku prędkość drogowa dla autobusów szynowych może być inna niż dla składów wagonowych.
Maksymalna prędkość pociągu.
Prędkość maksymalna pociągu, określana również jako "prędkość rozkładowa", jest to maksymalna prędkość poruszania się pociągu uwzględniająca wszelkie ograniczenia dotyczące danej trasy lub tras, charakterystyki hamowania, nacisku osi oraz typu pojazdu.
Prędkość ta jest ustalana indywidualnie dla każdego pociągu i jest podawana w jego służbowym rozkładzie jazdy. Przykładem różnej prędkości maksymalnej jest sytuacja na linii kolejowej z trzystawną samoczynną blokadą liniową. Pomimo iż teoretycznie pociąg spełniający wymogi odpowiedniej prędkości eksploatacyjnej mógłby się poruszać z maksymalną prędkością drogową, to w przypadku zbyt małej masy hamującej nie byłby w stanie zatrzymać się bezpiecznie przed semaforem wskazującym sygnał „stój”. W tym przypadku prędkość rozkładowa zostanie odpowiednio obniżona.
Największa dozwolona prędkość.
Prędkość, której pociąg nie może przekroczyć, będąca funkcją wszystkich powyższych oraz warunków ruchu.
Największa dozwolona prędkość jazdy pociągów powinna być określona dla każdego odcinka lub toru linii kolejowej i podana w rozkładzie jazdy dla każdego pociągu.
Powyższą prędkość jazdy pociągów ustala zarządca infrastruktury:
Przykładem może być ograniczenie prędkości spowodowane przejeżdżaniem przez rozjazd w kierunku zwrotnym lub wyboczeniami szyn podczas upałów.

</doc>
<doc id="449463" url="https://pl.wikipedia.org/wiki?curid=449463" title="Wyższa Szkoła Pedagogiczna w Kielcach">
Wyższa Szkoła Pedagogiczna w Kielcach



</doc>
<doc id="449468" url="https://pl.wikipedia.org/wiki?curid=449468" title="Orkiestra św. Mikołaja">
Orkiestra św. Mikołaja

Orkiestra św. Mikołaja – polski zespół folkowy istniejący od 1988 r.
Muzyka i działalność.
Orkiestra św. Mikołaja od lat plasuje się w czołówce polskich zespołów folkowych. Rozpoznawalną cechą kapeli jest akustyczne brzmienie i używanie manier wokalnych, m.in. białego śpiewu. W swoich aranżacjach grupa stosuje instrumenty strunowe: dutar i cymbały, smyczkowe – mazanki, skandynawską nyckelharpę i cała gamę tradycyjnych instrumentów dętych. To one w dużej mierze tworzą specyficzny i niepowtarzalny koloryt brzmienia zespołu. Jako jedna z pierwszych kapel wprowadziła do repertuaru muzykę inspirowaną słowiańskim folklorem muzycznym, przede wszystkim polskim, łemkowskim i huculskim i tym inspiracjom pozostała wierna do dziś.
Repertuar zespołu ma szczególnie rozbudowaną strukturę melodyczną. Jest to muzyka wielopłaszczyznowa – często poszczególni muzycy snują opowieści jednocześnie i wchodzą w zaskakujące interakcje muzyczne. Frazy nawiązują zarówno do muzyki tradycyjnej z różnych stron świata, jak i do muzyki współczesnej. Utwory tworzą często kolaż zlepiony z tematów piosenek, oparty na transowych, unisonowych riffach. Czasem zaś wątki instrumentalne rozbiegają się w różnych kierunkach i w bardzo samodzielny sposób wypełniają ramy aranżacji.
Zespół działa w ramach Uniwersytetu Marii Curie-Skłodowskiej w Lublinie. Orkiestra św. Mikołaja to nie tylko zespół muzyczny. W jej środowisku powstało wiele prekursorskich inicjatyw mających na celu animację i popularyzację muzyki folkowej:
Ważniejsze osiągnięcia.
Zespół zagrał prawie 2000 koncertów w kraju i za granicą: na „Colours of Ostrava” w Czechach (2014), „Skrzyżowaniu Kultur” w Warszawie (2013), Festiwalu „Kraina Mrij” w Kijowie – Ukraina (2012) w Moskwie (2011), na festiwalu „Pustyje Hołmy” w Rosji (2011), „Midsommar” w Helsinkach - 2011, „Rain Forest Festival” w Malezji (2009), W Edynburgu w Szkocji (2009), w Serpa - Portugalia (2006), Rorun i Korro - Szwecja (2006), Sheshory – Ukraina (2004 i 2005), w Bardentreffen, Norymberdze, Düsseldorfie, Utrechcie i Pradze (2004), w Kiszyniowie (2003, 2004), w Falun w Szwecji (2003), w Kijowie (2002, 2006 i 2007), Festiwal Polskiej Piosenki „Opole 2002”, Gewandhaus w Lipsku (2002), Rok Polski w Hiszpanii (Alcala de Haneres 2001), Hamburgu (2001), Weimarze (2001), Expo 2000 Hanower, podczas Polnische Kulturwochen w Marburgu (2000), „Koncert Bożonarodzeniowy” w Teatrze Polskim – na którym „Orkiestra” wykonała jeden ze swoich utworów razem z kwartetem smyczkowym i Chórem Opery Narodowej – (grudzień 2000), Sfinks Festival – Antwerpia (1999), Festiwal Piosenki Studenckiej w Krakowie (1997 i 2000), Jalta Palais we Frankfurcie nad Menem (1997), Kultur Center w Duisburgu (1997), koncert „Voo Voo i Przyjaciele” w kamieniołomach w Kazimierzu Dolnym (1995), Festiwal Muzyki Folkowej Europejskiej Unii Radiowej w Rudolstadt (1994), Festiwal Rockowy w Jarocinie (1992), oraz pięciokrotny występ w Studiu Koncertowym S1 im. W. Lutosławskiego (1995-2006).
Grupa była zapraszana na wiele imprez o innym niż folkowy charakterze. Najważniejsze z nich to: Festiwal Muzyki Dawnej – Gołuchów (1996), „Jazz – Fair Festival” Poznań (1997), „Yapa” – Festiwal Piosenki Turystycznej – Łódź (2002-2003), Święto Kultury Łemkowskiej „Watra” – Zdynia (lata 1991-2013), Festiwal filmowy „Festival des Jugen Osteuropaischen Film” – Cottbus (1997).
Orkiestra zrealizowała kilka filmów i programów telewizyjnych: „Wszystko gra” (2014) – zapis koncertu „urodzinowego” zarejestrowany przez TVP Lublin, „Muzyka z Jawornika” (2001) i „Kermesz w Łopience” (2002) – TV Kraków, „Rzeka” i „Źródła” (1994) – Program 2 TVP, „Kuba zaprasza” (1995) – POLSAT, „Swojskie klimaty” (trzykrotnie w latach 1995-1997), koncert transmitowany przez TV Katowice (1996), oraz kilkakrotnie w programie „Hulaj dusza” w TVP Polonia (1998).
W 2005 Orkiestra św. Mikołaja jako pierwszy i dotychczas jedyny zespół folkowy otrzymała Honorową Nagrodę im. Oskara Kolberga za popularyzację kultury ludowej. W Polsce jest to najbardziej prestiżowe wyróżnienie w tej dziedzinie.
CD „Kraina Bojnów” zdobył tytuł Folkowego Fonogramu Roku, a album „Huculskie Muzyki” Orkiestry św. Mikołaja i Kapeli Romana Kumłyka „Czeremosz” wygrał w 2007 roku plebiscyt Wirtualne Gęśle na najlepszą polską płytę folkową.
Dyskografia.
Inne.
Nagrania zespołu znalazły się na składankach:

</doc>
<doc id="449469" url="https://pl.wikipedia.org/wiki?curid=449469" title="Bralin">
Bralin



</doc>
<doc id="449471" url="https://pl.wikipedia.org/wiki?curid=449471" title="Franciszek Traeger">
Franciszek Traeger

Franciszek Traeger (ur. 1802 w Gostyninie, zm. 25 sierpnia 1880 w Oderbergu) – prezydent Łodzi w latach 1844–1862.
Do Łodzi przybył w 1839 roku i 21 stycznia objął urząd ławnika. 1 stycznia 1840 objął funkcję inspektora policji przy magistracie łódzkim, a 22 marca 1841 roku został przesunięty na stanowisko radnego. 23 sierpnia 1844 roku przejął po Karolu Tangermannie urząd prezydenta miasta Łodzi.
W roku 1846 próbował zmienić nazwę Łodzi na Mikołajew, na cześć cara Mikołaja I, co mieli mu za złe polscy patrioci. W 1861 przyczynił się do pacyfikacji buntu tkaczy łódzkich, wzywając wojska carskie. 16 grudnia 1862 roku z nieznanych przyczyn zrezygnował z funkcji prezydenta i opuścił na zawsze miasto.
Dbał o porządek w mieście, zabronił m.in. stawiania budek i straganów przy ulicy Piotrkowskiej. Traeger walczył o połączenie z koleją warszawsko-wiedeńską (sprawa sfinalizowana kilka lat po jego odejściu). Wspierał Karola Scheiblera stawiającego w Łodzi pierwsze kroki w przemyśle bawełnianym. Podczas jego urzędowania powstał przy ulicy Ogrodowej Stary Cmentarz.

</doc>
<doc id="449474" url="https://pl.wikipedia.org/wiki?curid=449474" title="Niemieccy biskupi katoliccy">
Niemieccy biskupi katoliccy

Niemieccy biskupi katoliccy – kapłani katoliccy, posiadający święcenia biskupie pochodzący z Niemiec.
Biskupi pracujący na terenie Niemiec.
Lista zawiera informacje o biskupach pracujących w diecezjach niemieckich, zarówno ordynariuszach jak i pomocniczych.
Biskupi seniorzy.
Lista zawiera informacje o emerytowanych biskupach pracujących w diecezjach niemieckich.
Biskupi pracujący poza granicami Niemiec.
Lista zawiera informacje o biskupach, czynnych i emerytowanych, pełniących posługę poza granicami Niemiec.

</doc>
<doc id="449475" url="https://pl.wikipedia.org/wiki?curid=449475" title="Bug (ujednoznacznienie)">
Bug (ujednoznacznienie)



</doc>
<doc id="449477" url="https://pl.wikipedia.org/wiki?curid=449477" title="Jezioro przyrzeczne">
Jezioro przyrzeczne



</doc>
<doc id="449478" url="https://pl.wikipedia.org/wiki?curid=449478" title="Ikarus 415">
Ikarus 415

Ikarus 415 – węgierski jedenastoipółmetrowy, średniopodłogowy autobus miejski z fabryki Ikarusa. Do Polski trafiły łącznie 64 sztuki w wersjach 14A, 14B, 14C, 14D, 14E oraz 22. Najwięcej z nich, bo aż 39 sztuk wyprodukowano na zamówienie MZK Bielsko-Biała. 13 sztuk trafiło do MPK Częstochowa, 8 sztuk przyjechało do PKM Bytom, a także 4 sztuki dla MZK Kędzierzyn-Koźle. Część z nich już została zezłomowana lub sprzedana dla innych przewoźników. Ostatni Ikarus 415, który trafił do Polski, został wyprodukowany dla MZK Bielsko-Biała w 1998 roku. Otrzymał on numer boczny #076 i charakteryzował się klejonymi szybami bocznymi. Został on odstawiony do kasacji w 2017 roku.

</doc>
<doc id="449480" url="https://pl.wikipedia.org/wiki?curid=449480" title="Bralin (województwo zachodniopomorskie)">
Bralin (województwo zachodniopomorskie)

Bralin (niem. "Adolfsruh") – wieś sołecka w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 198 mieszkańców.
Geografia.
Wieś leży ok. 9 km na południowy wschód od Kalisza Pomorskiego, ok. 1 km na południe od rzeki Stawicy.
Kultura.
Wieś wyposażona jest w ogólnodostępne boisko sportowe do gry w piłkę nożną, plac zabaw dla dzieci oraz świetlicę wiejską.

</doc>
<doc id="449488" url="https://pl.wikipedia.org/wiki?curid=449488" title="TGV TMST">
TGV TMST



</doc>
<doc id="449490" url="https://pl.wikipedia.org/wiki?curid=449490" title="Akant miękki">
Akant miękki

Akant miękki ("Acanthus mollis" L.) – gatunek byliny należący do rodziny akantowatych. Pochodzi z obszaru śródziemnomorskiego, rozprzestrzeniony jednak został jako roślina ozdobna w wielu regionach świata i obecnie występuje (poza Antarktydą) na wszystkich kontynentach. Jest uprawiany również w Polsce.
Zastosowanie.
Jest uprawiany jako roślina ozdobna, głównie ze względu na swoje duże i efektowne kwiatostany oraz ozdobne liście. Uprawiane w ogrodach formy mają wyższe pędy kwiatostanowe i bardziej miękkie liście od formy dziko rosnącej. Może rosnąć w cieniu, ale ze względu na kłącza może być jednak trudny do usunięcia. Podczas długotrwałych upałów liście mają tendencję do więdniecia.
Obecność w kulturze.
Liście akantu miękkiego i akantu kłującego były dla starożytnych rzeźbiarzy i architektów często używanym wzorem do tworzenia dekoracyjnych motywów na głowicach kolumn korynckich.

</doc>
<doc id="449492" url="https://pl.wikipedia.org/wiki?curid=449492" title="Dialogista">
Dialogista

Dialogista – osoba zawodowo zajmująca się tłumaczeniem lub opracowywaniem ścieżki dialogowej w filmach.
Termin „dialogista” w odniesieniu do dialogów filmowych jest najczęściej kojarzony z dubbingiem, jednak odnosi się on również do opracowywania dialogów w formie napisów oraz narracji, potocznie zwanych „szeptankami” (czytane przez lektora). Z kolei osoba pisząca dialogi do seriali w oryginalnej wersji językowej nazywana jest dialogistą scripterem.

</doc>
<doc id="449495" url="https://pl.wikipedia.org/wiki?curid=449495" title="Maszynista (kolej)">
Maszynista (kolej)

Maszynista pojazdu trakcyjnego – osoba posiadająca odpowiednie kompetencje i uprawniona do prowadzenia pociągów, w tym lokomotyw, lokomotyw manewrowych, pociągów roboczych (budowlanych), kolejowych pojazdów specjalnych lub pociągów przeznaczonych do kolejowego przewozu pasażerów lub towarów. Kobietę sprawującą tę funkcję można określać słowem maszynistka.
Maszynista pracuje w kabinie sterowniczej lokomotywy lub zespołu trakcyjnego, ewentualnie na specjalnym stanowisku w wagonie sterowniczym, skąd jest w stanie prowadzić pociąg
Podczas pełnienia służby maszynista powinien nosić przydzielone mu przepisowe umundurowanie oraz starać się o czysty i schludny wygląd.
Do dodatkowych obowiązków maszynisty należy w określonych sytuacjach m.in. sprzęganie i rozprzęganie wagonów, usuwanie drobnych usterek pojazdów trakcyjnych, dawanie odpowiednich sygnałów przy użyciu znajdujących się na pojeździe trakcyjnym urządzeń, a także szkolenie praktyczne podległych pracowników.
Maszynista pracujący w lokomotywie elektrycznej lub spalinowej w określonych sytuacjach ma przydzielanego do pomocy dodatkowego pracownika, tzn. pomocnika maszynisty; zaś maszynista parowozu dodatkowo oprócz pomocnika maszynisty palacza.
Z medycznego punktu widzenia praca na stanowisku maszynisty pojazdów trakcyjnych jest odpowiedzialna, nerwowa, wymagająca stałej sprawności psychofizycznej pracownika. Maszyniści zatrudnieni na PKP pracują w systemie pracy turnusowej prowadząc nieregularny tryb życia i odżywiania. Praca maszynisty odbywa się w warunkach narażenia na długotrwałe działanie ciepła lub zimna oraz działanie czynników uciążliwych dla zdrowia, jak hałas (w granicach normy), wstrząsy, spaliny oleju napędowego, działanie pola elektromagnetycznego. Występuje również możliwość nagłego doznania urazu mechanicznego lub termicznego. Praca na stanowisku maszynisty (zarówno pojazdów trakcji spalinowej, jak i elektrycznej) zaliczona jest do prac szczególnie uciążliwych i niebezpiecznych.

</doc>
<doc id="449496" url="https://pl.wikipedia.org/wiki?curid=449496" title="Biskupi Berlina">
Biskupi Berlina

Biskupi i Arcybiskupi Berlina
Zobacz też.
Niemieccy biskupi katoliccy

</doc>
<doc id="449498" url="https://pl.wikipedia.org/wiki?curid=449498" title="Sygnalizacja kabinowa">
Sygnalizacja kabinowa

Sygnalizacja kabinowa – system urządzeń używanych przez nowoczesne pociągi, pozwalający na przesyłanie informacji o stanie szlaku do kabiny maszynisty.
Bezpośrednią przyczyną rozwoju systemu sygnalizacji kabinowej był wzrost prędkości eksploatacyjnych pociągów. Przy prędkościach powyżej 160 km/h obserwacja sygnałów na szlaku przez maszynistę jest mocno utrudniona, stąd pomysł wyświetlania sygnałów na urządzeniach w kabinie. System używa urządzeń nadajników umieszczonych wzdłuż torów, przekazujących informację do kabiny maszynisty przy użyciu odbiorników zamontowanych w pociągu. Pierwszy system tego typu wprowadzono w latach 20. w Stanach Zjednoczonych i w latach 40. w Holandii.
Sygnalizacja kabinowa jest wykorzystywana przede wszystkim przez pociągi wysokiej prędkości, na przykład system LZB w Niemczech czy TVM na liniach po których poruszają się pociągi TGV. Ponieważ systemy te są wzajemnie niekompatybilne, planuje się wprowadzenie w całej Europie standardowego systemu ETCS.

</doc>
<doc id="449499" url="https://pl.wikipedia.org/wiki?curid=449499" title="MPPE">
MPPE

MPPE (Microsoft Point-to-Point Encryption) – protokół stworzony przez Microsoft do szyfrowania informacji wysyłanych pomiędzy dwoma punktami. Używa algorytmu RC4 do szyfrowania.
Często jest używany w połączeniu z MPPC, który kompresuje informacje.

</doc>
<doc id="449503" url="https://pl.wikipedia.org/wiki?curid=449503" title="Samoczynna blokada liniowa">
Samoczynna blokada liniowa

SBL, samoczynna blokada liniowa to zespół urządzeń zabezpieczenia ruchu kolejowego, zwiększających przepustowość szlaku i zapewniających bezpieczeństwo kilku pociągom znajdującym się w tym samym czasie na szlaku.
Zasada działania.
Szlak kolejowy bez blokady liniowej może być zajęty tylko przez jeden pociąg naraz, co przy długim czasie przejazdu między stacjami wymusza czekanie przed odjazdem pociągu, aż poprzedni zdąży dojechać do następnej stacji – inaczej mogłoby dojść do zderzenia, gdyby poprzedzający pociąg niespodziewanie się zatrzymał. Szlak kolejowy pomiędzy stacjami wyposażonymi w SBL jest podzielony na odstępy (zazwyczaj długości porównywalnej z drogą hamowania na danej linii). Każdy odstęp jest wyposażony w urządzenia, stwierdzające czy porusza się po nim pociąg. Odstęp taki jest również wyposażony w samoczynny semafor, który informuje następny pociąg wjeżdżający na szlak, że na danym odstępie znajduje się jeszcze pociąg i przejazd za semafor grozi najechaniem lub zderzeniem.
Rodzaje blokady liniowej na polskich kolejach.
Semafory blokady liniowej różnią się od zwyczajnych (półsamoczynnych) tym, że ich słupy są pomalowane na biało. Ostatni semafor SBL przed semaforem wjazdowym na stację jest wyposażony we wskaźnik W18 i pełni także funkcję tarczy ostrzegawczej.

</doc>
<doc id="449509" url="https://pl.wikipedia.org/wiki?curid=449509" title="Gastroderma">
Gastroderma

Gastroderma – wewnętrzna warstwa komórek u niższych zwierząt:
Odpowiednikiem gastrodermy parzydełkowców jest u innych wyższych zwierząt entoderma.

</doc>
<doc id="449512" url="https://pl.wikipedia.org/wiki?curid=449512" title="Wojewódzki ośrodek ruchu drogowego">
Wojewódzki ośrodek ruchu drogowego

Wojewódzki ośrodek ruchu drogowego (WORD) – jednostka samorządowa, której celem jest promocja bezpieczeństwa ruchu drogowego oraz nadzór nad egzaminami na prawo jazdy w Polsce. Formalnie wojewódzkie ośrodki mają status samodzielnych jednostek organizacyjnych (samorządowych osób prawnych) podległych marszałkowi województwa. WORD powstały w 1997 na mocy nowej ustawy Prawo o ruchu drogowym, w odpowiedzi na lawinowy wzrost stopnia motoryzacji polskiego społeczeństwa po 1989 roku.
Ośrodki takie istnieją zarówno w miastach wojewódzkich (czasem nie jako "Wojewódzki", lecz np. "Małopolski Ośrodek Ruchu Drogowego w Krakowie, Nowym Sączu i Tarnowie"), w miastach będących dawnymi stolicami województw sprzed 1999, takich jak Jelenia Góra, Suwałki, Legnica, Bielsko-Biała, Tarnobrzeg, Częstochowa, Łomża, Elbląg, Sieradz,
Słupsk, Siedlce, Piła, Koszalin, a także w innych większych miastach (np. w Bytomiu).
Zadania.
Zadania ośrodka związane są z szeroko pojętym bezpieczeństwem ruchu drogowego. Dotyczą przede wszystkim przeprowadzania egzaminu państwowego dla kandydatów ubiegających się o prawo jazdy. Inne zadania tych ośrodków:
Wojewódzkie ośrodki ruchu drogowego szkolą również egzaminatorów, nauczycieli wychowania komunikacyjnego oraz ratowników drogowych, nie prowadzą natomiast szkolenia kierowców ubiegających się o prawo jazdy.

</doc>
<doc id="449515" url="https://pl.wikipedia.org/wiki?curid=449515" title="Ziemia michałowska">
Ziemia michałowska

Ziemia michałowska (łac. "Terra Michaloviensis") – kraina historyczna oraz jednostka terytorialna w dawnej Polsce. Dawniej była ściśle związana z ziemią dobrzyńską. Od 1317 r. zaczęła przynależeć do ziemi chełmińskiej.
Nazwa.
Nazwa regionu pochodzi od Michałowa – w średniowieczu grodu osłaniającego ziemie polskie przed atakiem Prusów. W pewnym czasie swego istnienia miejscowość podupadła na skutek zniszczeń spowodowanych pożarem. Od 1 czerwca 1934 Michałów zaczął przynależeć do Brodnicy, leżącej w bezpośrednim sąsiedztwie po drugiej stronie Drwęcy.
Położenie.
Za czasów piastowskich rzeka Drwęca w okolicach dzisiejszej Brodnicy rozdzielała dwa terytoria – tereny położone na jej prawym brzegu (patrząc z biegiem rzeki) należały do ziemi chełmińskiej, na lewym zaś do ziemi michałowskiej.
Historia.
W XI wieku ziemia michałowska została włączona w skład monarchii Piastów. W okresie rozbicia dzielnicowego należała do Mazowsza. Była okresowo najeżdżana przez plemiona pruskie, co spowodowało potrzebę przeniesienia kasztelanii z grodu w Świeciu nad Drwęcą (Grążawy) do grodu w Michałowie. Od 1317 roku znalazła się pod kontrolą krzyżacką.
Od XV wieku ziemia michałowska wróciła ponownie w granice Królestwa Polskiego. W XIV i XV wieku stanowiła niejednokrotnie przedmiot sporu polsko-krzyżackiego. Po powrocie tego obszaru do Królestwa Polskiego na mocy II pokoju toruńskiego w 1466 r. region ten wszedł w skład województwa chełmińskiego jako powiat michałowski, który objął swym terenem całą ziemię lubawską, michałowską oraz wschodnią część ziemi chełmińskiej. Jego powierzchnia wynosiła 1 873 km², co stanowiło 40% obszaru całego województwa. W powiecie istniały dwa starostwa: bratiańskie i brodnickie (czasowo wyodrębniano z niego klucz lidzbarski jako starostwo lidzbarskie). Patrząc pod kątem obecnego podziału administracyjnego, powiat michałowski obejmował tereny dzisiejszych powiatów: brodnickiego, nowomiejskiego, część iławskiego i działdowskiego.

</doc>
<doc id="449517" url="https://pl.wikipedia.org/wiki?curid=449517" title="Bieżanów Nowy">
Bieżanów Nowy



</doc>
<doc id="449518" url="https://pl.wikipedia.org/wiki?curid=449518" title="Bieżanów Kolonia">
Bieżanów Kolonia

Bieżanów Kolonia – obszar Krakowa wchodzący w skład Dzielnicy XII Bieżanów-Prokocim.
Baronowa Czeczowa, która owdowiała w roku 1910, zmuszona została do wyprzedaży swego majątku: cegielni w Płaszowie i terenu między torami kolejowymi (linią z Krakowa do Wieliczki) a cmentarzem (obszar ten wyznaczają dzisiejsze ulice ks. Prałata Łaczka, Kolonijna i Jana Smolenia). Rozparcelowane działki w latach 20. i 30. sprzedane zostały spółdzielni, skupiającej grupę małopolskich urzędników, którzy wybudowali na nich domy jednorodzinne. Spółdzielnię tę rozwiązano w 1947 roku.

</doc>
<doc id="449520" url="https://pl.wikipedia.org/wiki?curid=449520" title="Kaim">
Kaim

Kaim – obszar Krakowa wchodzący w skład Dzielnicy XII Bieżanów-Prokocim.
Wieś dóbr prestymonialnych kapituły katedralnej krakowskiej w powiecie szczyrzyckim województwa krakowskiego w końcu XVI wieku.
Etymologia nazwy.
Nazwa Kaim najprawdopodobniej pochodzi od nazwy osobowej "Kaja, Kajmir", również z języka pruskiego: kaims – wieś, od określeń indoeuropejskich "caymis" oznaczających wieś, osadę. Również germańskie "keim", "heim" (staro-wysoko-niemiecki: "kaim", "haim") – osada.
Historia.
Pierwotnie jedna część wsi Kaim stanowiła własność rycerską, druga należała do kapituły krakowskiej. W 1258 r. Chwalibóg, syn Dobiesława, zrzekł się praw do części wsi na rzecz kapituły krakowskiej. W 1464 r. Kazimierz IV Jagiellończyk przeniósł miejscowość z prawa polskiego na prawo niemieckie.
Atrakcje turystyczne.
W pobliżu dawnej wsi na wzgórzu Kaim znajduje się obelisk, wzniesiony przez Austriaków podczas I wojny światowej, dla upamiętnienia odparcia ofensywy z 6 grudnia 1914 roku wojsk rosyjskich atakujących Kraków.
Wzgórze jest także atrakcyjnym punktem widokowym.

</doc>
<doc id="449522" url="https://pl.wikipedia.org/wiki?curid=449522" title="Prokocim Nowy">
Prokocim Nowy



</doc>
<doc id="449524" url="https://pl.wikipedia.org/wiki?curid=449524" title="Osiedle Piaski Nowe">
Osiedle Piaski Nowe

Piaski Nowe – osiedle w Krakowie wchodzące w skład Dzielnicy XI Podgórze Duchackie, niestanowiące jednostki pomocniczej niższego rzędu w ramach dzielnicy.
Historia.
Pierwsza wzmianka o wsi Piaski Wielkie pojawiła się już w roku 1395 jako „Pyassek”, początkowo były to dwie osady o nazwach Piasek Mały i Piasek Wielki. Nazwa Piaski Wielkie dla całego obszaru pojawia się po raz pierwszy w roku 1807. Miejscowość Piaski Wielkie została przyłączona do Krakowa w 1941 roku jako LI dzielnica katastralna. Osiedle Piaski Nowe powstało w latach 1976-1978 według projektu sporządzonego przez zespół pod kierunkiem Anny Sierosławskiej. Decyzja lokalizacyjna osiedla została zatwierdzona przez Wydział Gospodarki Przestrzennej i Ochrony Środowiska Urzędu Miasta Krakowa 22 lutego 1974 roku. Całe założenie, zlokalizowane na północny zachód od dawnej wsi Piaski Wielkie było projektowane dla ok. 6 tys. mieszkańców. Układ urbanistyczny osiedla składa się z siedemnastu 11-kondygnacyjnych wieżowców, różnej długości zawierających od dwóch do ośmiu klatek schodowych, wzniesionych w technologii wielkiej płyty. Krótsze budynki zostały zlokalizowane od strony ulic Nowosądeckiej i Podedworze, z kolei dłuższe od strony ulicy Łużyckiej. Budynki mieszkalne zostały rozmieszczone wokół centralnego, otwartego wnętrza, wypełnionego zielenią parkową. Owe wnętrze pełni funkcję scalania kompozycji urbanistycznej osiedla, oraz głównej przestrzeni publicznej, przy której zlokalizowano pawilon handlowo-usługowy szkołę oraz przedszkole. Rozmieszczenie budynków z trzech stron wewnętrznego placu, od wschodu, zachodu i północy z otwarciem przestrzennym w kierunku południowym i południowo-wschodnim ma na względzie odpowiednie nasłonecznienie w mieszkaniach na osiedlu oraz zadbanie o walory widokowe z wyższych pięter wieżowców na Pogórze Wielickie i dalej Pogórze Karpackie.
W 1997 roku w miejsce starej kaplicy na osiedlu Piaski Nowe zbudowano według projektu Anny Krzystyniak nowy kościół parafialny pod wezwaniem Matki Bożej Różańcowej.
W 2000 roku oddano do użytku linię tramwajową od ulicy Wielickiej do pętli „Kurdwanów”, przebiegającą przez osiedle (przystanek „Piaski Nowe”) i od tego czasu zapewniającą wygodną komunikację z centrum Krakowa. Linia ta wchodzi w skład Krakowskiego Szybkiego Tramwaju.
Położenie.
Piaski Nowe położone są w Podgórzu, w południowej części Krakowa. Znajdują się w odległości około 6 km od Rynku Głównego. Zajmują obszar 17 ha.
Piaski Nowe graniczą z:
Infrastruktura.
Do ważniejszych obiektów Piasków Nowych należą:
Komunikacja.
Komunikacja miejska zapewnia szybki dojazd z Piasków Nowych do praktycznie każdej części Krakowa. Po oddaniu Trasy Łagiewnickiej Kursują tu tramwaje linii: 11 do pętli „Czerwone Maki” oraz pętli „Mały Płaszów”, 24 do pętli „Bronowice Małe” i 50 do pętli „Krowodrza Górka” oraz do pętli „ Borek Fałęcki”; a ponadto autobusy: 164 zaczynający trasę na pętli na osiedlu do pętli „Górka Narodowa”, 204, 224 i 244 kursujące do Wieliczki, 107 do pętli „Soboniowice”.

</doc>
<doc id="449525" url="https://pl.wikipedia.org/wiki?curid=449525" title="Piaski Wielkie (Kraków)">
Piaski Wielkie (Kraków)

Piaski Wielkie – obszar Krakowa wchodzący w skład Dzielnicy XI Podgórze Duchackie. Dawna wieś, której mieszkańcy tradycyjnie zajmowali się rzeźnictwem i produkcją mięsa. Od 1934 roku do lat powojennych istniała zbiorowa gmina Piaski Wielkie. Obecnie dominuje tu podmiejska zabudowa jednorodzinna.
Historia.
Piaski po raz pierwszy pojawiają się w dokumentach w roku 1395, wymieniane jako Piasek. Początkowo należały do parafii Kosocice i dzieliły się na Piaski Małe i Wielkie, później stały się jedną wsią. Mieszkańcy od czasów średniowiecza trudnili się rzeźnictwem oraz produkcją mięsa i wędlin. Korzystając z położenia wsi Piaski, znajdującej się na trasie przepędzania stad wołów z południa w kierunku Śląska (z ominięciem Krakowa), mieszkańcy produkowali przyprawiane specjalną mieszanką ziół kiełbasy, szynki i słoninę. Sprzedawali te wyroby na targach w Krakowie, co było przyczyną konfliktów z krakowskim cechem rzeźników, do którego piaszczanie nie należeli. Rzeźników z Piasków nazywano kijakami, od noszonych przez nich długich kijów, używanych do noszenia wędlin, a również jako broń i znak przynależności do grupy rzemieślników. Według legendy spór między sprzedawcami z Piasków Wielkich i Krakowa rozsądził król Kazimierz Wielki, nadając piaszczanom prawo handlu w mieście. W XV i XVI wieku kijacy sprzedawali swoje wyroby również na Kazimierzu, na placu Wolnica. Na mocy przywileju wydanego przez króla Stefana Batorego kijacy piaszczańscy stali się oficjalnymi dostawcami mięsa dla królewskiego dworu.
Tradycje rzemieślnicze rozwijały się w Piaskach Wielkich nieprzerwanie do XX wieku, stając się źródłem dobrobytu i rozwoju wsi. W początkach XX wieku piaszczańscy rzeźnicy i masarze ufundowali kościół i szkołę. Po 1989 roku tradycje rzemiosła w Piaskach odrodziły się i dziś działa tu kilka przedsiębiorstw produkujących dobrej jakości produkty mięsne.
Położenie i komunikacja.
Piaski Wielkie położone są około 7 km od Rynku Głównego, w kierunku południowo-wschodnim, graniczą od północy z os. Wola Duchacka i os. Na Kozłówce, od wschodu z Rżąką, od południa z Kosocicami i Rajskiem, od zachodu zaś z Kurdwanowem. Położone są na wzniesieniu 267 m n.p.m. zwanym "Czajna".
Powierzchnia Piasków Wielkich obejmuje około 400 ha. W północno-zachodniej części tego terenu na obszarze 25 ha wybudowano w latach 1970-80 osiedle bloków, nazwane Piaski Nowe.
Na miejscu dzisiejszego kościoła stała dawniej karczma.
Na Piaski kursują cztery linie autobusowe: 107, 133, 169, 469 oraz nocny 904 z Prądnika Białego do Wieliczki.
Orzeł Piaski Wielkie.
W 1944 powstał klub sportowy Orzeł Piaski Wielkie, jednym z założycieli był ks. Franciszek Dźwigoński. Klub był zapleczem szkoleniowym Zgrupowania Żelbet AK. Boisko powstało na terenie należącym do kościoła.

</doc>
<doc id="449526" url="https://pl.wikipedia.org/wiki?curid=449526" title="Wola Duchacka Wschód">
Wola Duchacka Wschód

Wola Duchacka Wschód – osiedle na południu Krakowa wchodzące w skład Dzielnicy XI Podgórze Duchackie, niestanowiące jednostki pomocniczej niższego rzędu w ramach dzielnicy.
Granicę wschodnią i południową osiedla stanowi ulica Nowosądecka, na zachodzie jest to ulica Walerego Sławka (tam osiedle graniczy z Wolą Duchacką Zachód). Północną granicę stanowią ulica Wielicka i ulica Kamieńskiego. Często Wolę Duchacką Wschód i Wolę Duchacką Zachód określa się po prostu jako Wola Duchacka.
Historia.
Wola Duchacka to dawna wieś leżąca na pograniczu Krzemionek Podgórskich i Pogórza Wielickiego. Pierwsza wzmianka pochodzi z 1364 roku. W tym czasie właściciel J. Melsztyński przeniósł wieś na prawo niemieckie. Zapewne wówczas wytyczono ulicowy układ zabudowy (wzdłuż ob. ul. Malborskiej) oraz łanowy, południkowy rozłóg pól. Od końca XIV wieku do rozbiorów Polski wieś stanowiła własność klasztoru Św. Ducha w Krakowie. Od początku XIX wieku wieś należała do prywatnych właścicieli, w tym czasie założono zespół dworski przy obecnej ulicy Malborskiej (zachowana część zabudowy gospodarczej, budynek mieszkalny i pozostałości parku krajobrazowego). W drugiej połowie XIX wieku Wola Duchacka liczyła ok. 400 mieszkańców i 60 domów.
W 1928 na wschodnim skraju Woli Duchackiej zlokalizowano część Krakowskiej Fabryki Kabli. W latach 30. poprzedniego stulecia w centrum wsi wzniesiono budynek szkoły. W 1942 roku na granicy z Podgórzem Niemcy założyli obóz pracy przymusowej, przekształcony w 1944 w obóz koncentracyjny w Płaszowie. W 1948 erygowano parafię Zmartwychwstania Pańskiego, a w latach 1975–1988 wzniesiono kościół według projektu A. Mazura, poświęcony w 1976 przez kardynała Karola Wojtyłę W latach 50. wytyczono obecną ulicę Kamieńskiego.
W 1961 u zbiegu ulic Kamieńskiego i Swoszowickiej powstał rezerwat przyrody nieożywionej Bonarka. W latach 70. i 80. w południowej części wsi wzniesiono osiedle Wola Duchacka.
Od 1991 Wola Duchacka Wschód należy do XI dzielnicy samorządowej Podgórze Duchackie.
Pochodzenie nazwy.
Nazwa „Wola Duchacka” pochodzi od apelatywu wola, co oznacza „wieś zwolniona okresowo z płacenia danin”. Drugi człon nazwy wywodzi się z apelatywu duchaki, czyli „członkowie Zakonu Św. Ducha”. Najstarsze zapisy pochodzą z 1364 (wtedy wieś nazywano „Wolia”) i z 1464 (wówczas pojawiła się po raz pierwszy obecna nazwa „Wola”).

</doc>
<doc id="449527" url="https://pl.wikipedia.org/wiki?curid=449527" title="Wola Duchacka Zachód">
Wola Duchacka Zachód

Wola Duchacka Zachód - osiedle Krakowa wchodzące w skład Dzielnicy XI Podgórze Duchackie, niestanowiące jednostki pomocniczej niższego rzędu w ramach dzielnicy. Nazwę zawdzięcza Zakonowi Świętego Ducha (duchaków), który miał tu posiadłości ziemskie.

</doc>
<doc id="449530" url="https://pl.wikipedia.org/wiki?curid=449530" title="Ligne à grande vitesse">
Ligne à grande vitesse

Ligne à grande vitesse (LGV, z fr. „linia dużych prędkości”) – nazwa francuskich linii kolejowych, po których poruszają się pociągi TGV, pozwalających na uzyskiwanie prędkości rzędu 300 km/h. Przez ostatnie 25 lat zbudowano około 1500 km takich linii we Francji oraz ok. 130 km w Belgii i ok. 70 km w Wielkiej Brytanii według tej samej technologii. W budowie pozostaje obecnie (marzec 2006) w sumie około 500 km tego typu linii – ok. 300 km we Francji, 60 km w Belgii, ok. 130 km w Holandii i ok. 30 km w Wielkiej Brytanii. Istnieją ponadto różne projekty budowy nowych linii tego typu, głównie we Francji.
Konstrukcja.
Budowa LGV jest podobna do zwykłych linii kolejowych (nazywanych w kontekście LGV liniami "klasycznymi" lub "tradycyjnymi"), jednakże z kilkoma znaczącymi różnicami, które umożliwiają pociągom osiąganie dużych prędkości:
LGV są liniami normalnotorowymi (o rozstawie szyn 1435 mm). Napięcie przemienne w górnej sieci trakcyjnej wynosi 25 kV i ma częstotliwość 50 Hz. Ruch w normalnych warunkach odbywa się po lewym torze (patrząc w kierunku jazdy) podobnie jak na tradycyjnej sieci kolejowej we Francji (z nielicznymi wyjątkami).
Na liniach LGV brak tradycyjnej sygnalizacji kolejowej używającej semaforów, są one wyposażone w system sygnalizacji kabinowej – TVM.

</doc>
<doc id="449531" url="https://pl.wikipedia.org/wiki?curid=449531" title="LGV">
LGV



</doc>
<doc id="449534" url="https://pl.wikipedia.org/wiki?curid=449534" title="Jan Kwapiński">
Jan Kwapiński

Jan Kwapiński, właśc. Piotr Edmund Chałupka, ps. „Kacper”, „Stanisław” (ur. 12 listopada 1885 w Warszawie, zm. 4 listopada 1964 w Penley) – polski polityk, działacz PPS, członek Organizacji Bojowej PPS, uczestnik akcji pod Rogowem, skazany na karę śmierci. Ponad dziesięć lat więziony przez władze rosyjskie na katordze. W okresie niepodległości uczestnik wojny polsko-bolszewickiej w 1920, a następnie organizator i przywódca Związku Zawodowego Robotników Rolnych, zwany „Królem fornali”. Poseł na Sejm I i II kadencji w latach 1922–1930. Więziony i dwukrotnie skazany za organizowanie strajków robotników rolnych, oraz za działalność opozycyjną wobec sanacji. Ostatni prezydent międzywojennej Łodzi w 1939. Więziony przez NKWD od czerwca 1940 i zesłany na Syberię. Zwolniony latem 1941. W okresie 1942–1947 minister, zaś w okresie 1943–1944 wicepremier w Rządzie RP na uchodźstwie, członek Komitetu dla Spraw Kraju w 1943 roku. Jeden z przywódców PPS na emigracji.
Życiorys.
Początki działalności w Ostrowcu.
Syn Teofila Chałupki – palacza w Zakładach Ostrowieckich i Teofili z domu Bałuta, córki powstańca styczniowego T. Banity. Dzieciństwo spędził w Ostrowcu Świętokrzyskim, gdzie jego ojciec był palaczem w Zakładach Ostrowieckich. Po skończeniu szkoły przyfabrycznej został preserem w walcowni blachy w Ostrowieckich Zakładach Budowy Maszyn.
Od 1901 członek Polskiej Partii Socjalistycznej. W 1904 należał do Komitetu Strajkowego w zakładzie, a w 1905 brał udział w urządzaniu wieców i masówek. Zagrożony aresztowaniem za działalność podczas „Republiki Ostrowieckiej” ukrywał się w Ćmielowie, a następnie, pod koniec 1905 zbiegł do Galicji.
W Organizacji Bojowej PPS.
W Krakowie ukończył szkołę dla instruktorów Organizacji Bojowej PPS. W 1906 wrócił do Królestwa. Został oddelegowany przez Wydział Bojowy do okręgu łódzkiego. Kierował „szóstkami” w Zgierzu i Dąbrówce. Uczestniczył w wydarzeniach „Krwawej środy 15 sierpnia 1906, oraz w akcji pod Rogowem w dniu 7 listopada 1906, gdzie dowodził jednym z oddziałów. Tuż przed rozłamem w PPS Wydział Bojowy zlecił mu opanowanie składów broni i majątku partyjnego znajdującego się w rękach komitetu okręgowego, będącego pod wpływem „umiarkowanych”. Dzięki Kwapińskiemu po rozłamie w Polskiej Partii Socjalistycznej, w Łodzi powstała PPS – Frakcja Rewolucyjna.
19 grudnia 1906, w dzień imienin cara, dowodził zamachem bombowym na oberpolicmajstra Łodzi Chrzanowskiego. Po tej akcji zdekonspirowany opuścił Łódź. Został skierowany do okręgu w Częstochowie rozbitego przez prowokatorów. Organizował tam akcje ekspropriacyjne. Po napadzie na sklep monopolowy we Włodowicach niedaleko Zawiercia, 23 kwietnia 1907 oddział Organizacji Bojowej PPS Frakcji Rewolucyjnej został zaatakowany przez policję i tłum chłopów namówionych do pościgu. Jan Kwapiński osłaniał odwrót oddziału. W obawie przed przypadkowymi ofiarami, nie użył broni i został ujęty i ciężko pobity.
Więzienie i katorga.
Przewieziony do szpitala w Zawierciu, a następnie więziony w Będzinie i Piotrkowie. Wówczas ukrył swoją tożsamość i podał fałszywe nazwisko „Jan Kwapiński”. 27 listopada 1907 został osadzony w X pawilonie Cytadeli Warszawskiej.
W dniu 6 grudnia 1907 skazany wyrokiem Warszawskiego Sądu Wojskowego na karę śmierci przez powieszenie. Po interwencji adw. Leona Berensona, generał-gubernator Gieorgij Skałon karę śmierci z powodu młodego wieku (miał wówczas 22 lata), zamienił mu na 15 lat katorgi. Do 15 grudnia 1907 więziony był w Arsenale, zaś od marca 1908 w więzieniu w Łomży. Po proteście przeciw przedłużaniu czasu zakucia w kajdany, na początku października 1908 został zesłany do więzienia katorżniczego w Orle. W grudniu 1912 wskutek zeznań prowokatora, przewieziony ponownie do Piotrkowa, gdzie miał znów odpowiadać przed sądem, został jednak wyłączony ze sprawy z uwagi na odbywanie wyroku. Przez pewien czas więziony w Łodzi, a w połowie 1913 ponownie wysłany do więzienia w Orle. Przebywał tam do lutego 1917.
Na skutek amnestii odzyskuje wolność w marcu 1917. Zostaje wiceprzewodniczącym, a następnie przewodniczącym Komitetu Wykonawczego Rady Delegatów Robotniczych, Żołnierskich i Włościańskich w Orle. Jednocześnie organizuje sekcję PPS.
Działacz związkowy i polityczny PPS.
Od października 1918 w Polsce. Od listopada 1918 do kwietnia 1919 pełnił funkcję instruktora administracyjnego Ministerstwa Spraw Wewnętrznych na byłą gubernię piotrkowską. Wszedł do władz PPS jako wiceprzewodniczący CKW PPS. Początkowo bliski radykalnej grupie lewicowej, która stworzyła w 1919 grupę PPS-Opozycja. W latach 1920–1939 członek Rady Naczelnej i Centralnego Komitetu Wykonawczego PPS, m.in. w okresie 1931–1937 wiceprzewodniczącym CKW PPS. W czasie wojny polsko-bolszewickiej w 1920 uczestnik walk na froncie w stopniu kaprala.
W 1919 współzałożyciel, a do 1939 również przewodniczący Zarządu Głównego Związku Zawodowego Robotników Rolnych. Za organizowanie strajku rolnego w grójeckiem, skazany został przez Warszawski Wojskowy Sąd Okręgowy 7 grudnia 1921 na 3 lata więzienia. Sąd Apelacyjny w Warszawie zmniejszył wyrok do sześciu miesięcy, po czym na mocy amnestii sprawę umorzono. W latach 1922–1939 był przewodniczącym Komisji Centralnej Związków Zawodowych. Pełnił również funkcję wiceprezesa Rady Nadzorczej Związku Stowarzyszeń Spożywców.
Od 1922 do 1930 poseł na Sejm z ramienia PPS. W wyborach parlamentarnych w 1922 uzyskał mandat z listy nr 2 (PPS) w okręgu wyborczym nr 42 (Kraków), z którego wszedł, wybrany również w okręgu wyborczym nr 15 (Konin). W Sejmie I kadencji jako członek Związku Parlamentarnego Polskich Socjalistów, pracował w komisji rolnej. W wyborach parlamentarnych w 1928 zdobył mandat z listy nr 2 (PPS) w okręgu wyborczym nr 42 (Kraków), z którego wszedł, wybrany również z listy państwowej. W Sejmie II kadencji pracował w komisjach: budżetowej i reform rolnych.
Po zamachu majowym 1926 w opozycji, współorganizator Centrolewu. W 1930 w związku ze sprawą brzeską na krótko aresztowany i 27 października 1930 skazany przez Sąd Okręgowy w Sosnowcu na rok twierdzy. Wyrokiem Sądu Apelacyjnego z 6 marca 1931 został uniewinniony.
Gdy w wyborach samorządowych w Łodzi w dniu 18 grudnia 1938 zwyciężyli socjaliści, Jako reprezentant koalicji PPS z żydowskim „Bundem”, od 3 marca 1939 do wybuchu wojny pełnił funkcję prezydenta miasta Łodzi (pierwszy niekomisaryczny prezydent miasta od 1933). Atakowany był przez endecję jako „człowiek bez nazwiska”.
Po wybuchu wojny 1 września 1939 r. organizował wsparcie dla ludności, oraz walczących oddziałów. 2 września wraz z ks. bp. Włodzimierza Jasińskiego i wicestarostą łódzkim Ludwika Giełczyńskiego patronował powołaniu Okręgowego Łódzkiego Komitetu Społecznego Niesienia Pomocy Żołnierzom i ich Rodzinom. 4 września 1939 zwrócił się do władz wojskowych z wnioskiem budowy okopów wokół miasta i zorganizowania batalionów ochotniczych w celu jego obrony. Propozycja ta została odrzucona przez wojsko, gdyż Łódź miała pozostać miastem niebronionym, dla ochrony ludności cywilnej i uniknięcia zniszczeń w mieście. Dowództwo Okręgu Korpusu zaapelowało przez radio, aby wszyscy mężczyźni poniżej 50 roku życia ewakuowali się w kierunku Warszawy lub na Lubelszczyznę, gdzie zostaną wcieleni do oddziałów rezerwy.
Wraz z wojewodą Henrykiem Józewskim, starostą grodzkim Henrykiem Mostowskim i władzami samorządowymi opuścił Łódź w nocy 6 września 1939. W trakcie ewakuacji został ranny w rękę podczas bombardowania Zamościa. Następnie przez Zaleszczyki i Tarnopol udał się do 
Złoczowa, gdzie ukrywał się z rodziną przez siedem miesięcy lecząc się z rany. W nocy z 28 na 29 czerwca 1940 został aresztowany przez NKWD. 
Zesłany do Jakucji, a po ataku Niemiec na ZSRR wraz z Antonim Pająkiem został uwięziony w Ałdanie. Uwolniony po układzie Sikorski-Majski latem 1941. Od października 1941 był delegatem Ambasady RP w Taszkencie, przeniesionej następnie do Samarkandy.
Na emigracji.
Ewakuowany z ZSRR, w dniu 21 maja 1942 dotarł do Londynu. Stanął na czele Komitetu Zagranicznego PPS. 6 czerwca 1942 wszedł również do rządu Władysława Sikorskiego jako minister przemysłu, handlu, zaś od 13 lipca 1942 jako minister przemysłu, handlu i żeglugi. W rządzie Stanisława Mikołajczyka od 14 lipca 1943 ponownie pełnił funkcję ministra przemysłu, handlu i żeglugi. Ponadto w latach 1943–1944 pełnił funkcję wiceprezesa Rady Ministrów, którego zadaniem było zastępowanie premiera na wypadek jego nieobecności w Wielkiej Brytanii.
Od 24 do 29 listopada 1944 wykonywał na prośbę prezydenta misję utworzenia nowego rządu, która zakończyła się fiaskiem. Od 30 listopada 1944 w rządzie Tomasza Arciszewskiego objął funkcję ministra przemysłu, handlu i żeglugi oraz objął funkcję kierownika ministra skarbu, które pełnił do 2 lipca 1947.
Działacz PPS na emigracji. Od 1948 do 1965 członek Centralnego Komitetu Zagranicznego PPS. Od 1952 wiceprzewodniczący, zaś od 1955 do 1961 przewodniczący Centralnego Komitetu Zagranicznego PPS. Zmarł w listopadzie 1964 szpitalu w Penley w Walii.
Rodzina.
Bratem Jana Kwapińskiego był Franciszek Józef Chałupka (ur. 2 października 1884, zm. 22 marca 1950), robotnik metalowiec, również członek PPS. Po wojnie pozostał w Ostrowcu Świętokrzyskim. Jego żoną była Anna z domu Fryczyńska (1891–1964), z którą miał córkę Aldonę.
Jan i Anna Kwapińscy zostali pochowani na cmentarzu Streatham Park w Londynie (Block P, gr. 1227).

</doc>
<doc id="449535" url="https://pl.wikipedia.org/wiki?curid=449535" title="Gustave Garrigou">
Gustave Garrigou

Gustave Garrigou (ur. 24 września 1884 w Jaoul-Vabre; zm. 28 stycznia 1963 w Esbly) był francuskim kolarzem szosowym, jednym z bardziej utytułowanych zawodników swojej epoki. Jego największym sukcesem było wygranie Tour de France w roku 1911.

</doc>
<doc id="449542" url="https://pl.wikipedia.org/wiki?curid=449542" title="Mike Newell">
Mike Newell

Michael Cormac Newell (ur. 28 marca 1942 w St. Albans, Hertfordshire, Wielka Brytania) – brytyjski reżyser i producent filmowy.
Życiorys.
Po ukończeniu studiów na wydziale Literatury Angielskiej Cambridge University w 1963 zaczął pracę w Granada Television. Jego dorobek produkcji telewizyjnych to m.in. dramaty "Them Down There", "Ready When You Are", "Mr. McGill", "Destiny", "The Melancholy Hussar" oraz "Blood Feud" i "Common Ground" dla CBS.
Pierwszym obrazem kinowym Newella był "Człowiek w żelaznej masce", z Louisem Jourdanem, Ralphem Richardsonem, Richardem Chamberlainem i Jenny Agutter w obsadzie.
Na rynku amerykańskim debiutował w 1980 filmem "Przebudzenie", z Charltonem Hestonem i Susannah York.
Międzynarodowe uznanie oraz miejsce na liście czołowych reżyserów świata uzyskał dzięki obrazowi "Taniec z nieznajomym" (1985), z Mirandą Richardson i Rupertem Everettem. "Dobry ojciec" potwierdził kunszt reżysera. Doborową obsadę skompletował w filmie "Nieprawdopodobna historia" (1995), na podstawie nagrodzonej powieści Beryla Bainbridge. Grali Hugh Grant i Alan Rickman.
Sukcesy komercyjne osiągał produkcjami "Cztery wesela i pogrzeb" (1994; dwie nominacje do Oscara), "Czarowny kwiecień" (1991; trzy nominacje do Oscara i Złote Globy dla Mirandy Richardson i Joan Plowright). Uznaniem krytyków i widzów cieszyły się także obrazy "Donnie Brasco" (1997; nominacja do Oscara za Najlepszy Scenariusz Adaptowany) oraz "Harry Potter i Czara Ognia" (2005).

</doc>
<doc id="449547" url="https://pl.wikipedia.org/wiki?curid=449547" title="Borek Sedlák">
Borek Sedlák

Borek Sedlák (ur. 15 czerwca 1981 w Jabloncu nad Nysą jako Vlastibor Sedlák) – czeski skoczek narciarski, reprezentant klubu Dukla Liberec. W 2014 koordynator zawodów z cyklu Letniego Pucharu Kontynentalnego, od 2016 wicedyrektor Pucharu Świata w skokach narciarskich.
Przebieg kariery.
Początki.
W Pucharze Świata zadebiutował w wieku 19 lat w zawodach na skoczni mamuciej w Harrachovie, jednak bez powodzenia. Niedługo później zdobył brązowy medal na uniwersjadzie w Zakopanem. W kolejnych latach startował głównie w Pucharze Kontynentalnym (m.in. 7. i 9. miejsce w konkursach w Ispheming w styczniu 2002). Następne starty w konkursach Pucharu Świata zanotował dopiero w 2004 w Libercu, jednak dwukrotnie nie udało mu się wejść do drugiej serii.
Pierwsze punkty w PŚ.
Pierwszy punkt w Pucharze Świata uzyskał w 2005 w konkursie w Harrachovie (30. miejsce). 29 grudnia 2005 wygrywał konkurs Pucharu Kontynentalnego w Sankt Moritz. Zajął również 4. i 5. miejsce w konkursach w Titisee-Neustadt. Dobre występy zapewniły mu powołanie do reprezentacji na mistrzostwa świata w lotach narciarskich, dostał także szansę kolejnych startów w Pucharze Świata (trzykrotnie zajmując 38. pozycję).
Występ na ZIO w Turynie.
W 2006 nie znalazł się w reprezentacji swojego kraju na zimowe igrzyska olimpijskie w Turynie, co spotkało się z niezadowoleniem przyjaciół i fanów skoczka i wywołało falę krytycznych artykułów. Ostatecznie jednak Sedlák pojechał na igrzyska w miejsce kontuzjowanego Antonína Hájka – wystąpił we wszystkich konkursach, w zawodach indywidualnych zajmując 38. miejsce na skoczni normalnej i 40. na dużej.
Sezon 2007/2008.
Sezon 2007/2008 okazał się najlepszym w jego karierze. Wywalczył sobie miejsce w kadrze przed Turniejem Czterech Skoczni i utrzymał je już do końca sezonu. Siedem razy kwalifikował się do drugiej serii konkursów, najlepsze miejsce zajmując w Libercu – 17. Z dorobkiem 35 punktów zajął 47. miejsce w klasyfikacji końcowej Pucharu Świata, wyprzedzając między innymi swojego rodaka, zdobywcę Kryształowej Kuli z sezonu 2005/2006, Jakuba Jandę.

</doc>
<doc id="449548" url="https://pl.wikipedia.org/wiki?curid=449548" title="Borek Sedlak">
Borek Sedlak



</doc>
<doc id="449558" url="https://pl.wikipedia.org/wiki?curid=449558" title="Poźrzadło (województwo zachodniopomorskie)">
Poźrzadło (województwo zachodniopomorskie)

Poźrzadło (niem. "Klein Spiegel") – uroczysko-dawna miejscowość, nieistniejąca wieś w województwie zachodniopomorskim, w powiecie drawskim, w gminie Kalisz Pomorski nad jeziorem Poźrzadło.
Obecnie znajduje się na terenie poligonu drawskiego. Pod koniec XIX w. majątek Klein Spiegel należał do barona von Wangenheima. Za jego czasów we wsi działała szkoła, ochronka prowadzona przez córkę dziedzica, Cecylię, klub wiejski i kasa Reiffeisena. Do 1966 r. przez wieś prowadziła wąskotorowa linia kolejowa Kozy – Poźrzadło-Dwór. W 1900 r. wieś zamieszkiwało 78 mieszkańców.

</doc>
<doc id="449559" url="https://pl.wikipedia.org/wiki?curid=449559" title="Wiesław Wilczkiewicz">
Wiesław Wilczkiewicz

Wiesław Wilczkiewicz – Muzyk i kompozytor, urodzony w Krakowie.
Współzałożyciel grupy jazz-rockowej „Dżamble”. Występował z kabaretem „Piwnica pod Baranami” i z Ewą Demarczyk.
Komponował piosenki do tekstów Wiesława Dymnego. Występował z Michałem Burano (1967-69).
Współpracował z Jackiem Fedorowiczem i Jerzym Gruzą w programach telewizyjnych: „Małżeństwo doskonałe” „Kariera” i „Runda”. (1969-73). Skomponował muzykę do radiowego programu „60 minut na godzinę”. Autor muzyki do spektaklu teatralnego „Śmierć bohatera” wystawianego w teatrze Stara Prochownia w Warszawie (1973-77). Pięcioletnia współpraca z orkiestrą „Alex Band” (jako muzyk, kompozytor, aranżer). W tym czasie brał udział w sesjach nagraniowych ponad dziesięciu płyt długogrających (Alex Band, VOX, Wojciech Gąssowski, Majka Jeżowska, Maanam, Zbigniew Wodecki, Dżamble, Andrzej Zaucha (1978-84).
W latach 1984-86 był kierownikiem muzycznym Estrady Krakowskiej oraz liderem orkiestry jazzowej „Fly Ensemble”.
Od 1986 roku mieszka w Nowym Jorku. Wyróżniony został za utwór instrumentalny „Kasztan” na festiwalu Midem w Cannes Francja 1986.
W roku 1988 wydał płytę długogrającą wraz z Barbarą Moore „Infinity”. Koncert promocyjny tej płyty w Carnegie Hall w Nowym Jorku (listopad 1988).
Organizator i wykonawca koncertów charytatywnych w Nowym Jorku
(„Gwiazdka dla Joasi” - 1986, koncert dla Z. Jaremki - 1990).
Organizator działalności muzycznej w wielu klubach nowojorskich, m.in.
I-94 i „Fireplace”.
Współorganizator i uczestnik Festiwalu Kultury Polskiej w Centrum Kultury Polsko-Słowiańskiej oraz koncertu Polskiego Baletu i Muzyki (1992-1996). W 1995 dyrektor artystyczny Festiwalu w Amerykańskiej Częstochowie (Doylestown, Pensylwania).

</doc>
<doc id="449571" url="https://pl.wikipedia.org/wiki?curid=449571" title="Tom Riddle">
Tom Riddle



</doc>
<doc id="449573" url="https://pl.wikipedia.org/wiki?curid=449573" title="Podkład (kolej)">
Podkład (kolej)

Podkłady kolejowe – belki poprzeczne do biegu toru, na których za pomocą specjalnych przytwierdzeń mocuje się szyny.
Podkłady mogą być wykonane z różnych materiałów:
Specjalnym rodzajem podkładu kolejowego jest podrozjazdnica (zwana także podrozjezdnicą) – podkład dłuższy od zwykłego, ułożony pod rozjazdem.

</doc>
<doc id="449575" url="https://pl.wikipedia.org/wiki?curid=449575" title="Pyoderma gangrenosum">
Pyoderma gangrenosum



</doc>
<doc id="449581" url="https://pl.wikipedia.org/wiki?curid=449581" title="Ważka płaskobrzucha">
Ważka płaskobrzucha

Ważka płaskobrzucha, ważka płaska ("Libellula depressa") – gatunek owada z rzędu ważek należący do podrzędu ważek różnoskrzydłych i rodziny ważkowatych (Libellulidae). Występuje od Europy po Azję Środkową. Jest blisko spokrewniona z ważką żółtą (rudą).
Są bardzo sprawnymi i szybkimi lotnikami. Potrafią w ciągu sekundy przelecieć ponad 10 metrów. Ubarwienie ciała samców niebieskie, a samic złoto-żółte, z wiekiem brązowiejące. Ciało krępe i spłaszczone. Długość ciała 48 mm, rozpiętość skrzydeł 80 mm. Larwy znoszą krótkotrwałe susze, zakopując się w wilgotnych warstwach dna lub w zalegających je warstwach liści. W Polsce imagines latają od maja do połowy lipca.
W literaturze polskiej XVIII i XIX wieku nazywana była ważką spłaszczoną.
Pokrewieństwo ważki płaskobrzuchej i ważki żółtej z pozostałymi gatunkami z rodzaju "Libellula" jest niejasne. Proponowane jest przeniesienie obydwu gatunków do rodzaju "Ladona", ale wymagane są dokładniejsze badania.

</doc>
<doc id="449588" url="https://pl.wikipedia.org/wiki?curid=449588" title="La Unión (miasto w Salwadorze)">
La Unión (miasto w Salwadorze)

La Unión (znane również jako Ciudad de la Unión, San Carlos de la Unión) – miasto we wschodnim Salwadorze, położone nad zatoką La Unión (hiszp. "Bahía La Unión"), częścią zatoki Fonseca ("Golfo de Fonseca"), w odległości 185 km na wschód od stolicy kraju San Salvadoru. Miasto położone jest u stóp wygasłego wulkanu Conchagua (1225 m n.p.m.). Ośrodek administracyjny departamentu La Unión.
Ludność (2007): 18,0 tys. (miasto), 34,0 tys. (gmina).
La Unión to jeden z trzech głównych (obok La Libertad i Acajutla) portów morskich Salwadoru. Stanowi port wywozu kawy, cukru i bawełny. Rozwinięty przemysł spożywczy i rybołówstwo (również połów żółwi). Kilkanaście kilometrów na wschód od miasta przebiega Droga Panamerykańska.

</doc>
<doc id="449589" url="https://pl.wikipedia.org/wiki?curid=449589" title="La Unión">
La Unión

Zobacz też:

</doc>
<doc id="449590" url="https://pl.wikipedia.org/wiki?curid=449590" title="Optimus S.A.">
Optimus S.A.



</doc>
<doc id="449596" url="https://pl.wikipedia.org/wiki?curid=449596" title="Dante XXI">
Dante XXI

Dante XXI – dziesiąty studyjny album długogrający brazylijskiego zespołu metalowego Sepultura. Inspiracją do nagrania tego koncepcyjnego albumu była Boska komedia Dantego. Utwory na nim zawarte nawiązują kolejno do Nieba, Piekła i Czyśćca. Podczas sesji zespół nagrał 11 premierowych utworów, 4 intra i 2 covery („Screaming for Vengeance” Judas Priest oraz „Scratching The Surface” Sick of It All). Na pierwszy singel wybrano „Convicted in Life”.
Materiał na płytę został nagrany w Trama Studios w São Paulo, mastering odbył się w Sterling Sound Studios w Nowym Jorku, a całość zmiksowano w Mega Studios w São Paulo. Album dotarł do 45. miejsca listy Billboard Independent Albums w Stanach Zjednoczonych sprzedając się w nakładzie 2,3 tys. egzemplarzy w przeciągu tygodnia od dnia premiery. Płyta trafiła ponadto na listy przebojów w Niemczech oraz Francji.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="449597" url="https://pl.wikipedia.org/wiki?curid=449597" title="Raditz">
Raditz



</doc>
<doc id="449602" url="https://pl.wikipedia.org/wiki?curid=449602" title="Konfederacja Systemów Niezależnych">
Konfederacja Systemów Niezależnych

Separatyści, Konfederacja Systemów Niezależnych (ang. "Confederacy of Independent Systems, CIS") – stronnictwo polityczne i wojskowe w fikcyjnym świecie "Gwiezdnych wojen", zmierzające do uzyskania niezależności od władz Republiki Galaktycznej. Ich przywódcą był Hrabia Dooku, a po jego śmierci Generał Grievous.
Ruch separatystyczny powstał z inspiracji Lorda Sithów Dartha Sidiousa jako jedno z narzędzi w jego długofalowym planie obalenia Republiki i zniszczenia Zakonu Jedi. Oficjalnym przywódcą CIS został Dooku, a głównymi jej członkami – organizacje kupieckie i finansowe, które postrzegały możliwość obalenia władzy Senatu Republiki jako okazję do prowadzenia niczym nie ograniczonego handlu, w tym wprowadzania monopoli i działalności kartelowej. Aby zdobyć poparcie dla swoich celów, organizacje te głosiły hasła wyzwolenia ludności Galaktyki spod kontroli skorumpowanej władzy.
W walce separatyści posługiwali się prywatnymi armiami oraz armią droidów bojowych, a także oddziałami droideków. 
Federacja Handlowa – kontroluje frachtowce, porty i stacje przesiadkowe na wszystkich galaktycznych szlakach handlowych. Wspiera ją armia droidów bojowych działających pod przykrywką zabezpieczenia szlaków handlowych. Wyżsi urzędnicy brutalnie wykorzystujący swą władze wydają się nietykalni.
InterGalaktyczny Klan Bankowy – ma swoją siedzibę na Muunilinst. To potężny klan, którym kieruje kilka starych rodzin bankowców. Jego ostrożny przewodniczący San Hill spogląda na wszystko z finansowego punktu widzenia i wspiera obie strony konfliktu.
Gildia Kupiecka – stara się kontrolować korporacje zajmujące się wydobyciem surowców. Coraz częściej też wymusza opłaty za ochronę, posługując się do tego prywatną armią. Gildia osiąga maksymalny zysk, nie dopuszczając do rozwijania się alternatywnych technologii, a także przekupując urzędników i senatorów, by taryfami kontrolowali rynek.
Sojusz Korporacyjny – to ciało przedstawicielskie głównych potęg handlowych galaktyki. Jako głowa największej korporacji Passel Argente zajmuje fotel prezesa Sojuszu.
Unia Technokratyczna – to organizacja kierowana przez Wata Tambora. Zapewniają Separatystom nowe technologie.
Najważniejsi członkowie.
Ważną rolę odgrywał również arcyksiążę plantety Geonosis – Poggle the Lesser (inaczej: Poggle Mniejszy).
Armie Separatystów:
Federacja - statek Federacji Handlowej. Wielkich frachtowców federacji typu Lucrehulk nie zaprojektowano do lądowań, jednak statki główne mogą się odłączyć i same zejść do lądowania. Uzbrojenie: 42 poczwórne działa laserowe (wersja sprzed Wojen Klonów); 185 poczwórnych dział laserowych, 520 dział laserowych, 51 turbolaserów (wersja z okresu Wojen Klonów), tysiące droidów bojowych. Federacja posiadała również bezzałogowe myśliwce typu "Vulture".
Sojusz - roboczołgi sojuszu Korporacyjnego. Gdy należące do Sojuszu korporacje stają wobec sprzeciwu, wtedy te ślimakopodobne maszyny wkraczają do akcji. Można zobaczyć je podczas bitwy na Kashyyyk.
Gildia - karłowate roboty pająki. Armia robotów należąca do gildii została zbudowana z myślą o przemieszczaniu się po bezdrożach. Te mordercze roboty nękają wszystkich, którzy prowadzą własne operacje i nie chcą opłacać ochrony. Armie robotów pająków pojawiły się w bitwie na Geonosis.
Klan Bankowy - roboty-wyrzutnie. Błyskawicznie wkraczają do akcji, by zniechęcić tych, którzy mogliby próbować zlekceważyć zobowiązania wobec Klanu. Mordercze wyrzutnie pocisków posyłają w powietrze „ostatnie zawiadomienia”. Zobaczyć je można w bitwie na Geonosis do tego dołącza jeszcze Galaktyczna fregata. Podobnie jak inne jednostki wchodzące w skład prywatnej armii Intergalaktycznego Klanu Bankowego fregata typu Munificent została stworzona z myślą o zabezpieczaniu interesów, ściąganiu długów i zdobywaniu nowych klientów. Liczący 825 metrów długości okręt był owocem szczytowej paranoi najwyższych członków Klanu i wyrazem ich obaw przed piratami oraz Republiką, która czyhała na ich pieniądze. Pojawiła się w bitwie pod Coruscant. Uzbrojenie: 2 ciężkie działa turbolaserowe, 26 podwójnych turbolaserów, 20 lekkich turbolaserów, 38 dział laserowych, 2 działa jonowe.
Unia Technokratyczna - ma w zanadrzu olbrzymie ilości superdroidów bojowych. W posiadanie wchodzą także promy, które można zobaczyć w bitwie na Geonosis.
W Epizodzie I Federacja Handlowa dokonała inwazji na planetę Naboo rządzoną wówczas przez królową Amidalę, którą wówczas porwali. Jednak jej inwazja ostatecznie zakończyła się klęską i w konsekwencji procesem wicekróla Nute’a Gunraya
W Epizodzie II, CIS, po zleceniu przez Gunraya zamachu na królową Amidalę, rozpoczyna długoletnie Wojny klonów bitwą z rycerzami Jedi i oddziałami Republiki w pobliżu swojej bazy na Geonosis, doprowadzając do śmierci wielu rycerzy Jedi.
W Epizodzie III przywódcy Separatystów, w tym Nute Gunray, Wat Tambor, Shu Mai, Poggle Mniejszy i San Hill po śmierci hrabiego Dooku zostali przerzuceni przez generała Grievousa na planetę Mustafar. Tam zostali później zabici przez Dartha Vadera na rozkaz Imperatora Palpatine’a, dla którego separatyści przestali już być potrzebni.

</doc>
<doc id="449603" url="https://pl.wikipedia.org/wiki?curid=449603" title="True Audio">
True Audio

TTA () – darmowy kodek bezstratnej kompresji dźwięku w czasie rzeczywistym, którego twórcą jest Aleksander Djourik. TTA obsługuje wielokanałowe 8-, 16- i 24-bitowe dane audio. Kompresja jest bezstratna, co oznacza, że po dekompresji sygnał jest identyczny z sygnałem źródłowym – żadna część danych nie jest tracona. Oszczędność miejsca zajmowanego przez plik zależy od typu muzyki i wynosi od 30% do 70% wielkości oryginału. Algorytm kodowania opiera się na prognozowaniu adaptacyjnym.

</doc>
<doc id="449606" url="https://pl.wikipedia.org/wiki?curid=449606" title="Henryk Hoser">
Henryk Hoser

Henryk Franciszek Hoser (ur. 27 listopada 1942 w Warszawie, zm. 13 sierpnia 2021 tamże) – polski duchowny rzymskokatolicki, pallotyn, lekarz, misjonarz, wizytator apostolski w Rwandzie w latach 1994–1996, arcybiskup ad personam od 2005 sekretarz pomocniczy Kongregacji ds. Ewangelizacji Narodów i przewodniczący Papieskich Dzieł Misyjnych w latach 2005–2008, biskup diecezjalny warszawsko-praski w latach 2008–2017, od 2017 arcybiskup senior diecezji warszawsko-praskiej, wizytator apostolski w Medziugoriu w latach 2018–2021.
Życiorys.
Młodość i wykształcenie.
Urodził się 27 listopada 1942 w Warszawie w rodzinie Hoserów, warszawskich ogrodników. Matka Halina zd. Zabłońska pochodziła z Chojnic, ojciec Janusz i dziadek Henryk zginęli w powstaniu warszawskim rozstrzelani przez Niemców w czasie rzezi Woli. Miał starszą siostrę Julię, doktor habilitowaną, specjalistkę w zakresie genetyki i hodowli roślin.
Ukończył Liceum Ogólnokształcące im. Tomasza Zana w Pruszkowie. W latach 1960–1966 odbył studia na Wydziale Lekarskim Akademii Medycznej w Warszawie. W ich trakcie pełnił funkcję przewodniczącego Uczelnianego Sądu Koleżeńskiego Zrzeszenia Studentów Polskich. Od 1966 do 1968 pracował w Akademii w Zakładzie Anatomii Prawidłowej na stanowisku asystenta, zaś w następnym roku jako lekarz prowadzący oddziału internistycznego w szpitalu rejonowym w Ziębicach.
W 1969 wstąpił do stowarzyszenia apostolskiego pallotynów. 8 września 1970 złożył pierwszą profesję zakonną. Studia filozoficzno-teologiczne odbył w latach 1969–1974 w Wyższym Seminarium Stowarzyszenia Apostolstwa Katolickiego w Ołtarzewie. W seminarium współtworzył Koło Misyjne, mające na celu codzienną modlitwę za misje i misjonarzy, a także przewodniczył Radzie Alumnów. W wolnym czasie, aby nie stracić praktyki lekarskiej, za zgodą przełożonych pracował w szpitalu jako lekarz. Święceń prezbiteratu udzielił mu 16 czerwca 1974 biskup pomocniczy warszawski Władysław Miziołek.
Następnie udał się do Paryża, gdzie ukończył kurs języka francuskiego w Alliance Française oraz kurs medycyny tropikalnej w CHU Pitié-Salpêtrière i w szpitalu Claude Bernard.
Prezbiter.
W 1975 wyjechał na misję do Rwandy. Pełnił tam funkcje duszpasterza, proboszcza, animatora duszpasterstwa rodzinnego, organizatora sesji formacji apostolstwa świeckich, promotora apostolstwa słowa drukowanego. W 1978 założył w Kigali Centrum Zdrowia Gikondo, a także Rwandyjską Akcję Rodzinną mającą na celu upowszechnianie naturalnych metod planowania rodziny. Był przewodniczącym Związku Stowarzyszonych Ośrodków Medycznych w Kigali, a także kierownikiem Centrum Monitoringu Epidemii AIDS, programu opieki psychomedycznej i socjalnej chorych na AIDS. Przez kilka lat pełnił funkcję sekretarza komisji ds. zdrowia oraz komisji ds. rodziny rwandyjskiego episkopatu. Zarzuca się mu, że w tym czasie był „częścią establishmentu” reżimu Rwandy, aczkolwiek na jego obronę przytaczany jest argument, że w tym czasie nie piastował żadnego ważnego stanowiska w strukturach kościelnych w Rwandzie i nie miał realnego wpływu na sytuację w tym kraju. W czasie ludobójstwa (kwiecień–lipiec 1994) nie był obecny w Rwandzie. We wrześniu 1993 wyjechał z niej w celu odbycia roku formacyjnego. Przebywał w Jerozolimie, następnie na stażu ultrasonografii w Szpitalu Bródnowskim w Warszawie, w końcu na intensywnym kursie języka włoskiego w Rzymie. W 1994 był uczestnikiem Synodu Specjalnego dla Afryki w charakterze eksperta w dziedzinie rozwoju i problemów rodziny. 13 lipca 1994 na czas nieobecności nuncjusza apostolskiego został mianowany wizytatorem apostolskim w Rwandzie. Funkcję w afrykańskim państwie pełnił po zakończeniu wojny domowej od sierpnia 1994 do marca 1996. Od 1981 zajmował stanowisko przełożonego Delegatury Misyjnej Księży Pallotynów w Rwandzie. W latach 1988–1991 był przełożonym nowo utworzonej regii, w skład której wchodziły Rwanda, Zair i Belgia. Objął również urząd przewodniczącego Konferencji Wyższych Przełożonych Zakonnych w Rwandzie.
Po powrocie z Afryki był w latach 1996–2003 przełożonym Regii Stowarzyszenia Apostolstwa Katolickiego we Francji oraz członkiem Rady Misyjnej Konferencji Wyższych Przełożonych Zakonnych we Francji. W 2004 objął funkcję rektora Pallotyńskiej Prokury Misyjnej w Brukseli.
W 2001 współzakładał Federację Afrykańskiej Akcji Rodzinnej, w której pełnił funkcję sekretarza.
Biskup.
22 stycznia 2005 papież Jan Paweł II mianował go arcybiskupem tytularnym Tepelty i jednocześnie sekretarzem pomocniczym Kongregacji ds. Ewangelizacji Narodów oraz przewodniczącym Papieskich Dzieł Misyjnych. Święcenia biskupie otrzymał 19 marca 2005 w kaplicy Papieskiego Kolegium Urbanianum w Rzymie. Udzielił mu ich kardynał Crescenzio Sepe, prefekt Kongregacji Ewangelizacji Narodów, któremu asystowali arcybiskup Stanisław Dziwisz, sekretarz Jana Pawła II, i arcybiskup metropolita Kigali Thaddée Ntihinyurwa. Jako zawołanie biskupie przyjął słowa „"Maior est Deus"” ("Bóg jest większy").
24 maja 2008 papież Benedykt XVI mianował go biskupem diecezjalnym diecezji warszawsko-praskiej, pozostawiając mu tytuł arcybiskupa. Ingres do bazyliki katedralnej św. Michała i św. Floriana w Warszawie, w trakcie którego kanonicznie objął diecezję, odbył 28 czerwca 2008. We wrześniu 2013 media podały, że nie odwołał ani nie ograniczył w posłudze duszpasterskiej podległego mu proboszcza parafii na Tarchominie pomimo ciążących na nim zarzutów prokuratorskich o molestowanie seksualne ministrantów, a także skazującego wyroku sądu pierwszej instancji. Kapłan został odwołany z urzędu dopiero po ujawnieniu sprawy przez media. Decyzję o niezawieszeniu duchownego w czynnościach tłumaczono odległością czasową od zarzucanych mu czynów i brakiem bezpośredniego zagrożenia w związku z niepodejmowaniem przez niego pracy z małoletnimi. 8 grudnia 2017 papież Franciszek przyjął jego rezygnację z urzędu biskupa diecezjalnego warszawsko-praskiego.
W strukturach Konferencji Episkopatu Polski został przewodniczącym Zespołu Ekspertów ds. Bioetycznych, wszedł w skład Komisji Duszpasterstwa, Komisji ds. Misji i Rady ds. Rodziny, a w 2014 został wybrany do Rady Stałej jako biskup diecezjalny. Objął ponadto funkcję członka Rady Fundacji „Dzieło Nowego Tysiąclecia”.
4 lipca 2009 Benedykt XVI mianował go konsultorem Kongregacji ds. Ewangelizacji Narodów. W tym samym roku decyzją papieża został mianowany uczestnikiem zgromadzenia specjalnego II Synodu dla Afryki. W 2015 wziął udział w synodzie biskupów na temat rodziny. W 2017 papież Franciszek zlecił mu udanie się do Medziugoria w charakterze specjalnego wysłannika Stolicy Apostolskiej w celu rozpoznania sytuacji duszpasterskiej i potrzeb pielgrzymów, a także wskazania ewentualnych inicjatyw duszpasterskich do podjęcia w przyszłości. 31 maja 2018 został mianowany przez papieża Franciszka wizytatorem apostolskim o charakterze specjalnym dla parafii w Medziugoriu. 22 lipca 2018 uroczystą Eucharystią zainaugurował posługę w Medziugoriu.
Konsekrował biskupów pomocniczych warszawsko-praskich: Marka Solarczyka (2011) i Jacka Grzybowskiego (2020). Ponadto był współkonsekratorem podczas sakr nuncjuszy apostolskich w krajach afrykańskich: George′a Antonysamy′ego (2005) i Michaela Blume′a (2005), a także arcybiskupa metropolity białostockiego Tadeusza Wojdy (2017).
W 2021 był kilkukrotnie hospitalizowany. Zmarł 13 sierpnia 2021 w Centralnym Szpitalu Klinicznym MSWiA w Warszawie. 20 sierpnia 2021 po mszy pogrzebowej w bazylice katedralnej św. Michała Archanioła i św. Floriana Męczennika w Warszawie został pochowany w znajdującej się w jej podziemiach krypcie.
Odznaczenia i wyróżnienia.
6 listopada 2015 prezydent RP Andrzej Duda odznaczył go Krzyżem Wielkim Orderu Odrodzenia Polski. Prezydent RP Aleksander Kwaśniewski postanowieniem z 22 maja 2002 nadał mu Krzyż Oficerski Orderu Zasługi Rzeczypospolitej Polskiej. Postanowieniem prezydenta Portugalii Aníbala Cavaco Silvy z 1 września 2008 został odznaczony Orderem Zasługi II klasy.
W 2011 otrzymał tytuł honorowego obywatela Warszawy.
Został laureatem Nagrody im. ks. bp. Romana Andrzejewskiego za rok 2019.

</doc>
<doc id="449611" url="https://pl.wikipedia.org/wiki?curid=449611" title="Mulatka">
Mulatka



</doc>
<doc id="449613" url="https://pl.wikipedia.org/wiki?curid=449613" title="Proces beatyfikacyjny">
Proces beatyfikacyjny



</doc>
<doc id="449616" url="https://pl.wikipedia.org/wiki?curid=449616" title="La Libertad">
La Libertad



</doc>
<doc id="449626" url="https://pl.wikipedia.org/wiki?curid=449626" title="Ilopango">
Ilopango



</doc>
<doc id="449628" url="https://pl.wikipedia.org/wiki?curid=449628" title="Grzegorz Palka">
Grzegorz Palka

Grzegorz Wincenty Palka (ur. 8 maja 1950 w Łodzi, zm. 12 lipca 1996 w Złotnikach) – polski samorządowiec, działacz opozycji w okresie PRL, prezydent Łodzi (1990–1994), przewodniczący Rady Miejskiej w Łodzi (1994–1996).
Życiorys.
Ukończył studia na Wydziale Chemicznym Politechniki Łódzkiej. Był pracownikiem naukowym tej uczelni w Instytucie Barwników (do 1983) i Instytucie Włókien Chemicznych (od 1985).
W 1980 wstąpił do „Solidarności”, wszedł w skład prezydium Komisji Krajowej związku. Po wprowadzeniu stanu wojennego 13 grudnia 1981 został internowany, rok później tymczasowo aresztowany. Zwolniono go w połowie 1984 w związku z amnestią.
W 1989 znalazł się wśród założycieli Zjednoczenia Chrześcijańsko-Narodowego, pełnił funkcję prezesa zarządu regionalnego tego ugrupowania. Współtworzył także Łódzkie Porozumienie Obywatelskie. W 1990 został wiceprezydentem Łodzi. W tym samym roku objął urząd prezydenta tego miasta, który zajmował do 1994. Później stanął na czele Rady Miejskiej w Łodzi.
Zginął 12 lipca 1996 w wypadku samochodowym w Złotnikach koło Poddębic; w wypadku tym poniósł śmierć również jego syn Dominik. Pochowany w Alei Zasłużonych na Cmentarzu Komunalnym Doły (kwatera XXVIII, rząd 16, grób 16).
Odznaczenia, wyróżnienia i upamiętnienie.
Zarządzeniem prezydenta RP na uchodźstwie Ryszarda Kaczorowskiego w 1990 został odznaczony Krzyżem Kawalerskim Orderu Odrodzenia Polski. Pośmiertnie odznaczony Krzyżem Komandorskim z Gwiazdą Orderu Odrodzenia Polski (w 2006 przez prezydenta RP Lecha Kaczyńskiego) oraz Krzyżem Wolności i Solidarności (w 2017 przez prezydenta RP Andrzeja Dudę), a także wyróżniony Medalem za Zasługi w Walce o Niepodległość Polski i Prawa Człowieka 13 XII 1981 – 4 VI 1989 (2001).
W 1997 stowarzyszenie Liga Krajowa ustanowiło nagrodę jego imienia przyznawaną za działalność samorządową. W 2007 część ulicy Strykowskiej w Łodzi (ok. 1,5 km od ronda Solidarności do ulicy Wojska Polskiego) przemianowano na aleję Grzegorza Palki.

</doc>
<doc id="449632" url="https://pl.wikipedia.org/wiki?curid=449632" title="La Libertad (miasto w Salwadorze)">
La Libertad (miasto w Salwadorze)

La Libertad – miasto w południowym Salwadorze, w departamencie La Libertad. Położone jest na wybrzeżu Oceanu Spokojnego, około 30 km na południe od stolicy kraju San Salvadoru. Współrzędne geograficzne: . Ludność (2007): 23,1 tys. (miasto), 36,0 tys. (gmina).
La Libertad to jeden z trzech głównych (obok Acajutla i La Unión) portów morskich Salwadoru. Port w La Libertad stracił nieco na znaczeniu po powstaniu portu w Acajutla.

</doc>
<doc id="449633" url="https://pl.wikipedia.org/wiki?curid=449633" title="Ważka czteroplama">
Ważka czteroplama

Ważka czteroplama ("Libellula quadrimaculata") – gatunek owada z rzędu ważek należący do podrzędu ważek różnoskrzydłych i rodziny ważkowatych (Libellulidae). Występuje na półkuli północnej – od Europy po Kamczatkę i Japonię, w Maroku (Afryka Północna) oraz w Ameryce Północnej. W Polsce jest gatunkiem bardzo pospolitym. Zasiedla wszystkie typy wód, zwłaszcza stojące. Jest gatunkiem terytorialnym. Osobniki obydwu płci są jednakowo ubarwione.
Długość ciała 45 mm, rozpiętość skrzydeł 76 mm. W Polsce imagines latają od końca kwietnia do połowy sierpnia.

</doc>
<doc id="449635" url="https://pl.wikipedia.org/wiki?curid=449635" title="Góry Opawskie">
Góry Opawskie

Góry Opawskie (, ) (332.63) – mezoregion wchodzący w skład pasma górskiego Jesioników (cz. "Jeseníky"), w Sudetach Wschodnich, w Czechach i częściowo w Polsce z najwyższym szczytem: Příčný vrch (pol. "Góra Poprzeczna"), położonym na terenie Czech. Za najwyższą górę polskiej części Gór Opawskich przyjmuje się Biskupią Kopę.
Położenie.
W Czechach Góry Opawskie graniczą: od zachodu z Przedgórzem Paczkowskim (cz. "Žulovská pahorkatina") i Górami Złotymi (cz. "Rychlebské hory"), od południowego zachodu z Wysokim Jesionikiem (cz. "Hrubý Jeseník") i od południa z Niskim Jesionikiem (cz. "Nízký Jeseník").
Natomiast w Polsce Góry Opawskie ograniczone są krętą linią: Głuchołazy – Moszczanka – Łąka Prudnicka – Prudnik – Trzebina – Skrzypiec – Krzyżkowice – Dobieszów – Mokre – Zopowy – Zubrzyce – Lewice – Michałkowice – Bliszczyce. Graniczą tu z Płaskowyżem Głubczyckim, a na północnym zachodzie z Przedgórzem Paczkowskim. Masyw Hranicznego Wierchu oddzielony jest od pozostałej polskiej części Gór Opawskich granicą państwową, która ma tu wyjątkowo zawikłany przebieg. Jest to najdalej na wschód położony na obszarze Polski fragment Sudetów.
Podział Gór Opawskich.
Podział fizycznogeograficzny Sudetów Wschodnich (w tym i Gór Opawskich) przy znacznej odrębności metodologii stosowanej w Polsce oraz w Czechach i jednocześnie nieuwzględnianiu kryteriów genetycznych geomorfologiczno-geologicznych, budzi wśród geomorfologów spore kontrowersje i rozbieżności. Efektem prowadzonych sporów są korekty granic Gór Opawskich, zarówno części polskiej, jak i czeskiej.
Biorąc pod uwagę położenie, pochodzenie i strukturę rzeźby terenu oraz budowę geologiczną, a także warunki ekologiczno-krajobrazowe i formy antropopresji Góry Opawskie według polskich geomorfologów (dr Krzysztof Badora) podzielono na 7 mikroregionów fizyczno-geograficznych, z których 3 są częściowo zlokalizowane na terenie Polski:
Polski obszar Gór Opawskich.
Polski obszar Gór Opawskich składa się z następujących części:
Masyw Parkowej Góry jest położony na południowy zachód od Głuchołaz. Od północy, od Przedgórza Paczkowskiego oddziela go przełomowa dolina Białej Głuchołaskiej, od wschodu, od masywów Biskupiej Kopy i Olszaka, szerokie obniżenie potoku Klenicy z miejscowością Konradów. Rozciąga się z północy na południe z następującymi szczytami: Przednią Kopą (495 m n.p.m.), Średnią Kopą (543 m n.p.m.) i Tylną Kopą (535 m n.p.m.). Pasmo prawie w całości porośnięte lasami. Na Przedniej Kopie znajduje się kaplica. Kiedyś było tu schronisko, potem restauracja.
Najwyższy masyw Biskupiej Kopy ogranicza od północy przełomowa dolina Złotego Potoku, a od wschodu obniżenie w którym rozłożyła się Wieszczyna (Nowa Wieś). Tu znajduje się najwyższy szczyt Gór Opawskich leżący na terenie Polski, Biskupia Kopa, na której istnieje wieża widokowa a do 2007 funkcjonowało turystyczne przejście graniczne.
Niewielki masyw Olszaka, leżący na północ od masywu Biskupiej Kopy, ciągnie się z zachodu na wschód. Drugim poza Olszakiem (453 m n.p.m.) wzniesieniem jest Krzyżówka (427 m n.p.m.). Częściowo porośnięty lasami. Znajdują się tu dwa zalane wodą wyrobiska dawnych kamieniołomów: „Żabie Oczko” i „Morskie Oczko”. U podnóża czynny jest kamieniołom fyllitów: „Kopalnia Dewon”.
W dolinie Złotego Potoku rozłożyły się najbardziej znane miejscowości Gór Opawskich: Jarnołtówek i Pokrzywna.
Masyw Długoty leży pomiędzy Wieszczyną, Łąką Prudnicką, Prudnikiem i Trzebiną. Prawie w całości jest zalesiony. Znajduje się tu czynny kamieniołom szarogłazów „Dębowiec” oraz kilka starych, zarośniętych łomów.
Masyw Lipowca rozciąga się między Trzebiną, Skrzypcem a Krzyżkowicami. Posuwając się wzdłuż granicy na wschód, pasmo powoli opada, kończąc się na wzniesieniu Wężowa (362 m n.p.m.).
Rozległy, położony najdalej na południowy wschód masyw Hranicznego Wierchu jest oddzielony od pozostałej części polskich Gór Opawskich fragmentem czeskiego Śląska i doliną Osobłogi. Jest on położony na południowy zachód od Głubczyc. W miejscowości Pietrowice znajduje się drogowe przejście graniczne do Czech, prowadzące do Karniowa (cz. "Krnov").
Natomiast prof. Stanisław Koziarski i dr Krzysztof Badora zaproponowali w 2008 roku następujący podział polskiej części Gór Opawskich:
Czeski obszar Gór Opawskich.
W podziale geomorfologicznym Gór Opawskich, w części leżącej w Czechach – według czeskich geomorfologów – zaproponowanym przez prof. Jaromíra Demka wyróżnia się następujące cztery jednostki podrzędne (mikroregiony):
Ochrona przyrody.
Na terenie pasma znajduje się Park Krajobrazowy Góry Opawskie z licznymi zabytkami kultury i przyrody oraz Obszar Chronionego Krajobrazu Rejon Mokre - Lewice.
Budowa geologiczna.
Pod względem geologicznym Góry Opawskie składają się z dwóch odrębnych części. Są miejscem zderzenia się dwóch bloków zwanych terranami: Moldanovicum i Brunovistulicum.
Masyw Parkowej Góry zbudowany jest ze skał metamorficznych: gnejsów, łupków łyszczykowych (w Głuchołazach znajduje się miejsce z wychodnią łupków zawierających almandyny i staurolit) oraz amfibolitów, kwarcytów. W miejscowości Podlesie znajduje się wychodnia granitu.
Pozostała część jest zbudowana ze skał osadowych i słabo zmetamorfizowanych, tzw. morska facja klastyczna "kulmu", powstałych w górnym dewonie i dolnym karbonie (turnej – wizen). Posuwając się od zachodu ku wschodowi odsłaniają się coraz młodsze ogniwa. W tym samym kierunku słabnie stopień metamorfizmu. Masywy Biskupiej Kopy i Olszaka są zbudowane z fyllitów (powstałych głównie z iłowców, mułowców i zlepieńców) tworząc obecnie przepięknie sfałdowane metaiłowce, metamułowce i metazlepieńce, oraz w okolicach Pokrzywnej można znaleźć owoce płytkiego metamorfizmu facji epi w postaci zmetamorfizowanych bazaltów i diabazów – zieleńców, należących do tzw. "warstw andelskohorskich". Dalej na wschód występują piaskowce, zlepieńce, szarogłazy, mułowce, lokalnie łupki kwarcowe i wapienie. Należą one do warstw "hornobeneszowskich" i "morawickich".
Wody.
Od zachodu i północnego zachodu Góry Opawskie ogranicza Biała Głuchołaska (cz. "Bělá Jesenická" lub "Bělá"), prawy dopływ Nysy Kłodzkiej. W poprzek nich płyną: Złoty Potok i Osobłoga. Granicę południowo-wschodnią wyznacza Opawa (cz. "Opava"). Północną granicę wyznacza Prudnik, który swoje początki bierze pomiędzy miejscowościami Charbielin i Jarnołtówek. Uzupełnieniem sieci potoków są dopływy rzeki Prudnik: Brunatny potok, Trzebiński potok, dopływ Złotego potoku, Zamecki potok oraz dwa dopływy Białej: Kletnica i Sarni potok.
Informacje dodatkowe.
Obszar Gór Opawskich, w przeszłości określano popularnie jako "Górnośląski Zakątek Górski" (niem. "Oberschlesische Gebirgsecke"), ponieważ był on jedynym obszarem z górami na Górnym Śląsku należącymi do Niemiec.
Z Górami Opawskimi wiąże się wiele tajemnic (związanych ze znajdującymi się tu złożami złota oraz zaginionym miastem Rosenau).

</doc>
<doc id="449636" url="https://pl.wikipedia.org/wiki?curid=449636" title="Ważka żółta">
Ważka żółta

Ważka żółta, ważka ruda ("Libellula fulva") – gatunek owada z rzędu ważek należący do podrzędu ważek różnoskrzydłych i rodziny ważkowatych (Libellulidae). Jest blisko spokrewniona z ważką płaskobrzuchą. Występuje w Europie, od pojedynczych stanowisk na Półwyspie Iberyjskim po Kaukaz i Morze Kaspijskie. W Polsce występuje głównie w północnej i wschodniej części kraju. Preferuje cieki wolno płynące, otoczone wysoką wodną roślinnością, chociaż zasiedla również takie środowiska jak stawy rybne, czy zarośnięte trzciną jeziora. Pomimo szerokiego zasięgu występowania pospolity jest tylko lokalnie. 
Wygląd samca zmienia się wraz z rozwojem: z jaskrawopomarańczowego w niedługim okresie po przeobrażeniu zmienia się z czasem w osobnika o czarnym tułowiu i szaroniebieskim odwłoku z czarnym zakończeniem. Młode, matowopomarańczowe samice także zmieniają z wiekiem kolor na znacznie ciemniejszy, brązowy. U dorosłych samców często widoczne są czarne ślady na 5–6 segmencie odwłoka wskazując miejsca, w które wczepione były nogi samicy podczas kopulacji.
Całkowita długość ciała: 42–45 mm, tylnego skrzydła: 32–38 mm. Rozpiętość skrzydeł 80 mm. W Polsce imagines latają od maja do lipca.
Samce przesiadują na roślinności nadwodnej, staczając między sobą krótkie walki.
Jedna z anglojęzycznych nazw ważki żółtej to "Blue Chaser", co wskazuje na jej niebieski kolor. Nazwa polska pochodzi od samicy lub młodego samca (zabarwienie w odcieniach koloru pomarańczowego), zaś ta druga od dojrzałego samca (niebieski odwłok).
Pokrewieństwo ważki żółtej i ważki płaskobrzuchej z pozostałymi gatunkami z rodzaju "Libellula" jest niejasne. Proponowane jest przeniesienie obydwu gatunków do rodzaju "Ladona", ale wymagane są dokładniejsze badania.

</doc>
<doc id="449642" url="https://pl.wikipedia.org/wiki?curid=449642" title="Ilopango (jezioro)">
Ilopango (jezioro)

Ilopango (hiszp. "Lago de Ilopango") – jezioro pochodzenia wulkanicznego, położone w środkowej części Salwadoru, kilkanaście kilometrów na wschód od stolicy kraju San Salvadoru. Położone jest na granicy trzech departamentów: San Salvador, La Paz i Cuscatlán. Jest to największe jezioro tego kraju (inne większe jeziora to Guija i Coatepeque). Zajmuje powierzchnię 72 km². Ma 15 km długości i 8 km szerokości. Położone jest na wysokości 442 m n.p.m.
Jezioro wypełnia większą część rozległej kaldery, która powstała w wyniku gwałtownej erupcji prawdopodobnie w V wieku n.e (tzw. erupcja Terra Blanca Joven) Niektóre źródła, jako okres wybuchu, podają lata 250–260 n.e., uznawane również za granicę między okresem preklasycznym i klasycznym . Brzegi powstałej wówczas kaldery wznoszą się na wysokość 150–500 m nad jej dnem. Opad materiału piroklastycznego przyczynił się prawdopodobnie do zniszczenia miast wczesnej cywilizacji Majów. Po tej erupcji dochodziło do jedynie niewielkich wybuchów, których pozostałością są liczne kopuły wulkaniczne. Ostatnie erupcja, jedyna w czasach historycznych, miała miejsce w latach 1879–1880. Powstał wówczas grupa niewielkich wysp Cerros Quemados. Obniżył się wówczas poziom wód jeziora, które zaczęły odpływać rzeką Jibao. W 1928 odpływ zmniejszył się, a podnoszące się wody jeziora zniszczyły nadbrzeżne domostwa.
Miejscowości na zachodnim brzegu jezioro (m.in. miasto Ilopango) to ważne ośrodki turystyczne, zwłaszcza sportów wodnych, dla wielu mieszkańców aglomeracji stołecznej.

</doc>
<doc id="449643" url="https://pl.wikipedia.org/wiki?curid=449643" title="Lecicha pospolita">
Lecicha pospolita

Lecicha pospolita ("Orthetrum cancellatum") – gatunek owada z rzędu ważek należący do podrzędu ważek różnoskrzydłych i rodziny ważkowatych (Libellulidae). Występuje w Europie, Azji i północno-zachodniej Afryce.
Jeden z najpospolitszych gatunków w Polsce. Brak plamek nasadowych na skrzydłach, a pterostygmy są brunatne. Obie płcie mają skrzydła przezroczyste. Ubarwienie samców brunatne, z niebieskim nalotem na odwłoku, na końcu ciemnym. U samic tułów i odwłok są żółte z ciemnym rysunkiem. Rozpiętość skrzydeł wynosi 80 mm, długość ciała ok. 50 mm. Imagines latają od maja do sierpnia.

</doc>
<doc id="449646" url="https://pl.wikipedia.org/wiki?curid=449646" title="It Happened at the World's Fair">
It Happened at the World's Fair



</doc>
<doc id="449647" url="https://pl.wikipedia.org/wiki?curid=449647" title="Wzdęcie">
Wzdęcie

Wzdęcie, bębnica (łac. "meteorismus", ) – objaw chorobowy związany z obecnością nadmiernej ilości gazów w jelitach, odczuwany przez pacjenta jako uczucie wypełnienia jelit gazem. Jest to jeden z najczęściej występujących objawów ze strony układu pokarmowego.
Epidemiologia.
Ocenia się, że okresowo wzdęcia brzucha występują u 10–30% dorosłych; dwukrotnie częściej u kobiet (często podczas miesiączki). Objaw ten zazwyczaj ulega nasileniu po posiłkach. Około 24% osób z wzdęciami brzucha nie stwierdza przy tym powiększenia obwodu brzucha.
Etiologia.
Wzdęcie brzucha stwierdza się najczęściej w następujących schorzeniach i stanach:
Patogeneza.
W jelitach człowieka znajduje się ok. 200 ml gazu, a średnio z jelit wydalane jest ok. 600 ml gazu na dobę.
W wyniku wewnątrzjelitowej produkcji powstają metan, wodór i dwutlenek węgla. Dwutlenek węgla powstaje wskutek reakcji zobojętniania zasadowego soku trzustkowego, przez kwaśne składniki soku żołądkowego oraz kwasy pochodzące z pożywienia lub powstałe w wyniku procesów trawienia (np. kwasy tłuszczowe). Metan i wodór powstają wskutek bakteryjnych procesów fermentacyjnych w świetle jelita grubego. Poza tym w skład gazów jelitowych wchodzą: azot oraz śladowe ilości siarkowodoru, amoniaku, pochodnych skatolu i indolu oraz lotnych kwasów tłuszczowych.
Gazy w przewodzie pokarmowym pojawiają się: wskutek połykania powietrza wraz z pokarmem, z produkcji wewnątrzjelitowej lub z dyfuzji z krwi. Część powietrza dostającego się do żołądka wydostaje się z niego z powrotem przez odbijanie, część natomiast przedostaje się do dalszej części przewodu pokarmowego.
Objawy związane z wzdęciem to ból brzucha o charakterze kolkowym bądź kurczowym i uwalnianie gazów jelitowych, często o nieprzyjemnym zapachu. Gdy wzdęciu towarzyszy biegunka i/lub nadmierne parcie na stolec można podejrzewać biegunkową postać zespołu jelita drażliwego. W diagnostyce należy jednak poszukiwać przyczyn organicznych i metabolicznych (np. nietolerancji laktozy lub fruktozy). Wzdęcie jako objaw podmiotowy jest odczuciem subiektywnym. W części przypadków można obiektywizować tą dolegliwość przez pomiar obwodu brzucha (po wykluczeniu innych przyczyn takich jak obecność płynu w jamie otrzewnej czy guza w jamie brzusznej).
Często u pacjentów, którzy skarżą się na tę dolegliwość, badania stwierdzają prawidłową objętość gazów, a pierwotną przyczyną dolegliwości brzusznych są zaburzenia czynności motorycznej przewodu pokarmowego.
Wzdęcie czynnościowe.
Podział zaburzeń czynnościowych według kryteriów rzymskich III definiuje objaw kliniczny o nazwie „wzdęcie czynnościowe”.
Kryteria diagnostyczne:
Diagnostyka wzdęć.
Wywiad.
Dane z wywiadu mogą wskazywać na czynnościowe tło tej dolegliwości (np. bóle brzucha i kurcze jelit, nudności, jadłowstręt, zaparcia, częste oddawanie gazów) lub organiczne (np. gorączka, wymioty, spadek masy ciała, krwawienie z p. pokarmowego, biegunki nocne, stolce tłuszczowe).
Skrupulatne dane dotyczące diety wskazujące na spożywanie owoców, warzyw, roślin strączkowych, dietetycznych dodatków do żywności oraz artykułów zawierających fruktozę.
W przebiegu schorzeń lękowych, psychosomatycznych, przy żuciu gumy i paleniu papierosów może dochodzić do aerofagii.
Postępowanie we wzdęciach.
W każdym przypadku postępowanie u pacjentów z wzdęciami powinno być nakierowane na poszukiwanie przyczyn i odpowiednie leczenie przyczynowe.
Możliwe są różne opcje terapeutyczne w poszczególnych sytuacjach klinicznych:

</doc>
<doc id="449651" url="https://pl.wikipedia.org/wiki?curid=449651" title="Train à Grande Vitesse">
Train à Grande Vitesse



</doc>
<doc id="449653" url="https://pl.wikipedia.org/wiki?curid=449653" title="Metyska">
Metyska



</doc>
<doc id="449656" url="https://pl.wikipedia.org/wiki?curid=449656" title="Ilopango (miasto)">
Ilopango (miasto)

Ilopango – miasto w środkowym Salwadorze, położone 10 km na wschód od stolicy kraju San Salvadoru, nad jeziorem Ilopango. Administracyjnie należy do departamentu San Salvador. Ludność: 241,4 tys.(spis z 2007). Miasto wchodzi w skład aglomeracji stołecznej.
W mieście do lat 70. XX wieku funkcjonował główny port lotniczy kraju - port lotniczy Ilopango, który obsługiwał stolicę kraju (obecnie główny port kraju, "Aeropuerto Internacional de El Salvador", znajduje się 50 km bardziej na południe). Obecnie port w Ilopango wykorzystywany jest dla użytku prywatnego i przez loty czarterowe. Powstało tutaj muzeum lotnictwa, a co roku odbywają się pokazy lotnicze Ilopango Air Show.
Miasto stanowi ważny ośrodek turystyczny i ośrodek sportów wodnych nad jeziorem Ilopango.

</doc>
<doc id="449660" url="https://pl.wikipedia.org/wiki?curid=449660" title="Morze Weddella">
Morze Weddella

Morze Weddella (ang. "Weddell Sea", hiszp. "Mar de Weddell") – morze przybrzeżne będące częścią Oceanu Południowego, położone u wybrzeży Antarktydy między Półwyspem Antarktycznym na zachodzie i Ziemią Coatsów na południowym wschodzie, nazwane na cześć żeglarza Jamesa Weddella (1787–1834), który spenetrował akwen w 1823 roku.
Geografia.
Morze Weddella jest morzem przybrzeżnym będącym częścią Oceanu Południowego i najbardziej na południe wysuniętą częścią Oceanu Atlantyckiego. 
Leży między Półwyspem Antarktycznym na zachodzie i Ziemią Coatsów na południowym wschodzie. Od północy graniczy wzdłuż równoleżnika 60°S z Morzem Scotia. Na południu akwen ograniczają Lodowiec Szelfowy Filchnera i Lodowiec Szelfowy Ronne. Jeśli za wschodnią granicę przyjmie się linię prostą łączącą przylądek Norvegiaodden na Wyspie Bouveta z Sandwichem Południowym, to morze zajmuje powierzchnię około 2,8 milionów km², a jego objętość wynosi 7,6 milionów km³ (ok. 0,5% światowego oceanu). 
Jego średnia głębokość wynosi 2878 m, a maksymalna 6820 m. Na zachodzie i południu znajduje się głęboki do ok. 500 m szelf antarktyczny. Szelf kontynentalny w innych częściach świata sięga ok. 200 m, duża głbokość szelfu antarktycznego spowodowana jest naciskiem anatryktycznej pokrywy lodowej. Szelf ma do 50 km szerokości na wschodzie, ok. 500 km na południu i ok. 100 km na zachodzie. 
Morze Weddella charakteryzuje się długotrwałą obecnością lodu, przy czym najmniej lodu występuje w marcu a najwięcej we wrześniu. Lód wieloletni utrzymuje się w zachodniej części akwenu, gdzie pokrywa lodowa sięga 2,5 m. Na wschodzie morze wolne jest od lodu w okresie letnim. W strefie przybrzeżnej (o szerokości ok. 50 km) występują lodowce szelfowe (m.in. Lodowiec Szelfowy Ronne, Filchnera i Larsena), połynie i paki lodowe. Lód na morzu dryfuje wskutek ruchu cyrkulacyjnego wiru Weddell Gyre. 
W Morzu Weddella tworzy się zimna, bogata w tlen, gęsta woda zasilająca antarktyczną wodę przydenną, która przemieszcza się nad dnem Oceanu Atlantyckiego do równika i także w głębiny Oceanu Indyjskiego. 
W ciągu ostatnich pięciu lat letnia pokrywa lodowa Morza Weddella zmalała o jedną trzecią – obszar odpowiadający dwukrotnej powierzchni Hiszpanii. Było to spowodowane potężnymi sztormami podczas lata 2016/2017, które przyciągnęły ciepłe powietrze, topiąc wielkie połacie lodu morskiego i umożliwiając absorpcję ciepła słonecznego przez wody morza, przez co temperatura wody wzrosła i nadal utrzymuje się na tym podwyższonym poziomie. Ponadto wskutek działalności silnych wiatrów i niespotykanego ciepła pojawiła się ponownie połynia nad podwodnym szczytem Maud Rise, która ostatni raz obserwowana była w połowie lat 70. XX w. Z uwagi na duże, cykliczne wahania pokrywy lodowej, nie można jeszcze stwierdzić czy jest to zjawisko czasowe, czy permanentne. 
Morze Weddella leży w strefie klimatu polarnego. Występują tu wieloryby, foki i pingwiny, które żerują w wodach bogatych w ryby, kałamarnice i szczętki (kryl). Najbardziej obfite w szczętki wody znajdują się m.in. w północno-wschodniej części akwenu oraz w regionie Maud Rise. Występowanie kryla zależy bezpośrednio od pokrywy lodowej, na której gromadzą się glony i bakterie, którymi żywią się szczętki. 
W obszarze Morza Weddella gniazduje 300 tys. par burzykowatych i 15 kolonii pingwinów cesarskich. Odnotowano tu występowanie 6 gatunków fok (m.in. weddelki arktyczne i krabojady focze) i 12 gatunków wielorybów (m.in. humbaki, orki, płetwale błękitne i płetwale antarktyczne). 90% ryb w wodach Morza Weddella należy do gatunku "Pleuragramma antarcticum". Na dnie morza żyje ok. 14 tys. gatunków zwierząt.
W 2016 roku Niemcy zwróciły się do Komisji ds. zachowania żywych zasobów morskich Antarktyki z propozycją objęcia Morza Weddella ochroną. Region Morza Weddella, który jest w relatywnie niskim stopniu dotknięty zmianami klimatycznymi może stać się ostoją dla gatunków antarktycznych. 
Historia.
Obecność lodu utrudniała eksplorację akwenu przez statki. 
Encyclopædia Britannica podaje, że w 1820 roku na wody morza wpłynął irlandzki żeglarz i oficer Royal Navy Edward Bransfield (1785–1852), jednak został zatrzymany przez lód przy północno-wschodniej Ziemi Grahama. W 1823 roku, w sprzyjających warunkach niewielkiej ilości lodu, angielski żeglarz i oficer Royal Navy Jamesa Weddella (1787–1834) spenetrował akwen, osiągając 20 lutego 1823 roku szerokość 74°15'S – był to najdalej na południe wysunięty punkt, do którego dotarł wówczas człowiek. Weddell nazwał akwen "Morzem Jerzego IV". Nazwa "Morze Weddella" została wprowadzona w 1900 roku.
Pierwsze badania oceanograficzne na Morzu Weddella przeprowadzono w latach 1903–1904 w ramach Szkockiej Wyprawy Antarktycznej pod kierownictwem Williama Speirsa Bruce'a (1867–1921). W latach 1910–1912 obszar Morza Weddella badała niemiecka ekspedycja pod kierownictwem Wilhelma Filchnera (1877–1957), która zmapowała Wybrzeże Leopolda – część wybrzeża Ziemi Coatsów i odkryła lodowiec nazwany później na cześć Filchnera. 
W 1915 roku statek Imperialnej Wyprawy Transantarktycznej pod kierownictwem Ernesta Shackletona (1874–1922) – „Endurance” został uwięziony w lodzie u Wybrzeża Leopolda i zgnieciony przez masy lodu. Załoga zdołała się uratować. 
W latach 1956–1958 na południowym i południowo-wschodnim wybrzeżu wzniesiono kilka stacji polarnych. 
Prawa do Morza Weddella roszczą Argentyna, Wielka Brytania i Chile.

</doc>
<doc id="449661" url="https://pl.wikipedia.org/wiki?curid=449661" title="Czerwony Kapturek">
Czerwony Kapturek

Czerwony Kapturek – baśniowa postać, mała dziewczynka nosząca czerwone nakrycie głowy, wywodząca się z baśni ludowych, a opisana po raz pierwszy przez Charles’a Perraulta w 1697 roku w książce "Bajki Babci Gąski". Postać Czerwonego Kapturka pojawiła się w niezliczonej ilości powieści, filmów, opowiadań dla dzieci czy skeczy i jest powszechnie znana w Europie.
Historia baśni.
Wcześniejsze motywy.
Mające setki lat bajki zbliżone do "Czerwonego Kapturka" odkryto w Chinach i Włoszech. W wersji chińskiej zamiast wilka występował tygrys, a włoskiej - ogrzyca.
Motyw pożarcia, a potem wydostania się z brzucha pojawia się już w Biblii i mitologii. Żydowski prorok Jonasz został połknięty przez wielką rybę, po czym wydostał się z niej bez uszczerbku zdrowia. Mitologia grecka zawiera opowieść o Kronosie, który pożerał własne dzieci. Jego żona Rea ocaliła najmłodszego z potomstwa Zeusa, podając mężowi do połknięcia owinięty w pieluszkę kamień.
Natomiast w dialogu między wilkiem i Czerwonym Kapturkiem można odnaleźć analogię do nordyckiej opowieści z "Eddy starszej": olbrzym Thrym ukradł Thorowi jego młot bojowy – Mjølner, za którego zwrot zażądał Frei za żonę. Thor przebrany za pannę młodą udał się do olbrzyma. Podejrzenia olbrzyma wzbudziły mało kobiece oczy u wybranki, jednak Loki rozwiał te wątpliwości mówiąc, że Freja ma takie zmęczone spojrzenie z powodu tęsknoty za oblubieńcem i że przed zbliżającą się ceremonią nie mogła jeść, pić ani spać.
W średniowiecznej łacińskiej opowieści Egberta z Lièges "Fecunda ratis" z 1023 roku wspomniana jest dziewczynka w czerwonym nakryciu głowy, która została odnaleziona wśród wilków.
Najstarsze wersje.
Jeszcze przed XVII stuleciem istniały w Europie różne przekazywane ustnie wersje historii o Czerwonym Kapturku. Pierwotna wersja znacznie różniła się od rozpowszechnionej obecnie baśni, inspirowanej wersją spisaną przez braci Grimm. W XIV-wiecznej Francji opowieść znana była wśród chłopów, kilka wersji funkcjonowało także we Włoszech (w tym "La finta nonna", dosł. "fałszywa babcia"). Bułgarzy znają ją do dziś pod tytułem "Piroska".
Te wczesne odmiany opowieści różnią się niekiedy znacznie od obecnie znanej wersji. Antagonistą nie zawsze jest wilk, lecz czasami wilkołak lub ogr. Wilk w tych wersjach zwykle pozostawia krew i mięso babci Kapturkowi do zjedzenia. Dziewczynka nieświadomie zjada własną babcię, choć tajemnicze głosy próbują ją przed tym przestrzec. Wilk prosi też dziewczynkę, aby zebrała ubrania babci i wrzuciła je do ognia. W niektórych wersjach wilk zjada Kapturka, zwabiwszy ją uprzednio do łóżka babci i na tym opowieść się kończy. W innych Kapturek poznaje wilka i próbuje uciec, mówiąc mu, że musi iść się załatwić i nie chce tego robić w łóżku. Wilk niechętnie pozwala jej odejść, ale wcześniej przywiązuje Kapturka sznurkiem, żeby nie uciekła. Dziewczyna wymyka się jednak wilkowi i ucieka. W tych historiach Kapturek ratuje się sama, bez pomocy nikogo z zewnątrz, korzystając jedynie z własnego sprytu.
Charles Perrault.
Najwcześniejsza znana wersja drukowana ukazała się pod tytułem "Le Petit Chaperon Rouge" (polskie tłumaczenie "Mały Czerwony Kapturek" jest dokładnym odwzorowaniem anglojęzycznej wersji tytułu, w wersji francuskiej chodziło o nakrycie głowy zwane chaperonem) w zbiorze baśni Charles’a Perraulta "Bajki Babci Gąski" z 1697 roku. Ta oświeceniowa wersja ma przede wszystkim cel moralizatorski – kończy się pożarciem babci i wnuczki przez wilka. Autor zaczerpnął historię z francuskich opowieści ludowych. Już tutaj pojawia się znak rozpoznawczy dziewczynki – czerwone nakrycie głowy.
Historia opowiada o chłopskiej dziewczynce, która wyrusza zanieść podpłomyk i garnuszek masła dla babci w drugiej wsi za lasem. W drodze spotyka wilka, który podstępnie wydobywa z niej informacje o domku babci. Wilk chce zjeść zarówno staruszkę, jak i jej wnuczkę, decyduje się jednak dokonać tego dopiero u babci, gdyż w lesie nieopodal pracują drwale, którzy mogliby przeszkodzić mu w tym zamiarze. Wysyła Kapturka dłuższą drogą, aby mieć czas uporać się z babcią. Pożera staruszkę, a gdy dziewczynka zjawia się w domku, zaprasza ją, aby położyła się przy nim w łóżku. Gdy Kapturek wykonuje polecenie wilka, zaczyna podejrzewać podstęp, gdyż postura wilka jest bardzo różna od jej babci. Wilk jednak pożera także i dziewczynkę. Bajka kończy się rymowanym morałem:
W wersji tej baśń została dostosowana do kultury XVII-wiecznego salonu francuskiego i przybrała kształt typowej dla epoki oświecenia dydaktycznej opowieści. Jej przesłanie jest jednoznaczne. Adresatem tej historii miały być młode dziewczęta, narażone na podstępy uwodzicieli.
Bracia Grimm.
W XIX wieku bracia Grimm spisali dwie wersje baśni: pierwszą opowiedzianą im przez Jeanette Hassenpflug (1791-1860), drugą przez Marie Hassenpflug (1788-1856). Bracia połączyli obie historie w jedną opowieść zatytułowaną "Rotkäppchen" (dosł. "Czerwona Czapeczka"). Została ona włączona do pierwszej edycji zebranych przez nich baśni z lat 1812–1815. Ostateczny kształt baśń przybrała dopiero w wydaniu z 1857 roku.
Pierwsza część opowieści jest podobna do wariantu Perraulta; bardzo możliwe, że był on źródłem niemieckiej odmiany opowieści. W zakończeniu jednak Czerwony Kapturek i babcia zostają uratowane przez myśliwego, który znalazłszy w domku babci śpiącego wilka, rozciął mu brzuch i uwolnił ofiary. Następnie napełnił brzuch wilka kamieniami i zszył go na powrót. Wilk, który po przebudzeniu próbował uciekać, padł martwy pod ciężarem brzemienia. Myśliwy oprawił skórę wilka, a życie babci i wnuczki powróciło do normalności. To zakończenie jest takie samo, jak w innej bajce ze zbioru braci Grimm, zatytułowanej "O wilku i siedmiu koźlątkach", która zapewne była źródłem dla Czerwonego Kapturka w tej wersji.
Druga część opisuje późniejszą przygodę Czerwonego Kapturka. Dziewczynka jest już bardziej doświadczona. Gdy spotyka na drodze innego wilka, nie ulega jego namowom, lecz idzie prosto do babci. Obie zamykają się w domku i nie wpuszczają wilka, ten zaś przyczaja się na dachu chatki. Kapturek za radą babci wylewa wywar z ugotowanej kiełbasy do koryta przed domem, a skuszony zapachem wilk ześlizguje się z dachu i tonie w korycie.
Późniejsze wersje.
Baśń o Czerwonym Kapturku posiada bardzo wiele wersji. Jej popularność wzrosła szczególnie w XX wieku, doprowadzając do powstania licznych odmian, parafraz i trawestacji oryginalnej opowieści.
James N. Barker w 1827 roku stworzył wierszowany komentarz do baśni. Bohaterka utworu, babcia, opowiadając swoim wnuczkom bajkę o wilku i Czerwonym Kapturku, przestrzega je przed miłością (którą jej zdaniem uosabia wilk). Dziewczynki chętnie słuchają nauk, obiecują nie zadawać się z obcymi, ale pytają, dlaczego wilk w bajce jako pierwszą pożarł biedną babcię. Czy babcie też ulegają miłości? Na to pytanie dzieci nie otrzymują odpowiedzi. Tekst ten został przedrukowany w 1858 w "Cyclopedii" Williama Burtona i opatrzony drzeworytem, przedstawiającym wilka-amanta na klęczkach przed Czerwonym Kapturkiem.
Andrew Lang, szkocki antropolog i zbieracz baśni, w zbiorze "Red Fairy Book" z 1890 roku zawarł wariant zatytułowany "The True Story of Little Golden Hood (French Tale)" (dosł. "Prawdziwa historia Złotego Kapturka. Baśń francuska"), który podaje za Karolem Marellesem. Według tej wersji powszechnie znana opowieść o Czerwonym Kapturku zawierała błędy. Nakrycie głowy głównej bohaterki miało kolor złoty i było zaczarowane. Gdy dziewczynka przyszła do babci, tej nie było w domu, bo poszła do miasta handlować ziołami, był tam już natomiast wilk, który w przebraniu babci czekał na ofiarę. Gdy jednak próbował połknąć dziewczynkę, jej zaczarowany kapturek poparzył mu paszczę. Wtedy do domku weszła babcia, która złapała zdezorientowanego wilka w worek. Babcia zapowiedziała wilkowi, że rzuci go psom na pożarcie.
W swojej rymowanej wersji Jan Brzechwa zrezygnował z drastycznych scen. Pod groźbą myśliwego babcia i Kapturek zostają wyplute przez wilka. Myśliwy nie zabija bestii, ale zabiera wilka do Warszawy i tam umieszcza go w zoo. W oparciu o wiersz powstała bajka muzyczna z kompozycjami Mieczysława Janicza.
Z bajką mierzyli się także inni polscy pisarze, m.in. Artur Oppman i Joanna Olech.
Interpretacje.
Oprócz jawnej przestrogi przed rozmowami z nieznajomymi, w baśni odnajdywano wiele innych sensów, często odnoszących się do seksualności.
Interpretacje antropologiczne.
Przestroga.
Badacze tematu wyodrębniają grupę bajek, które miały na celu ostrzeżenie młodych słuchaczy przed czającymi się na nich w świecie zagrożeniami i zaliczają do niej także "Czerwonego Kapturka". Historia spisana przez Perraulta oraz jedna z wersji zebranych przez braci Grimm nie posiadały szczęśliwego zakończenia. W takiej formie baśń była rozpowszechniona we francuskim folklorze. Miała przestrzegać dzieci przed dzikimi zwierzętami, uczyć, że nie należy zagłębiać się samodzielnie w las. Element grozy, często przejaskrawiony, miał wywrzeć jak najsilniejsze wrażenie na młodych słuchaczach i utrwalić przestrogę. U podstawy wzbudzanych lęków mogły kryć się jeszcze dawne wierzenia z czasów prymitywnego bytowania człowieka. Francuska wersja kończy się przestrogą przed przystojnymi i czarującymi wilkami. Jest to ostrzeżenie przed zbyt szybką inicjacją seksualną, o czym świadczy również XVII-wieczny francuski idiom „zobaczyć wilka”, oznaczający właśnie „stracić dziewictwo”.
Cykle przyrody.
Folkloryści i antropologowie kultury (np. P. Saintyves, Edward Burnett Tylor) widzą w baśni opowieść o słońcu i cyklach natury. Czerwony Kapturek może symbolizować jasne słońce, które zostaje pochłonięte przez ciemną noc (wilka), a wydobycie Kapturka z brzucha bestii to ponowny świt. Można też odczytywać baśń o Czerwonym Kapturku jako opowieść o zmieniających się porach roku i ustępowaniu nocy latem, a dnia zimą.
Potwierdzenia takiej interpretacji można szukać w mitologii nordyckiej, gdzie potężny wilk Sköll (niekiedy też Fenrir) ściga solarną boginię Sol i pochłonie ją w dzień, gdy nastanie zmierzch bogów – Ragnarök.
Interpretacja psychoanalityczna.
Bruno Bettelheim jeden rozdział swojej książki pt. "Cudowne i pożyteczne: o znaczeniach i wartości baśni" poświęca analizie "Czerwonego Kapturka" w duchu psychoanalizy. Za podstawę badań bierze wersję braci Grimm i przedstawia ją jako opowieść o dojrzewaniu i przedwczesnym przebudzeniu seksualnym. Czerwony Kapturek to dziewczynka w okresie dojrzewania. Kobieta (matka) w tej fazie rozwoju dziecka nie pełni już tak ważnej roli, więc żeńskie bohaterki baśni są tu słabe. Bohaterowie męscy prezentują natomiast dwie strony natury mężczyzny (ojca): destrukcyjne i gwałtowne "id" (wilk) oraz opiekuńcze skłonności "ego" oraz "superego" (myśliwy). Dziewczynka na tym etapie rozwoju nie boi się wychodzić z domu, świat zewnętrzny pasjonuje ją tak bardzo, że mama musi przestrzegać, aby nie zbaczała z drogi. Babcia (symbolizuje słabą stronę matki) obdarza ją czerwoną czapeczką, w której dziewczynka bardzo się sobie podoba. Czapeczka w kolorze czerwieni jest oznaką budzącej się seksualności, jest to dar, który dziewczynka otrzymała zbyt wcześnie.
Wilk spotkany na drodze stawia ją w sytuacji wyboru między przyjemnością a powinnością, zachęcając ją do zachwycania się otaczającym ją światem. Dziewczynka łatwo ulega podszeptom. Wilk to reprezentacja aspołecznych tendencji drzemiących w każdym człowieku, ale także obraz ojca, który pociąga dziewczynkę (kompleks Edypa). Pod wpływem zbyt wczesnego rozbudzenia seksualnego (czerwona czapeczka), zagubiona i przerażona sama sobą Kapturek cofa się do okresu edypalnego. Wilk (męski erotyzm i ukryte w dziecku pożądania) niepokoi ją, chce się więc go jak najszybciej pozbyć, dlatego tak chętnie odsyła go do babci. Poza tym dziewczynka widzi w innych kobietach rywalki, dlatego wskazując drogę do babci, podświadomie spodziewa się unicestwienia rywalki. Gdy obie zostają pożarte przez wilka, pojawia się myśliwy, który potrafi pohamować pierwszy odruch gniewu i zamiast od razu zabić wilka, co mogłoby uśmiercić również jego ofiary, rozcina brzuch bestii (świadczy to o kontroli "ego" nad "id"). Uwolnienie Czerwonego Kapturka i babci przypomina poród, gdyż bohaterka przyjęła naukę płynącą z przygody i jest już inną, dojrzalszą osobą, lepiej rozumie swoje doświadczenia emocjonalne. Rozpoczyna teraz nowe życie już nie jako dziecko, ale jako młoda dziewczyna.
Druga część baśni pokazuje Czerwonego Kapturka, która potrafi współdziałać z rodzicielką i babcią zamiast rywalizować z nimi. Zjednoczonymi siłami pokonują czające się poza domem niebezpieczeństwo w postaci kolejnego wilka. W dziewczynce dokonała się przemiana: udało się jej osiągnąć kolejny poziom rozwojowy.

</doc>
<doc id="449663" url="https://pl.wikipedia.org/wiki?curid=449663" title="Sosigenes">
Sosigenes



</doc>
<doc id="449664" url="https://pl.wikipedia.org/wiki?curid=449664" title="Reduktor ciśnienia">
Reduktor ciśnienia

Regulator ciśnienia – zawór sterujący ciśnieniem, nastawiany ręcznie, utrzymujący stałą wartość ciśnienia na wyjściu, niezależnie od zmian, wyższego ciśnienia wejściowego, przy zmiennej wartości natężenia przepływu czynnika przez zawór.
Sposób działania.
Reduktory ciśnienia bezpośredniego działania są urządzeniami regulacyjnymi, których układ pomiarowy pobiera energię niezbędną do pracy od medium i wytwarza siłę wystarczającą do przestawienia członu nastawczego. Urządzenia składają się z zaworu regulacyjnego i siłownika, który przy wzroście ciśnienia otwiera lub zamyka zawór. Są to sterowane medium regulatory proporcjonalne. Każdej odchyłce od nastawionej wartości zadanej jest przypisane określone położenie zaworu.
Reduktory ciśnienia.
Reduktory ciśnienia, względnie stacje redukcyjno-schładzające, pobierają ze zbiornika o wyższym ciśnieniu tyle energii, żeby w podłączonej za nimi instalacji ciśnienie utrzymywało się na stałym poziomie niezależnie od zmieniającego się zużycia. Regulowane ciśnienie "p"2 (wielkość regulowana) wytwarza na membranie o powierzchni "A" siłę "Fm = p"2· "A", która porównywana jest na trzpieniu grzyba z siłą napięcia sprężyny "Fs", odpowiadającej wartości zadanej. Wartość "Fs" można ustawić na ustawniku wartości zadanej. Jeżeli zmieni się ciśnienie "p"2, a wraz z nim również siła "Fm", wówczas grzyb zaworu będzie przesuwany tak długo, aż "Fm = Fs".
Regulator upustowy.
Wielkość regulowana "p"1 jest pobierana z otworu w korpusie zaworu i doprowadzana do jednej ze stron siłownika. Siła siłownika "Fx = p"1· "A" jest porównywana za pośrednictwem trzpienia grzyba z siłą "Fs" (wartość zadana w) sprężyny wartości zadanej. W stanie ustalonym ("x" = "w") "Fx = Fs". Jeżeli rośnie ciśnienie "p"1, to zwiększa się siła siłownika i skok grzyba zaworu jest powiększany pomimo oporu stawianego przez sprężynę wartości zadanej. Dzięki temu zwiększa się wypływający z zaworu strumień medium i maleje ciśnienie "p"1 aż do ponownego osiągnięcia równowagi między siłą siłownika a napięciem sprężyn.
Reduktory stosowane do butli gazowych.
Reduktory ciśnienia stosuje się przede wszystkim do obniżania ciśnienia panującego w butli gazowej do ciśnienia roboczego danego urządzenia, które często jest dużo niższe niż to panujące wewnątrz butli. Reduktory te mają najczęściej specjalną śrubę nastawczą umożliwiającą płynną regulację ciśnienia wyjściowego. Poprzez wkręcanie lub wykręcanie tejże śruby reguluje się  Fs, co przekłada się na regulacje ciśnienia wylotowego. Oprócz tego reduktory takie mogą zawierać manometry wysokiego i niskiego (roboczego) ciśnienia, zawór odcinający, który umożliwia odcięcie dopływu gazu do urządzenia odbiorczego bez potrzeby zakręcania zaworu butli lub zluzowania śruby nastawczej. Gdy pod grzybek dostanie się jakieś ciałko obce, może spowodować niedomykanie się układu regulacyjnego i niebezpieczny wzrost ciśnienia wyjściowego. Żeby tego uniknąć w reduktory wbudowuje się zawór bezpieczeństwa, który automatycznie wypuszcza nadmiar gazu do otoczenia.
Reduktory z regulacją ciśnienia wyjściowego do różnych gazów mają jednakową budowę wewnętrzną, lecz różnią się wewnętrznymi rozmiarami części, oraz mają inne przyłącza do butli, co zapobiega omyłkowemu podłączniu do butli reduktora przystosowanego do innego gazu. By szybko i jednoznacznie określić do jakiego gazu jest reduktor stosuje się różnokolorowe ogumienie na manometrach, które pełni rolę osłon.
Reduktory te stosuje się niemal w każdym przypadku, gdzie urządzenie zasilane jest gazem z butli gazowej. Stosuje się je m.in. w spawalnictwie (spawanie i lutowanie palnikiem gazowym), w gospodarstwach domowych (kuchenki gazowe zasilane propan-butanem), przy zasilaniu palników np. palnika teclu, bunsena, mécera.

</doc>
<doc id="449668" url="https://pl.wikipedia.org/wiki?curid=449668" title="Acajutla">
Acajutla

Acajutla – miasto w południowo-zachodnim Salwadorze (departament Sonsonate), położone na wybrzeżu Oceanu Spokojnego około 65 km na zachód od stolicy kraju San Salvadoru. Ludność (2007): 25,2 tys. (miasto), 52,4 tys. (gmina).
Acajutla to jeden z trzech głównych (obok La Libertad i La Unión) portów morskich Salwadoru. Port w Acajutla to główny port wywozu kawy (40% obrotów w salwadorskich portach). W porcie działa rafineria ropy naftowej (własność koncernu ExxonMobil) o mocy przerobowej 22 tys. baryłek dziennie. Do portu doprowadzona jest linia kolejowa ze stolicy kraju.

</doc>
<doc id="449669" url="https://pl.wikipedia.org/wiki?curid=449669" title="Zawór sterujący ciśnieniem">
Zawór sterujący ciśnieniem

Zawór sterujący ciśnieniem – zawór, którego zadaniem jest sterowanie ciśnieniem sprężonego powietrza w układzie, tj. utrzymywanie wartości lub jej zmiana według zadanej wartości sygnału wejściowego.
Ze względu na typ organu zamykającego zawory sterujące ciśnieniem mogą być:

</doc>
<doc id="449673" url="https://pl.wikipedia.org/wiki?curid=449673" title="Mike Resnick">
Mike Resnick

Michael Diamond Resnick (ur. 5 marca 1942 w Chicago, zm. 9 stycznia 2020) – amerykański pisarz fantastyki naukowej i fantasy, związany z fandomem fantastyki naukowej. Jego córka, , też jest pisarką, specjalizuje się w literaturze fantasy.
Jest patronem nagrody literackiej Mike Resnick Memorial Award, przyznawanej od 2021 corocznie przez magazyn „Galaxy’s Edge”, wydawnictwo Arc Manor i konwent Dragon Con. Nagroda przyznawana jest dla najlepszej krótkiej formy s-f debiutującego autora.
Motywy.
W większości dzieł Resnicka z gatunku science-fiction zaznaczają się dwa wyraźne trendy. Pierwszy to jego zamiłowanie do przypowieści i legend. Wiele jego opowiadań przypomina legendy, opisując bohaterów o imionach takich jak Egzekutor, Lucyfer Jones czy Katastrofa Baker, a ich przygody są nie mniej legendarne. Resnick interesował się również tworzeniem historii i legend, toteż czasami swymi bohaterami czynił bardów. Książka "The Outpost" zajmuje się większością z tych tematów, zawierając historię opowiedzianą z wielu perspektyw, w tym barda, który otwarcie koloryzuje i zmienia swe opowieści, aby uczynić je bardziej interesującymi. W nastroju tego typu książki Resnicka przypominają westerny.
Kolejnym ważnym tematem w książkach Resnicka jest Afryka – afrykańska historia, kultura, kolonializm i jego następstwa oraz tradycjonalizm. Często odwiedzał Afrykę, czerpał z doświadczeń, jakie nabył podczas podróży. Niektóre z jego opowieści utrzymanych w konwencji science-fiction są alegoriami afrykańskiej historii i polityki. Akcja innych rozgrywa się w Afryce lub występują w nich afrykańscy bohaterowie.

</doc>
<doc id="449675" url="https://pl.wikipedia.org/wiki?curid=449675" title="Kołacz królewski">
Kołacz królewski

Kołacz królewski (fr. "Le gâteau des rois") – rysunek Jeana-Michela Moreau'a (alegoria) będący satyrą I rozbioru Polski.
Przedstawia władców państw, które dokonały rozbioru Polski: cesarzową Rosji Katarzynę II, władcę Świętego Cesarstwa Rzymskiego Narodu Niemieckiego cesarza Józefa II, króla Prus Fryderyka II. Rozdzierają oni arkusz mapy Polski. Obok nich znajduje się król Polski Stanisław II August, podtrzymujący zsuwającą się z głowy koronę. Nad uczestnikami wydarzenia unosi się Fama – rzymska bogini wieści i plotki. Dmie ona w trąbę, oznajmiając światu straszną wiadomość. Rycina ta zyskała ogromną popularność już w roku swego powstania (1773). W kilku państwach został wydany zakaz jej rozpowszechniania, a we Francji sąd nakazał jej rekwizycję. Mimo to rycina była kopiowana i naśladowana w wielu krajach Europy, m.in. w Wielkiej Brytanii i Niemczech.

</doc>
<doc id="449679" url="https://pl.wikipedia.org/wiki?curid=449679" title="KT Tunstall">
KT Tunstall

Kate Victoria "KT" Tunstall (ur. 23 czerwca 1975 w St Andrews) – szkocka wokalistka, gitarzystka i kompozytorka muzyki pop, rock i folk. Zadebiutowała w 2004 roku albumem "Eye to the Telescope". Nominowana do nagrody Grammy, otrzymała też BRIT Award oraz Ivor Novello Award.
Współpraca.
KT Tunstall współpracowała z wieloma wykonawcami, m.in.:

</doc>
<doc id="449683" url="https://pl.wikipedia.org/wiki?curid=449683" title="Lecicha południowa">
Lecicha południowa

Lecicha południowa ("Orthetrum brunneum") – gatunek owada z rzędu ważek należący do podrzędu ważek różnoskrzydłych i rodziny ważkowatych (Libellulidae). Występuje w Europie, krajach Maghrebu i Azji (po Mongolię), pospolity w krajach śródziemnomorskich. Za podgatunek lecichy południowej niekiedy uznawany był "Orthetrum lineostigma", występujący od Mongolii przez wschodnie Chiny po Koreę.
Jest to gatunek nomadyczny, w Europie od lat 90. XX w. rozszerzający wyraźnie swój zasięg na północ aż po wybrzeże Bałtyku, prawdopodobnie na skutek ocieplenia się klimatu. Spotykany obecnie w całej Polsce, rozród larwalny znany jest jednak tylko z dość nielicznych stanowisk. W Polsce imagines latają od czerwca do sierpnia.
Długość ciała wynosi ok. 44 mm, a rozpiętość skrzydeł ok. 68 mm.
Jest bardzo podobna do lecichy małej. Tułów i odwłok samca jest całkowicie pokryty niebieskim nalotem. Także jego czoło i oczy są niebieskie. Ciało samicy piaskowożółte z ciemną linią wzdłuż osi odwłoka i ciemnymi kropeczkami po obu stronach tej linii na końcu każdego segmentu. Oczy samicy są koloru beżowozielonkawego.
Jest typowym gatunkiem pionierskim, zasiedla płytkie i ciepłe, wolno i bardzo wolno płynące cieki – np. rowy, w tym rowy odprowadzające wody pokopalniane.

</doc>
<doc id="449684" url="https://pl.wikipedia.org/wiki?curid=449684" title="Łyżwiarstwo figurowe na Zimowych Igrzyskach Olimpijskich 2002">
Łyżwiarstwo figurowe na Zimowych Igrzyskach Olimpijskich 2002

Łyżwiarstwo figurowe na Zimowych Igrzyskach Olimpijskich 2002 – jedna z dyscyplin rozgrywanych podczas igrzysk w dniach 9–21 lutego 2002 w Salt Lake City, w Stanach Zjednoczonych. Zawody odbyły się w czterech konkurencjach: solistów i solistek, par sportowych i par tanecznych.
Po raz pierwszy w historii podczas zawodów olimpijskich w łyżwiarstwie figurowym przyznano dwa złote medale w konkurencji par sportowych. Doszło do tego w wyniku skandalu po wykryciu zmowy sędziowskiej.

</doc>
<doc id="449689" url="https://pl.wikipedia.org/wiki?curid=449689" title="Fonseca (zatoka)">
Fonseca (zatoka)

Zatoka Fonseca (hiszp. "Golfo de Fonseca") – zatoka Oceanu Spokojnego, w Ameryce Środkowej. Nad zatoką leżą: Salwador, Honduras i Nikaragua.
W 1849 Ephraim Squier negocjował w imieniu Stanów Zjednoczonych możliwość budowy kanału wodnego przez Honduras. Kanał miał zaczynać się w zatoce Fonseca. Pomysł ten nie został zrealizowany ze względu na sprzeciw Brytyjczyków, którzy obawiali się obecności Amerykanów w tej części Ameryki Środkowej.
Na wodach zatoki znajduje się kilka wysp, co do których przynależności toczył się spór między trzema państwami. W 1992 Międzynarodowy Trybunał Sprawiedliwości podjął decyzję o podziale wód zatoki Fonseca i położonych na niej wysp. Salwador otrzymał wyspy Meanguera i Meanguerita, a Honduras - wyspę El Tigre.
Najważniejszym miastem nad zatoką Fonseca jest La Unión (Salwador). Do zatoki uchodzi rzeka Choluteca.

</doc>
<doc id="449691" url="https://pl.wikipedia.org/wiki?curid=449691" title="Jarosław Bogoria Skotnicki">
Jarosław Bogoria Skotnicki



</doc>
<doc id="449692" url="https://pl.wikipedia.org/wiki?curid=449692" title="Wodobrzusze">
Wodobrzusze

Wodobrzusze, puchlina brzuszna (łac. "ascites") – stan, w którym dochodzi do nadmiernego nagromadzenia płynu w jamie otrzewnej niezależnie od przyczyny czy cech płynu, nazywanego również płynem puchlinowym. Wodobrzusze jest objawem, a nie osobną jednostką chorobową.
Etiologia.
Prawidłowo w jamie otrzewnej znajduje się pewna ilość płynu, zwykle około 150 ml. 
Do powstania wodobrzusza dochodzi w efekcie:
Przyczyny wodobrzusza:
Objawy.
W obrazie klinicznym kluczowe znaczenie mają objawy chorób wywołujących wodobrzusze. W badaniu fizykalnym poza zauważalnym powiększeniem brzucha obserwuje się także objaw chełbotania. Najprostszym badaniem dodatkowym wykazującym wodobrzusze jest badanie USG.
Wodobrzuszu zwykle nie towarzyszą bóle brzucha. Jeżeli się pojawiają, zwłaszcza jeśli towarzyszy im gorączka, może dojść do stanu, znanego jako spontaniczne bakteryjne zapalenie otrzewnej, co wiąże się z ryzykiem zwiększonej śmiertelności.
Podział wodobrzusza.
Ze względu na objętość płynu puchlinowego wyróżnia się trójstopniowy podział:
Rozpoznawane wyłącznie w USG.
Możliwe do rozpoznawania w badaniu przedmiotowym, zwykle gdy objętość przekroczy 500 ml. Brzuch jest rozlany i uwypuklony po bokach. Wyczuwalny jest objaw chełbotania płynu, którego obecność płynu daje się ustalić także w badaniu opukowym brzucha.
Brzuch jest znacznie napięty, obecne wygładzenie pępka lub przepuklina pępkowa. Skóra powłok jest lśniąca, cienka z prześwitującymi żyłami rozchodzącymi się od pępka. Często obecna jest sylwetka z cienkimi kończynami i mocno uwypuklonym brzuchem.
Leczenie.
Leczenie jest ukierunkowane na chorobę zasadniczą. W leczeniu stosuje się lecznicze nakłucie jamy otrzewnej. Wskazaniem do zabiegu jest występowanie wodobrzusza stopnia 3, które jest oporne na leczenie diuretykami.
W wybranych przypadkach stosowane jest także leczenie operacyjne, na przykład przezszyjne wewnątrzwątrobowe zespolenie wrotno-układowe lub zespolenie otrzewnowo-żylne.

</doc>
<doc id="449695" url="https://pl.wikipedia.org/wiki?curid=449695" title="Morze Weddela">
Morze Weddela



</doc>
<doc id="449698" url="https://pl.wikipedia.org/wiki?curid=449698" title="Szablak przepasany">
Szablak przepasany

Szablak przepasany, szablak przewiązany, szablak górski ("Sympetrum pedemontanum") – gatunek owada z rzędu ważek należący do podrzędu ważek różnoskrzydłych i rodziny ważkowatych (Libellulidae). Występuje w Eurazji – od Europy Zachodniej po Japonię.
W Polsce dość rzadki – występuje nielicznie i lokalnie na terenie niemal całego kraju z wyjątkiem regionów górskich – wbrew nazwie "górski"; imagines latają od lipca do września.
Osiąga 32 mm długości, rozpiętość skrzydeł 55 mm. Zarówno samce jak i samice mają szerokie ciemne przepaski na skrzydłach, przed pterostygmą.

</doc>
<doc id="449700" url="https://pl.wikipedia.org/wiki?curid=449700" title="Live in São Paulo">
Live in São Paulo

Live in São Paulo – podwójny album koncertowy brazylijskiej grupy metalowej Sepultura, zawierający nagrania z występu zespołu zarejestrowano 3 kwietnia 2005 w hali Olimpia w São Paulo. Ukazał się 8 listopada 2005 roku nakładem niemieckiej wytwórni SPV GmbH, podobnie jak DVD o tym samym tytule. 

</doc>
<doc id="449706" url="https://pl.wikipedia.org/wiki?curid=449706" title="SMS Posen">
SMS Posen

SMS Posen – jeden z czterech pancerników typu "Nassau", pierwszych drednotów zbudowanych dla Kaiserliche Marine. Stępkę okrętu położono w stoczni Germaniawerft w Kilonii 11 czerwca 1907, zwodowano go 13 grudnia 1908. Jednostka weszła do służby 31 maja 1910. Okręt był wyposażony w artylerię głównego kalibru składającą się z dwunastu dział kal. 280 mm znajdujących się w sześciu wieżach ułożonych w charakterystyczny heksagonalny sposób.
Okręt służył wspólnie z siostrzanymi pancernikami przez większość I wojny światowej. Wielokrotnie brał udział w patrolach na Morzu Północnym, gdzie uczestniczył w kilku akcjach. Największą z nich była bitwa jutlandzka 31 maja – 1 czerwca 1916, podczas której „Posen” był mocno zaangażowany w nocne starcia z lekkimi siłami brytyjskimi. W ich trakcie pancernik przypadkowo staranował krążownik lekki SMS „Elbing”, który odniósł duże uszkodzenia i został samozatopiony tej samej nocy.
Okręt brał także udział w działaniach na Morzu Bałtyckim przeciwko marynarce rosyjskiej. W czasie pierwszej takiej akcji „Posen” wspierał niemieckie siły w czasie bitwy w Zatoce Ryskiej. „Posen” wrócił ponownie na Bałtyk w 1918, by wspierać rząd Finlandii przeciwko bolszewikom. Po zakończeniu wojny okręt pozostał w Niemczech, podczas gdy większość floty została internowana, a następnie uległa samozatopieniu w Scapa Flow. „Posen” został przekazany Brytyjczykom w zastępstwie za utracone wówczas okręty. Wkrótce sprzedano go do stoczni rozbiórkowej w Holandii i zezłomowano w 1922.
Zamówienie i budowa.
SMS Posen został zamówiony pod tymczasową nazwą „Ersatz Baden”, jako następca SMS „Baden”, jednego z wycofywanych pancerników typu "Sachsen". Kontrakt na jego budowę (numer stoczniowy 132) zawarto 13 listopada 1906, a stępkę położono 11 czerwca 1907 w stoczni Germaniawerft w Kilonii, w obecności nadprezydenta Prowincji Poznańskiej, od której otrzymał swą nazwę, Wilhelma von Waldowa. Podobnie jak w przypadku pozostałych siostrzanych jednostek, prace prowadzone były w absolutnej tajemnicy: oddziały żołnierzy chroniły stocznię oraz firmy dostawców podzespołów i materiałów, takich jak Krupp. Uroczystość wodowania odbyła się półtora roku później, 13 grudnia 1908. Próby stoczniowe przeprowadzono w kwietniu 1910, następnie do maja prowadzono ostatnie prace wyposażeniowe. Pancernik wszedł do służby we flocie 31 maja. Próby odbiorcze były prowadzone później i zakończono je 27 sierpnia. Całkowity koszt budowy wyniósł 36 920 000 marek w złocie.
Opis konstrukcji.
„Posen” miał 146,1 metra długości całkowitej (145,6 metra na konstrukcyjnej linii wodnej), 26,9 metra szerokości i zanurzenie maksymalne 8,9 metra. Według różnych źródeł wartości wyporności konstrukcyjnej i pełnej wynosiły odpowiednio: 18 873 i 20 535 ton metrycznych, 18 569 i 20 535 ton metrycznych lub 18 570 i 21 000 (pełna głęboka) ton angielskich. Gładkopokładowy kadłub, o charakterystycznej dla niemieckich dużych okrętów tego okresu konstrukcji opartej o mieszany, wzdłużno-poprzeczny układ wiązań podzielony był grodziami na 19 przedziałów wodoszczelnych. 
Okręt był wyposażony w trzy pionowe trzycylindrowe maszyny parowe potrójnego rozprężania o łącznej nominalnej mocy indykowanej 22 000 KM, umieszczone w oddzielnych maszynowniach, napędzające trzy czterołopatowe śruby o średnicy 5 metrów. Ponieważ niemieckie stocznie nie miały doświadczenia w instalowaniu na okrętach turbin parowych, a kierowane przez admirała Tirpitza Ministerstwo Marynarki ("Reichsmarineamt") zaufania do nowinek technologicznych, wybrano tradycyjny rodzaj napędu. Parę do maszyn dostarczało 12 opalanych węglem dwupaleniskowych kotłów wodnorurkowych typu Schulz-Thornycroft o ciśnieniu roboczym 16 atmosfer, umieszczonych w sześciu kotłowniach. Na próbach morskich „Posen” osiągnął moc indykowaną 28 114 KM i prędkość maksymalną 20 węzłów przy 123 obrotach śrub na minutę. Normalny zapas węgla wynosił 950 ton, maksymalny 2700 ton, co zapewniało zasięg 9400 mil morskich przy prędkości ekonomicznej 10 węzłów. Zimą 1915 w kotłach zainstalowano dodatkowo rozpylacze paliwa płynnego, ułatwiające rozpalenie i szybkie zwiększenie ilości wytwarzanej pary. Zapas paliwa zwiększył się w związku z tym o 160 ton ropy. Okręt dysponował dwoma równoległymi sterami.
„Posen” był uzbrojony w dwanaście dział kal. 28 cm SK L/45 umieszczonych w sześciu dwudziałowych wieżach, z zapasem 900 jednostek amunicji. Ponieważ siłownia okrętowa, z dużymi wertykalnymi maszynami parowymi zajmowała dużo miejsca na śródokręciu, wieże ustawione były w nietypowej, heksagonalnej konfiguracji: po jednej na pokładzie dziobowym i rufowym, oraz po dwie na każdej z burt na śródokręciu. Artyleria średniego kalibru składała się z dwunastu dział kal. 15 cm SK L/45 z zapasem 1800 pocisków, umieszczonych po sześć na burtę w kazamatach na pokładzie bateryjnym na śródokręciu, przy czym trzy z każdej burty mogły prowadzić ostrzał w kierunku dziobu, a trzy w kierunku rufy. Do zwalczania mniejszych jednostek przeznaczone było początkowo 16 dział kal. 8,8 cm SK L/45 z zapasem 2400 jednostek amunicji, z których 12 umieszczono w kazamatach: cztery na dziobie i cztery na rufie na pokładzie bateryjnym, cztery w dziobowej nadbudówce, zaś ostatnie cztery na odkrytych stanowiskach na nadbudówce rufowej. W 1915 zdjęto dwa z nich, instalując w zamian na pokładzie ochronnym dwa działa przeciwlotnicze kal. 8,8 cm L/45 C/13. Na przełomie lat 1916 i 1917 zdemontowano wszystkie pierwotne działa 8,8 cm, dodając jeszcze dwa działa przeciwlotnicze tego samego kalibru. Okręt był także wyposażony w sześć podwodnych wyrzutni torped kal 45 cm, z zapasem 16 torped. Jedna wyrzutnia była zamontowana na dziobie, jedna na rufie, a po dwie na każdej burcie na obu krańcach cytadeli pancernej. Całość uzbrojenia artyleryjskiego, podobnie jak płyt pancernych, pochodziła z zakładów Kruppa.
Głównym elementem opancerzenia okrętu był znajdujący się na konstrukcyjnej linii wodnej burtowy pas pancerny grubości 290 mm (według jednego ze źródeł 305 mm) i wysokości 1,22 metra, rozciągający się pomiędzy zewnętrznymi skrajami barbet dziobowej i rufowej wieży artyleryjskiej. Pod nim, do głębokości 1,6 metra poniżej linii wodnej, umieszczono drugi pas pancerny grubości 170 mm. Powyżej linii wodnej pancerz burtowy miał maksymalną grubość 160 mm, w kierunku dziobu i rufy zmniejszającą się do 80 mm. Tworzył on ściany cytadeli pancernej, chroniącej najważniejsze mechanizmy okrętowe, a zamkniętej z przodu i z tyłu poprzecznymi grodziami grubości do 200 mm. Główny pokład pancerny miał grubość do 38 mm w części horyzontalnej, do 58 mm na skosach łączących go z pancerzem burtowym, oraz do 90 mm na rufie, ponad mechanizmem sterowym. Barbety wież artylerii głównej miały maksymalną grubość 280 mm, podobnie jak płyty czołowe wież. Kazamaty dział średniego kalibru były chronione od czoła pancerzem grubości 160 mm, główne stanowisko dowodzenia do 400, zapasowe do 220 mm. Ochronę przed skutkami podwodnych eksplozji zapewniały ciągłe grodzie przeciwtorpedowe grubości do 30 mm, rozciągające się pomiędzy barbetami skrajnych wież artyleryjskich, w odległości 4 metrów od burt, oraz podwójne dno, obejmujące 88% długości kadłuba. Do ostatnich miesięcy 1916 roku okręt posiadał sieci przeciwtorpedowe na wytykach, zdemontowane później jako nieskuteczne.
Służba.
Pierwszym dowódcą okrętu został komandor ("Kapitän zur See") Otto Back. Po zakończeniu prób w sierpniu 1910 „Posen” opuścił Kilonię i przepłynął do Wilhelmshaven, gdzie dotarł 7 września. Jako że Kaiserliche Marine cierpiała na chroniczny brak wyszkolonych marynarzy, wielu członków załogi było wtedy przydzielonych do innych okrętów. Członkowie ci zostali zastąpieni przez personel starego predrednota SMS „Wittelsbach”, który został wycofany ze służby 20 września. Po wejściu do służby wszystkie cztery jednostki typu "Nassau" służyły jako jedna formacja – 2 Dywizjon I Eskadry Pancerników – gdzie „Posen” pełnił funkcję okrętu flagowego.
Pancernik przed wybuchem wojny brał udział w szkoleniach wraz z resztą floty. Pod koniec 1910 flota odbyła rejs szkolny na Bałtyku. Kolejnego roku flota odbyła manewry w maju, następnie w lipcu odbył się coroczny letni rejs do Norwegii. W kolejnym roku szkolenia odbywały się w podobny sposób, ale letni rejs do Norwegii został przerwany przez kryzys agadirski. W rezultacie zdarzeń letni rejs szkoleniowy odbył się tylko na Bałtyku. We wrześniu ćwiczenia przeprowadzono w pobliżu Helgolandu na Morzu Północnym. Rejs zimowy na Bałtyku zakończył większe ćwiczenia w tym roku. Rejsy szkoleniowe prowadzono normalnie w 1913 i 1914 – rejs letni ponownie przeprowadzono w kierunku Norwegii. Jednak w rejsie w 1914 flota opuściła wody norweskie 14 lipca, około dwa tygodnie po zabójstwie księcia Ferdynanda w Sarajewie. Prawdopodobieństwo wybuchu wojny spowodowało skrócenie rejsu – „Posen” wraz z resztą floty powrócił 29 lipca do Wilhelmshaven.
I wojna światowa.
O północy 4 sierpnia Wielka Brytania wypowiedziała wojnę Niemcom. „Posen”, którego dowódcą był wówczas komandor Richard Lange i który pełnił funkcję okrętu flagowego dla kontradmirała Friedricha Gädecke, wraz z resztą floty odbył kilka rejsów na Morze Północne, wspierając krążowniki liniowe I Grupy Rozpoznawczej kontradmirała Franza von Hippera. Krążowniki przeprowadziły ataki na przybrzeżne miasta brytyjskie, próbując wyciągnąć z portów część Grand Fleet na pełne morze, gdzie okręty brytyjskie mogłyby zostać zniszczone przez główne siły Hochseeflotte. Najpoważniejszą taką operacją było bombardowanie Scarborough, Hartlepool i Whitby w dniach 15–16 grudnia 1914. Wieczorem 15 grudnia niemiecka flota liniowa złożona z 12 drednotów – w tym „Posen” i jego trzy okręty siostrzane – oraz ośmiu przeddrednotów, znalazła się w odległości 10 mil morskich od samotnej eskadry sześciu brytyjskich pancerników. Jednak starcie lekkich sił eskorty obu flot, toczone w zapadających ciemnościach, przekonało niemieckiego dowódcę, admirała von Ingenohla, że staje on do walki z całą Grand Fleet już rozwiniętą w formację bojową. Postępując według rozkazów cesarza Wilhelma II nakazujących unikania zbędnego ryzykowania siłami floty, von Ingenohl oderwał się od przeciwnika i zawrócił swoje siły do Niemiec.
Operacja w Zatoce Ryskiej.
W sierpniu 1915 Kaiserliche Marine zwiększyła swe zaangażowanie na Morzu Bałtyckim, w rejonie Zatoki Ryskiej. Do operujących już na tym obszarze sił wiceadmirała Ehrhardta Schmidta dołączyły wydzielone ze składu Hochseeflotte: I Eskadra Pancerników („Posen” i jego trzy okręty siostrzane oraz cztery pancerniki "typu Helgoland") i krążowniki liniowe „Von der Tann”, „Moltke” oraz „Seydlitz” wraz z lżejszymi i pomocniczymi jednostkami, pod dowództwem wiceadmirała Hippera. Ogólne dowództwo objął wiceadmirał Schmidt, który wybrał „Posen” na swój okręt flagowy. Zadaniem tego, największego w dotychczasowym przebiegu wojny na Bałtyku zespołu, było wsparcie oddziałów armii niemieckiej mających zdobyć Rygę. W tym celu niemieccy dowódcy opracowali plan, zakładający przetrałowanie Cieśniny Irbeńskiej, atak na stacjonujące w Zatoce Ryskiej siły rosyjskie (wzmocnione w tym czasie przedrednotem „Sława”), opanowanie tego akwenu i zbombardowanie broniącej dostępu do Rygi twierdzy Dźwinoujście. Na północnych podejściach do Zatoki Ryskiej, w Cieśninie Moonsundzkiej, miała zostać postawiona zagroda minowa, uniemożliwiająca Rosjanom wzmocnienie swych sił tą drogą. Drednotom I Eskadry oraz krążownikom liniowym powierzono zadanie ubezpieczania akcji od strony pełnego morza. Pierwsza próba, podjęta 8 sierpnia, dzień po przybyciu w rejon walk sił wydzielonych z Hochseeflotte, była nieudana, gdyż utrata na minach kilku mniejszych jednostek i udana obrona Rosjan spowodowały, że wydzielony w tym celu stawiacz min „Deutschland” nie był w stanie postawić zagrody minowej w Moonsundzie.
Druga próba sforsowania rosyjskiej obrony zatoki rozpoczęła się 16 sierpnia o godzinie 4.00 rano. Do sił uderzeniowych dołączyły drednoty „Posen” i „Nassau”, które zastąpiły dwa starsze predrednoty. Korzystając z mgły pokrywającej akwen, niemieckie trałowce poczyniły do popołudnia znaczne postępy. Na ogień ostrzeliwującej je „Sławy” odpowiadały przed wieczorem także „Posen” i „Nassau”, których ogień był korygowany z punktów obserwacyjnych na brzegu. Noc z 16 na 17 sierpnia upłynęła na starciach niszczycieli obu stron. Następnego dnia oba niemieckie drednoty ponownie skoncentrowały ogień swojej artylerii na „Sławie”, trafiając ją trzykrotnie z dużego dystansu i zmuszając tym dowództwo rosyjskie do wycofania większości okrętów w kierunku Cieśniny Moonsundzkiej. Do wieczora 18 sierpnia trałowce oczyściły z min i zagród przeciw okrętom podwodnym Cieśninę Irbeńską, a główne siły niemieckie skierowały się na północ w poszukiwaniu jednostek przeciwnika. 19 sierpnia, po natknięciu się na nowo postawioną zagrodę minową zawróciły jednak w kierunku Dźwinoujścia. Wieczorem tego dnia wsparły własne siły lekkie w pojedynku artyleryjskim z rosyjskimi kanonierkami „Siwucz” i „Koriejec”. „Siwucz”, rozbity ogniem artylerii „Posena” z dystansu około 1000 metrów, zatonął z dużymi stratami wśród załogi: uratowano 50 osób. „Koriejec”, uciekając, osiadł na przybrzeżnych skałach i następnego dnia został zniszczony przez własną załogę. Także 19 sierpnia brytyjski okręt podwodny E1 storpedował krążownik liniowy „Moltke”, co stało się przyczyną podjęcia przez wiceadmirała Schmidta decyzji o zakończeniu operacji i wycofaniu własnych jednostek z niebezpiecznego akwenu. 21 sierpnia admirał zdjął swoją flagę z „Posen” i rozwiązał zespół okrętów.
Powrót na Morze Północne.
27 sierpnia „Posen” wraz z resztą floty wrócił na kotwicowiska położone na Morzu Północnym. Następna operacja miała na celu rajd na Morze Północne. Odbyła się 11–12 września, jednak bez spotkania z wrogiem. Kolejny rejs floty odbył się w dniach 23–24 października, ponownie bez spotkania sił brytyjskich. 4 marca 1916 „Posen”, „Nassau”, „Westfalen” i „Von der Tann” wypłynęły w rejon ławicy Amrum, by osłaniać powrót do portu krążownika pomocniczego „Möwe”, który wracał z rejsu korsarskiego.
Kolejna akcja, znów bez starcia z wrogiem, odbyła się w dniach 21–22 kwietnia 1916, mając na celu osłonę misji bombardowania brytyjskich miejscowości. „Posen” dołączył do zespołu osłony. Sama akcja nie przyniosła znaczniejszych rezultatów: atakowane przez lekkie siły okręty niemieckie wycofały się, zanim jednostki Grand Fleet zdołały się do nich zbliżyć, a wcześniej, w trakcie rejsu w kierunku wybrzeży brytyjskich, krążownik liniowy „Seydlitz” odniósł uszkodzenia w wyniku eksplozji brytyjskiej miny.
Bitwa jutlandzka.
Admirał Reinhard Scheer, który zastąpił admirałów von Ingenohla i von Pohla na stanowisku dowódcy floty, początkowo zaplanował kolejny atak na brytyjskie wybrzeże. Jednak uszkodzenie „Seydlitza” i problemy techniczne na kilku drednotach III Eskadry Pancerników opóźniły wykonanie planu do końca maja. Niemiecka flota liniowa opuściła ujście Jade 31 maja o 03.30. „Posen” został przydzielony do 2 Dywizjonu I Eskadry jako okręt flagowy kontradmirała Waltera Engelhardta. „Posen” był pierwszym okrętem dywizjonu, prowadząc formacje czterech siostrzanych okrętów. 2 dywizjon był ostatnią jednostką drednotów we flocie, po nich płynęły jedynie starsze przeddrednoty z II Eskadry.
Pomiędzy 17.48 i 17.52 doszło do spotkania formacji, w skład której wchodził „Posen” i dziesięć innych niemieckich pancerników, z brytyjską 2 Eskadrą Krążowników Lekkich, jednak odległość i słaba widoczność uniemożliwiały efektywny ogień. Krótko potem dwa brytyjskie niszczyciele: „Nomad” i „Nestor” znalazły się pod intensywnym ostrzałem niemieckiej linii bojowej. „Posen” strzelał do „Nestora” dwiema wieżami artylerii głównej i bronią średniego kalibru. O 18.35 „Nestor” eksplodował i zatonął po tym, jak ogień w jego kierunku prowadziło osiem pancerników. O 20.15 niemiecka flota zetknęła się z Grand Fleet po raz drugi i była zmuszona do wykonania zwrotu. By to zrobić, odwrócono kierunek niemieckiej linii. „Posen” znalazł się w ten sposób na czwartej pozycji w szyku, za rufami swoich trzech siostrzanych jednostek. Około 21.20 niektóre z niemieckich drednotów wdały się w krótką wymianę ognia z brytyjskimi krążownikami liniowymi. „Posen” był jedynym okrętem I Eskadry Bojowej mogącym skutecznie ostrzelać cel, którym okazały się być HMS „Princess Royal” i HMS „Indomitable”. „Posen” otworzył ogień o 21.28 z odległości około 10 000 m. Jego artylerzyści zaliczyli jedno trafienie na „Princess Royal” o 21.32 i kilkakrotnie obramowali pociskami „Indomitable”, zanim wstrzymali ogień o 21.35.
Około 30 minut po północy 1 czerwca prowadzące jednostki niemieckiej linii bojowej napotkały brytyjskie niszczyciele i krążowniki. W intensywnym boju na krótkim dystansie, jaki wtedy się wywiązał, niemieckie pancerniki, w tym „Posen”, otworzyły ogień do kilku brytyjskich okrętów. W zamieszaniu krążownik lekki SMS „Elbing” przeszedł przez niemiecką formację i znalazł się bezpośrednio przed dziobem „Posen”. Pancernik wyszedł z kolizji nieuszkodzony, ale obie maszynownie „Elbinga” zostały zalane i okręt zastopował. Dwie i pół godziny później dowódca krążownika spostrzegł kilka zbliżających się brytyjskich niszczycieli i wydał rozkaz samozatopienia okrętu. Krótko przed 1.00 niemiecka flota ponownie napotkała flotyllę brytyjskich niszczycieli. Kilka minut później artyleria „Posen” otworzyła na niewielkim dystansie (800 do 1600 metrów) ogień do 
HMS „Fortune” i HMS „Porpoise”. Pierwszy z nich szybko zatonął pod ogniem kilku pancerników, ale wcześniej udało mu się wystrzelić dwie torpedy. „Posen” wymanewrował je jednak. „Porpoise” został uszkodzony. O 01.25 „Westfalen” oświetlił niszczyciel HMS „Ardent” i otworzył ogień. „Posen” wkrótce potem dołączył do walki i zgłosił kilka trafień z odległości 1000–1200 m.
Pomimo zaciekłych nocnych walk główne siły Hochseeflotte przebiły się i dotarły do Horns Rev o 4.00 rano 1 czerwca. Niemiecka flota dotarła do Wilhelmshaven kilka godzin później, podczas gdy „Posen” wraz z kilkoma innymi pancernikami I Eskadry zajęły pozycje obronne na zewnętrznej redzie. W czasie bitwy okręt wystrzelił 52 pociski kal. 28 cm, 64 pociski kal. 15 cm, 32 pociski kal. 8,8 cm. Okręt i jego załoga wyszły z bitwy bez uszkodzeń.
Ekspedycja do Finlandii.
Po krótkim pobycie w stoczni na przełomie czerwca i lipca, „Posen” wziął udział w dwóch kolejnych, bezowocnych wypadach floty: 18–20 sierpnia oraz 18–20 października 1916. Później, w związku ze znikomą aktywnością Hochseeflotte i przeniesieniem ciężaru prowadzenia wojny morskiej na okręty podwodne, przebywał głównie w bazach nad Morzem Północnym. W lipcu 1917 nowym dowódcą pancernika został komandor Wilhelm von Krosigk. W lutym 1918 Kaiserliche Marine po raz kolejny zwiększyła swoje zaangażowanie na Bałtyku. Rząd nowo ukonstytuowanej Finlandii zwrócił się do Szwecji i Niemiec o pomoc przeciwko oddziałom bolszewickim, które opanowały południe kraju. W połowie lutego flota szwedzka, dowodzona przez wiceadmirała Ehrensvärda, zmusiła do ewakuacji Rosjan stacjonujących na Wyspach Alandzkich. Równocześnie Niemcy, po zerwaniu rozmów pokojowych w Brześciu, rozpoczęli natarcie wzdłuż wybrzeża Bałtyku, 25 lutego wkraczając do bazy Floty Bałtyckiej w Rewlu. Stacjonujące tam okręty rosyjskie zostały ewakuowane do Helsingforsu (tzw. lodowe przejście Floty Bałtyckiej). Aby wesprzeć działania wojsk lądowych, marynarka niemiecka utworzyła "Sonderverband Ostsee" (Specjalna Jednostka Morza Bałtyckiego), dowodzoną przez kontradmirała Hugo Meurera, której główną siłę stanowiły dwa siostrzane okręty „Posen” – „Westfalen” i „Rheinland”. Na obie jednostki zaokrętowano 14. batalion strzelców. Okręty odpłynęły w kierunku Wysp Alandzkich 24 lutego. Archipelag miał być wysuniętą bazą, zabezpieczającą port w Hanko. Z Hanko niemiecka ekspedycja miała zaatakować Helsinforgs. Zespół dotarł do Wysp Alandzkich 5 marca, napotykając szwedzkie pancerniki obrony wybrzeża „Sverige”, „Thor” i „Oscar II”. W wyniku negocjacji niemieckie siły wylądowały na wyspach 7 marca, a „Westfalen” następnie wrócił do Gdańska, gdzie stacjonował wtedy „Posen”.
31 marca „Posen” i „Westfalen” opuściły Gdańsk, wioząc na pokładach żołnierzy tzw. dywizji bałtyckiej. 3 kwietnia okręty dotarły do Russarö, które było częścią zewnętrznej linii obrony Hanko. Jeszcze tego samego dnia twierdza wpadła w ręce żołnierzy niemieckich. Następnie uderzenie niemieckie zwróciło się w kierunku Helsingforsu. Wobec niebezpieczeństwa, jakie stwarzała dla dużych okrętów żegluga po zaminowanych wodach, kontradmirał Meurer wycofał siły główne do Rewla. Do wybrzeży Finlandii „Posen” i „Westfalen” („Rheinland” wpadł w międzyczasie na skały) powróciły 11 kwietnia, dwa dni później wyładowując na wybrzeże wydzielony oddział marynarzy. W trakcie walk na lądzie zginęło czterech, a rannych zostało 12 członków załogi pancernika. Od 18 do 20 kwietnia „Posen” asystował przy próbach ściągnięcia z mielizny „Rheinland”. Dwa dni później wszedł na zatopiony wrak w porcie helsińskim, co spowodowało uszkodzenia jednej ze śrub napędowych. W związku z tym 30 kwietnia okręt został wydzielony z "Sonderverband Ostsee". Pancernik wrócił do Niemiec, do Kilonii dotarł 3 maja i został odstawiony do suchego doku. Remont trwał do 5 maja.
Ostatnie dni wojny.
11 sierpnia 1918 pancerniki „Posen”, „Westfalen”, „Kaiser” i „Kaiserin” wypłynęły z Wilhelmshaven jako daleka osłona torpedowców na patrolu w pobliżu Terschelling. 2 października „Posen” został przesunięty na daleką redę Wilhelmshaven, by zapewnić osłonę U-Bootom ewakuowanym z Flotylli Flandryjskiej. W ostatnich dniach października dowództwo Kaiserliche Marine zaplanowało desperacką akcję, mającą doprowadzić do decydującej bitwy morskiej z brytyjską Royal Navy. Miał ją wykonać admirał Franz von Hipper z podległą mu Hochseeflotte. Okręty admirała Hippera, w tym „Posen”, wyszły na redę bazy w Wilhelmshaven w nocy z 29 na 30 października 1918. Jednak zmęczeni wojną niemieccy marynarze nie zamierzali brać udziału w tej, w zasadzie samobójczej misji i odmówili wykonywania rozkazów. W obliczu otwartej rewolty admirał Hipper nakazał okrętom powrót do portów w Wilhelmshaven i Kilonii. Próbując stłumić buntownicze nastroje, admirał Hipper rozkazał rozproszyć flotę. „Posen” i pozostałe okręty I Eskadry Pancerników zostały odesłane na redę i powróciły do Wilhelmshaven 6 listopada. Dzień wcześniej „Posen” został skreślony z listy floty, a 16 grudnia 1918 oficjalnie wycofany ze służby.
Dalsze losy.
11 listopada 1918 weszło w życie zawieszenie broni. Zgodnie z jego ustaleniami jedenaście niemieckich pancerników i pięć krążowników liniowych zostało internowanych w brytyjskiej bazie Scapa Flow na okres negocjacji traktatu pokojowego. Wycofany z linii „Posen” nie znajdował się wśród tych jednostek. 21 czerwca 1919 okręty internowane w Scapa Flow zostały samozatopione. W rezultacie tego zdarzenia „Posen” i pozostałe pancerniki, których nie planowano internować, zostały przejęte przez zwycięzców jako zamienniki za te, które utracono. Przydzielono go Wielkiej Brytanii, został przekazany 13 maja 1920. Brytyjczycy sprzedali go następnie stoczni złomowej z Holandii. Ostatecznie został zezłomowany w Dordrechcie w 1922.

</doc>
<doc id="449707" url="https://pl.wikipedia.org/wiki?curid=449707" title="Kn">
Kn

Kn – dwuznak występujący w języku angielskim. Oznacza n czytane bez poprzedzającego je k. W języku niderlandzkim czytane jako "kn" (przykład: „knie” – "kni" (kolano))

</doc>
<doc id="449711" url="https://pl.wikipedia.org/wiki?curid=449711" title="Szablak krwisty">
Szablak krwisty

Szablak krwisty ("Sympetrum sanguineum") – gatunek ważki z rodziny ważkowatych (Libellulidae). Występuje powszechnie w niemal całej Europie (z wyjątkiem części wysuniętej najbardziej na północ) oraz w syberyjskiej części Azji. Bardzo rzadko spotykany w północno-zachodniej Afryce (w krajach Maghrebu). W Polsce jest gatunkiem pospolitym występującym na terenie całego kraju. Zasiedla wody stojące i wolno płynące. Preferuje małe zbiorniki. Może się rozmnażać nawet w zbiornikach okresowych. Unika jedynie wód szybko płynących i kwaśnych. W Polsce imagines latają od czerwca do października.
Ubarwienie krwistoczerwone (dojrzałe samce) lub żółtobrązowe (samice oraz młode samce). Długość ciała 37 mm, rozpiętość skrzydeł 60 mm.

</doc>
<doc id="449712" url="https://pl.wikipedia.org/wiki?curid=449712" title="Revolusongs">
Revolusongs

Revolusongs – płyta Sepultury wydana w 2003 roku, zawierająca wyłącznie covery. Jest dostępna na rynku również z płytą Roorback, w limitowanej edycji dwupłytowej digipak.
Wydania.
Dodatkowe utwory:

</doc>
<doc id="449713" url="https://pl.wikipedia.org/wiki?curid=449713" title="Śunjata">
Śunjata



</doc>
<doc id="449716" url="https://pl.wikipedia.org/wiki?curid=449716" title="Komparatystyka">
Komparatystyka

Komparatystyka ( „porównywać”), literaturoznawstwo porównawcze – dział nauki o literaturze, którego celem jest porównanie utworów należących do literatur różnych narodów oraz wpływów i zależności w literaturze światowej. Nowoczesna komparatystyka zajmuje się także badaniem związków pomiędzy literaturą a innymi dziedzinami sztuki, np. muzyką, malarstwem, filmem.
Przedmiot badań.
W nauce pozytywistycznej komparatystyka ograniczała się jedynie do badania wpływów i zależności w literaturze. Współczesna komparatystyka bada również związki genetyczne, typologiczne, ujmuje literaturę w ramach rozwoju procesu historycznoliterackiego. W wieku XX przedmiot badań komparatystyki nie był jasno ustalony i podlegał żywej dyskusji. René Etiemble proponował włączyć do przedmiotu badań komparatystów europejskich literaturę Chin i świata arabskiego. Jego zdaniem współczesna komparatystyka zaniedbała stylistykę i wersyfikację porównawczą oraz badanie obrazów poetyckich i sztukę przekładu. Twórca komparatystyki w Rosji – Aleksander Wiesiołowski, pracownik Zakładu Literatury Ogólnej w ówczesnym Piotrogrodzie, proponował do zakresu przedmiotu badań literatury porównawczej włączyć również folklor.
Powstanie.
Komparatystyka, zdaniem Haliny Janaszek-Ivaničkovej, istniała już od pierwszych kontaktów między starodawnymi cywilizacjami i wynikała z ciekawości wobec odmiennych kultur. Termin littérature comparée powstał na początku XIX wieku we Francji i wzorowany był na analogicznych pojęciach z zakresu nauk ścisłych. W 1954 roku ukonstytuowało się Międzynarodowe Towarzystwo Badań Komparatystycznych, które za cel badań komparatystyki uznało szukanie w danym tekście obcych, tworzących go głosów (intertekstualność). 
Literatura porównawcza w Polsce.
Początek badań komparatystycznych w Polsce przypada na okres renesansu i związany jest z wymiana kulturową. W 1818 roku otwarto pierwszą katedrę literatury porównawczej na Uniwersytecie Warszawskim, nad która kierownictwo przejął Ludwik Osiński. Na początku XIX wieku powstały też pierwsze prace komparatystyczne: Leon Borowski "Uwagi nad poezją i wymowa pod względem ich podobieństwa" (1820 rok) oraz Maurycy Mochnacki "O literaturze polskiej dziewiętnastego wieku" (1830 rok). Za ojca polskiej literatury porównawczej uważa się Adama Mickiewicza, który dokonywał badań komparatystycznych literatur słowiańskich, co widoczne jest na jego wykładach w Collége de France w Paryżu. Za pierwszą polską pracę naukową o literaturach słowiańskich uznaje się dzieło pt. "Mesjaniści i słowanianofile", które wydał w 1888 roku Marian Zdziechowski. W dwudziestoleciu międzywojennym głównym tematem badań polskich komparatystów było oddziaływanie obcych literatur na rozwój rodzimych prądów literackich. Do dwudziestowiecznych badaczy literatury związanych z komparatystyką zaliczyć można np. Stefanię Skwarczyńską i Mieczysława Brahmera. Wiek XX ograniczył rolę komparatystyki w porównaniu z literaturoznawstwem XIX-wiecznym – przyjął się nawet ironiczny termin „wpływologia”.
Kongresy komparatystyczne.
Pierwszy międzynarodowy kongres komparatystyczny miał miejsce w 1900 roku w Paryżu. Wzięło w nim udział zaledwie 20 badaczy. Tematyka kongresu dotyczyła zaś metodologii historii literatury. W czasie kongresu we Florencji w 1951 roku utworzono FILLM, czyli Międzynarodową Federacje Języków i Literatur Nowożytnych. Ważne wydarzenia dla komparatystów miały miejsce w 1958 roku na kongresie w Chapel Hill, dotyczącym problematyki narodowej. Wówczas miało miejsce wystąpienie René Welleka, który odczytał referat pt. "Kryzys literatury porównawczej". Na kongresie w Chapel Hill Polskę reprezentował Mieczysław Brahmer.
Kryzys literatury porównawczej.
O kryzysie w literaturze porównawczej zaczęto mówić po kongresie w Chapel Hill i wystąpieniu René Welleka. Zdaniem niektórych badaczy komparatyści zbyt wiele dyskutowali nad przedmiotem i metodami swej pracy. Tak uważał między innymi René Etiemble, który do przyczyn kryzysu zaliczył również różnice metodologiczne, jakie w badaniach porównawczych stosowały szkoła francuska i amerykańska. Komparatyści francuscy stosowali w badaniach porównawczych metodę historyczną Lansona, dla którego rzetelne poszukiwanie historyczne było kluczem do analizy dzieła. Szkoła amerykańska, z której wywodził się między innymi René Wellek, nie popierała historyzmu. Wellek wysunął również propozycję zaniechania podziału na literaturę porównawczą i powszechną (podział ten zaproponował Paul van Tieghem – przedstawiciel szkoły francuskiej) oraz przekraczanie granic narodowych w badaniach literatur.

</doc>
<doc id="449718" url="https://pl.wikipedia.org/wiki?curid=449718" title="Angiologia">
Angiologia

Angiologia (z grec. "angeion" – "naczynie") – nauka o układzie naczyniowym i limfatycznym. Jako dziedzina medycyny jest specjalizacją zajmującą się rozpoznawaniem i leczeniem chorób naczyń tętniczych, żylnych, mikrokrążenia oraz chorób układu chłonnego, a także kwalifikacją do leczenia chirurgicznego pacjentów z takimi chorobami. Do chorób znajdujących się w zakresie zainteresowań angiologii zaliczają się między innymi miażdżyca, zakrzepica tętnicza i żylna, żylna choroba zakrzepowo-zatorowa, nadciśnienie tętnicze, zapalne choroby naczyń, przewlekła niewydolność żylna, zaburzenia krzepnięcia, choroby układu limfatycznego, choroby mikrokrążenia, choroby nowotworowe układu krążenia, powikłania naczyniowe w cukrzycy, genetycznie uwarunkowane choroby naczyń, zaburzenia gospodarki tłuszczowej, nabyte zawodowe choroby naczyń, zmiany skórne i kostne w chorobach naczyń. W Polsce konsultantem krajowym angiologii od 1 października 2020 jest prof. dr hab. Aleksander Sieroń.

</doc>
<doc id="449720" url="https://pl.wikipedia.org/wiki?curid=449720" title="Szablak żółty">
Szablak żółty

Szablak żółty ("Sympetrum flaveolum") – gatunek owada z rzędu ważek należący do podrzędu ważek różnoskrzydłych i rodziny ważkowatych (Libellulidae). Występuje w Eurazji – od Europy Zachodniej po Japonię. W Polsce jest gatunkiem pospolitym. Zasiedla ciepłe wody stojące.
Długość ciała 37 mm, rozpiętość skrzydeł 60 mm. W Polsce imagines latają od czerwca do pierwszych dni października.

</doc>
<doc id="449722" url="https://pl.wikipedia.org/wiki?curid=449722" title="Żaba leśna">
Żaba leśna

Żaba leśna ("Lithobates sylvaticus" syn. "Rana sylvatica") – gatunek płaza z rodziny żabowatych.
Opis.
Żaba leśna mierzy od 35 do 76 mm długości. Samice są znacznie większe niż samce. Ubarwienie grzbietu jest zazwyczaj brązowe lub rdzawe. Część brzuszna przyjmuje odcienie żółtawe lub zielonkawo-białe. Jest to jeden z najbardziej wytrzymałych na trudne warunki gatunków płazów. W czasie zimy organizm żaby leśnej częściowo zamarza. Przed śmiercią chroni ją zgromadzony wcześniej materiał zapasowy, który umożliwia pracę ważniejszych organów. Gdy zima dobiega końca, żaba budzi się i funkcjonuje normalnie.
Pokarm.
Żaby leśne żywią się owadami oraz innymi małymi bezkręgowcami, w szczególności pająkami, chrząszczami, larwami ciem, pomrowami i ślimakami. Larwy żaby leśnej żywią się glonami oraz larwami mącznika młynarka.
Występowanie i środowisko.
Ameryka Północna. Gatunek nie występuje naturalnie w Polsce.

</doc>
<doc id="449724" url="https://pl.wikipedia.org/wiki?curid=449724" title="Pistolet Beretta 92">
Pistolet Beretta 92

Beretta 92 – włoski pistolet samopowtarzalny. Produkowany w wielu wersjach różniących się kalibrem i wymiarami. Jako M9 przepisowa broń krótka US Army.
Historia.
W 1951 roku Beretta rozpoczęła produkcję pistoletu Model 1951 Brigadier pierwszy pistolet Beretty posiadający zamek ryglowany. Beretta 951 okazała się konstrukcją udaną, przyjętą do uzbrojenia przez armię włoską, izraelską i egipską, ale w latach 70. rozpoczęto prace nad jej następcą. Początkowo zakładano, że nowy pistolet Beretty będzie wersją Brigadiera wyposażona w magazynek o większej pojemności (15 zamiast 8 naboi), szybko jednak okazało się, że zmiany są na tyle duże, że można mówić o nowej konstrukcji.
Produkcję nowego pistoletu rozpoczęto w 1976 roku. Otrzymał on nazwę Beretta 92. Już rok później powstała nowa wersja pistoletu (Beretta 92S) ze skrzydełkiem bezpiecznika przeniesionym ze szkieletu na zamek.
W 1979 roku w USA rozpoczął się proces wyboru nowego pistoletu dla amerykańskich sił zbrojnych. Wśród wymagań stawianych testowanym konstrukcjom było zastosowanie obustronnej dźwigni bezpiecznika. Odpowiedzią Beretty był model 92SB z takim bezpiecznikiem. Ostatecznie do uzbrojenia US Armed Forces został przyjęty jako M9 pistolet Beretta 92 SB-F różniący się od modelu 92SB kształtem szkieletu i drobnymi zmianami mechanizmów wewnętrznych.
Po zwycięstwie Beretty 92 w konkursie na nowy pistolet amerykańskich sił zbrojnych włoski pistolet zaczął się cieszyć coraz większym zainteresowaniem odbiorców cywilnych. Wychodząc naprzeciw ich oczekiwaniom Beretta opracowała w latach 80. i 90. XX wieku szereg wersji pistoletu Beretta 92 różniących się zastosowanym nabojem, wymiarami. Popularności pistoletu nie zaszkodziły wypadki pękania zamków zarejestrowane przez żołnierzy US Navy SEAL. Wskutek zanieczyszczenia talem stali, z której były wykonane, zamki w kilku pistoletach pękły, a ich tylne części po zsunięciu się z prowadnic spowodowały u strzelających obrażenia twarzy. Aby zapobiec takim wypadkom firma Beretta wprowadziła modyfikację prowadnic zamka i osi kurka.
Jako pierwsza powstała w 1986 roku kompaktowa Beretta 98 (i jej odmiana 99). W 1987 roku na zamówienie francuskiej żandarmerii powstała wersja 92G pozbawiona bezpiecznika nastawnego. W 1994 roku pojawiła się seria pistoletów wyróżnionych nazwą "Brigadier". Były to pistolety Beretta 92, 96 i 98 wyposażone we wzmocnione zamki i nastawne przyrządy celownicze, a także seria "Stock" ze skrzydełkiem bezpiecznika ponownie przeniesionym na szkielet.
W roku 1997 Beretta rozszerzyła swoją ofertę o model 92/96/98 Combat Combo przeznaczony do zawodów IPSC. Rok później pojawiły się kompaktowe pistolety 92 Compact L, oraz 92 Compact L, Typ M.
Opis.
Beretta 92 F jest bronią samopowtarzalną. Zasada działania oparta na krótkim odrzucie lufy. Zamek ryglowany ryglem wahliwym. Mechanizm spustowy z samonapinaniem, z kurkowym mechanizmem uderzeniowym. Kurek zewnętrzny. Bezpiecznik skrzydełkowy na zamku.
Beretta 92 F jest zasilana z wymiennego, dwurzędowego magazynka pudełkowego o pojemności 15 naboi, umieszczonego w chwycie. Są jeszcze magazynki o większej (17,18,20,30 i 32 nabojów) pojemności. Zaczep magazynka z boku chwytu.
Lufa gwintowana.
Przyrządy celownicze mechaniczne (muszka i szczerbinka).
Zabezpieczenia.
Pistolet posiada zabezpieczenia zapobiegające wypadkom przez niezamierzone oddanie strzału. Pierwszym zabezpieczeniem jest bezpiecznik skrzydełkowy na zamku, który włączony blokuje napięcie kurka (ręcznie i spustem). Tylna część iglicy zastaje obrócona i oddalona, co uniemożliwia kontakt iglicy z kurkiem. 
Za pomocą bezpiecznika skrzydełkowego można także bezpiecznie odprężyć kurek jeśli jest napięty (Single-Action do Double-Action). Niestety pistoletu nie można nosić bezpiecznie z napiętym kurkiem (Single-Action tak jak Colt 1911), bo nie ma trzeciej pozycji bezpiecznika która tylko odpręża kurka w przeciwieństwie do Taurus PT92. Jest jeszcze zabezpieczenie kurka (Half-Cock-Position), które blokuje styczność kurka z iglicą. Można je włączyć za pomocą krótkiego napięcia odprężonego kurka (słychać kliknięcie).
Poza tym iglica jest automatycznie zablokowana i nie może się ruszać dopóki spust nie jest całkowicie naciśnięty. 

</doc>
<doc id="449726" url="https://pl.wikipedia.org/wiki?curid=449726" title="Under a Pale Grey Sky">
Under a Pale Grey Sky

Under a Pale Grey Sky – dwupłytowy album z zapisem koncertu brazylijskiego zespołu Sepultura z Brixton Academy w Londynie 16 grudnia 1996. Materiał został zarejestrowany przez wytwórnię Roadrunner Records bez powiadomienia o tym zespołu i 22 września 2002 wydany na albumie bez zgody obecnych członków grupy. Był to ostatni koncert z udziałem lidera formacji, Maxa Cavalery 

</doc>
<doc id="449733" url="https://pl.wikipedia.org/wiki?curid=449733" title="Du hast">
Du hast

Du hast (niem. masz) – piosenka niemieckiej grupy Rammstein, pochodząca z drugiego albumu zespołu, zatytułowanego "Sehnsucht" (1997). To także singel promujący płytę.
„Du hast” jest jedną z najpopularniejszych piosenek zespołu (zwłaszcza w USA). Często wykorzystywana w filmach, zwiastunach lub umieszczana na soundtrackach, była hitem roku 1997, przez długi czas utrzymywała się na pierwszych miejscach różnych list przebojów. Refren jest bardzo dobrze rozpoznawalny i dosyć prosty.
Znaczenie tytułu.
Tytuł jest grą słów. "Du hast" znaczy ‘masz’, jednak gdy wokalista śpiewa te słowa, a słuchający nie ma do dyspozycji pisemnej wersji tekstu, może to zabrzmieć jak "du hasst" – ‘nienawidzisz’.
Teledysk.
Teledysk do piosenki inspirowany jest filmem "Wściekłe psy" Quentina Tarantino. Jeden z członków zespołu (Christoph Schneider) gra bandytę, który przyjeżdża z pewną kobietą (która zostaje w samochodzie) do szopy, by spotkać się z przyjaciółmi. Ukazują się w maskach, gdy je zdejmują, widać, że to członkowie zespołu. Pod koniec widać, że Schneider płonie, a gdy członkowie Rammstein wychodzą z szopy i przechodzą obok wspomnianego samochodu, Schneider rzuca dziwne spojrzenie w kierunku kobiety. Gdy samochód jest widoczny już za plecami członków zespołu, efektownie eksploduje. Kobieta prawdopodobnie w wyniku tego wybuchu ginie – na początku klipu widać jej porozrzucane w okolicach wraku przedmioty (szminka, naszyjnik, but).
Wersje piosenki.
Piosenka wydana została w dwóch wersjach – ta, która pierwotnie ukazała się na albumie, śpiewana jest w całości po niemiecku. W późniejszym czasie nagrano także wersję anglojęzyczną, gdzie trzy pierwsze zwrotki i refren śpiewane są po angielsku, a reszta po niemiecku.
W oryginalnej wersji wokalista śpiewa "Willst du bis der Tod euch scheidet treu ihr sein für alle Tage?" (Czy chcesz być jej wierny przez wszystkie dni, dopóki śmierć was nie rozłączy?) i "Willst du bis zum Tod, der scheide sie lieben auch in schlechten Tagen" (Czy chcesz, dopóki śmierć was nie rozłączy, kochać ją, nawet w złe dni?). Jednak zamiast odpowiedzi "ja" (tak) słyszymy powtarzane kilkakrotnie "nie", aż ostatecznie nie pada żadna odpowiedź, co uchwycone zostało na samym początku piosenki: "Du hast mich gefragt, und ich hab nichts gesagt" (Zapytałaś mnie, a ja nic nie odpowiedziałem).
W niemieckiej wersji jest więcej gier słów. Samo "du hast mich" powtarzane na początku piosenki znaczy ‘masz mnie’, jednak gdy Till w pewnym momencie dodaje słowo "gefragt", całkowicie zmieniony zostaje sens zdania – "du hast mich gefragt" znaczy bowiem ‘zapytałaś mnie’. Pojawiające się w dalszej części "Willst du bis zum Tod, der scheide" znaczy ‘dopóki śmierć was nie rozłączy’, jednak "Tod der Scheide" znaczy... ‘śmierć pochwy’.
Wersja angielska nie jest dosłownym tłumaczeniem z języka niemieckiego. Słowa niemieckiej przysięgi małżeńskiej zastąpiono angielską, zamieniono także początek piosenki.
Dodatkowo niemieckie "nein" zastąpione zostało słowem "never" (nigdy), zamiast "no" (angielskie ‘nie’).

</doc>
<doc id="449734" url="https://pl.wikipedia.org/wiki?curid=449734" title="Choluteca">
Choluteca



</doc>
<doc id="449737" url="https://pl.wikipedia.org/wiki?curid=449737" title="Młodość Martina Bircka">
Młodość Martina Bircka

Młodość Martina Bircka to minipowieść napisana w roku 1901 przez Hjalmara Söderberga. W Polsce książka ta została wydana w roku 2005 w tłumaczeniu Pawła Pollaka. Powieść składa się z trzech części przedstawiających odpowiednio okres dzieciństwa, młodości oraz wczesnej dojrzałości. Autor na tle sztokholmskich realiów końca XIX wieku przedstawia stopniowe dorastanie młodego człowieka. Utwór ma charakter autobiograficzny i przedstawia rzeczywiste doświadczenia autora.
W pierwszej części mamy do czynienia z Martinem Brickiem jako dzieckiem. Widzimy tutaj Martina, jak zbiera pierwsze doświadczenia na podwórku, w szkole, na ulicy, jak zaczyna stopniowo doświadczać upływ czasu. W drugiej części bohater musi się zmierzyć z problemami wynikającymi z pojawienia się seksualności w jego życiu, związanymi z koniecznością dokonania wyborów światopoglądowych (np. wiara w Boga, stosunek do życia) oraz życiowych (droga kariery). Młody Brick wybiera tutaj z jednej strony oportunistyczną ścieżkę kariery urzędniczej, która zapewniać mu będzie stabilne przetrwanie, jednak prawdziwym marzeniem jego staje się zyskanie pozycji renomowanego pisarza. Wybory dokonane przez Martina stawiają go w konflikcie z rodzicami. W trzeciej części Martin staje wobec problemów, jakie niesie ze sobą miłość. Autor przedstawia rozterki bohatera polegające na tym, że z jednej strony chciałby zapewnić swojej wybrance możliwość godnego życia i cywilizowanego rozwijania rodziny, a z drugiej strony nie ma materialnych środków, aby takie normalne życie sobie oraz jej zapewnić. Oboje są skazani na balansowanie na krawędzi katastrofy, choć robią tylko to, co jest naturalną konsekwencją uczucia.

</doc>
<doc id="449739" url="https://pl.wikipedia.org/wiki?curid=449739" title="Ludwik Turko">
Ludwik Turko

Ludwik Turko (ur. 17 lutego 1944 w Akmolińsku) – polski fizyk, polityk i nauczyciel akademicki, profesor nauk fizycznych, poseł na Sejm I i II kadencji, sędzia Trybunału Stanu (1997–2001).
Życiorys.
Ukończył w 1966 studia na Wydziale Matematyki, Fizyki i Chemii Uniwersytetu Łódzkiego. Uzyskiwał następnie stopnie doktora i doktora habilitowanego nauk fizycznych, a w 2007 tytuł profesora nauk fizycznych. Pracuje na stanowisku profesora zwyczajnego Uniwersytetu Wrocławskiego. Zawodowo związany z Instytutem Fizyki Teoretycznej UWr, gdzie doszedł do stanowiska profesora zwyczajnego. Objął też stanowisko kierownika Zakładu Teorii Cząstek Elementarnych. Specjalizuje się w modelach teoriopolowych i statystycznych, teorii cząstek elementarnych oraz zderzeniach ciężkich jonów.
W latach 80. związał się z opozycją demokratyczną. We wrześniu tegoż roku wstąpił do „Solidarności”, był członkiem komitetu założycielskiego na UWr, następnie przewodniczącym komisji zakładowej. Po wprowadzeniu stanu wojennego przewodniczył komitetowi strajkowemu na UWr. Pozostawał w ukryciu do stycznia 1982, po ujęciu internowano go na okres około półtora miesiąca. Kontynuował działalność podziemną, za co był m.in. tymczasowo aresztowany na przełomie listopada i grudnia 1982, a także wielokrotnie zatrzymywany. W latach 80. współpracował z redakcjami podziemnych pism, w 1989 ponownie został przewodniczącym uczelnianych struktur związku.
W lipcu 1990 został przewodniczącym zespołu statutowego ROAD podczas rady założycielskiej tego ugrupowania. W latach 1991–1997 był posłem na Sejm I i II kadencji wybranym z listy ogólnopolskiej kandydatów w okręgach wrocławskich: nr 11 i nr 50 z ramienia Unii Demokratycznej, reprezentując okręg wyborczy Wrocławiu. Pracował m.in. w Komisji Edukacji, Nauki i Postępu Technicznego oraz Komisji Regulaminowej i Spraw Poselskich. W latach 1997–2001 z ramienia Unii Wolności zajmował funkcję członka Trybunału Stanu. W 1998 nieskutecznie kandydował do Sejmiku Województwa Dolnośląskiego z listy UW. W 2005 na krótko przystąpił do Partii Demokratycznej, później pozostał bezpartyjny. W wyborach samorządowych w 2006 bez powodzenia kandydował do rady miasta Wrocławia z listy Komitetu Wyborczego Wyborców Rafała Dutkiewicza.
Pełnił w latach 1997–2009 funkcję pełnomocnika prezydenta Wrocławia ds. kontaktów z uczelniami wyższymi, został prezesem Stowarzyszenia Absolwentów Uniwersytetu Wrocławskiego.
W maju 2017 został zastępcą przewodniczącego głównego sądu koleżeńskiego Komitetu Obrony Demokracji.
Odznaczenia.
Odznaczony Krzyżem Oficerskim Orderu Odrodzenia Polski (2009) oraz Medalem Komisji Edukacji Narodowej (1997).
W 2015 został uhonorowany Krzyżem Wolności i Solidarności, jednak odmówił jego przyjęcia, motywując to oceną działań prezydenta Andrzeja Dudy w sporze dotyczącym Trybunału Konstytucyjnego, uznając je za świadome naruszanie Konstytucji RP.

</doc>
<doc id="449749" url="https://pl.wikipedia.org/wiki?curid=449749" title="Fenoterol">
Fenoterol

Fenoterol (łac. "Fenoterolum") – organiczny związek chemiczny, lek rozszerzający oskrzela stosowany w leczeniu i zapobieganiu obturacji oskrzeli.
Fenoterol jest wybiórczym agonistą receptorów adrenergicznych β2, wykazuje małe powinowactwo do receptorów β1. Jego efekt biologiczny polega na rozszerzeniu oskrzeli oraz zahamowaniu napięcia i czynności skurczowej macicy.
Podany drogą wziewną zaczyna działać po kilku minutach, efekt rozszerzający oskrzela utrzymuje się do 3–5 godzin.
Chiralność.
Fenoterol ma dwa centra chiralności, w wyniku czego znany jest w postaci czterech stereoizomerów: "R","R’", "R","S’", "S","R’" i "S","S’". Dostępny komercyjnie lek jest mieszaniną racemiczną ("R","R’")- i ("S","S’")-fenoterolu, która wykazuje od dziewięciu do dwudziestu razy zwiększą aktywność niż racemat składający się z izomerów ("R","S’") i ("S","R’"). Stereoizomery ("R","R’") i ("S","S’") nie są jednorodne pod względem wykazywanej aktywności biologicznej. ("R","R’")-fenoterol wykazuje wielokrotnie wyższe powinowactwo do receptora β2 adrenergicznego (stała dysocjacji "K"d = 457 nM) niż izomer ("S","S’"), dla którego wartość "K"d wynosi 109 000 nM. Różnice w powinowactwie tych stereoizomerów znajdują odzwierciedlenie w testach funkcjonalnych. W teście kurczliwości kardiomiocytów ("R","R’")-fenoterol skutecznie stymuluje aktywność komórek mięśnia sercowego (EC50 = 73 nM), podczas gdy izomer ("S","S’") nie wykazuje mierzalnej aktywności.
Działania niepożądane.
Bóle i zawroty głowy, niepokój, pobudzenie, bezsenność, drżenia mięśniowe, rzadko bóle w klatce piersiowej, zaburzenia rytmu serca.
Preparaty w Polsce.
Nazwy handlowe preparatów dostępnych w Polsce: "Berotec N100" (aerozol), "Fenoterol" (tabl., inj. – wycofany w 2013 r.); preparaty złożone: "Berodual" (aerozol, płyn do inhalacji), "Berodual N" (aerozol).

</doc>
<doc id="449750" url="https://pl.wikipedia.org/wiki?curid=449750" title="Stripped (singel zespołu Rammstein)">
Stripped (singel zespołu Rammstein)

Stripped – utwór niemieckiego zespołu muzycznego Rammstein, wydany na singlu w 1998 roku. Jest coverem jednego z utworów zespołu Depeche Mode. W teledysku zostały wykorzystane fragmenty filmu "Olimpiada" w reżyserii Leni Riefenstahl, która w okresie III Rzeszy specjalizowała się w kręceniu filmów propagandowych. Użycie fragmentów spowodowało oskarżenie zespołu o fascynację faszyzmem, nazizmem i skrajnymi ruchami prawicowymi.

</doc>
<doc id="449753" url="https://pl.wikipedia.org/wiki?curid=449753" title="Boaco (miasto)">
Boaco (miasto)

Boaco – miasto w środkowej Nikaragui, położone w górzystej części kraju. Ośrodek administracyjny departamentu Boaco. Ludność: 17,3 tys. (1995).
Miasto stanowi ważny ośrodek miejski dla rolniczego zaplecza regionu.

</doc>
<doc id="449759" url="https://pl.wikipedia.org/wiki?curid=449759" title="ORP Poznań">
ORP Poznań

ORP Poznań (824) – polski okręt transportowo-minowy typu "Lublin".
Banderę podniesiono na nim 8 marca 1991 roku. Okręt wchodzi w skład 2. Dywizjonu Okrętów Transportowo-Minowych w Świnoujściu, należącym do 8. Flotylli Obrony Wybrzeża. Okręt przeznaczony jest do transportu żołnierzy desantu ze sprzętem i pojazdami, stawiania min morskich (jednorazowo zabiera 130 min) oraz ewakuacji ludzi. 
Okręt wchodził w skład zespołów podczas międzynarodowych ćwiczeń sojuszniczych takich jak Strong Resolve 2002, Blue Game 2003, Baltops 2004, Baltops 2005. Podczas ćwiczenia Anakonda 2006 okręt dowodził zespołami 8. Flotylli Obrony Wybrzeża. Od 2003 roku okręt nosi Herb Miasta Poznań, nadany z okazji 13. rocznicy podniesienia Bandery Marynarki Wojennej. Matką chrzestną okrętu jest artystka Maria Łbik.
Między 12 stycznia a 3 grudnia 2001 roku okręt przeszedł remont średni w Stoczni Marynarki Wojennej w Gdyni.
21 kwiet­nia 2017 roku Komenda Portu Wojennego w Świnoujściu pod­pi­sała kon­trakt ze stocz­nią Net Marine Marine Power Service Spółka z o.o. na naprawę głów­ną oraz doko­wą okrętu o wartości 39,8 mln złotych.

</doc>
<doc id="449761" url="https://pl.wikipedia.org/wiki?curid=449761" title="Rana sylvatica">
Rana sylvatica



</doc>
<doc id="449762" url="https://pl.wikipedia.org/wiki?curid=449762" title="Szablak zwyczajny">
Szablak zwyczajny

Szablak zwyczajny ("Sympetrum vulgatum") – gatunek owada z rzędu ważek należący do podrzędu ważek różnoskrzydłych i rodziny ważkowatych (Libellulidae). Występuje w Eurazji. W Polsce jest gatunkiem pospolitym. Zasiedla wody stojące różnego typu, spotykany też nad wodami wolno płynącymi.
Rozpiętość skrzydeł do 60 mm. Długość ciała do 40 mm. Dorosłe samce mają brązowy tułów, u młodych występuje jasna plamka.

</doc>
<doc id="449763" url="https://pl.wikipedia.org/wiki?curid=449763" title="Salmeterol">
Salmeterol

Salmeterol – organiczny związek chemiczny, lek rozszerzający oskrzela stosowany w leczeniu i zapobieganiu obturacji oskrzeli.
Salmeterol jest wybiórczym, długo działającym agonistą receptora β2, wykazujący słabe powinowactwo do receptora β1.
Efekt biologiczny leku polega na rozszerzeniu oskrzeli, hamowaniu degranulacji mastocytów i bazofilów oraz zapobieganiu miejscowemu działaniu substancji zawartych w ich ziarnistościach takich jak histamina, leukotrieny, prostaglandyna D2.
Wskazania.
Przewlekłe leczenie astmy oskrzelowej (w postaci wziewnej), zapobieganie napadom astmy, leczenie przewlekłej obturacyjnej choroby płuc, leczenie innych stanów przebiegających ze skurczem oskrzeli.
Przeciwwskazania.
Nadwrażliwość na lek, nie należy stosować do przerywania napadów astmy, stosować ostrożnie w zawale serca, zaburzeniach rytmu serca, nadciśnieniu tętniczym, nadczynności tarczycy.
Działania niepożądane.
Drżenia mięśniowe, bóle głowy, uczucie kołatania serca, rzadko kurcze mięśniowe, niepokój, rzadko zaburzenia rytmu serca.
Lek działa po ok. 10-20 min. od podania, szczyt działania osiąga po 3 godzinach i utrzymuje się przez 12 godzin.
Nazwy handlowe preparatów dostępnych w Polsce: Pulmoterol – kapsułki utwardzane (proszek do inhalacji), Serevent (aerozol), Serevent dysk (proszek do inhalacji), Salmex, Asaris, Seretide (propionian flutykazonu/salmeterol – proszek do inhalacji).

</doc>
<doc id="449764" url="https://pl.wikipedia.org/wiki?curid=449764" title="Jinotega (miasto)">
Jinotega (miasto)

Jinotega – miasto w środkowej Nikaragui, położone w górach Cordillera Dariense, kilkanaście kilometrów na północ od miasta Matagalpa. Współrzędne geograficzne: . Ośrodek administracyjny departamentu Jinotega. Ludność w 2006 roku wynosiła 53 000 mieszk.
Jinotega to niewielki ośrodek przemysłowy i handlowy dla rolniczego zaplecze (obszar uprawy kawy). Rozwinął się tutaj przemysł spożywczy (młyn, przeróbka kawy).
Na północ od miasta znajduje się jezioro Apanás.

</doc>
<doc id="449772" url="https://pl.wikipedia.org/wiki?curid=449772" title="Szablak podobny">
Szablak podobny

Szablak podobny, szablak późny ("Sympetrum striolatum") – gatunek ważki z rodziny ważkowatych (Libellulidae). Jest szeroko rozprzestrzeniony w Europie i Azji. Występuje również w północno-zachodniej Afryce – od Maroka po Tunezję. Prawdopodobnie jest pospolity w całym zasięgu występowania. Zasiedla wody różnego typu, ale preferuje ciepłe wody stojące, płytkie i słabo zarośnięte, o piaszczystym dnie. Okazjonalnie spotykany jest w wodach płynących i słonawych. W Polsce jest pospolity na terenie całego kraju z wyjątkiem części północno-wschodniej, gdzie jest lokalny i rzadki. 
Ubarwienie ciała czerwonawe. Długość ciała 40 mm, rozpiętość skrzydeł od 50 do 60 mm. Imagines latają od czerwca do października.
W nowszych publikacjach (w tym na "World Odonata List") występujący w rejonie Himalajów "Sympetrum commixtum" uznawany jest za podgatunek szablaka podobnego – "Sympetrum striolatum commixtum". W 2020 roku za młodszy synonim "Sympetrum striolatum commixtum" uznano takson "Sympetrum durum", opisany na podstawie dwóch okazów muzealnych odłowionych na subkontynencie indyjskim.

</doc>
<doc id="449775" url="https://pl.wikipedia.org/wiki?curid=449775" title="Krzyż skandynawski">
Krzyż skandynawski

Krzyż skandynawski ("Krzyż nordycki") – krzyż, którego ramiona pionowe oraz lewe są równe, a prawe jest dwa razy dłuższe od pozostałych. Symbol używany w weksylologii, reprezentujący chrześcijaństwo. Bardzo częsty motyw flag państw skandynawskich (nordyckich) oraz zależnych od nich terytoriów. Po raz pierwszy użyty na fladze Danii.

</doc>
<doc id="449776" url="https://pl.wikipedia.org/wiki?curid=449776" title="Tadeusz Kowalski (rzeźbiarz)">
Tadeusz Kowalski (rzeźbiarz)

Tadeusz Kowalski (ur. 25 stycznia 1939 w Zychach, zm. 13 listopada 2011 w Szczecinie) – artysta rzeźbiarz, poeta. 
Życiorys.
W 1956 roku ukończył Liceum Sztuk Plastycznych w Kielcach. Od 1958 roku mieszkał i tworzył w Szczecinie. Zdobywca wielu nagród w skali wojewódzkiej i ogólnopolskiej, m.in. pierwsze miejsce w Ogólnopolskim Konkursie Literackim z okazji powrotu ziem zachodnich do macierzy, który odbył się w 1968 roku. 
Edukacja w Liceum Sztuk Plastycznych dała artyście szeroką znajomość zagadnień z historii sztuki i technologii; jednak sam autor określał siebie jako rzeźbiarza samouka, który swój warsztat rzeźbiarski doskonalił i opracowywał przez lata. Zajmował się płaskorzeźbą sakralną wykonywaną w drewnie. Tematy swoich dzieł czerpał z opowieści biblijnych. Jako materiał wykorzystywał najczęściej drewno lipowe, woskowane i bejcowane, choć rzeźbił także w orzechu, topoli i kasztanowcu. W latach 1995–2005 uczestnik ponad 30 wystaw indywidualnych i zbiorowych m.in. dwukrotnie w Muzeum Narodowym w Szczecinie i w Museum Europäischer Kulturen w Berlinie. W Muzeum Narodowym w Szczecinie znajdują się niektóre rzeźby autora z cyklu „Biblia Dłutem Czytana”. Kompozycje Kowalskiego charakteryzują się dążeniem do symetrii i form zamkniętych. Płytkim reliefem ukazuje zwartą grupę postaci umieszczoną wewnątrz ramy prostokątnej, często zakończonej półkoliście. Znane rzeźby artysty to: "Tworzenie świata", "Głowa św. Jana", "Czterej Jeźdźcy Apokalipsy".

</doc>
<doc id="449782" url="https://pl.wikipedia.org/wiki?curid=449782" title="Nikołaj Szwernik">
Nikołaj Szwernik

Nikołaj Michajłowicz Szwernik (ros. Никола́й Миха́йлович Шве́рник, ur. w Petersburgu, zm. 24 grudnia 1970 w Moskwie) – radziecki działacz partyjny i państwowy, Bohater Pracy Socjalistycznej (1958).
Życiorys.
Związał się z bolszewikami w 1905 roku. Zaliczał się do nielicznych ocalałych w późniejszych latach terroru wyżej postawionych "starych bolszewików". W roku 1924 został jednym z komisarzy ludowych Rosyjskiej FSRR. Rok później wszedł w skład KC jako jego pełnoprawny członek. Józef Stalin znalazł w nim lojalnego wykonawcę swoich poleceń i w tym charakterze Szwernik był m.in. szefem lokalnych organizacji partyjnych na Syberii czy jednym z kierowników procesu industrializacji.
Od lipca 1930 do marca 1944 był przewodniczącym Wszechzwiązkowej Rady Związków Zawodowych (czyli, dokładniej, ich centrali). W okresie II wojny światowej pełnił ponadto funkcję przewodniczącego Rady ds. Ewakuacji, która zajmowała przenoszeniem się na dalekie tyły ważnych dla państwa zakładów przemysłowych.
Po dymisji ciężko chorego Michaiła Kalinina (który zresztą niebawem zmarł) Stalin mianował go przewodniczącym Prezydium Rady Najwyższej ZSRR, czyli formalną głową państwa. Szwernik, jak i jego poprzednik, miał na tym stanowisku praktycznie zerową władzę.
Jako jedyny kandydat w roku 1952 wszedł w skład Prezydium KC (dawnego Politbiura KC KPZR), ale po jego redukcji w 1953 stracił to miejsce (podobny los spotkał notabene Michaiła Susłowa). W tym też roku został usunięty ze stanowiska tytularnego prezydenta na rzecz Klimienta Woroszyłowa. Powrócił na dawne stanowisko szefa związków zawodowych. Ponadto w okresie rządów Nikity Chruszczowa w 1956 kierował komisją, która zajmowała się rehabilitacją ofiar stalinowskich represji ("Komisja Szwernika").
Szwernik ponownie został członkiem Prezydium KC w roku 1957 i zasiadał tam do przejścia w stan spoczynku w roku 1966.
Odznaczony Medalem Sierp i Młot Bohatera Pracy Socjalistycznej (17 maja 1958) i pięcioma Orderami Lenina (m.in. w 1938, 1946, 1948, 1958).

</doc>
<doc id="449788" url="https://pl.wikipedia.org/wiki?curid=449788" title="SS Poznań">
SS Poznań

SS Poznań – polski statek handlowy – masowiec zbudowany w 1925 roku we francuskiej stoczni Chantiers Navals Français w Blainville-sur-Orne. Bliźniaczymi statkami były SS Wilno, SS Kraków, SS Katowice oraz SS Toruń. Dorobiły się one przydomku "twarde francuzy", ze względu na solidną konstrukcję. 3 stycznia 1927 „Poznań” przypłynął po raz pierwszy do Gdyni, a 6 stycznia podniesiono na nim banderę.
Pierwszym kapitanem był kapitan ż.w. Stanisław Łabęcki. W pierwszy rejs handlowy statek wyruszył 14 stycznia 1927 z Gdańska do Calais. Pływał następnie głównie po Bałtyku, Morzu Północnym i kanale La Manche. W roku 1935 SS „Poznań” jako pierwszy statek z biało-czerwoną banderą dotarł do Afryki Zachodniej, podejmując w czarterze Ligi Morskiej i Kolonialnej nieudaną próbę otwarcia tych rynków dla polskiego handlu. Kapitanem podczas tej wyprawy był Leon Rusiecki, a załogę stanowiło ok. 20 osób, statek zabrał też kilku pasażerów. 28 grudnia 1934 wyruszył z Gdyni, a 17 stycznia 1935 dotarł do Monrowii w Liberii. Odwiedził także m.in. Takoradi, Akrę, Lagos i Freetown, po czym wrócił do Gdyni 18 kwietnia 1935.
Wybuch II wojny światowej zaskoczył SS „Poznań” w szwedzkim porcie Luleå. Statek korzystając z osłony szwedzkich okrętów przedarł się wodami terytorialnymi Szwecji 31 października 1939 do Göteborga, a następnie przez Bergen dotarł 18 listopada do Methil w Szkocji. Dowodził nim wówczas (od 1936 roku) kpt. ż.w. Zygmunt Deyczakowski. Był ostatnim statkiem alianckim, jaki wydostał się z Bałtyku.
Od grudnia 1939 do czerwca 1940 statek pływał między Wielką Brytanią a Francją. Podczas inwazji niemieckiej na Francję wydostał się z zaminowanego ujścia Sekwany do Wielkiej Brytanii. Pływał dalej w konwojach na Morzu Północnym i Atlantyku, w czarterze brytyjskiego Ministerstwa Żeglugi, następnie Ministerstwa Transportu Wojennego. Podczas Operacji Overlord jako transportowiec zawinął 18 czerwca 1944 roku do sztucznego portu "Mulberry A", gdzie zaskoczył go sztorm. Statek zaczął tonąć i jedynie dzięki załodze udało się go sztrandować. Stojący na płyciźnie, wyładowany amunicją statek znalazł się w ogniu walki. Amerykański dowódca sektora uznał go za stracony, jednak nieustępliwość załogi sprawiła, że kontynuowano akcję ratunkową. Po doholowaniu do redy SS „Poznań” o własnych siłach doszedł do stoczni remontowej w Cardiff. Po gruntownym remoncie statek powrócił do służby.
Po wojnie SS „Poznań” powrócił 22 grudnia 1945 do kraju, gdzie do 1962 roku pływał jako tramp po Bałtyku. Był to najdłużej pozostający w czynnej służbie statek swojego typu. Po wycofaniu z eksploatacji 8 stycznia 1962, przez ponad dziesięć lat służył jako magazyn pływający MAG-ZPS 3 w Szczecinie. W roku 1975 roku jako ostatni z piątki został zezłomowany i pocięty w Świnoujściu.
Pamiątką po SS „Poznań” jest kotwica ze statku, wyeksponowana przy zachodnim brzegu Jeziora Maltańskiego w Poznaniu. W dziale morskim Muzeum Narodowego w Szczecinie znajduje się natomiast ocalony podczas rozbiórki statku i zrekonstruowany mostek nawigacyjny.

</doc>
<doc id="449791" url="https://pl.wikipedia.org/wiki?curid=449791" title="Ornette Coleman">
Ornette Coleman

Randolph Denard Ornette Coleman (ur. 9 marca 1930 w Fort Worth, zm. 11 czerwca 2015 w Nowym Jorku) – amerykański saksofonista jazzowy i kompozytor. Jest uważany za jednego z twórców i najwybitniejszych przedstawicieli free jazzu. Podstawowym instrumentem Colemana był saksofon altowy, oprócz tego grał również na trąbce i skrzypcach, stosując niestandardową technikę (np. skrzypce traktowane jako instrument perkusyjny). Laureat NEA Jazz Masters Award w 1984.
Życiorys.
Ornette Coleman rozpoczął naukę gry na saksofonie altowym w wieku 14 lat; zasadniczo był samoukiem. W 1949 r. zaczął swoją działalność grając na saksofonie altowym i barytonowym w zespołach rhythmandbluesowych i bebopowych w rodzinnym Teksasie. Okres ten trwał prawie 10 lat. Na początku lat 50. przeprowadził się do Los Angeles, gdzie pracował jako windziarz, doskonalił umiejętności muzyczne jako samouk, ale głównie poświęcił się studiowaniu teorii muzyki, zwłaszcza kompozycji. Od początku kariery prezentował bardzo indywidualne i eksperymentalne podejście do muzyki, co spotykało się z niechęcią ówczesnych jazzmanów (m.in. używanie przez Colemana skal naturalnych i wykraczanie poza system dur-moll było odbierane jako fałszowanie). Od wczesnego okresu gra Colemana wyróżniała się także charakterystycznym dźwiękiem, którego źródłem jest m.in. używanie przez muzyka saksofonów z plastiku.
Przełom nastąpił w 1958 r., gdy zgłosił się do producenta Lestera Koeniga, aby zaoferować mu kilka swoich kompozycji do wykorzystania podczas sesji nagraniowych. Koening nie tylko zaakceptował jego kompozycje, ale również zaproponował mu nagranie albumu dla firmy Contemporary. Pierwszych nagrań płytowych Coleman dokonał więc w 1958 r. z zespołem, w skład którego wchodził m.in. Don Cherry. Nagrania ukazały się na dwóch albumach: "Something Else!" i "Tomorrow Is the Question!"
W 1959 r. Coleman i Cherry dzięki pomocy Guthera Schullera i Johna Lewisa (z Modern Jazz Quartet) wzięli udział w letnich kursach w Jazz School w Lennox. W tym samym roku Coleman podpisał kontrakt z firmą Atlantic, dla której w ciągu następnych 2 lat nagrał 6 albumów. Rozpoczął także swoje stałe występy w klubie Five Spot. Pod koniec 1962 r. koncert grupy Colemana w nowojorskiej Town Hall (z basistą Davidem Izenzonem i perkusistą Charlesem Moffetem okazał się jego wielkim tryumfem. Wtedy też muzyk na dwa lata zniknął ze sceny jazzowej. Poświęcił się całkowicie nauce gry na skrzypcach i trąbce. Ponownie powrócił do działalności muzycznej w styczniu 1965 r. razem ze swoim triem.
W Cherrym Coleman znalazł partnera muzycznego, z którym na przełomie lat 50. i 60. nagrał kilka płyt uważanych obecnie za przełomowe. Wtedy też przejawiło się upodobanie Colemana do składów określanych jako „podwójne tria” lub „podwójne kwartety”, ze zdwojoną obsadą instrumentów. W 1960 r. „podwójny kwartet” w składzie: Coleman (saksofon altowy), Eric Dolphy (klarnet basowy), Cherry, Freddie Hubbard (trąbki), Charlie Haden, Scott LaFaro (kontrabasy), Ed Blackwell i Billy Higgins (zestawy perkusyjne) nagrał płytę pt. "", będącą w zasadzie zapisem czterdziestominutowej kolektywnej improwizacji. Od tytułu tej płyty wziął następnie nazwę kierunek muzyczny znany jako free jazz.
Począwszy od wczesnych lat 60. muzyka Colemana zaczęła zdobywać popularność i wywierać wpływ na innych muzyków, takich jak John Coltrane, Albert Ayler i wielu innych. Równocześnie działalność Colemana wywoływała ożywione dyskusje, a sam muzyk przez niektórych uważany był za geniusza, zaś przez innych za hochsztaplera.
Od lat 70. Coleman występuje w składach z instrumentami elektrycznymi i określa swoją muzykę nazwą „muzyka harmolodyczna” (ang. "harmolodics" – neologizm mający oddawać jedność harmonii, rytmu – z ang. "motion" – i melodii). Do zasad muzyki harmolodycznej mają należeć m.in. kolektywna improwizacja, zniesienie podziału na instrument solowy i akompaniament oraz rezygnacja z tonalności. Krytycy zwracają jednak uwagę, że być może najtrafniejszym określeniem tej muzyki jest „free funk”, ze względu na pulsujacą, momentami niemal rockową rytmikę i dużą dynamikę. Do współpracowników Colemana z nowszego okresu należą Ronald Shannon Jackson, James Blood Ulmer, Jamaladeen Tacuma i inni.
Ornette Coleman jest niezwykle płodnym kompozytorem, wiele z jego kompozycji zyskało rangę standardów jazzowych, a płyty z jego kompozycjami nagrywali m.in. Pat Metheny i John Zorn. Coleman jest również autorem muzyki kameralnej oraz filmowej, m.in. do filmu "Nagi Lunch" Davida Cronenberga.
W Polsce Ornette Coleman koncertował w ramach festiwalu Jazz Jamboree w latach 1971, 1984, 1993, a także na Warsaw Summer Jazz Days w 2007 roku oraz na festiwalu „Jazzowa Jesień w Bielsku-Białej” w roku 2008. Miał wystąpić również we Wrocławiu na festiwalu Jazztopad w 2012 roku, koncert został jednak odwołany z powodu problemów zdrowotnych muzyka.
Zmarł 11 czerwca 2015 w godzinach porannych z powodu nagłego zatrzymania krążenia.

</doc>
<doc id="449797" url="https://pl.wikipedia.org/wiki?curid=449797" title="Helisa">
Helisa



</doc>
<doc id="449798" url="https://pl.wikipedia.org/wiki?curid=449798" title="Lednicki Park Krajobrazowy">
Lednicki Park Krajobrazowy

Lednicki Park Krajobrazowy – park krajobrazowy w województwie wielkopolskim, położony na terenie gmin: Kiszkowo, Kłecko, Łubowo (powiat gnieźnieński) oraz Pobiedziska (powiat poznański). Został utworzony na podstawie uchwały Wojewódzkiej Rady Narodowej w Poznaniu z 26 maja 1988 roku dla ochrony cennych historycznie i krajobrazowo ziem wokół jeziora Lednica, będących kolebką państwa polskiego. Posiada kategorię V (ochrona krajobrazowa) Międzynarodowej Unii Ochrony Przyrody.
Powierzchnia parku wynosi 76,184 km²; nie posiada on otuliny.
Na krajobraz parku ukształtowany przez ostatnie zlodowacenie składają się równiny moreny dennej z pagórkami moreny czołowej i długie rynny polodowcowe wypełnione jeziorami, zajmującymi około 7% powierzchni obszaru chronionego. Niecałe 10% parku stanowią lasy, głównie bory sosnowe z domieszką świerka i gatunków liściastych. Większość pozostałych gruntów jest użytkowana rolniczo. Południową część kraju przecina droga krajowa nr 5 z Poznania do Bydgoszczy, oraz linia kolejowa nr 353 z Poznania do Inowrocławia (przystanek Lednogóra).
W granicach parku zlokalizowano około 350 stanowisk archeologicznych, w tym 4 grody:
Od 1997 r. odbywają się na terenie wsi Imiołki na Polach Lednickich w wigilię zesłania Ducha Świętego spotkania młodzieży. Widocznym ich znakiem jest Brama III Tysiąclecia w kształcie ryby.
Wśród pozostałych atrakcji parku należy wymienić:

</doc>
<doc id="449801" url="https://pl.wikipedia.org/wiki?curid=449801" title="Zespół nerczycowy">
Zespół nerczycowy

Zespół nerczycowy, zespół nefrotyczny (łac. "syndroma nephroticum") – zespół objawów chorobowych wywołany nadmierną nieskompensowaną utratą białka z moczem. Stan ten nazywa się białkomoczem, a w przypadku zespołu nerczycowego przekracza on 3,5 g/dobę lub 50 mg/kg masy ciała/dobę. Do objawów choroby należą obok białkomoczu hipoalbuminemia, lipiduria, hiperlipidemia, obrzęki i przesięki do jam ciała. Do zespołu nerczycowego może doprowadzić każdy stan chorobowy przebiegający z białkomoczem.
Epidemiologia.
Roczną zachorowalność ocenia się na około 1:100 000.
Etiologia.
Każda choroba przebiegająca ze znacznym białkomoczem może być przyczyną zespołu nerczycowego. Przyczyny te są inne u dorosłych i u dzieci. Według International Study of Kidney Disease in Children przyczyny pierwotnego zespołu nerczycowego u dzieci to:
Przyczyny u dorosłych:
Przyczyną zespołu nerczycowego mogą być wrodzone glomerulopatie:
Przyczyny wtórnego zespołu nerczycowego to, między innymi:
Patogeneza.
Do białkomoczu dochodzi wskutek uszkodzenia kłębuszków nerkowych wywołanego najczęściej przez procesy immunologiczne w przebiegu kłębuszkowych zapaleń nerek, które stają się nadmiernie przepuszczalne do cząsteczek białka. Przyczyną wrodzonego zespołu nerczycowego może być genetycznie uwarunkowany brak nefryny (wrodzony zespół nerczycowy typu fińskiego).
Rozróżnia się białkomocz selektywny, gdy nadmiernemu przesączaniu ulegają tylko albuminy i białkomocz nieselektywny, gdy oprócz albumin ucieczce ulegają większe cząsteczki białka i lipidy.
Długotrwała utrata białka doprowadza do spadku ciśnienia onkotycznego i powoduje powstanie przesięków do jam ciała i obrzęków.
Objawy i przebieg.
Objawy.
Nieprawidłowości w badaniach dodatkowych.
Obrzęki występują zazwyczaj, gdy stężenie albuminy w surowicy wynosi poniżej 25 g/l, przy czym zatrzymanie do 4 litrów wody w ustroju osoby dorosłej może nie być widoczne. Można je wykryć dzięki monitorowaniu zmian masy ciała. U dzieci obserwuje się upośledzenie wzrostu.
Przebieg.
W przebiegu leczonego zespołu nerczycowego używa się szeregu zdefiniowanych pojęć:
Rozpoznanie.
Rozpoznanie można postawić, gdy spełnione są kryteria:
Pomocna w diagnozie może być biopsja nerki.
Leczenie.
Obowiązuje leczenie przede wszystkim choroby podstawowej, która doprowadziła do rozwoju zespołu nerczycowego. Najczęściej jednak konieczna jest steroidoterapia, dieta bogatobiałkowa i leki moczopędne (np. furosemid).
Wskazania do hospitalizacji dziecka z zespołem nerczycowym:
Steroidoterapia.
Steroidoterapię można wdrożyć bez biopsji nerki u dzieci do 12 roku życia, o ile mają prawidłową czynność nerek, nie mają utrwalonego nadciśnienia tętniczego, krwiomoczu ani niedoboru składników dopełniacza.
Biopsja jest rekomendowana u pacjentów po ukończeniu 16. roku i u niemowląt w pierwszych sześciu miesiącach życia.
Podaje się prednizon w dawce 2 mg/kg masy ciała/dobę lub 60 mg/m² powierzchni ciała, ale nie więcej niż 80 mg/dobę przez 4 tygodnie, potem 2 mg/kg masy ciała/48 godzin lub 60 mg/m² powierzchni ciała/48 godzin. Co 2 tygodnie dawka jest zmniejszana o 5 mg. Okres leczenia wynosi łącznie 24 tygodnie (6 miesięcy). W przypadku oporności na prednizon podaje się metyloprednizolon w dawce 15–20 mg/kg masy ciała we wlewie dożylnym przez kolejne trzy dni. Zamiast prednizonu można podawać deflazakort, wywołujący mniej działań niepożądanych.
Brak odpowiedzi na ośmiotygodniowe leczenie glikokortykosteroidami jest wskazaniem do biopsji nerki.
Leki alkilujące.
W leczeniu zespołu nerczycowego zastosowanie znajduje cyklofosfamid i chlorambucyl. Leczenie alkilujące obarczone jest wieloma działaniami niepożądanymi. Należy przestrzegać tzw. bezpiecznej sumarycznej dawki leków alkilujących, wynoszącej na cały okres kuracji 200 mg/kg cyklofosfamidu i 10 mg/kg chlorambucylu. Podczas leczenia alkilującego podaje się małe (przeciwtoksyczne) dawki kortykosteroidów: 0,5 mg/kg masy ciała prednizonu co drugi dzień rano.
Immunosupresanty.
Cyklosporyna A (CsA) jest włączana do leczenia gdy nie ma efektu leczenia alkilującego albo istnieją do niego przeciwwskazania, jest określana jako lek ostatniej szansy. Przed rozpoczęcie leczenia CsA koniecznie należy pobrać bioptat nerki. Skuteczność CsA zwiększa skojarzone podawanie prednizonu w małych dawkach (0,5 mg/kg co drugi dzień rano, maksymalnie 5 mg/48 godzin).
Dieta.
Zalecana jest dieta niskosodowa (w okresie obrzęków), niskocholesterolowa, wysokobiałkowa (1,5 – 2 g / kg masy ciała), z obecnością kwasów tłuszczowych nienasyconych. Przy wielomoczu w okresie wczesnej remisji powinna być bogata w potas.
Leki moczopędne.
Leczenie furosemidem w skojarzeniu z wlewami dożylnymi preparatów zwiększających objętość łożyska naczyniowego (dekstrany, albuminy) skutecznie zmniejsza obrzęki.
Leki immunomodulujące.
Lewamizol wykazuje dużą skuteczność w zapobieganiu nawrotom, zawłaszcza prowokowanym przez zakażenia. Jeżeli remisja się utrzymuje, leczenie lewamizolem można kontynuować nawet do dwóch lat.
Rokowanie.
Rokowanie w zespole nerczycowym zależy od możliwości uzyskania remisji. W przypadkach steroidowrażliwego zespołu nerczycowego rokowanie jest dobre, steroidooporny zespół nerczycowy rokuje gorzej. Rokowanie w zespole nerczycowym na tle pierwotnych i wtórnych glomerulopatii zależy od choroby podstawowej.
Określone czynniki ryzyka nawrotów zespołu nerczycowego to:

</doc>
<doc id="449802" url="https://pl.wikipedia.org/wiki?curid=449802" title="Łyżwiarstwo szybkie na Zimowych Igrzyskach Olimpijskich 1994">
Łyżwiarstwo szybkie na Zimowych Igrzyskach Olimpijskich 1994

Zawody w łyżwiarstwie szybkim na Zimowych Igrzyskach Olimpijskich 1994 odbywały się w dniach 13 lutego – 25 lutego 1994 roku. Zarówno mężczyźni i kobiety walczyli w pięciu konkurencjach: na 500 m, 1000 m, 1500 m, 5000 m, 10 000 m dla mężczyzn oraz 500 m, 1000 m, 1500 m i 3000 m dla kobiet. Łącznie rozdanych zostało zatem dziesięć kompletów medali. Zawody odbywały się na torze lodowym w hali Vikingskipet.
Mężczyźni.
500 m.
Data: 14 lutego 1994
1000 m.
Data: 18 lutego 1994
1500 m.
Data: 16 lutego 1994
5000 m.
Data: 13 lutego 1994
10 000 m.
Data: 20 lutego 1994
Kobiety.
500 m.
Data: 19 lutego 1994
1000 m.
Data: 23 lutego 1994
1500 m.
Data: 21 lutego 1994
3000 m.
Data: 17 lutego 1994
5000 m.
Data: 25 lutego 1994

</doc>
<doc id="449807" url="https://pl.wikipedia.org/wiki?curid=449807" title="Apokastaza">
Apokastaza



</doc>
<doc id="449810" url="https://pl.wikipedia.org/wiki?curid=449810" title="50 m stylem grzbietowym">
50 m stylem grzbietowym

50 m stylem grzbietowym – najkrótszy dystans w tym stylu. Jest to konkurencja nierozgrywana na igrzyskach olimpijskich.
Mistrzostwa Polski.
Obecny mistrz Polski:
Obecna mistrzyni Polski:
Mistrzostwa świata (basen 50 m).
Obecny mistrz świata:
Obecna mistrzyni świata:
Mistrzostwa świata (basen 25 m).
Obecny mistrz świata:
Obecna mistrzyni świata:
Mistrzostwa Europy.
Obecny mistrz Europy:
Obecna mistrzyni Europy:

</doc>
<doc id="449814" url="https://pl.wikipedia.org/wiki?curid=449814" title="Chrono Trigger">
Chrono Trigger

 – japońska komputerowa gra fabularna stworzona i wydana przez Square (teraz Square Enix) na konsolę Super Nintendo Entertainment System w 1995 roku. Square wydał port gry, stworzony przez TOSE, na konsolę Sony PlayStation w 1999 roku w Japonii, który później dołączany był wraz z portem "Final Fantasy IV" do kompilacji "Final Fantasy Chronicles" wydanej w 2001. Nowszą wersję, z drobnymi zmianami, wydano na konsolę Nintendo DS 20 listopada 2008 w Ameryce Północnej i Japonii, do sprzedaży w Europie weszła ona 6 lutego 2009 roku. Gry w wersji na konsole SNES i PlayStation nie wydano w krajach, gdzie obowiązuje standard PAL. Grę wydano także na telefony komórkowe, w usłudze PlayStation Network oraz usłudze Virtual Console na Nintendo Wii.
Zespołowi produkującemu "Chrono Trigger" przewodniczyło trzech projektantów: Hironobu Sakaguchi, twórca serii "Final Fantasy", oraz Yūji Horii i Akira Toriyama, dwójka projektantów znanych ze swojej pracy nad serią gier "Dragon Quest" firmy Enix. Gra wyprodukowana została przez Kazuhiko Aoki. Masato Katō napisał większą część scenariusza, podczas gdy Yasunori Mitsuda przed swoją chorobą skomponował większą część muzyki do gry, po czym skomponowanie reszty utworów przekazał twórcy muzyki z "Final Fantasy", Nobuo Uematsu.
"Chrono Trigger" zostało dobrze odebrane przez recenzentów i odniosło komercyjny sukces. Magazyn „Nintendo Power” określił niektóre aspekty gry jako rewolucyjne, m.in.: dużą liczbę różnych zakończeń, zadania poboczne skupiające się na rozwoju postaci, oryginalny system walki i szczegółową grafikę. W Japonii sprzedano ponad 2,36 miliona kopii gry i 290 000 w innych częściach świata.
Fabuła.
Tło fabularne.
Historia "Chrono Trigger" odbywa się w alternatywnej rzeczywistości na Ziemi. Bohaterowie gry mają w niej okazję do podróży w czasie, podczas których zdobywają sojuszników, ekwipunek lub informacje niezbędne do wykonania postawionych przed nimi zadań. Czasy, w których przychodzi działać postaciom, rozciągają się od 65 000 000 roku p.n.e., podczas narodzin cywilizacji, do 2300 roku w postapokaliptycznym świecie. Udaje się im także uzyskać dostęp do tzw. Końca Czasu (przedstawianego jako rok ∞), miejsca służącego jako zwornik, oś wszystkich czasów dostępnych w grze. W toku rozgrywki gracz otrzymuje "Epocha", wehikuł, który umożliwia podróż w czasie bez potrzeby wcześniej podróży na Koniec Czasu.
Postaci.
W grze pojawia się siedem różnych postaci grywalnych pochodzących z różnych er historii gry. "Chrono Trigger" rozpoczyna się w 1000 roku, w którym żyją Crono, Marle i Lucca. Crono jest protagonistą gry, milczącym, odważnym młodzieńcem zainteresowanym sztuką władania kataną. Marle żyje w zamku otoczonym przez gęste lasy. Jest odizolowaną od reszty świata dziewczyną, ryzykantką i buntowniczką, która pewnego razu wymyka się z zamku, aby pozwiedzać miasto i zobaczyć odbywający się w nim festyn. Lucca jest przyjaciółką Crona i geniuszem mechaniki, jej dom jest wypełniony przyrządami laboratoryjnymi i przeróżną maszynerią, sama posługuje się bronią palną.
Przyjacielski robot Robo, powstały jako „R66-Y” aby pomagać ludziom, pochodzi z 2300 roku. Znaleziony wadliwym zostaje naprawiony przez Luccę, przez co, z wdzięczności, dołącza do grupy. Pewna siebie i wyjątkowo silna fizycznie Ayla pochodzi z czasów prehistorycznych, ok. 65 000 000 p.n.e., kiedy to pełni rolę przywódcy wioski Ioka, prowadząc współmieszkańców do wojny przeciwko gatunkowi humanoidalnych gadów nazywanych "Repites".
Ostatnie dwie postaci – Frog i Magus – pochodzą odpowiednio z 600 i 12 000 roku p.n.e. Frog (z ang. Żaba), znany wcześniej jako Glenn, jest byłym giermkiem Cyrusa, który został zabity przez potężnego maga Magusa, a samego Glenna zamienił w antropomorficzną żabę. Pogrążony w żalu Frog poświęca swoje życie pomszczeniu Cyrusa i ochronie Leene, królowej krainy Guardia, której służył Cyrus. Guardia z 600 roku, reprezentująca ludzkość, jest w stanie wojny z kierowaną przez Magusa organizacją "Mystics" ("Fiends" w wersji na Nintendo DS), która zrzesza inteligentne rasy przypominające wyglądem demony czy zwierzęta. Magus znany był jako Janus – młody książę Królestwa Zeal. Królestwo to zostaje zniszczone przez Lavosa w 12 000 roku p.n.e., a sama postać zostaje przeniesiona do przyszłości. Magus, starzejąc się, planuje zemstę przeciwko Lavosowi. Lavos, który budzi się i doszczętnie niszczy świat w 1999 roku, jest inteligentną obcą formą życia, żywiącą się DNA i energią Ziemi, aby rozwijać się i rosnąć w siłę.
Historia.
W roku 1000, podczas festiwalu z okazji rozpoczęcia się nowego millennium, Crono i Marle przyglądają się Lucce i jej ojcu, którzy demonstrują swój najnowszy wynalazek – maszynę służącą do teleportacji. Kiedy Marle zgłasza się na ochotnika, aby przetestować maszynę, jej naszyjnik ingeruje w mechanizm urządzenia, tworząc portal czasowy, w który zostaje ona wciągnięta. Crono i Lucca oddzielnie wytwarzają podobne portale i przedostają się nimi do roku 600. Dowiadują się wówczas, iż obecność Marle wywołała sytuację opisaną w paradoksie dziadka, poprzez zapobiegnięcie uratowania jej porwanego przodka. Crono i Lucca, z pomocą Froga, przywracają porządek, ratując porwaną dziewczynę. Po powrocie do teraźniejszości, Crono zostaje aresztowany pod zarzutem porwania księżniczki i zostaje skazany na śmierć przez złego doradcę króla. Lucca i Marle pomagają Crono w ucieczce, ryzykownie korzystając z nowego portalu, aby uciec przed goniącymi ich strażnikami. Przybywając do roku 2300, odkrywają, iż ludzkość została zniszczona przez ogromne stworzenie znane jako Lavos, które pojawiło się w 1999. Trójka bohaterów przyrzeka odnaleźć sposób, aby zapobiec destrukcji ich świata.
Po spotkaniu i naprawieniu Robo, Crono i jego przyjaciele rozpoczynają podróż w czasie, w towarzystwie Gaspara – starego mędrca przebywającego na Końcu Czasu, w celu zdobycia większej ilości sojuszników, przedmiotów i informacji, aby podołać w walce z Lavosem. Ich grupa poszerza się o dwójkę bohaterów, Aylę i Froga. Wkrótce dowiadują się, iż Lavos był obcym stworzeniem, które zderzyło się z ziemią i zaczęło absorbować DNA oraz energię wszystkich istot żyjących na planecie, aby mieć wystarczające siły, by powstać i zniszczyć planetę w 1999. Obecność Lavosa została jednak odkryta przez Królową Zeal, należącą do Oświeconych, w 12 000 roku p.n.e. Królowa wierzyła, iż może wezwać Lavosa i wykorzystać jego moc, by osiągnąć nieśmiertelność, co w konsekwencji wysłało jej syna, Janusa oraz trzech mędrców – Gaspara, Melchiora i Baltazara w podróż w czasie.
Janus przyrzekł sobie, iż odkryje sposób w jaki można wezwać bestię, a następnie ją unicestwić. Przyjął pseudonim Magus i zdobył kult wiernych, którzy wierzyli, iż chce on wezwać Lavosa, aby samemu przejąć władzę nad planetą. Bohaterowie gry początkowo myślą, iż to właśnie Magus przyczynił się do powstania Lavosa, jednak później dowiadują się o jego skomplikowanej przeszłości. Przenoszą się w czasie do 12 000 roku p.n.e. i przybywają do Ocean Palace, aby zapobiec wezwaniu bestii przez królową. Nie są dobrze przygotowani do walki i kiedy Lavos próbuje wszystkich zabić, Crono poświęca swoje życie, by uchronić pozostałych przed śmiercią. Dorosłemu Magusowi nie udaje się pokonać Lavosa, a siła bestii wywołuje wielkie tsunami, które niszczy Zeal i zalewa większość planety. Ocean Palace wznosi się w powietrze, stając się "Black Omen", które, jeśli nie zostanie zniszczone, istnieje we wszystkich przyszłych okresach. Grupa zwraca się z prośbą o pomoc do Gaspara, który daje im urządzenie o nazwie Chrono Trigger, które jest w stanie zamienić Crono tuż przed jego śmiercią z jego atrapą. Bohaterowie zbierają wszystkie niezbędne elementy potrzebne do uruchomienia urządzenia, wracają do roku 12 000 p.n.e. i ratują Crono, zostawiając atrapę, która przyjmuje na siebie cały atak. Po zebraniu wystarczającej ilości mocy, Crono i pozostali bohaterowie atakują Lavosa i są w stanie go pokonać, tym samym ratując przyszłość ich świata.
Rozgrywka.
"Chrono Trigger" zawiera standardowe elementy rozgrywki jRPG z wieloma innowacjami. Gracz kontroluje protagonistę gry wraz z jego kompanami w dwuwymiarowej fikcyjnej rzeczywistości, na którą składa się wiele światów w różnych epokach. Nawigacja między lokacjami odbywa się na widzianej z góry dużej planszy przedstawiającej krajobraz świata. Same lokacje, takie jak lasy, miasta, lochy itp., przedstawiono w postaci bardziej realistycznych i szczegółowych map, na których gracze mogą rozmawiać z bohaterami niezależnymi, aby nabywać przedmioty lub usługi, rozwiązywać zagadki i zadania, czy walczyć z przeciwnikami. Rozgrywka "Chrono Trigger" różni się od typowej rozgrywki gry fabularnej w zakresie walk, gdzie zamiast losowych potyczek gracz widzi zwykle większość przeciwników znajdujących się na mapie. Kontakt z przemieszczającym się na mapie przeciwnikiem inicjuje walkę, która odbywa się właśnie tam, a nie na odizolowanej planszy dedykowanej walkom stosowanej w grach tego typu do tej pory.
Gracze i wrogowie mają wiele możliwości interakcji: mogą wyprowadzać zarówno ataki fizyczne jak i magiczne, aby zadać obrażenia swoim przeciwnikom, mogą przyjąć postawę obronną, aby zminimalizować skutki ataku przeciwnika, mogą wreszcie używać przedmiotów, aby uleczyć lub chronić siebie. Każda postać i wróg ma określoną liczbę punktów życia; skuteczne ataki zmniejszają ich liczbę, a napoje lecznicze i specjalne czary mogą je odnawiać. Postać grywalna mdleje gdy straci wszystkie punkty życia; gdy wszystkie postaci zemdleją, gra kończy się i musi być rozpoczęta od wcześniej zapisanego rozdziału, z wyjątkiem momentów w grze, kiedy scenariusz zezwala lub zmusza gracza do przegrania walki. Pomiędzy walkami gracz może zmieniać ekwipunek drużyny (bronie, zbroje, hełmy i akcesoria mające wpływ np. na moc obrażeń lub obrona przed magią) i zregenerować jej zdrowie. Przedmioty i wyposażenie mogą być zakupione w sklepach lub znalezione na mapach, często w specjalnych skrzyniach. Poprzez eksplorację terenu i walkę z przeciwnikami gracz zdobywa doświadczenie, które zwiększa parametry postaci.
"Chrono Trigger" korzysta z systemu walki o nazwie „Active Time Battle” (w wersji 2.0), który pierwotnie został zaprojektowany przez Hiroyuki Itō na potrzeby gry "Final Fantasy IV". Dana postać (dotyczy to zarówno postaci sterowanych przez gracza jak i komputer) może wziąć udział w walce dopiero wtedy, kiedy jej osobisty „licznik czasu”, zależny od parametru szybkości postaci, osiągnie zero. Czary i specjalne techniki fizyczne zgromadzono razem udostępniając system o nazwie „Techs”. Wszystkie techniki zmniejszają punkty magii postaci (wskaźnik liczbowy podobny do punktów życia), jednak są potężniejsze od zwykłych ataków: niektóre atakują wszystkich przeciwników, inne – znajdujących się blisko siebie lub w szeregu. Wrogowie często zmieniają pozycje, co umożliwia graczowi podczas walki stosowanie różnych taktyk. Unikatową cechą systemu walki jest możliwość wykonywania ataków grupowych: każda z postaci ma do dyspozycji osiem technik, które mogą być wykonane samodzielnie bądź wraz z technikami innych postaci umożliwiając przeprowadzenie ataków podwójnych lub potrójnych. Przykładowo technika fizyczna Crona o nazwie "Cyclone" może być połączona z techniką ognistą Lucci o nazwie "Flame Toss", tworząc potężniejszą technikę "Fire Whirl". Techniki te mają silniejsze działanie od zwykłych „pojedynczych” technik. Warunkiem wykonania wspólnego ataku (tzw. combo) jest wystarczającą liczba punktów magii u obu postaci, jak również ich gotowość (wyzerowany „licznik czasu”).
"Chrono Trigger" zawiera także inne unikatowe cechy rozgrywki, w tym podróżowanie w czasie. Gracze mają dostęp do siedmiu okresów historii świata gry, przy czym wydarzenia z przeszłości mają wpływ na wydarzenia w przyszłości. Podczas gry postaci znajdują nowych sojuszników, wykonują zadania poboczne i pokonują ważniejszych przeciwników. Podróż w czasie jest możliwa zarówno dzięki specjalnym portalom i kolumnom światła, nazywanymi „wrotami czasu”, jak i wehikułem czasu "Epoch". Gra ma wiele różnych zakończeń; to, które osiągnie gracz zależy od decyzji podjętych podczas rozgrywki, ukończonych zadań pobocznych, odwiedzonych miejsc oraz czasu i sposobu rozpoczęcia ostatecznej walki. Nowsza wersja gry wydana na Nintendo DS zawiera nowe zakończenie, które można ujrzeć pokonując w całości jedną z dwóch nowych, udostępnionych na tę platformę przygód (ang. "quest"), w którym gracz walczy z nowym bossem. "Chrono Trigger" oferuje również tryb rozgrywki "New Game+", w którym po ukończeniu gry gracz może rozpocząć rozgrywkę od nowa, zachowując statystyki i większość przedmiotów. Ważniejsze przedmioty, wokół których skupia się fabuła gry, znikają i muszą być zdobyte ponownie. Tryb ten był już używany wcześniej w grach ale nazwa New Game Plus została ukuta dzięki "Chrono Trigger".
Produkcja.
"Chrono Trigger" zostało wyprodukowane przez Kazuhiko Aoki, a na liście płac jako kierownicy produkcji widnieją Akihiko Matsui, Yoshinori Kitase oraz Takashi Tokita. Nadzór nad projektem przypadł Hironobu Sakaguchi, producentowi i twórcy serii "Final Fantasy" oraz Yūji Horii, kierownikowi produkcji i twórcy serii "Dragon Quest".
Będąc fanem koncepcji podróży w czasie (w takich serialach jak "Time Tunnel"), Horii zawarł ten motyw w ogólnym szkicu fabuły "Chrono Trigger", dołączając kilka sugestii Akiry Toriyamy. Masato Katō następnie przeredagował i ukończył zarys historii, pisząc większość fabuły gry, w tym wszystkie wydarzenia z 12 000 roku p.n.e. Kato wymyślił system różnych zakończeń, lecz sam nie potrafił rozdzielić fabuły na różne „ścieżki”. Yoshinori Kitase i Takashi Tokita napisali wiele pomniejszych wątków fabularnych. Postaci "Chrono Trigger" zostały zaprojektowane przez Akirę Toriyamę, twórcę mangi "Dragon Ball". Wśród innych projektantów byli Tetsuya Takahashi, kierownik projektów graficznych oraz Yasayuki Honne, Tetsuya Nomura i Yūsuke Naora.
Wczesne wersje „alfa” gry zostały zademonstrowane podczas festiwali V-Jump w 1994 i 1995 roku w Japonii. Kilka miesięcy przed oficjalnym wydaniem gry, Square wysłało wersję beta do recenzentów i wybranych sklepów z grami. Była to nieukończona wersja gry, która zawierała niewykorzystane ścieżki dźwiękowe, lokacje i inne elementy gry, które zostały zmienione lub usunięte z końcowej wersji – takie jak loch o nazwie „Chanting Mountains” i związana z nią piosenka o nazwie „Singing Mountain”. ROM tej wersji gry wyciekł do internetu, co zachęciło fanów do eksploracji i dokumentacji zmian, odkrywając przy tym kilka spriteów postaci, które nie pojawiają się w końcowej wersji gry. Istnieją plotki o niewykorzystanych planach ósmej postaci, jednak nie ma dowodów potwierdzających te spekulacje.
"Chrono Trigger" używa 32-megabitowego kartridża z zasilaną bateriami pamięcią RAM dla zapisywania stanu gry. Japońska wersja gry zawierała dodatkowe ilustracje dla zakończenia gry. Developerzy stworzyli wersję dla Ameryki Północnej przed dodaniem tych ilustracji w ostatecznej wersji gry, zostawiając w niej różne elementy z wczesnej fazy produkcji (jak np. piosenkę „Singing Mountain”). Hironobu Sakaguchi poprosił tłumacza Teda Woolseya o przetłumaczenie "Chrono Trigger" dla angielskojęzycznej widowni, dając mu na to dokładnie 30 dni pracy. Nie posiadając nowoczesnej ekipy translacyjnej, zapamiętał scenariusz i spoglądając na szkice komercyjnych poradników do gry, stworzył angielską wersję dialogów i napisów. Woolsey później wspominał, iż wolałby okres 2 i pół miesiąca, twierdząc, że winne przydzielonego mu krótkiego czasu pracy było japońskie podejście do gier, traktujące je bardziej jako zabawki dla dzieci, niż poważną pracę. Część jego pracy została skrócona z powodu ograniczonego miejsca, jednak mimo wszystko uważał "Chrono Trigger" za „jedną z najbardziej satysfakcjonujących gier, nad jakimi pracował, lub w które grał”. Nintendo of America ocenzurowało niektóre dialogi, w tym te nawiązujące do karmienia piersią, konsumpcji alkoholu i religii.
Były dwie próby fanów nieoficjalnego odnowienia gry na komputery osobiste z wykorzystaniem elementów grafiki 3D. Zarówno "Chrono Resurrection", próba rekonstrukcji dziesięciu małych interaktywnych przerywników filmowych z gry, jak i "Chrono Trigger Remake Project", próba zrekonstruowania całej gry, spotkały się ze sprzeciwem Square i po interwencji firmy oba projekty zamknięto.
Wersja na PlayStation.
W 1999 Square wydało w Japonii ulepszony port "Chrono Trigger", przygotowany przez TOSE. Square wydało port tuż przed premierą "Chrono Cross", sequela gry, aby gracze mogli zapoznać się z fabułą jego poprzednika. Wersja ta zawiera animowane wstawki anime stworzone zarówno przez studio głównego projektanta postaci, Akira Toriyamy (o nazwie Bird Studio), jak i firmę Toei Animation. Gra zawiera także wiele bonusowych dodatków, do których dostęp odblokowywany jest po osiągnięciu konkretnych zakończeń w grze. Scenarzysta Masato Kato był podczas licznych spotkań w Bird Studio, podczas których dyskutowano jak końcowe animowane wstawki będą ilustrowały nawiązanie do "Chrono Cross". Port został później wydany w 2001 roku w Ameryce Północnej wraz z odnowioną wersją "Final Fantasy IV", pod nazwą "Final Fantasy Chronicles". Recenzenci skrytykowali "Chronicles" za długi czas ładowania gry oraz brak nowszych elementów rozgrywki.
Wersja na Nintendo DS.
2 lipca 2008 Square Enix ogłosiło, iż oficjalnie planują wydać "Chrono Trigger" na przenośną konsolę do gier Nintendo DS. Kompozytor Yasunori Mitsuda był zadowolony z ogłoszenia projektu, wykrzykując „Nareszcie!” po otrzymaniu wiadomości od Square Enix i stwierdzając: „Jest to nadal bardzo głęboka, bardzo dobrej jakości gra, nawet gdy jest grana dzisiaj. Jestem bardzo ciekaw, co dzisiejsza młodzież będzie myśleć o niej, gdy w nią zagra”. Square Enix reklamowało "Chrono Trigger" prezentując oryginalne grafiki Akiry Toriyamu podczas Tokyo Game Show w 2008.
Wersja DS zawiera dodatkowe materiały, zarówno te, które pojawiły się w porcie na PlayStation, jak i nowsze, stworzone specjalnie dla tej wersji gry. Wśród dodatków i nowości znajduje się dokładniejsze tłumaczenie Toma Slattery, tryb dwuekranowy, który oczyszcza główny ekran z menu oraz opcja automatycznego biegania. Masato Kato brał udział w produkcji tej wersji gry, zamieszczając dodatkową arenę do walki z potworami oraz dwa lochy o nazwie "Lost Sanctum" i "Dimensional Vortex". Drugi z lochów zawiera piosenkę „Singing Mountain”. Nowe lochy spotkały się z mieszanymi recenzjami; GameSpot określił je jako „frustrujące” i „wtórne”, podczas gdy IGN stwierdził, iż „bardzo dobrze wpasowują się w grę”. Wersja DS została nominowana do nagrody za najlepszą grę RPG dla konsoli Nintendo DS w nagrodach IGN w 2008 roku.
Wersja "Chrono Trigger" na Nintendo DS zajęła 22. miejsce na liście najlepiej sprzedających się gier w Japonii w 2008.
Pozostałe wersje.
Oryginalna wersja gry z konsoli SNES ukazała się w ramach usługi Virtual Console na konsole Nintendo Wii 26 kwietnia 2011 w Japonii, 15 maja w USA oraz 20 maja w Europie. Niedługo potem ta wersja gry otrzymała w serwisie IGN najwyższą możliwą ocenę. Według ankiety przeprowadzonej w 2008 roku dla "Nintendo Power", "Chrono Trigger" było trzecią najbardziej oczekiwaną grą na Virtual Console.
Gra również ukazała się na PlayStation Network w ramach serii „PSOne Classics”, co znaczy iż dostępna jest na konsole Playstation 3, Sony PSP oraz na PlayStation Vita. Dostępna jest również na telefony komórkowe oraz urządzenia z systemami iOS i Android.
Muzyka.
Muzyka do "Chrono Trigger" została skomponowana przez Yasunori Mitsuda oraz znanego z pracy nad "Final Fantasy" kompozytora Nobuo Uematsu, zaś jeden utwór jest wspólnym dziełem Uematsu i Noriko Matseudy. Będąc programistą dźwięku, Mitsuda nie był zadowolony ze swojej pensji i zagroził, iż opuści Square jeśli nie będzie mógł komponować muzyki. Hironobu Sakaguchi zasugerował, by to on skomponował muzykę do "Chrono Trigger", napominając: „Może twoja pensja wzrośnie”. Mitsuda wspomina: „Chciałem stworzyć muzykę, która nie pasowałaby do konkretnego gatunku... Muzykę baśniowego świata. Główny kierownik gry, Masato Kato, jest moim bliskim przyjacielem, więc zawsze rozmawiałem z nim a propos wszystkich scen przed komponowaniem do nich muzyki”. Mitsuda spał przez wiele nocy w swoim studio, zaś wiele piosenek, jak np. „To Far Away Times”, zawdzięcza swoim snom. Podczas produkcji jego twardy dysk uległ awarii, tracąc około czterdzieści utworów, nad którymi pracował. Po tym, jak Mitsuda zachorował na chorobę wrzodową, Uematsy dołączył do projektu, by skomponować dziesięć utworów i ukończyć muzykę do gry. Mitsuda powrócił, aby obejrzeć zakończenie wraz z innymi członkami ekipy, płacząc podczas oglądania ostatniej sceny.
W dniu premiery liczba utworów była ogromna – oficjalna ścieżka dźwiękowa, wydana w 1995 roku, zawarta była na 3 płytach CD. W tym samym roku Square wydało także jedną płytę z aranżacjami acid jazzowymi, zespołu Guido, o nazwie "The Brink of Time". Mitsua uważa Chrono Trigger za tytuł, który pomógł mu w rozwoju swojego talentu. Mimo iż twierdzi, że piosenka tytułowa była „niedopracowana”, uważa, iż miała „wielki wpływ na jego życie jako kompozytor”. W 1999, niedługo po wydaniu portu gry na konsolę PlayStation, Square wydało kolejną płytę ze ścieżką dźwiękową zawierającą wykonania orkiestrowe utworów wykorzystanych w przerywnikach filmowych. Yasunori Mitsuda skomponował także cztery utwory dla bonusowych elementów gry, które nie były zawarte w ścieżce dźwiękowej. Ostatnio Mitsuda także skomponował nowe wersje utworów z "Chrono Trigger" dla koncertów z serii Play! – główny motyw gry, utwór "Frog’s Theme" oraz "To Far Away Times". Pracował również z Square Enix, aby muzyka w grze w wersji na Nintendo DS była jak najbliższa muzyce z wersji na Super Nintendo.
Wiele fanów zremiksowało ścieżkę dźwiękową, łącznie produkując ponad 700 różnych coverów, reinterpretacji i remiksów wydanych na albumach dostępnych w internecie lub komercyjnie. Wśród albumów znajduje się "Time &amp; Space – A Tribute to Yasunori Mitsuda" oraz "Chrono Symphonic", które zostało wydane przez OverClocked Remix, stronę internetową poświęconą remiksom utworów z gier komputerowych i wideo. Japońscy fani często sprzedają swoje remiksy w kompilacjach nazywanych "Dōjin" przez zachodnich fanów. Ścieżka dźwiękowa nadal pojawia się w utworach grup koncertowych takich jak Eminence Orchestra i Video Games Live. Square ponownie wydało ścieżkę dźwiękową gry na płytach CD wraz z płytą DVD z wywiadem z Mitsudą w 2009 roku.
Odbiór gry.
"Chrono Trigger" sprzedało się w liczbie ponad 2,36 miliona egzemplarzy w Japonii i 290 000 za granicą. Sprzedaży dwóch pierwszych milionów dokonano w ciągu pierwszych dwóch miesięcy. Gra osiągnęła znaczący sukces po wydaniu jej w Ameryce Północnej, a powtórne wydanie gry na PlayStation jako część "Final Fantasy Chronicles" górowało na listach sprzedaży NPD TRSTS PlayStation przez ponad sześć tygodni. Ta sama wersja została ponownie wydana w 2003 przez Sony jako część linii "Greatest Hits". "Chrono Trigger" zajmowało wysokie miejsca we wszystkich pięciu plebiscytach IGN z serii „Sto najlepszych gier wszech czasów”: 4. miejsce w 2002, 6. na początku 2005 i 13. pod koniec 2005, 2. w 2006, 18. w 2007 i ponownie 2. w 2008. GameSpot zamieścił "Chrono Trigger" na swojej liście „Najlepszych gier wszech czasów” wydanej w kwietniu 2006; w tym samym roku, gra również pojawiła się na 28. miejscu na liście „Top 100 Wszech Czasów”, stworzonej na podstawie sondy przeprowadznej przez japoński magazyn „Famitsū”. W 2004 gra zajęła drugie miejsce, po "Final Fantasy VII", w „bitwie gier wideo” organizowanej przez GameFAQs. W 2008 czytelnicy „Dengeki Online” wybrali "Chrono Trigger" jako ósmą najlepszą grę w historii. "Nintendo Power", w numerze wydanym z okazji dwudziestolecia magazynu, ogłosiło "Chrono Trigger" piątą najlepszą grą wydaną na Super Nintendo. Portal IGN we wrześniu 2012 w rankingu 100 najlepszych gier RPG wszech czasów umieścił Chrono Trigger na drugim miejscu.
Gra oprócz dobrych wyników sprzedaży uzyskała także wiele dobrych recenzji. „Nintendo Power” nazwało ją „największą grą wydaną przez Square”, zwracając uwagę na usprawnioną grafikę, dźwięk i rozgrywkę w porównaniu do poprzednich gier RPG. W 1995 "Chrono Trigger" zdobyło wiele nagród podczas rozdania nagród „Electronic Gaming Monthly”, w tym za najlepszą grę RPG oraz najlepszą muzykę w grze wydanej na kartridżu i Super Nintendo. „Official U.S. PlayStation Magazine” nazwał "Chrono" grą „oryginalną i niesłychanie wciągającą”, będąc pod wrażeniem jej grafiki, dźwięku i fabuły. IGN skomentowało, iż gra „może posiadać każde RPG-owskie cliché, jakie można sobie wyobrazić, ale udaje jej się wyróżnić z tłumu” oraz, iż posiada „[wciągającą] fabułę, która samej siebie nie bierze zbyt serio” oraz „jedną z najlepszych ścieżek dźwiękowych, jakie kiedykolwiek wyprodukowano”. Inni recenzenci (ze stron takich, jak RPGFan oraz RPGamer) skrytykowali grę za jej krótkość i łatwość w porównaniu do innych gier z gatunku. Ogólnie, krytycy chwalili grę za jej „fantastyczną i jednocześnie nie za bardzo skomplikowaną” fabułę, prostą, ale innowacyjną rozgrywkę oraz przyjemność z grania w grę kilka razy, ze względu na wiele różnych zakończeń.
Późniejsze wydania gry również zdobyły pozytywne recenzje. Wersja gry na Virtual Console, będąca portem oryginalnej gry, otrzymała w IGN najwyższą ocenę.
Kontynuacje.
"Chrono Trigger" zainspirowało wydanie kilku sequeli i spin-offów lub dodatków; pierwsze trzy z nich to gry wydane na Satellaview w 1995 – "Chrono Trigger: Jet Bike Special", gra wyścigowa bazowana na jednej z minigier z oryginału, "Chrono Trigger: Character Library" przedstawiające historie oraz opisy bohaterów i potworów z gry, i "Chrono Trigger: Music Library" zawierające wybrane utwory muzyczne ze ścieżki dźwiękowej gry. Zawartość dwóch ostatnich tytułów została następnie dodana do portu "Chrono Trigger" wydanego na PlayStation. Production I.G stworzyło 16-to minutowe OVA zatytułowane "", które zostało wyświetlone podczas japońskiego festiwalu V-Jump 31 lipca 1996.
Sequele.
W 1996 Square wydało czwartą grę na Satellaview o nazwie "Radical Dreamers". Uważając, iż "Trigger" zakończyło się nie wyjaśniając wszystkiego, scenarzysta Masato Kato napisał fabułę i kierował produkcją gry. "Dreamers" luźno nawiązywało do jednych z pobocznych wątków z fabuły "Chrono Trigger" i było krótką grą, z minimalistyczną grafiką i klimatyczną muzyką, nigdy nie wydaną poza Japonią, choć została przetłumaczona przez fanów na język angielski w kwietniu 2003 roku. Square planowało wydanie "Radical Dreamers" jako ukryty dodatek w porcie "Chrono Trigger" wydanym na PlayStation, jednak Kato nie był zadowolony ze swojej pracy i nie zgodził się na jej zamieszczenie w grze.
Square wydało "Chrono Cross" na Sony PlayStation w 1999. "Cross" jest kolejną częścią gry "Trigger" zawierającym nową fabułę i postaci. Prezentując motyw światów równoległych, gra opisuje historię nastoletniego chłopca o imieniu Serge, który został wchłonięty do alternatywnej rzeczywistości, w której umarł kilka lat wcześniej. Z pomocą drobnego złodziejaszka o imieniu Kid, Serge postanawia odnaleźć prawdę dotyczącą jego domniemanej śmierci i zdobyć "Frozen Flame" (pol. "Zamarznięty Płomień"), mityczny artefakt. Określana przez Masato Kato jako „próba zrobienia "Radical Dreamers" jeszcze raz, tym razem porządnie”, gra zapożyczyła kilka motywów, wątków i postaci z "Dreamers". Yasunori Mirsuda również zaadaptował niektóre utwory z "Radical Dreamers" podczas komponowania muzyki do "Cross". Konsekwentnie, "Radical Dreamer" przestało być uznawane za kontynuację głównej historii serii "Chrono", traktowane raczej jako historię z innego wymiaru. "Chrono Cross" sprzedało się w ponad 1.5 miliona kopiach i spotkało się głównie z pozytywnymi recenzjami.
Nie ma planów na wydanie nowej gry z serii, mimo oświadczenia Hironobu Sakaguchi z 2001 roku, w którym powiedział, iż developerzy "Chrono Cross" zamierzają stworzyć nową grę z serii "Chrono". W tym samym roku, Square aplikowało o nadanie firmie dwóch znaków towarowych, "Chrono Break" w Stanach Zjednoczonych oraz "Chrono Brake" w Japonii; jednak dwa lata później, amerykański znak towarowy został anulowany. Takashi Tokira wspomniał o "Chrono Triger 2" w wywiadzie przeprowadzonym w 2003 roku. Yūji Horii w 2005 nie wyrażał żadnych chęci do powrotu do serii Chrono, podczas gdy Hironobu Sakaguchi napomniał w kwietniu 2007, iż jego gra "Blue Dragon" jest „rozszerzeniem "Chrono Trigger"”. W wywiadzie dla Cubed³ 1 lutego 2007, wiceprezes Square Enix Hiromochi Tanaka stwierdził, że mimo iż żadna kontynuacja nie jest aktualnie w planach, jakaś forma kontynuacji jest możliwa, jeśli uda się skompletować developerów "Chrono Cross". Yasunori Mitsuda wyraził chęci skomponowania muzyki do nowej gry, jednak ostrzegł, iż „jest mnóstwo polityki, jeśli chodzi o serię "Chrono"”. Zaznaczył, iż Masato Kato powinien brać udział w ewentualnej produkcji gry. W numerze "Game Informer" z lutego 2008, seria "Chrono" pojawiła się na ósmym miejscu w liście „dziesięciu najbardziej oczekiwanych sequeli”, a redaktorzy magazynu pytali: „Skąd u diabła ta stagnacja?”.

</doc>
<doc id="449816" url="https://pl.wikipedia.org/wiki?curid=449816" title="Charakterograf">
Charakterograf

Charakterograf (zwany również "ploterem Body’ego" ze względu na budowę płytki) – urządzenie służące do przeprowadzenia szybkich pomiarów elementów elektronicznych oferujące niemal natychmiastową możliwość wykreślania charakterystyk prądowo-napięciowych elementów półprzewodnikowych, np. złącza p-n.
Charakterograf zasilany jest z autotransformatora i wyposażony jest w płytkę z odpowiednim układem rezystorów pozwalających na przeprowadzenie pośrednich pomiarów prądu, gdyż do wyjść podłączony jest oscyloskop posiadający jedynie wejścia napięciowe, charakterograf posiada najczęściej gniazda bananowe, do których podłącza się elementy badane.

</doc>
<doc id="449819" url="https://pl.wikipedia.org/wiki?curid=449819" title="North American X-15">
North American X-15

North American X-15 – amerykański rakietowy samolot doświadczalny wyprodukowany przez firmę North American Aviation, na którym ustanowiono szereg rekordów prędkości i wysokości lotu, zdolny także do lotów suborbitalnych. Maszyna wykorzystywana przez amerykańskie siły powietrzne i NASA.
Historia.
Specyfikację dla planowanego samolotu przedstawiono potencjalnym konstruktorom 30 listopada 1954 roku, a specyfikację dla silnika rakietowego 4 lutego 1955. Kontrakt na budowę płatowca w listopadzie 1955 przyznano firmie North American, a kontrakt na silnik w roku 1956 przypadł firmie Reaction Motors.
Podobnie jak większość samolotów z serii X, X-15 był wynoszony w powietrze pod skrzydłami samolotu-matki, w tym wypadku Boeinga B-52. X-15 miał wydłużony, cylindryczny kadłub i grube, klinowate stabilizatory na grzbiecie i brzuchu. Chowane podwozie składało się z kółka dziobowego i dwóch płóz. Stabilizator brzuszny był odrzucany tuż przed lądowaniem, aby zapewnić odpowiedni prześwit. Dwa silniki rakietowe XLR-11 wykorzystywane początkowo zapewniały 36 kN ciągu. Później wykorzystywano pojedynczy silnik XLR-99 o ciągu 254 kN na poziomie morza i 311 kN na maksymalnym pułapie.
Pierwszym lotem maszyny była próba szybowania 8 czerwca 1959 roku. Samolot pilotował Scott Crossfield, który poleciał także w pierwszym locie X-15 z napędem 17 września. Pierwszy lot z wykorzystaniem silnika XLR-99 odbył się 15 listopada 1960 roku.
Wybudowano trzy maszyny X-15, na których wykonano łącznie 199 lotów – ostatni 24 października 1968 roku. Planowano wykonanie dwusetnego lotu 21 listopada 1968 roku pilotowanego przez Williama J. Knighta, ale po sześciokrotnym przełożeniu startu ze względów technicznych, ostatecznie po odwołaniu ostatniego ustalonego na 20 grudnia 1968 terminu samolot uziemiono.
Pierwsza z maszyn została wysłana do National Air and Space Museum w Waszyngtonie, a druga znajduje się obecnie w muzeum Amerykańskich Sił Powietrznych w Dayton w stanie Ohio. Trzecia maszyna, X-15A-3, uległa zniszczeniu 15 listopada 1967, gdy samolot, pilotowany przez Michaela J. Adamsa wpadł w korkociąg i rozpadł się w powietrzu, gdy przeciążenie przekroczyło 15 G. Szczątki pojazdu rozsypały się na powierzchni ponad 50 mil kwadratowych. 8 czerwca 2004 na miejscu, w którym odnaleziono szczątki kokpitu wzniesiono pomnik. Pilotowi przyznano pośmiertnie odznakę astronauty – w ostatnim locie osiągnął wysokość 81,1 km.
Samolotem latało dwunastu pilotów, w tym późniejsi astronauci Neil Armstrong i Joe Engle. Spośród pilotów X-15 rekrutowano załogi planowanego samolotu orbitalnego Dynasoar. Wśród wyznaczonych do tego projektu pilotów był i Neil Armstrong. Po rozwiązaniu programu Dynasoar część przygotowujących się do niego astronautów włączyła się do Programu Apollo.
W lipcu i sierpniu 1963 roku Joe Walker dwukrotnie znalazł się w przestrzeni kosmicznej, przekraczając pułap 100 kilometrów.
Drugi X-15A został gruntownie przebudowany po wypadku przy lądowaniu. Przedłużono go o 0,74 metra, dodano parę zewnętrznych zbiorników paliwa pod kadłubem i wyposażono w osłonę termiczną. Tak zmodyfikowaną maszynę nazwano X-15A-2. Jej pierwszy lot miał miejsce 28 czerwca 1964 roku. W swoim najszybszym locie samolot osiągnął prędkość 7274 km/h (2021 m/s).
Rekordy wysokości lotu ustanowione przez X-15 pozostały niepobite przez żaden pilotowany pojazd latający z wyjątkiem promu kosmicznego, aż do lotu prywatnego samolotu suborbitalnego SpaceShipOne w 2004.
Program lotów.
W programie X-15 brało udział pięć samolotów – trzy "X-15" oraz dwa B-52, latające jako samoloty-matki.
Rekordowe loty.
Rekordy wysokości.
W amerykańskim lotnictwie obowiązują dwie definicje lotu kosmicznego. USAF przyznaje odznaki astronautów wszystkim, którzy lecieli na wysokości większej niż 80 kilometrów, a FAI ustaliło granice lotu kosmicznego na wysokości 100 kilometrów. Trzynaście lotów X-15 przekroczyło wysokość 80 kilometrów, a dwa z nich granicę 100 kilometrów.

</doc>
<doc id="449820" url="https://pl.wikipedia.org/wiki?curid=449820" title="Bogdan Baer">
Bogdan Baer

Bogdan Baer (ur. 8 listopada 1926 w Warszawie, zm. 28 sierpnia 2002 tamże) – polski aktor teatralny, filmowy, radiowy i telewizyjny, reżyser teatralny. Znany m.in. z roli Tomasza Glinickiego w serialu "W labiryncie".
Życiorys.
Absolwent XIII Liceum Ogólnokształcącego im. płk. Leopolda Lisa-Kuli w Warszawie. W 1949 r. ukończył studia na Wydziale Aktorskim warszawskiej PWST (ówcześnie z siedzibą w Łodzi). Mąż malarki i scenografa teatralnego – Iwony Zaborowskiej-Baer, z którą doczekali się dwóch córek i siedmiorga wnucząt.
Ten charakterystyczny aktor, jedna z największych osobowości polskiej sceny powojennej, debiutował u Leona Schillera w Teatrze Wojska Polskiego w Łodzi. Tu spotkał Kazimierza Dejmka, z którym w jego Teatrze Nowym pracował przez długie lata.
Niejednokrotnie tytułowano go „aktorem staropolskim”. Przyczyniły się do tego kreacje w dejmkowskich misteriach, takie jak Jezus w „Historyi o chwalebnym zmartwychwstaniu pańskim” Mikołaja z Wilkowiecka czy rola tytułowa w „Żywocie Józefa” Mikołaja Reja.
Przyjaźń i współpraca z Dejmkiem zawiodły go do Teatru Narodowego w Warszawie. W pamiętnych „Dziadach” z 1967 grał diabła. Po usunięciu Dejmka ze Sceny Narodowej znalazł się w Teatrze Ateneum oraz Dramatycznym.
W 1981 powrócił pod skrzydła Dejmka, tym razem w Teatrze Polskim. Zagrał m.in. Nosa w „Weselu” Wyspiańskiego, Przepiórkę w „Vatzlavie” Mrożka, Dyndalskiego w „Zemście” Fredry. Zajął się tu również reżyserią. Stworzył takie spektakle, jak „Lekarz mimo woli” Moliera, czy „Żabusia” Gabrieli Zapolskiej.
W 1998 po raz ostatni wziął udział w staropolskim przedsięwzięciu Dejmka grając Woźnego w „Dialogus de Passione” w Teatrze Narodowym.
Jednak do końca życia pozostał w Teatrze Polskim i stworzył także liczne role w spektaklach Jarosława Kiliana, m.in. Prologus w „Pastorałce” Leona Schillera, Piekielny Piotruś w „Zielonej Gęsi” Gałczyńskiego, czy – ostatnia rola teatralna – epizodzik Pana Niedzieli w „Don Juanie” Moliera. Pochowany na Powązkach Wojskowych (kwatera A 3 Tuje rz. 3 m. 10).

</doc>
<doc id="449821" url="https://pl.wikipedia.org/wiki?curid=449821" title="Stworzenie świata w mitach">
Stworzenie świata w mitach



</doc>
<doc id="449823" url="https://pl.wikipedia.org/wiki?curid=449823" title="Anisoptera">
Anisoptera



</doc>
<doc id="449824" url="https://pl.wikipedia.org/wiki?curid=449824" title="Zygoptera">
Zygoptera



</doc>
<doc id="449826" url="https://pl.wikipedia.org/wiki?curid=449826" title="Dora Bakojani">
Dora Bakojani

Dora Bakojani, gr. Ντόρα Μπακογιάννη (ur. 6 maja 1954 w Atenach) – grecka polityk, burmistrz Aten (2003–2006), minister spraw zagranicznych Grecji (2006–2009), deputowana, działaczka Nowej Demokracji.
Życiorys.
Jest najstarszą z czwórki dzieci byłego greckiego polityka Konstandinosa Mitsotakisa, który w latach 1990–1993 sprawował urząd premiera Grecji, a także przewodniczył konserwatywnej partii Nowa Demokracja (1983–1993). W 1968 jej rodzina wyemigrowała do Paryża, uciekając przed dyktaturą wojskową. We Francji Dora Bakojani kształciła się w szkole niemieckiej w Paryżu. Studiowała politologię na Uniwersytecie Ludwika i Maksymiliana w Monachium, a po powrocie do Aten kształciła się w zakresie nauk politycznych oraz prawa publicznego na Uniwersytecie Narodowym.
W 1974 poślubiła Pawlosa Bakojanisa, dziennikarza i polityka. Przez kolejnych kilka lat pracowała w greckim Ministerstwie Współpracy Gospodarczej, a potem w Ministerstwie Spraw Zagranicznych. Kiedy jej ojciec został wybrany na przewodniczącego Nowej Demokracji, objęła stanowisko szefowej jego kancelarii. W 1989 razem z mężem zostali wybrani do Parlamentu Hellenów VI kadencji. W tym samym roku terroryści z Organizacji Rewolucyjnej 17 Listopada zamordowali Pawlosa Bakojanisa, gdy ten wchodził do swojego biura w centrum Aten.
Dora Bakojani z powodzeniem ubiegała się o reelekcję w każdych kolejnych wyborach do 2009 włącznie, sprawując mandaty posłanki VII, VIII, IX, X, XI, XII i XIII kadencji. Do 1996 posłowała z prefektury Eurytania, a następnie była wybierana z Aten. Kiedy w 1990 jej ojciec został mianowany na premiera, pracowała od października 1990 jako podsekretarz stanu, a następnie od grudnia 1992 jako minister kultury. Gdy Nowa Demokracja przegrała wybory parlamentarne w 1993, a jej ojciec podał się do dymisji, w październiku 1993 odeszła z urzędu. Została przy tym nominowana w skład centralnego komitetu partyjnego. W 2000 nowy lider partii, Kostas Karamanlis, powołał ją na sekretarza odpowiedzialnego za politykę zagraniczną i obronną w swoim gabinecie cieni.
W 2002, kiedy lider ND dążył do pokonania rządzącego Panhelleńskiego Ruchu Socjalistycznego, w wyborach lokalnych na stanowisko burmistrza Aten wystawił kandydaturę Dory Bakojani. W październiku 2002 w drugiej turze głosowania wygrała z kandydatem socjalistów Christosem Papoutsisem. W 2005, sprawując urząd burmistrza greckiej stolicy, wyróżniona została tytułem „World Mayor”.
W lutym 2006 została mianowana przez premiera Kostasa Karamanlisa na stanowisko ministra spraw zagranicznych Grecji, odchodząc w tym samym miesiącu z magistratu. Urząd ministra sprawowała do października 2009. Od 1 stycznia do 5 października 2009 pełniła też funkcję przewodniczącego OBWE.
W maju 2010 za głosowanie wbrew stanowisku tego partii została wykluczona z Nowej Demokracji. W listopadzie tegoż roku założyła partię Sojusz Demokratyczny (jej brat Kiriakos Mitsotakis pozostał członkiem ND). Sojusz Demokratyczny nie przekroczył wyborczego progu w wyborach do parlamentu z maja 2012. W obliczu kolejnych przedterminowych wyborów, przewidzianych na czerwiec tego samego roku, Dora Bakojani podjęła rozmowy koalicyjne z Nową Demokracją. Ostatecznie ND i jej formacja doszły do porozumienia, uzgadniając wspólny start (pod szyldem Nowej Demokracji) oraz kwestie zjednoczenia. W rezultacie z listy ND Dora Bakojani powróciła do parlamentu po miesięcznej przerwie, utrzymując mandat poselski również w kolejnych wyborach w styczniu i wrześniu 2015 oraz w 2019.
Życie prywatne.
Ze związku małżeńskiego z Pawlosem Bakojanisem ma dwoje dzieci: Aleksię i Kostasa. W 1998 zawarła drugi związek małżeński z przedsiębiorcą Isidorosem Kuwelosem.

</doc>
<doc id="449831" url="https://pl.wikipedia.org/wiki?curid=449831" title="Napęd odrzutowy">
Napęd odrzutowy



</doc>
<doc id="449832" url="https://pl.wikipedia.org/wiki?curid=449832" title="Owal BA">
Owal BA

Owal BA (potoczne nazwy: Czerwona Plama Junior, Czerwony Junior, Mała Czerwona Plama) – antycyklon na Jowiszu o połowę mniejszy od Wielkiej Czerwonej Plamy.
Powstanie układu.
Potężny układ burzowy uformował się w latach 1998 – 2000. Powstał w wyniku połączenia trzech innych mniejszych układów burzowych, które obserwowano od lat 30. XX wieku. Dwa z nich połączyły się w 1998, a w 2 lata później został wchłonięty trzeci. Jednak dopiero 27 lutego 2006 r. astronom amator Christopher Go odkrył, że kolor nowo powstałej burzy zmienił się z białego na czerwony. Owal BA jest o połowę mniejszy od Wielkiej Czerwonej Plamy, ale prędkość wiatrów w nim jest tak samo duża i przekracza 600 km/h. Prędkość ta jest większa niż prędkości wiatrów w każdym z osobnych układów atmosferycznych przed połączeniem.
Kolor antycyklonu.
Czerwona barwa burzy nie jest do końca wyjaśniona. Astronom Toby Owen z Uniwersytetu Hawajskiego zgadza się z hipotezą wysuniętą przez astronomkę Ritę Beebe, która twierdzi, że burza nabrała gwałtowności po połączeniu trzech mniejszych burz. To z kolei spowodowało, że wiatry wyniosły czerwony materiał z głębin atmosfery Jowisza, który stał się widoczny w centrum Plamy. Materiał pozostawał utrzymywany w centrum dzięki silnym prądom występującym na obrzeżach burzy. „Niestety, nie znamy składu czerwonego materiału” – stwierdza Owen. „Wydaje się też, że zdolność wynoszenia materiału zależy od wielkości tych owalnych huraganów.”
Według innej popularnej hipotezy, wiatry wynoszą materiał z głębin atmosfery Jowisza wysoko ponad chmury, a tam pod wpływem ultrafioletowego promieniowania słonecznego niektóre związki zaczynają świecić na czerwono.

</doc>
<doc id="449835" url="https://pl.wikipedia.org/wiki?curid=449835" title="Zygmunt Szantroch">
Zygmunt Szantroch

Zygmunt Szantroch, także jako Schantroch (ur. 29 kwietnia 1894 w Samborze, zm. w maju 1940 w Charkowie) – polski lekarz, profesor Uniwersytetu Jagiellońskiego, kapitan lekarz rezerwy Wojska Polskiego, ofiara zbrodni katyńskiej.
Życiorys.
Syn Rudolfa i Walentyny. W 1912 ukończył gimnazjum w Tarnowie. W latach 1912-1914 studiował medycynę na Collegium Medicum Uniwersytetu Jagiellońskiego. Po wybuchu I wojny światowej w 1914 wstąpił do Legionów Polskich. Po odzyskaniu przez Polskę niepodległości od 1918 służył w Szpitalu Załogi w Krakowie, w szpitalach wojskowych w Tarnowie, Przemyślu, I batalionie zapasowym 37 pułku piechoty. Po przeniesieniu do rezerwy był przydzielony do Szpitala Okręgowego nr 5.
W latach 1920–1924 dokończył studia medyczne na UJ. Naukę kontynuował na studiach uzupełniających na uniwersytecie w Turynie. W 1928 otrzymał stopień doktora wszechnauk lekarskich, w 1930 docenta anatomii opisowej, od 1936 profesor nadzwyczajny. Od 1924 zatrudniony jako pracownik naukowy w Katedrze Anatomii Opisowej UJ, w tym od 1936 jako kierownik Katedry. Członek korespondent Polskiej Akademii Umiejętności. W pracy naukowej zajmował się anatomią układu nerwowego, splanchnologią, histologią tkanki nerwowej i hodowlą tkanek.
Po wybuchu II wojny światowej w okresie kampanii wrześniowej był dowódcą III sztabu w Dowództwie
Grupy obrony Lwowa. Po agresji ZSRR na Polskę z 17 września 1939 został aresztowany przez Sowietów i przewieziony do obozu w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
Symboliczne upamiętnienie Zygmunta Szantrocha zostało ustanowione na grobowcu rodziny Szantrochów na Starym Cmentarzu w Tarnowie (kwatera XX, nr 8).
Jego siostrą była Jadwiga, żona Bolesława Skwarczyńskiego.

</doc>
<doc id="449840" url="https://pl.wikipedia.org/wiki?curid=449840" title="Akcelerator liniowy">
Akcelerator liniowy

Akcelerator liniowy (liniak) – rodzaj akceleratora, w którym przyspieszane polem elektrycznym cząstki poruszają się po torach w przybliżeniu prostoliniowych.
Ważniejsze typy akceleratorów liniowych:
Jednym z najbardziej znanych jest akcelerator liniowy Uniwersytetu Stanforda - SLAC.
Zastosowania.
Akcelerator liniowy jest stosowany do przyspieszania ciężkich jonów. Rozpędzanie masywnych cząstek w cyklotronie wymagałoby użycia bardzo silnych elektromagnesów do zakrzywienia ich toru. Z drugiej strony akceleratory liniowe stosuje się również do przyspieszania lekkich cząstek (np. elektronów) do prędkości relatywistycznych. W cyklotronie cząstki te tracą znaczną ilość energii na promieniowanie synchrotronowe.
Liniaki używane są m.in. w diagnostyce medycznej, leczeniu, i sterylizacji, w chemii - do przeprowadzania reakcji radiacyjnych, oraz w badaniach fizyki wysokich energii i w fizyce jądrowej.

</doc>
<doc id="449841" url="https://pl.wikipedia.org/wiki?curid=449841" title="Anastazja Romanowa">
Anastazja Romanowa



</doc>
<doc id="449842" url="https://pl.wikipedia.org/wiki?curid=449842" title="Propranolol">
Propranolol

Propranolol – organiczny związek chemiczny, wielofunkcyjna pochodna naftalenu. Nieselektywny lek β-adrenolityczny (β-bloker), bez wewnętrznej aktywności sympatykomimetycznej, mający działanie stabilizujące błonę komórkową. Blokuje działanie amin katecholowych (a konkretnie adrenaliny i noradrenaliny) na serce, powodując spadek zapotrzebowania serca na tlen oraz zwolnienie częstości jego pracy i w konsekwencji spadek ciśnienia tętniczego (zwłaszcza skurczowego). Ze względu na blokowanie również receptorów B-2 propranolol powoduje obkurczenie naczyń, a tym samym szybszy zanik naczyniaków.
Działania niepożądane.
Mogą mieć większe nasilenie przy stosowaniu wyższych dawek.
Z uwagi na wywoływanie niekorzystnych zmian w składzie lipidów jest stopniowo wypierany w kardiologii przez nowsze odmiany beta-adrenolityków (beta blokerów).

</doc>
<doc id="449843" url="https://pl.wikipedia.org/wiki?curid=449843" title="Aktiengesellschaft (Niemcy)">
Aktiengesellschaft (Niemcy)

Aktiengesellschaft – spółka akcyjna w Niemczech. Spółka kapitałowa, posiadająca osobowość prawną. Oficjalny skrót używany w obrocie gospodarczym tego typu spółki to AG. Spółki akcyjne w podobnej formie działają również w dwóch pozostałych europejskich krajach niemieckojęzycznych: Austrii i Szwajcarii.
Podstawowe cechy niemieckiej AG:
W Niemczech – podobnie jak w Szwajcarii – istnieje możliwość zawiązania jednoosobowej spółki tego typu, nosi ona wówczas nazwę ICH-AG.

</doc>
<doc id="449845" url="https://pl.wikipedia.org/wiki?curid=449845" title="Łyżwiarstwo szybkie na Zimowych Igrzyskach Olimpijskich 1924">
Łyżwiarstwo szybkie na Zimowych Igrzyskach Olimpijskich 1924

Zawody w łyżwiarstwie szybkim na Zimowych Igrzyskach Olimpijskich 1924 odbywały się w dniach 26 – 27 stycznia 1924 roku. Rywalizowali wyłącznie mężczyźni. Zawodnicy walczyli w pięciu konkurencjach: na 500 m, 1500 m, 5000 m, 10 000 m i wielobój na 10 000 m. Łącznie rozdanych zostało pięć kompletów medali. Zawody odbywały się na torze Stade Olympique de Chamonix.
Mężczyźni.
500 m.
Data: 26 stycznia 1924
1500 m.
Data: 27 stycznia 1924
5000 m.
Data: 26 stycznia 1924
10000 m.
Data: 27 stycznia 1924
Wielobój.
Data: 27 stycznia 1924

</doc>
<doc id="449846" url="https://pl.wikipedia.org/wiki?curid=449846" title="Straszny film">
Straszny film

Straszny film (ang. "Scary Movie") – film produkcji amerykańskiej z 2000 roku. parodia kina grozy, łączący elementy czarnej komedii i horroru. Mimo iż autorzy nadali mu raczej żartobliwą formę, pełno w nim scen przemocy i grozy. Motywem przewodnim filmu jest polowanie na seryjnego mordercę, dokonującego brutalnych mordów na terenie małego i spokojnego amerykańskiego miasteczka. Widać wyraźne nawiązanie do horrorów, takich jak "Krzyk", "Koszmar minionego lata" i "Blair Witch Project". Oprócz tego znalazły się w nim parodie m.in. "Szóstego zmysłu", "Matriksa" czy "Podejrzanych".
Dotychczas film doczekał się czterech sequeli: "Straszny film 2" (2001), "Straszny film 3" (2003), "Straszny film 4" (2006), oraz "Straszny film 5" (2013).
Fabuła.
Dziewczyna, imieniem Drew Decker (Carmen Electra), spędza samotny wieczór w domu. Kiedy praży kukurydzę, dzwoni telefon. Drew odbiera, a tajemniczy głos pyta ją, czy lubi straszne filmy. Następnie anonimowy rozmówca informuje dziewczynę, że ją obserwuje. Mężczyzna pojawia się w domu Drew w misternej masce i kostiumie halloweenowym, a następnie atakuje swoją ofiarę. Po krótkim pościgu, dźga ją nożem w pierś, zanim Drew przypadkiem nie zostaje potrącona przez swojego ojca, który wraca do domu. Zabójca morduje Drew.
Następnego dnia w miejscowej szkole zjawiają się telewizyjni reporterzy. Jednym z nich jest ciekawska Gail Hailstorm (Cheri Oteri), autorka książki „"Ty jesteś martwy, a ja bogata"”. Poznajemy też główną bohaterkę filmu, Cindy Campbell (Anna Faris), oraz jej przyjaciół – zadziorną Brendę Meeks (Regina Hall), jej chłopaka Raya Wilkinsa (Shawn Wayans), piękną Buffy Gilmore (Shannon Elizabeth), głupkowatego Grega Phillipe'a (Lochlyn Munro) i chłopaka Cindy Bobby’ego Prinze'a (Jon Abrahams). Cindy, usłyszawszy o zabójstwie Drew, w rozmowie ze swoimi przyjaciółmi nawiązuje do tragicznego w skutkach wydarzenia z ubiegłego halloween, kiedy to grupa, wracając z imprezy, podczas szaleńczej jazdy należącym do ojca Grega czarnym BMW 540i potrąciła mężczyznę, a jego zwłoki wyrzuciła do morza. Tamtej nocy Greg rozkazał współwinnym nigdy nie mówić nikomu o tym zdarzeniu.
Siedząc i nudząc się na zajęciach lekcyjnych, Cindy spostrzega na swojej ławce liścik, którego nadawca przekazuje, że wie, co bohaterowie zrobili podczas minionego święta halloween.
Podczas miejskiego konkursu piękności, Buffy wykonuje pokaz umiejętności aktorskich. W trakcie jej występu na scenie, Greg, stojąc na balkonie nad widownią, zostaje zamordowany. Dziewczyna stara się ostrzec widzów, lecz wszyscy jej starania odbierają jako część występu, a zachwyceni jurorzy ostatecznie przyznają Buffy tytuł Miss Nastolatek.
Po powrocie z konkursu piękności, Cindy zostaje zaatakowana przez mordercę, jednak wzywa policję i psychopacie udaje się zbiec z miejsca ataku. W momencie ucieczki zabójcy w domu Cindy zjawia się Bobby z nożem. Bobby zostaje aresztowany, a Cindy zabrana na komisariat policji, gdzie pracuje niedorozwinięty umysłowo brat Buffy, Doofy (Dave Sheridan). Buffy zabiera Cindy do swojego domu, gdzie nastolatka spędza noc. Dostaje telefon od mordercy, który tłumaczy jej, że to nie Bobby jest winny. Następnego dnia Buffy zostaje zamordowana w szkole.
Brenda i Ray wybierają się do kina na "Zakochanego Szekspira". Zanim film się zaczyna, Ray wybiera się do toalety, gdzie zostaje ranny. Po pewnym czasie morderca powraca na salę kinową, by zamordować Brendę, jednak rozwścieczeni widzowie, którym przez cały czas trwania filmu przeszkadzały rozmowy Brendy, mordują ją pierwsi.
W domu Cindy odbywa się impreza, na której zjawiają się między innymi Bobby i brat Brendy, Shorty (Marlon Wayans). Bobby i Cindy wybierają się na górę, gdzie uprawiają seks. Po odbyciu stosunku, w domu pojawia się morderca, który atakuje Bobby’ego i dźga go w brzuch. Następnie rusza w kierunku Cindy, jednak ta w porę zbiega na parter. Wyciąga z szuflady broń, gdy na dół schodzi zakrwawiony Bobby. Pojawia się również Shorty i informuje parę, że w domu jest psychopata. Wtedy Bobby, po odebraniu Cindy pistoletu, strzela do Shorty'ego. W domu zjawia się Ray, a Cindy dowiaduje się, że to on i Bobby są zabójcami. Okazuje się, że motywacją dla młodych przestępców jest brak fabuły w popularnych horrorach, takich jak "Krzyk" czy "Koszmar minionego lata". Bobby wyjaśnia również Cindy, że on i Ray są kochankami i chcą rozpocząć nowe życie. Aby zataić swoją winę, Bobby i Ray decydują się wzajemnie podźgać i udawać niedoszłe ofiary fikcyjnego mordercy, lecz zanim Bobby okalecza Raya, zjawia się rzeczywisty zabójca i morduje obydwóch.
Psychopata atakuje Cindy, lecz gdy nagle zjawia się policja, ponownie ucieka. Na posterunku policyjnym Cindy i inspektor dochodzą do wniosku, że mordercą był Doofy, a jego wspólniczką okazuje się być Gail Hailstorm. Doofy zdejmuje mundur policyjny i wskakuje do srebrnego Jaguara XKR Gail, po czym wyrzuca swój plecak. Znajduje go szeryf. Oddaje wyciągnięty z niego nóż i pelerynę Cindy. Ta zostaje potrącona przez samochód, gdy krzyczy NIE! w stronę nieba.
Opinie krytyków.
Film otrzymał mieszane recenzje; serwis Rotten Tomatoes na podstawie opinii ze 114 recenzji przyznał mu wynik 53%.

</doc>
<doc id="449851" url="https://pl.wikipedia.org/wiki?curid=449851" title="Anna Faris">
Anna Faris

 
Anna Kay Faris (ur. 29 listopada 1976 w Baltimore) – amerykańska aktorka. Popularność zdobyła dzięki rolom Cindy Campbell w komediach z cyklu "Straszny film", grała również w takich filmach jak "Między słowami" (reż. Sofia Coppola) czy "Tajemnica Brokeback Mountain" (reż. Ang Lee).
Życiorys.
Wychowała się w Seattle w stanie Waszyngton. Jej rodzice to Jack i Karen Faris.
Gdy miała dziewięć lat zagrała w przedstawieniu w Seattle Repertory Theater. Następnie występowała w spotach reklamowych oraz lokalnych produkcjach. Po ukończeniu szkoły średniej w Edmonds dostała się na studia literatury angielskiej w Waszyngtonie, gdzie występowała w radio, oraz co jakiś czas wyjeżdżała do Londynu; tam pracowała i usiłowała zająć się pisaniem oraz aktorstwem na poważnie. Mimo debiutu na ekranie w 1991 roku i pierwszej roli w filmie kinowym "Eden" w 1996 roku, pierwszą znaczącą rolę zagrała dopiero osiem lat później, w filmie niezależnym, tuzinkowym slasherze dla młodzieży "Zaułek kochanków".
Przełom w jej karierze nastąpił rok później, gdy na ekrany kin weszła pierwsza część cyklu "Straszny film" – parodii horrorów, w którym zagrała główną rolę. Kreacja ta przyniosła jej sławę i popularność wśród młodych widzów na całym świecie. Po ukończeniu zdjęć do "Strasznego filmu" przeniosła się do Los Angeles. Od 2013 roku gra główną rolę w serialu "Mamuśka".
Życie prywatne.
W latach 2004-2008 była żoną aktora Bena Indry, którego poznała w 1999 roku na planie filmu "Zaułek kochanków", a w latach 2009-2018 żoną Chrisa Pratta, z którym ma syna (ur. 2012).

</doc>
<doc id="449853" url="https://pl.wikipedia.org/wiki?curid=449853" title="DJ Taucher">
DJ Taucher

DJ Taucher, właśc. Ralph Armand Beck (ur. 20 lutego 1966 w Bischofsheim) – niemiecki DJ i producent muzyczny, pionier muzyki trance grający od 1992 roku.
W Polsce znany głównie z występów na żywo, szczególnie podczas dużych imprez. Wielokrotny gość festiwalów muzyki techno takich jak Love Parade czy Mayday. W początku kariery produkował i miksował muzykę głównie w nurcie trance, by w późniejszym czasie zająć się muzyką w gatunku progressive house.
Beck największe komercyjne sukcesu odnosił w końcówce lat 90. Jego album kompilacyjny z 1999 roku, "Life Is a Remix", odniósł sukces podobnie jak "Live at Webster Hall w Nowym Jorku", który osiągnął 43 miejsce na amerykańskiej liście Billboard Heatseekers w 2000 roku. Jego singiel z 1999 roku, "Child of the Universe", zadebiutował na 74 miejscu na UK Singles Chart. 
W świecie muzyki zasłynął głównie z udanych remiksów oraz koprodukcji. Beck wydawał również muzykę w ramach projektów Diver &amp; Ace, Trance Allstars, Trance Cowboys i Red Light District.As Taucher. 

</doc>
<doc id="449854" url="https://pl.wikipedia.org/wiki?curid=449854" title="Anna Farris">
Anna Farris



</doc>
<doc id="449859" url="https://pl.wikipedia.org/wiki?curid=449859" title="The True Audio">
The True Audio



</doc>
<doc id="449865" url="https://pl.wikipedia.org/wiki?curid=449865" title="Awaji (wyspa)">
Awaji (wyspa)

 – wyspa położona w prefekturze Hyōgo w Japonii, we wschodniej części Morza Wewnętrznego, pomiędzy wyspami Honsiu i Sikoku.
Jako że stanowi drogę transportową pomiędzy tymi dwiema wyspami, pierwotne znaczenie nazwy to „droga do prowincji Awa”. Nazwa Awaji była również zapisywana jako 淡道.
Ludność wyspy zajmuje się rybołówstwem oraz uprawą ryżu i cytrusów.
Geografia.
Awaji oddzielona jest od Honsiu cieśniną Akashi, a od Sikoku cieśniną Naruto. Od 1998 roku wyspa jest połączona z Honsiu mostem Akashi Kaikyō. Od momentu ukończenia autostrady Kobe-Awaji-Naruto stanowi główne połączenie między Honsiu i Sikoku. Na Awaji leżą trzy miasta:
Przez wyspę przebiega uskok Nojima. Trzęsienie ziemi w 1995 roku spowodowało ogromne zniszczenia w mieście Kobe i południowych miastach prefektury Hyōgo.
Historia.
Według starożytnego mitu, Awaji to pierwsza wyspa stworzona przez dwoje bóstw (kami), Izanagiego i Izanami. Historycznie Awaji stanowiło jedną prowincję Awaji (od VII wieku), która była częścią regionu Nankaidō.

</doc>
<doc id="449867" url="https://pl.wikipedia.org/wiki?curid=449867" title="Karta elektroniczna">
Karta elektroniczna

Karta elektroniczna – uniwersalny nośnik danych w postaci karty wykonanej z plastiku z umieszczonym na niej (lub wewnątrz niej) jednym lub kilkoma układami scalonymi (czipami), które pozwalają na ochronę procesu logowania użytkownika, kontrolę dostępu i zawartych na niej danych. Może być odczytywana za pomocą urządzeń automatycznych, np. przy zawieraniu i rozliczaniu transakcji finansowych oraz w kasach cyfrowych. Karty elektroniczne mają rozmiar zgodny z formatem ID-1 (85,60 × 53,98 mm) określony normą ISO/IEC 7810, jak tradycyjne karty kredytowe z paskiem magnetycznym. Często posiadają również taki pasek i mogą być odczytywane w urządzeniach nie obsługujących kart elektronicznych. Karty elektroniczne dzielimy na stykowe (zgodne z ISO-7816) i bezstykowe. Karty bezstykowe komunikują się z czytnikiem za pomocą fal elektromagnetycznych na różnych częstotliwościach nośnych (np. 125kHz lub 13,56 MHz). Podstawowymi standardami dotyczącymi kart bezstykowych są: ISO/IEC 14443 dla kart zbliżeniowych () o zasięgu do 10 cm oraz ISO/IEC 15693 dla kart dystansowych () o zasięgu maksymalnym do 1 m.
Charakterystyka.
Karta elektroniczna charakteryzuje się:
Karty elektroniczne znalazły wiele zastosowań w życiu codziennym. Najczęściej służą jako:
Karty elektroniczne, ze względu na sposób przesyłania danych dzielą się na dwa rodzaje:
Budowa kart elektronicznych.
Wymiary kart.
Są cztery standardowe wymiary kart:
W technologiach gdzie karty są stosowane w dwóch wymiarach, udostępnia się kartę większą z otworami wokół chipa, umożliwia to normalne korzystanie z większej karty i pozwala na wyłamanie części karty z chipem do wymiarów mniejszych, jeżeli jest taka potrzeba (jest to stosowane np. w kartach SIM).
Mikroprocesor.
Mikroprocesor zapewnia kontrolę odczytu i zapisu danych, które umieszczone są w pamięci. Podczas jakiejkolwiek operacji posiadacz musi wprowadzić odpowiedni numer PIN. Mikroprocesor ma możliwość kontrolowania nieudanych prób wprowadzania, po ustalonej wcześniej liczbie złych logowań karta może być zablokowana. Procesor zarządza również pamięcią, co umożliwia wprowadzanie do niej dowolnych informacji, dzięki czemu łatwo można zmienić jej funkcję. Najczęściej stosowanymi mikroprocesorami w kartach są 8-bitowe moduły z pamięcią do ponownego zapisu EEPROM () o wielkości 8,24 kbit. Na rynku dostępne są też karty 16-bitowe z pamięcią o wielkości 64 kbit.
Pamięć.
Karty, oprócz mikroprocesora, zawierają również pamięć stałą ROM (), która zawiera system operacyjny, zwany maską karty, który definiuje obszary pamięci karty:
System plików karty elektronicznej.
Nazwy plików mają długość 2 bajtów. Wyróżnia się trzy typy plików głównych:
Języki programowania kart.
Obecnie dwoma językami programowania, których używa się najczęściej do oprogramowania tych kart, są Java dla kart chipowych oraz BASIC. Karty mają maszynę wirtualną obsługującą dany język.

</doc>
<doc id="449875" url="https://pl.wikipedia.org/wiki?curid=449875" title="José Sanjurjo">
José Sanjurjo

José Sanjurjo (ur. 28 marca 1872 w Pampelunie, zm. 20 lipca 1936 w Estoril, Portugalia) – hiszpański generał. Wraz z generałami Franciskiem Franco i Emiliem Molą twórca planu zbrojnego powstania przeciw rządowi Frontu Ludowego w lipcu 1936.
Życiorys.
Początkowo miał zostać przywódcą powstania, lecz na samym jego początku 20 lipca zginął w katastrofie lotniczej nad Portugalią. Powodem katastrofy było przeciążenie małego samolotu. Na uwagę pilota samolotu Sanjurjo odrzekł: „wiozę galowy mundur, jako nowy caudillo Hiszpanii, na paradę zwycięstwa”.

</doc>
<doc id="449879" url="https://pl.wikipedia.org/wiki?curid=449879" title="Cystoskop">
Cystoskop

Cystoskop – wziernik, który służy do przeprowadzenia badania zwanego cystoskopią, polegającego na bezpośrednim wprowadzeniu wziernika przez cewkę moczową do pęcherza moczowego.
Cystoskop jest metalową rurą zaopatrzoną w światłowodowy układ optyczny, który umożliwia wzrokową ocenę śluzówki pęcherza moczowego. Dodatkowo zaopatrzony jest w oprzyrządowanie umożliwiające pobieranie materiałów do badań, przepłukanie pęcherza lub odessanie jego zawartości.
Przy pomocy cystoskopu można również wprowadzić do moczowodów specjalny cewnik (tzw. sondę) w celu podania środka cieniującego przed badaniem radiologicznym.
Zobacz też: endoskopia

</doc>
<doc id="449883" url="https://pl.wikipedia.org/wiki?curid=449883" title="Seret (miasto)">
Seret (miasto)

Seret (rum. "Siret") – jedno z najstarszych miast na Bukowinie, leży na terytorium obecnej Rumunii, przy granicy z Ukrainą, nad rzeką Seret w Bukowinie.
Istniejące już wcześniej miasto (założone za panowania króla Polski i Węgier Ludwika Węgierskiego) było jednym z ważniejszych ośrodków rodzącego się w drugiej połowie XIV w. państwa mołdawskiego – tutaj znajdowała się rezydencja hospodara Piotra Muszata, a także siedziba pierwszej diecezji Kościoła katolickiego dla Mołdawii, powstałej w 1370 (pierwszym biskupem był Andrzej Jastrzębiec). Diecezja ta podlegała w różnych okresach metropolii lwowskiej bądź bezpośrednio Rzymowi. Na początku XV wieku jednak upadła.
Z okresu świetności Seretu pochodzi cerkiew pw. Trójcy Świętej, która jest jednym z najstarszych kamiennych zabytków sakralnych Mołdawii, zbudowana zapewne właśnie przez Piotra Muszata. Świątynia ta – stanowiąca punkt wyjściowy architektury w stylu mołdawskim – nawiązuje do architektury bizantyjskiej, a z zewnątrz dekorowana jest kolorową ceramiką.
Od 2011 roku miasto partnerskie Wodzisławia Śląskiego.

</doc>
<doc id="449887" url="https://pl.wikipedia.org/wiki?curid=449887" title="Seret">
Seret



</doc>
<doc id="449888" url="https://pl.wikipedia.org/wiki?curid=449888" title="Arroba">
Arroba

1. Tradycyjna jednostka zarówno masy, jak i objętości, przedstawiająca jedną amforę. Używana od ok. 500 lat na Półwyspie Iberyjskim. Opierała się na pojemności standardowych naczyń terakotowych, używanych wówczas do transportu zboża i płynów na Morzu Śródziemnym (pojemność amfory stanowiła 1/3 beczki). Symbolem na oznaczenie arroby była ręcznie pisana litera A (od amfory), ozdobiona w sposób typowy dla Florencji, czyli znak @.
a) Jednostka wagi równa 1/4 kwintala (stąd jej nazwa – w języku arabskim "ar-rub’a" oznaczało "ćwierć"). Ponieważ kwintal hiszpański i portugalski miały różną wielkość, różniły się też i arroby. Były one równe:
Arroby o podobnych wielkościach były używane następnie w koloniach i utworzonych z nich później krajów hiszpańsko- i portugalskojęzycznych.
10 arrobas tworzyło dawniej jednostkę zwaną "carga", która była określana tylko w naturze i używana wyłącznie do obliczania opłat transportowych.
Portugalska i brazylijska arroba była niedawno „metryzowana” i wynosi dokładnie 15 kg. Współcześnie w Brazylii arroba oznacza 15 kg bawełny lub 30 kg żywej wagi bydła.
b) Jednostka objętości w krajach hiszpańskojęzycznych, o różnej wartości:
2. Nazwa znaku @, używana obecnie w języku hiszpańskim i portugalskim, wywodząca się od oznaczania nim dawnej arroby. Wywodzące się od arroby słowo "un arobas" lub "un arobase " (zapewne od hiszpańskiej liczby mnogiej "las arrobas") występuje też w tym samym znaczeniu w języku francuskim.

</doc>
<doc id="449889" url="https://pl.wikipedia.org/wiki?curid=449889" title="Emilio Mola">
Emilio Mola

Emilio Mola Vidal (ur. 9 lipca 1887 w Placetas na Kubie, zm. 3 czerwca 1937 w Alcocero, obecnie Alcocero de Mola w Burgos, w Hiszpanii) – hiszpański generał, jeden z głównych organizatorów (obok generałów Franco i Sanjurjo) zbrojnego powstania przeciwko rządom Frontu Ludowego, które doprowadziło 18 lipca 1936 roku do wybuchu wojny domowej.
Życiorys.
Urodził się na Kubie, wówczas jeszcze hiszpańskiej kolonii. Wśród oficerów uchodził za konserwatywnego republikanina i z powodu swoich poglądów podczas wojny domowej kilkakrotnie wchodził w konflikt z monarchistami. Jeden z nich był spowodowany kwestią flagi, jaką mieli używać narodowcy – Mola chciał zachowania republikańskiej, natomiast monarchiści żądali (skutecznie) przywrócenia flagi monarchistycznej. Po wybuchu powstania przewodził wojskami w prowincji Nawarra, a następnie objął dowództwo nad Armią Północną. 
Zginął w katastrofie lotniczej, spowodowanej złą pogodą, w locie powrotnym do Vitorii dnia 3 czerwca 1937. 

</doc>
<doc id="449890" url="https://pl.wikipedia.org/wiki?curid=449890" title="Przestrzeń publiczna">
Przestrzeń publiczna

Przestrzeń publiczna – wszelkie miejsca dostępne powszechnie, zazwyczaj nieodpłatnie, fizyczna lub niefizyczna przestrzeń, w której może znaleźć się każda jednostka społeczna.
Zgodnie z definicją zawartą w polskiej ustawie o planowaniu i zagospodarowaniu przestrzennym przestrzeń publiczna to obszar o szczególnym znaczeniu dla zaspokajania potrzeb mieszkańców, poprawy jakości ich życia i sprzyjający nawiązywaniu kontaktów społecznych ze względu na jego położenie oraz cechy funkcjonalno-przestrzenne.
Formy przestrzeni publicznych.
Przykładami przestrzeni publicznych są drogi i ulice, place miejskie czy różne stale dostępne budowle i budynki stanowiące własność publiczną. Przestrzeniami publicznymi są też zwykle różne formy krajobrazu przyrodniczego stanowiące własność państwową (np. park narodowy) lub prywatną (np. prywatne tereny w Tatrach).
Jednymi z form przestrzeni publicznych mogą być przestrzenie w całości sztucznie utworzone przez człowieka, takie jak: pomieszczenia otwarte bądź zamknięte (w sensie przestrzennym lub w sensie czasowej dostępności) budynków użyteczności społecznej, jak np. pasaże centrów handlowych, hole kinowe, dworcowe, hale targowe, muzealne lub inne miejsca udostępniane publicznie przez właściciela lub zarządcę w określonym czasie np. prywatne parkingi czy ogrodzone parki lub ogrody. Ze względu na charakter, stopień dospołecznienia, dostępność, a przede wszystkim restrykcje i ograniczenia w korzystaniu przestrzeń taka z upływem czasu może przestać pełnić funkcji przestrzeni publicznych.
Forma własności (tzn. czy coś jest prywatne, czy państwowe) nie determinuje określenia danej przestrzeni jako publicznej lub nie. W pewnych wypadkach restrykcje właścicielskie ograniczają przestrzeń publiczną w mniejszym lub większym stopniu. Przestrzeń taka może być subiektywnie odbierana wrażeniowo przez jednostki społeczne pozytywnie lub negatywnie albo ambiwalentnie. Odczucia jednostek społecznych determinują stopień dospołecznienia przestrzeni publicznej.
Przestrzeń publiczna w miastach.
W miastach obserwuje się zawłaszczanie przestrzeni publicznej w sposób dosłowny, tj. wydzielanie (przez budowniczych lub właścicieli nieruchomości) z przestrzeni publicznych przestrzeni prywatnych, zwykle pod pretekstem zwiększenia bezpieczeństwa wydzielającego lub wydzielanych.
Często obserwuje się zawłaszczanie przestrzeni publicznej w formie symbolicznej, np. poprzez umieszczanie napisów bądź reklam na murach, muzeach, remontowanych budynkach publicznych itp. Innego typu zawłaszczanie przestrzeni publicznej może polegać na zajmowaniu go przez pewne grupy lub zbiorowości, np. tłum demonstrantów, czy "spotkaniową grupę alkoholową" (termin wprowadzony przez Rocha Sulimę) w obrębie sklepu monopolowego, spożywczego itp., uniemożliwiając innym osobom poruszanie się czy wchodzenie w obręb tej przestrzeni.
Inne znaczenia pojęcia.
Przestrzeń publiczna może też być rozumiana w sposób abstrakcyjny lub socjologiczny. Jurgen Habermas, niemiecki socjolog i jeden z najbardziej systematycznych badaczy przestrzeni publicznej twierdził, że pojęcie to umożliwia socjologii komunikacji wejście na kolejny etap rozwoju, ukazując, iż jednostki ludzkie działają w ograniczonych warunkach, a zmiana, pojawianie się "nowego", ma wyzwalający charakter. Jednym z kluczowych pojęć, poprzez które Habermas widział przestrzeń publiczną, jest termin: "publiczna jawność". Według Habermasa dzięki niej rozpowszechnione zostają różne punkty widzenia, a nie jedynie wąskie, uznaniowe (arbitralne) widzenie świata czy spraw społecznych. 
Habermas wyjaśnia, ze przestrzeń publiczna nie jest tożsama z komunikacją polityczną, z grą opina-media-politycy, poza którą daleko wykracza. Przestrzeń publiczna zawiera wszystkie tematyki oraz wszystkie opinie, które, choć wygłoszone w sferze prywatnej, mogą osiągnąć poziom publiczny. 
Przestrzenią publiczną są w takim przypadku internet (np. portale społecznościowe, gry wieloosobowe, komunikatory typu Skype, Gadu-Gadu, IRC itp.) lub inne środki masowego przekazu: gazety, radio i telewizja itp.
Przestrzenią publiczną (w połączeniu ze sferą prywatną) jest również religijność.
Organizacja przestrzeni publicznej wpływa na sposób kontaktowania się ludzi. Można wyróżnić przestrzeń dospołecznioną i przestrzeń odspołecznioną.

</doc>
<doc id="449891" url="https://pl.wikipedia.org/wiki?curid=449891" title="Nervous Records">
Nervous Records

Nervous Records to londyńska niezależna wytwórnia muzyczna. Została założona w 1979 roku, wydaje takie zespoły jak Nekromantix, Restless oraz The Quakes.

</doc>
<doc id="449892" url="https://pl.wikipedia.org/wiki?curid=449892" title="Włodzimierz Puzyna">
Włodzimierz Puzyna

Włodzimierz Puzyna (ur. 9 lipca 1947 w Szczecinie) – polski fizyk, nauczyciel akademicki i polityk, w latach 80. działacz „Solidarności”, konsul honorowy Francji w Szczecinie, w latach 1991–2001 poseł na Sejm I, II i III kadencji.
Życiorys.
Wywodzi się z rodziny książęcej pieczętującej się herbem Oginiec. Jest synem Józefa, kapitana marynarki wojennej i żeglugi wielkiej, oraz Marii z domu Zaremba.
Ukończył w 1972 studia na Wydziale Fizyki Uniwersytetu Warszawskiego. W 1979 uzyskał stopień doktora nauk przyrodniczych na Uniwersytecie Jagiellońskim (w Instytucie Biologii Molekularnej). W 1972 został nauczycielem w szkole średniej. W latach 1974–1990 był pracownikiem naukowym Zakładu Fizyki Akademii Rolniczej w Szczecinie, w latach 1990–1995 dyrektorem centrum szkoleniowego Fundacji Rozwoju Demokracji Lokalnej w Szczecinie. W latach 1995–2012 pełnił funkcję rektora Wyższej Szkoły Administracji Publicznej w tym mieście.
W 1980 przystąpił do NSZZ „Solidarność”, współtworzył związek na szczecińskiej AR. Był też ekspertem zarządu regionu NSZZ „S”. Od 1982 działał w Biskupim Komitecie Pomocy w Szczecinie, przekształconym potem w Biskupi Komitet Charytatywno-Społeczny. W latach 1989–1990 był wiceprzewodniczącym Komitetu Obywatelskiego Ziemi Szczecińskiej oraz przewodniczącym Regionalnej Komisji Wyborczej NSZZ „S”.
Od 1991 do 2001 sprawował mandat posła I, II i III kadencji, wybieranego w okręgach szczecińskich: nr 20 i nr 44 z ramienia Unii Demokratycznej (1991, 1993) i Unii Wolności (1997). Pracował m.in. w Komisji Samorządu Terytorialnego oraz Komisji Edukacji, Nauki i Postępu Technicznego. W Sejmie III kadencji był przewodniczącym Podkomisji stałej ds. finansów samorządowych. W latach 1992–2001 przewodniczył Polsko-Szwedzkiej Grupie Unii Międzyparlamentarnej, w latach 1997–2001 był członkiem polskiej delegacji na Parlamentarną Konferencję Krajów Morza Bałtyckiego. Był również konsultantem w licznych projektach międzynarodowych dotyczących budowy demokratycznych struktur społeczeństwa obywatelskiego na Łotwie, Białorusi, Ukrainie, Gruzji. W 2001 nie startował do parlamentu.
Był członkiem ROAD, Unii Demokratycznej i Unii Wolności. W wyborach samorządowych w 2002 kandydował z ramienia Unii Wolności na urząd prezydenta Szczecina (otrzymał 3965 głosów, tj. 3,90%). W latach 2005–2006 był pierwszym przewodniczącym zachodniopomorskiej Partii Demokratycznej. Później zrezygnował z działalności partyjnej. W 2004 został konsulem honorowym Francji w Szczecinie.
Odznaczenia.
Odznaczony Legią Honorową (kawaler 2003, oficer 2017) i Złotym Krzyżem Zasługi (2004).

</doc>
<doc id="449893" url="https://pl.wikipedia.org/wiki?curid=449893" title="Armand Van Helden">
Armand Van Helden

Armand Van Helden (ur. 16 lutego 1970 w Bostonie), amerykański muzyk house'owy i remikser.
Największe sukcesy osiągnął w 1996, remiksując piosenkę Tori Amos pt. "Professional Widow", która dotarła do szczytów brytyjskich list przebojów. W styczniu 1999 jego utwór "You Don't Know Me" zajął pierwsze miejsce w Wielkiej Brytanii.
Życiorys.
Van Helden urodził się w Bostonie; jego ojciec był pochodzenia holendersko-indonezyjskiego, a matka francusko-libańskiego. Dzieciństwo spędził w Holandii, Turcji i Włoszech. Jego ojciec był lotnikiem w armii amerykańskiej, więc często podróżował. Na 13 urodziny Armand kupił sobie automat perkusyjny.
Wtedy rozpoczęła się jego przygoda z muzyką.
Do Bostonu wrócił w 1988, tam też dorabiał grając w klubach oraz studiował techniki medialne i reżyserię dźwięku na Uniwersytecie Bostońskim. Po ukończeniu szkoły pracował jako dj w Loft’cie jednym z najpopularniejszych klubów w Bostonie. Za pieniądze tam zarobione kupił syntezator oraz sampler. Wtedy zaczął tworzyć swoje pierwsze utwory i wydał pierwszy singel – miks Deep Creed "Stay On My Mind" wydany przez Nervous Records. W 1994 Van Helden stworzył utwór "Witch Doctor", który po raz pierwszy podbił kluby.
Armand van Helden zasłynął w tamtych czasach jako doskonały remikser. Przeróbki "Spin Spin Sugar" Sneaker Pimps, "Sugar Is Sweeter" CJ Bollanda i przede wszystkim "Professional Widow" Tori Amos spowodowały, że stał się prawdziwą gwiazdą. Remiksował utwory największych muzycznych sław, między innymi: The Rolling Stones, Real McCoy, 2 Unlimited, Janet Jackson, Puff Daddy, The Prodigy.
W 1997 Van Helden stworzył swój autorski album pt. "Enter The Meat Market". Nie zdobył on uznania publiczności.
Kolejna płyta jednak okazała się hitem. W 1998 album "2 Future 4 U" oraz pochodzące z niego utwory "You Don't Know Me", "Flowers" i "Rock Da Spot" zawojowały europejski rynek klubowy.
Z następnym albumem "Killing Puritans" było podobnie. Największe hity to "Flyaway Love" i "Full Moon".
W 2004 Armand Van Helden wydał kolejny zestaw "New York: A Mix Odyssey". Z tego albumu pochodziły utwory takie jak "Hear my Name" czy hit "My My My". Rok później swoją premierę miała płyta "Nympho".
Dyskografia.
Albumy

</doc>
<doc id="449895" url="https://pl.wikipedia.org/wiki?curid=449895" title="Staropolski Okręg Przemysłowy">
Staropolski Okręg Przemysłowy

Staropolski Okręg Przemysłowy (lub Zagłębie Staropolskie albo też Staropolskie Zagłębie Przemysłowe) – najstarszy okręg przemysłowy w Polsce, położony na obszarze województw: świętokrzyskiego, mazowieckiego i łódzkiego. Rozwinięty przemysł metalurgiczny, środków transportu, maszyn, materiałów budowlanych, ceramiki szlachetnej oraz hutnictwa żelaza. Stanowił najbardziej uprzemysłowiony region Rzeczypospolitej Obojga Narodów.
Obszar.
Staropolski Okręg Przemysłowy obejmuje tereny Gór Świętokrzyskich, doliny rzeki Kamiennej, Płaskowyżu Suchedniowskiego, Przedgórza Iłżeckiego, oraz częściowo Garbu Gielniowskiego. Główne ośrodki przemysłowe to: Kielce, Końskie, Ostrowiec Świętokrzyski, Starachowice i Skarżysko-Kamienna. Niektóre ze źródeł wymieniają jako część okręgu także Radom i jego okolice.
Historia.
W czasach przedhistorycznych na obszarze tym wydobywano i obrabiano krzemienie (Krzemionki), wytapiano także żelazo (m.in. w Nowej Słupi, gdzie znaleziono piecowisko złożone z 45 pieców hutniczych – dymarek), a także tzw. żużle pierwotne pochodzące z okresu od V wieku do X wieku. Odbywają się tam coroczne Dymarki Świętokrzyskie. Pierwsze zakłady przemysłowe powstały na tym terenie już w średniowieczu. Rozwijało się tu górnictwo i hutnictwo, przetwórstwo metalu, między innymi produkcja broni, wydobywano rudy ołowiu, miedzi i srebra. W Polsce przedrozbiorowej Zagłębie Staropolskie było najważniejszym okręgiem przemysłowym kraju. W XVI w. funkcjonowało tu przeszło 60 kuźnic. W XVII w. powstały pierwsze wielkie piece – w Samsonowie i Bobrzy. W 1782 r. było ich już tutaj 27, na ogólną liczbę 34 znajdujących się w Polsce. Kiedy wyczerpały się złoża miedzi i ołowiu, w Zagłębiu Staropolskim zaczęło dominować przetwórstwo żelaza.
Kuźnice wodne lokalizowano w owym czasie nad rzekami stanowiącymi energię potrzebną do ich napędu. Drewno z okolicznych lasów wykorzystywano do produkcji węgla drzewnego, na którym opierał się proces wytopu. Na miejscu wydobywano też rudę żelaza. W tym czasie wytopy przeprowadzane były w prymitywnych dymarkach, a roczna produkcja kuźnicy wahała się na poziomie 6–16 ton żelaza.
W XVI i XVII wieku w granicach Staropolskiego Okręgu Przemysłowego istniał również ośrodek produkcji szkła. Na 93 huty szkła w Polsce, kilkanaście zlokalizowanych było w rejonie Wzgórz Koneckich i pod Radoszycami.
Dalszy rozwój Staropolskiego Okręgu Przemysłowego nastąpił w XVIII wieku. Druga połowa XVIII wieku przyniosła zmianę w sposobie pozyskiwania surówki. Wytop żelaza w Polsce oparto wtedy na procesie wielkopiecowym. Taka technologia znacznie przewyższała znaną dotąd metodę produkcji. Stosowany wtedy piec, choć nadal pracujący na węglu drzewnym był w stanie wyprodukować rocznie 200–300 ton surówki.
W połowie XIX wieku na terenie Zagłębia Staropolskiego dominował przemysł metalowy, a na jego potrzeby rozwijano także górnictwo rud żelaza i miedzi. Budowano również tartaki i cegielnie, stanowiące bezpośrednie zaplecze materiałowo-budowlane dla okolicznych zakładów metalurgicznych.
W pierwszej połowie XIX wieku nastąpił największy rozkwit okręgu. Był on związany z działalnością Stanisława Staszica i Franciszka Ksawerego Druckiego Lubeckiego. Według ich planów miały zostać wybudowane wzdłuż rzeki Kamiennej duże zakłady metalurgiczne. Jednak plany te udało się zrealizować tylko częściowo. Bank Polski powstały w 1828 roku, dysponujący kapitałem 30 milionów złotych, wydatnie wspierał zarówno zakłady rządowe, jak i prywatnych przedsiębiorców, modernizujących swe zakłady lub budujących nowe. W Zagłębiu Staropolskim powstało wówczas wiele nowych pieców, fryszerek oraz walcowni.
Rozwój okręgu został zahamowany w drugiej połowie XIX wieku częściowo z powodów politycznych – powstań i utraty autonomii Królestwa Polskiego, jak również na skutek konkurencji Zagłębia Dąbrowskiego. Zaczęto wówczas stosować nowe technologie wytopu żelaza. Nowe wielkie piece opalano teraz koksem, a nie jak do tej pory węglem drzewnym. W 1900 roku średnia wydajność wielkiego pieca pracującego na koksie wynosiła 25 000 ton surówki, podczas gdy pracujące na węglu drzewnym dawały średnio 1500 ton. Stare metody produkcji stały się więc nieopłacalne i wiele dawnych zakładów zlikwidowano. Większość fabryk, zwłaszcza wielkopiecowych, nie doczekała XX wieku. W Staropolskim Okręgu Przemysłowym nastąpił upadek hut, a ich miejsce zajęły odlewnie. Łatwiej i taniej było bowiem sprowadzać surówkę potrzebną do produkcji, nawet ze znacznych odległości. Wiele odlewni i walcowni w owym czasie zlokalizowano w pobliżu linii kolejowych. Ułatwiały one dowóz surowców potrzebnych do produkcji, jak i wywóz wyrobów. Koło wodne poruszające dotąd zakłady, zostało wyparte przez maszynę parową, co umożliwiło lokalizację fabryk w niemal dowolnym miejscu. Mimo prób modernizacji starych zakładów i zmian profilu produkcyjnego stopniowo Zagłębie Staropolskie przestało pełnić rolę kluczowego ośrodka przemysłowego. Jego miejsce zajęło coraz szybciej rozwijające się Zagłębie Dąbrowskie.
W okresie dwudziestolecia międzywojennego XX w. Zagłębie Staropolskie weszło w skład Centralnego Okręgu Przemysłowego, co przyczyniło się do ożywienia gospodarczego regionu. Zmodernizowano wówczas m.in. istniejące zakłady przemysłu zbrojeniowego w Kielcach, Skarżysku-Kamiennej, Radomiu, Starachowicach i Ostrowcu Świętokrzyskim.
Po II wojnie światowej nastąpiła rozbudowa przemysłu, zwłaszcza zbrojeniowego. Stopniowo zaniechano górnictwa rud, rozwinęło się natomiast górnictwo surowców skalnych i złóż wapienia oraz przemysł cementowy.
W okręgu wybudowano szereg nowych zakładów (m.in. Fabrykę Samochodów Ciężarowych „Star” w Starachowicach). Rozbudowano i unowocześniono również już istniejące (m.in. Hutę Ostrowiec). Największe miejscowości leżące na historycznym obszarze Zagłębia Staropolskiego to Kielce, Ostrowiec Świętokrzyski, Starachowice, Skarżysko-Kamienna, Końskie.
Pod względem liczby zatrudnionych w przemyśle okręg staropolski zaliczał się w okresie Polski Ludowej wraz z okręgami górnośląskim, łódzkim, sudeckim i warszawskim do największych w kraju.
Miejscowości przemysłowe Staropolskiego Okręgu Przemysłowego.
Na terenie Zagłębia Staropolskiego odnalezione ślady hutnictwa żelaza tak zwane dymarki pochodzą z około II wieku p.n.e. Jednak dopiero w opracowaniach Jana Długosza ("Liber beneficjorum"), pojawiają się nazwy miejscowości i wzmianki o kuźnicach żelaznych, młynach zbożowych, tartakach, foluszach, papierniach, hutach do wytopu kruszców i szkła.
O ile we wzmiankach z XV wieku nie ma zbyt wielu miejscowości, to w drugiej połowie XVI wieku było ich już co najmniej kilkadziesiąt. Często zdarzało się tak, że w jednej miejscowości lub w jej okolicy działało kilka zakładów. Wiele spośród nich w czasie swego istnienia zmieniało właściciela, jak również zmianie ulegały ich nazwy.
W drugiej połowie XVI wieku w całej Koronie Królestwa Polskiego, nie licząc ziem ruskich i ukraińskich funkcjonowało 321 zakładów metalurgicznych. Natomiast na terenie województwa sandomierskiego, czyli obszarze, który został nazwany później Staropolskim Okręgiem Przemysłowym, czynne były 142 kuźnice. Wiele spośród miejscowości powstawało na kompletnym odludziu. O miejscu ich lokalizacji decydowały płynące w pobliżu rzeki, nad którymi budowano kuźnice, a w ich pobliżu osiedla. Inne istniejące już wcześniej, z chwilą wybudowania zakładu zmieniały swój charakter z rolniczych na przemysłowy.
Pod koniec XIX wieku wraz z upadkiem hutnictwa w Zagłębiu Staropolskim dla wielu miejscowości nadszedł trudny okres. Mieszkańcy wielu z nich zostali pozbawieni podstawowego źródła dochodu, musieli więc zająć się pracą na roli i szukać dorywczych zajęć. Inne miejscowości, leżące bardziej na uboczu, z upływem lat zostały opuszczone przez mieszkańców i dziś nie ma po nich śladu. Rozwinęły się natomiast osady położone w pobliżu linii kolejowych i ważnych szlaków komunikacyjnych. Niektóre z nich przetrwały i rozrosły się, często do wielkości miasta, właśnie dzięki dobrej lokalizacji.
W wielu miejscowościach nie ma już dziś żadnych zabytków, które mogłyby świadczyć o przemysłowej przeszłości. Przypominają o tym tylko nazwy takie jak: Ruda, Kuźnica, Hucisko, Żelaźnica, Górniki, Rudniki, Wąglów, Wólka Smolna, Kurzacze itp. Inne miejscowości noszą nazwy pochodzące od imion lub nazwisk dawnych właścicieli.
Miejscowości Zagłębia Staropolskiego.
Adamów, Aleksandrów, Baczyna, Bębnów, Białogon, Bieliny, Bliżyn, Błaszków, Błotnica, Bobrza, , Cedzyna, Chełb, Chlewiska, Chęciny, Cieklińsko, Czarna, Czysta, Długosz, Drzewica, Drutarnia, Duraczów, Dziebałtów, Fałków, Fidor, Franciszek, Furmanów, Giel, Gosań, Goworek, Grzybów, Jabłonica, Jacentów, Janów, Januchta, Jędrzejów, Józefów, Kamienna, Kamienna Wola, Kawęczyn, Kielce, Kłucko, Kochanów, Kołoniec, Komaszyce, Końskie, Korytków, Koszorów, Kotfin, Krasna, Królewiec, Krzęcin, Kurosz, Kuźniaki, Kuźnica, Machory, Maleniec, Małachów, Makoszyn, Miedziana Góra, Miedzierza, Młynek Nieświński, Młynek, Morzywół, Mostki, Mroczków, Nadolna, Nieborów, Niekłań, Niemojowice, Nietulisko Duże, Nowa Słupia, Odrowąż, Oleszno, Ostrowiec, Parszów, Pawłów, Petrykozy, Piasek, Pijanów, Pilczyca, Pląskowice, Płaczków, Pomyków, Przedbórz, Radom, Radoszyce, Rejów, Romanów, Ruda Białaczowska, Ruda Maleniecka, Rudka, Rudniki, Rusinów (gmina Borkowice), Rusinów (gmina Rusinów), Ruski Bród, Rzuców, Samsonów, Sendów, Sielpia, Skotniki, Skórnice, Skarżysko-Kamienna, Skąpe, Smagów, Sobolew, Stanisławów, Stara Kuźnica, Starachowice, Starzechowice, Stąporków, Stefanek, Stefanków, Suchedniów, Szatnia Wieś, Szczurek, Turowice, Wąchock, Wąglów, Wąsosz, Witków, Wołów, Zagnańsk, Zbrojów, Zdunów.
Turystyka.
Na terenie województwa świętokrzyskiego istnieje obecnie kilka zabytkowych obiektów przemysłowych jakie ocalały z fabryk, zakładów oraz hut znajdujących się w Zagłębiu Staropolskim. Biegnie tam szlak turystyczny techniki – Śladami Zabytków Techniki Staropolskiego Zagłębia Przemysłowego. Do jego największych atrakcji należy:

</doc>
<doc id="449900" url="https://pl.wikipedia.org/wiki?curid=449900" title="Goldfinger (film)">
Goldfinger (film)

Goldfinger – trzeci oficjalny film z serii 007. W rolę Jamesa Bonda wcielił się ponownie Sean Connery. Film opowiada o pojedynku agenta 007 z tytułowym Goldfingerem, przemytnikiem złota, mającym na celu zajęcie Fort Knox.
Piosenkę tytułową wykonała Shirley Bassey. Film otrzymał Oscara za najlepsze efekty dźwiękowe.
Fabuła.
James Bond, wypoczywający w hotelu w Miami, dostaje od M nowe zadanie, a mianowicie ma obserwować niejakiego Goldfingera, jubilera, który ponoć przemyca złoto, a następnie sprzedaje je na różnych rynkach, pieniądze zaś umieszcza w bankach na całym świecie. Goldfinger regularnie ogrywa pewnego gościa w karty. Bond wkrada się do apartamentu Jill Masterson, która przez radio wyjawia Goldfingerowi karty przeciwnika. 007 uniemożliwia kanciarzowi korzystanie z radia, następnie uwodzi Jill. Po wspólnie spędzonym popołudniu w apartamencie Bonda agent zostaje pozbawiony przytomności, a w tym czasie dziewczyna ginie pomalowana złotą farbą. Następnie Bond spotyka się z Goldfingerem na partyjce golfa. Agent w sprytny sposób ogrywa przeciwnika wprowadzając go w złość. W tym też czasie poznajemy ochroniarza Oddjoba. Bond kontynuuje śledztwo w Genewie. Tam poznaje siostrę zamordowanej Jill, Tilly Masterson, która początkowo nie ujawnia swojej tożsamości. Wkrótce zostaje zabita przez Oddjoba. Bondowi udaje się przeżyć dzięki podsłuchanym wcześniej rozmowom Goldfingera z zagranicznymi gangsterami. 
007 zostaje przewieziony do siedziby Goldfingera w USA. W trakcie lotu poznaje piękną Pussy Galore – pilota, który pracuje dla Goldfingera. W posiadłości przebiegłego jubilera Bond dowiaduje się, że Goldfinger planuje kradzież złota z Fortu Knox. Zamierza zabić wszystkich służących tam żołnierzy za pomocą niewidzialnego gazu „Delta-9”, który ma zostać rozpylony przez Pussy i jej grupę. Wkrótce wielu zagranicznych gangsterów ginie za sprawą gazu „Delta-9”, a jeden z nich zostaje zmasakrowany prasą mechaniczną. Później jednak okazuje się, że Goldfinger nie planuje kradzieży złota, lecz zamierza podłożyć w forcie bombę, która spowoduje skażenie amerykańskich zasobów złota, przez co wartość kruszcu należącego do niego wzrośnie wielokrotnie. Bond jednak uwodzi Pussy, która dowiedziawszy się o planach swojego pracodawcy zamienia butle z gazem. Goldfinger nieświadomy niczego wkracza do fortu, gdzie zastawiono na niego pułapkę. Żołnierze jednak nie do końca spełniają swoje zadanie i bomba zostaje rozbrojona. W trakcie potyczki Bond zabija Oddjoba. Goldfinger ucieka. Chowa on się w samolocie, którym ma lecieć Bond. W czasie potyczki w lecącym samolocie pistolet Goldfingera wystrzeliwuje, właściciel ginie, a Bond i Pussy katapultują się na malutką wysepkę.
Produkcja.
Producenci postanowili tym razem zainwestować dużo więcej niż zwykle w film o Bondzie. W porównaniu z poprzednikami, film miał dużo większy budżet. Postawiono także na gadżety. Sean Connery dostał za rolę pół miliona dolarów. Zaczęto kompletować obsadę i wybierać lokacje. Zdecydowano się na prace na planie w Ameryce gdyż tam, rozgrywa się duża część powieści, Anglię oraz Szwajcarię. Scenarzyści zdecydowali by czołówka sprzed napisów początkowych nie miała związku z fabułą filmu. Do roli Goldfingera wybrano Niemca, Gerta Forbe. Wszystkie jego kwestie zostały zdubbingowane, ponieważ nie znał języka angielskiego. Po skompletowaniu obsady, zdjęcia ruszyły 20 stycznia 1964 roku. Ekipa rozpoczeła pracę Miami. Kręcono tam ujęcia bez głównych aktorów, głównie plenery, krajobrazy oraz otoczenie hotelu Fontainbleu. Z Florydy filmowcy powrócili do Anglii, gdzie w Pinewood i okolicach, nakręcono niemal cały materiał filmowy łącznie ze scenami w specjalnie na tę okazję wybudowanej na terenie studia replice Fortu Knox. Sean Connery dołączył do ekipy w Pinewood, nie był wcześniej w Miami. Z początkiem lata, ekipa wyruszyła do Szwajcarii, gdzie kręcono sceny jazdy Bonda Astonem Martinem, oraz plenery. 21 lipca 1964 roku zakończyły się zdjęcia do filmu Goldfinger. Premiera światowa miała miejsce 17. września 1964 roku.

</doc>
<doc id="449902" url="https://pl.wikipedia.org/wiki?curid=449902" title="Pięciobój nowoczesny na Letnich Igrzyskach Olimpijskich 1924">
Pięciobój nowoczesny na Letnich Igrzyskach Olimpijskich 1924

Pięciobój nowoczesny był jedną z konkurencji rozegranych na Igrzyskach VIII Olimpiady w 1924 roku w Paryżu. Zawody zostały rozegrane w dniach 12-17 lipca. W zawodach uczestniczyło 38 zawodników z 11 państw.

</doc>
<doc id="449904" url="https://pl.wikipedia.org/wiki?curid=449904" title="Diecezja bakowska">
Diecezja bakowska

Diecezja bakowska – diecezja Kościoła katolickiego na terytorium Mołdawii, z siedzibą w Bakowie.
W 1591 papież Sykstus V utworzył diecezję w Curtea de Argeş i mianował jej pierwszym biskupem Bernardyna Quiriniego (1591–1604). Ponieważ tamtejsza katedra została zburzona przez Turków następny biskup Hieronim Arsengo (1607–1610) przeniósł stolicę diecezji do Bakowa. Odtąd biskupstwo bakowskie obejmowało swoją jurysdykcją Mołdawię, Wołoszczyznę i Besarabię. Weszło w skład kościoła polskiego w 1621, podlegając archidiecezji lwowskiej. Synod prymacyjny w 1611 wyznaczył biskupom bakowskim miejsce na synodach prowincjonalnych po biskupach inflanckich. Do senatu Rzeczypospolitej jednak nie wchodzili. Od 1751 biskup rezydował w Śniatyniu. W latach 1611–1789 biskupami byli wyłącznie Polacy z zakonów bernardynów lub franciszkanów konwentualnych, prezentowani papieżowi przez króla polskiego. Biskupstwo zanikło w 1818.

</doc>
<doc id="449905" url="https://pl.wikipedia.org/wiki?curid=449905" title="Formuła 1 Sezon 1993">
Formuła 1 Sezon 1993

Sezon 1993 Formuły 1 – 44. sezon o Mistrzostwo Świata Formuły 1. Rozpoczął się 14 marca na torze Kyalami w Midrand w Południowej Afryce, a zakończył się 7 listopada na torze Adelaide Street Circuit w Adelaide w Australii.
Po raz czwarty mistrzem świata wśród kierowców został Alain Prost, natomiast po raz szósty mistrzem świata wśród konstruktorów został zespół Williams.

</doc>
<doc id="449906" url="https://pl.wikipedia.org/wiki?curid=449906" title="UF">
UF



</doc>
<doc id="449907" url="https://pl.wikipedia.org/wiki?curid=449907" title="Antoni Czarkowski">
Antoni Czarkowski

Antoni Czarkowski (ur. 1792 w Warszawie) – burmistrz w okresie powstawania Łodzi przemysłowej.
Był oficerem kawalerii w Księstwie Warszawskim. W latach 1817–1819 pełnił funkcję zastępcy burmistrza Ozorkowa, a 16 lutego 1819 roku został oddelegowany przez Rajmunda Rembielińskiego na stanowisko zastępcy burmistrza Łodzi i kasjera miejskiego. 28 sierpnia 1820 roku został mianowany burmistrzem Łodzi. 6 sierpnia 1826 roku, za źle prowadzoną dokumentację, został zwolniony z obu stanowisk. Po zwolnieniu, został zobowiązany do zwrotu zmalwersowanych pieniędzy. Uciekł z miasta we wrześniu 1828 roku. Rajmund Rembieliński opublikował list gończy za burmistrzem, bezskutecznie.
Podczas jego urzędowania utworzono osadę sukienniczą Nowe Miasto (na południe od Starego Miasta) oraz dokonano regulacji ulicy Piotrkowskiej (1821) oraz rozpoczęto (1824) regulację osady tkaczy Łódka.
Był żonaty z Gertruda, miał dwóch synów Andrzeja i Jana.

</doc>
<doc id="449909" url="https://pl.wikipedia.org/wiki?curid=449909" title="Arroba de los Montes">
Arroba de los Montes

Arroba de los Montes − miasto w Hiszpanii, w prowincji Ciudad Real, wspólnoty autonomicznej Kastylia-La Mancha, mniej więcej w połowie odległości między Madrytem a Kordową.
Powierzchnia: 61,70 km². Ludność: 584 (2004).

</doc>
<doc id="449910" url="https://pl.wikipedia.org/wiki?curid=449910" title="Cło (ujednoznacznienie)">
Cło (ujednoznacznienie)



</doc>
<doc id="449911" url="https://pl.wikipedia.org/wiki?curid=449911" title="Dinara Safina">
Dinara Safina

Dinara Michajłowna Safina (, ; ur. 27 kwietnia 1986 w Moskwie) – rosyjska tenisistka tatarskiego pochodzenia, finalistka trzech turniejów wielkoszlemowych w grze pojedynczej, mistrzyni US Open 2007 w grze podwójnej, półfinalistka US Open 2005 w grze mieszanej, liderka rankingu WTA w grze pojedynczej, srebrna medalistka olimpijska w grze pojedynczej z 2008 roku, zdobywczyni Pucharu Federacji 2005 wraz z drużyną Rosji, reprezentantka Rosji w Pucharze Hopmana. Siostra tenisisty Marata Safina. Obydwoje zajmowali pierwsze miejsca w indywidualnych rankingach tenisowych i jest to pierwszy przypadek w dziejach, gdy dokonali tego brat i siostra.
Kariera tenisowa.
Dzieciństwo.
Dinara Safina rozpoczęła treningi tenisowe w wieku siedmiu lat. Jej rodzice związani byli z tenisem – ojciec Michaił Aleksiejewicz Safin był menedżerem klubu tenisowego Spartak Moskwa, a matka Rausa Isłanowa to była radziecka tenisistka i w późniejszych latach trenerka. Profesjonalnym tenisistą został też jej o sześć lat starszy brat Marat. Wkrótce wyjechała razem z nim do Walencji, aby uczestniczyć w programach treningowych, które nie były dostępne na terenie Rosji.
Lata 2000-2004.
Rosjanka odnosiła sukcesy w rozgrywkach juniorskich Międzynarodowej Federacji Tenisowej. W 2001 roku zagrała w singlowym finale Wimbledonu. W półfinale ograła późniejszą pierwszą rakietę brytyjską, Anne Keothavong, ale w decydującym meczu lepsza od niej okazała się Angelique Widjaja. W grze podwójnej w 2000 została wicemistrzynią French Open, a jej partnerką była Matea Mežak. W drugiej rundzie wygrały z deblem, w składzie którego była Gisela Dulko, w półfinale ograły młodszą z sióstr Clijsters, Elke, a w finale uznały wyższość Maríí José Martínez Sánchez i Anabel Mediny Garrigues. W 2001 z rodaczką Anną Bastrikową awansowała do półfinału Wimbledonu – przegrały z Dulko i Ashley Harkleroad. W rankingu juniorek zajmowała indywidualnie miejsce dziewiąte, a w deblu lokatę siódmą.
W 2000 roku otrzymała status profesjonalnej tenisistki. W 2001 dwukrotnie próbowała swoich sił w eliminacjach do głównych turniejów WTA Tour, ale zarówno w Madrycie, jak i w Moskwie doszła do drugiej rundy. W kwietniu 2002 organizatorzy zawodów w Estoril przyznali jej dziką kartą, a Safina doszła tam do półfinału (jednocześnie pierwszy jej półfinał w WTA Tour), ulegając najniżej notowanej spośród swoich czterech przeciwniczek, Ance Barna. W lipcu, po przejściu kwalifikacji, wygrała swój pierwszy profesjonalny turniej w grze pojedynczej. Dokonała tego w Sopocie. W finale skreczowała jej rywalka, Henrieta Nagyová, ale wcześniej Rosjanka przekonująco pokonała wysoko notowane rywalki: Patty Schnyder, Magüi Sernę i Wierę Zwonariową. Została najmłodszą triumfatorką imprezy WTA od czterech lat, pierwszą od trzech lat kwalifikantką, która tego dokonała i w efekcie awansowała do czołowej setki światowego rankingu.
W styczniu 2003 zadebiutowała w turnieju wielkoszlemowym w Melbourne, w trzech setach przegrywając z Katariną Srebotnik. W lipcu zwyciężyła kolejne zawody, tym razem w Palermo, eliminując w ćwierćfinale Francescę Schiavone, a potem rewanżując się Srebotnik w finale. Nie obroniła tytułu w Sopocie, ale po raz pierwszy w karierze awansowała do czwartej rundy imprezy z cyklu Wielkiego Szlema (US Open), nie dając rady Justine Henin-Hardenne. W lutym 2004 została półfinalistką halowego turnieju w Paryżu, gdzie przegrała z Kim Clijsters. W październiku znalazła się w finale w Luksemburgu, ale puchar wywalczyła wówczas Alicia Molik. Safina po raz pierwszy w karierze znalazła się w gronie pięćdziesięciu najlepszych tenisistek globu.
Lata 2005-2007.
W lutym 2005 poprawiła swój wynik z Paryża, zdobywając halowe mistrzostwo. W dwóch ostatnich meczach zwyciężyła ulubienice publiczności, Tatianę Golovin i Amélie Mauresmo, a w ćwierćfinale skorzystała z walkowera Sereny Williams. Do tego momentu był to największy sukces w jej singlowej karierze. W maju triumfowała w Pradze po finale z Zuzaną Ondráškovą. Doszła do półfinałów w Estoril, Luksemburgu, Moskwie i Hasselt, co zapewniło jej awans do najlepszej dwudziestki indywidualnego rankingu (po turnieju w Moskwie).
W 2006 regularnie osiągała ćwierćfinały i półfinały turniejowe. W czerwcu po raz pierwszy zagrała w jednej czwartej finału imprezy wielkoszlemowej; dokonała tego podczas French Open, pokonując między innymi Mariję Szarapową. Przegrała ze Swietłaną Kuzniecową. Tydzień później zagrała w swoim pierwszym finale na kortach trawiastych w ’s-Hertogenbosch, ale uległa tam faworytce gospodarzy, Michaëlli Krajicek. Drugi wielkoszlemowy ćwierćfinał odnotowała w US Open, pokonana przez ówczesną liderkę rankingu, Amélie Mauresmo. 2 października po raz pierwszy została sklasyfikowana wśród dziesięciu najlepszych zawodniczek świata. Zimą 2007 triumfowała w Gold Coast, po zaciętym finale z Martiną Hingis. W kwietniu doszła do finału w Charleston; w ćwierćfinale skreczowała jej rywalka Golovin, a w półfinale Zwonariowa, przegrała walkę o tytuł z Jeleną Janković. Była w półfinałach w ’s-Hertogenbosch i Moskwie. Jednocześnie odniosła sukcesy w grze podwójnej – we wrześniu zdobyła jedyne w karierze mistrzostwo wielkoszlemowe w US Open 2007, partnerując Nathalie Dechy.
Sezon 2008.
Przełomowy w wykonaniu Safiny okazał się turniej w Berlinie w maju 2008. W trzeciej rundzie sensacyjnie wyeliminowała ówczesną liderkę rankingu WTA Justine Henin wynikiem 5:7, 6:3, 6:1. Tydzień później Belgijka ogłosiła zakończenie swojej tenisowej kariery. W ćwierćfinale Rosjanka pokonała Serenę Williams (6 WTA) po zaciętym tie-breaku trzeciego seta. W półfinale rozgromiła Wiktoryję Azarankę, a w finale swoją rodaczkę Jelenę Diemientjewą. Wysoko formę przypieczętowała finałem French Open, od czwartej rundy eliminując wyłącznie inne Rosjanki – Szarapową, Diemientjewą i Kuzniecową, a w finale nie dając rady Anie Ivanović. W czerwcu została wicemistrzynią w ’s-Hertogenbosch, przegrywając z Tamarine Tanasugarn. Latem odnotowała imponującą serię na kortach twardych, triumfując w Montrealu (finał z Dominiką Cibulkovą), Los Angeles (finał z Flavią Pennettą), grając w finale turnieju olimpijskiego w Pekinie (porażka z Diemientjewą) i dochodząc do półfinału US Open, zatrzymana przez Serenę Williams. Wygrała US Open Series. Następny tytuł zdobyła w połowie września w Tokio (finał z Kuzniecową). zakwalifikowała się do Mistrzostw WTA w Dosze, ale przegrała wszystkie mecze grupowe. 13 października była klasyfikowana jako wiceliderka rankingu WTA. Została pierwszą tenisistką w dziejach, która w jednym sezonie ograła trzy różne zawodniczki, notowane na pierwszym miejscu listy światowej w dniu rozegrania meczu.
Sezon 2009.
Rok 2009 rozpoczęła od finału w Sydney i w Melbourne (drugi finał wielkoszlemowy). W walce o puchar imienia Daphne Akhurst została znokautowana przez Serenę Williams wynikiem 0:6, 3:6. 20 kwietnia, po osiągnięciu ćwierćfinału w Indian Wells i drugiej rundy w Miami awansowała na pozycję liderki światowych notowań. Wyrównała tym samym wynik swojego brata Marata, który w 2000 roku przewodził klasyfikacji mężczyzn ATP. Jest to pierwszy przypadek w dziejach, by na fotelu liderów zasiadali brat i siostra (inne rodzeństwa, które tego dokonały to siostry Serena Williams i Venus Williams oraz bracia Bob Bryan i Mike Bryan). Rosjanka odnotowała imponującą serię na kortach ziemnych – w Stuttgarcie była w finale, ale okazała się najlepsza w Rzymie i Madrycie. Ponownie doszła do finału French Open, ale tam górą była jej rodaczka Kuzniecowa. Wielokrotnie zarzucano Safinie, że zajmuje pierwsze miejsce w rankingu WTA, nie mając na koncie mistrzostwa wielkoszlemowego. W obronie tenisistki wystąpił między innymi jej brat.
W lipcu po raz pierwszy doszła do półfinału Wimbledonu, zatrzymana przez Venus Williams. Tydzień później zwyciężyła w niewielkich zawodach w Portorožu. W sierpniu została wicemistrzynią w Cincinnati, eliminując w ćwierćfinale powracającą po urlopie macierzyńskim Kim Clijsters (która trzy tygodnie później wygrała US Open). zakwalifikowała się do Mistrzostw WTA, ale wycofała się po rozegraniu dwóch gemów z Jeleną Janković z powodu kontuzji pleców; w efekcie straciła przewodnictwo w światowej klasyfikacji na rzecz Sereny Williams (po 26 tygodniach na pierwszym miejscu) i później go nie odzyskała.
Od roku 2010.
Uraz pleców znacznie zredukował liczbę jej występów w sezonie 2010; po kreczu w czwartej rundzie Australian Open nie grała przez trzy miesiące. Nie wróciła jednak do optymalnej formy, dochodząc najdalej do ćwierćfinałów (Stuttgart, New Haven, Seul), wypadła tym samym ze światowej czołówki. Powróciła w 2011; doznała druzgocącej porażki w pierwszej rundzie Australian Open z Kim Clijsters (0:6, 0:6); w Indian Wells pokonała Samanthę Stosur i Danielę Hantuchovą; skreczowała w ćwierćfinale w Marbelli i oddała walkowerem półfinałowy mecz w Fezie. 12 maja ogłosiła, że przerywa tenisowe występy na czas nieokreślony, by w pełni wyleczyć nękający ją uraz pleców.
11 maja 2014 Dinara Safina ogłosiła zakończenie kariery profesjonalnej.
Sukcesy deblowe.
Dinara Safina była utytułowaną deblistką. Wygrała dziewięć turniejów w grze podwójnej i zanotowała siedem występów finałowych. We wrześniu 2007 razem z Nathalie Dechy triumfowała w US Open, ogrywając w decydującym meczu dwie Tajwanki, Chan Yung-jan i Chuang Chia-jung 6:4, 6:2. Rok wcześniej również zagrała w finale w Nowym Jorku, tym razem u boku Katariny Srebotnik, przegrały z Dechy i Wierą Zwonariową. Serię triumfów w mniejszych imprezach rozpoczęła w Pekinie w 2004 (z Emmanuelle Gagliardi), w 2005 była najlepsza w ’s-Hertogenbosch z Anabel Mediną Garrigues, trzykrotnie, w latach 2006, 2007 i 2008 triumfowała w Gold Coast (z Meghann Shaughnessy, potem ze Srebotnik i Ágnes Szávay). W marcu 2008 wygrały imprezę pierwszej kategorii w Indian Wells (z Jeleną Wiesniną), a po trzech latach przerwy w lutym 2011, pomimo kontuzji pleców, Safina w parze z Galiną Woskobojewą zdobyły mistrzostwo w Kuala Lumpur. 12 maja 2008 Dinara zajmowała ósme miejsce w gronie deblistek w rankingu WTA.
Rosjanka sporadycznie występowała w turniejach gry mieszanej w Wielkim Szlemie. Jej partnerami byli Simon Aspelin, Jonatan Erlich i Andy Ram. Z tym ostatnim osiągnęła półfinał US Open 2005, rosyjsko-izraelska para przegrała z Katariną Srebotnik i Nenadem Zimonjiciem.
Puchary Federacji i Hopmana.
Od 2005 do 2008 roku reprezentowała Rosję w rozgrywkach o Puchar Federacji. W swoim debiucie zdobyła to trofeum, wygrywając mecze w kolejnych konfrontacjach z Włoszkami, Amerykankami i Francuzkami. W starciu finałowym razem z Jeleną Diemientjewą wygrały trzysetowy mecz przeciwko Amélie Mauresmo i Mary Pierce, dający Rosjankom zwycięstwo. W latach 2006 i 2008 grała w ćwierćfinałach Grupy Światowej, częściej angażowana w mecze deblowe niż singlowe.
W 2009 roku wystąpiła w pokazowym turnieju o Puchar Hopmana w parze z Maratem Safinem. Rosyjskie rodzeństwo osiągnęło finał, pokonując w fazie grupowej wszystkich przeciwników: Włochów (Flavia Pennetta i Simone Bolelli), Tajwańczyków (Hsieh Su-wei i Lu Yen-hsun oraz Francuzów (Alizé Cornet i Gilles Simon), ale po finale mistrzami zostali Słowacy, Dominika Cibulková i Dominik Hrbatý.
Letnie igrzyska olimpijskie.
W swoim jedynym występie w letnich igrzyskach olimpijskich Safina zdobyła srebrny medal w grze pojedynczej. Miało to miejsce w 2008 roku w Pekinie. Pokonała w ćwierćfinale Jelenę Janković, a w półfinale faworytkę gospodarzy, Li Na. Przegrała trzysetowy finał z Jeleną Diemientjewą. W grze podwójnej partnerowała jej Swietłana Kuzniecowa, odpadły w trzeciej rundzie z utytułowanymi chińskimi deblistkami, Yan Zi i Zheng Jie.
Styl gry.
Tenis Safiny oparty był głównie na silnych i głębokich uderzeniach z głębi kortu. Zdecydowanie więcej uderzeń kończących odnotowywała z forehandu. Backhandem potrafiła otworzyć sobie kort. Popełniała wiele niewymuszonych błędów. Uważa się, że jej serwisowi brakowało siły i precyzji, pomimo że była wysoką zawodniczką. Ulubioną nawierzchnią Rosjanki były korty ziemne, a najmniej pewnie czuła się na kortach trawiastych. Często zmagała się z mentalnym aspektem występów turniejowych, co niejednokrotnie miało duży wpływ na jakość jej gry.
Życie prywatne.
Rodzice Dinary Safiny związani byli z tenisem ziemnym. Ojciec, Michaił Aleksiejewicz Safin był menedżerem moskiewskiego klubu Spartak. Matka, Rausa Isłanowa to była tenisistka radziecka, później pracująca jako trener. Starszy o sześć lat brat Marat Safin to były lider rankingu ATP w grze pojedynczej, mistrz dwóch turniejów wielkoszlemowych i zdobywca Pucharu Davisa. Rodzina Safinów jest pochodzenia tatarskiego.
Wychowała się w Moskwie, przez kilka lat mieszkała w Walencji, później razem z bratem zamieszkała w Monte Carlo.

</doc>
<doc id="449913" url="https://pl.wikipedia.org/wiki?curid=449913" title="EURES">
EURES

EURES, Europejskie Służby Zatrudnienia (od ang. European Employment Services) – sieć tworzona przez Komisję Europejską oraz publiczne służby zatrudnienia w krajach należących do Europejskiego Obszaru Gospodarczego (kraje członkowskie Wspólnoty oraz Norwegia, Islandia i Liechtenstein) oraz w Szwajcarii (która posiada status obserwatora EOG). 
Celem sieci EURES jest świadczenie usług na rzecz poszukujących pracy oraz pracodawców w ramach zapisanego w unijnym prawodawstwie (ale w niektórych wypadkach ograniczonego w praktyce okresami przejściowymi dla nowych członków Unii) swobodnego przepływu osób oraz propagowanie mobilności pracowników wewnątrz Unii Europejskiej. 

</doc>
<doc id="449914" url="https://pl.wikipedia.org/wiki?curid=449914" title="Goldfinger">
Goldfinger



</doc>
<doc id="449916" url="https://pl.wikipedia.org/wiki?curid=449916" title="Wschodnioeuropejska Akademia Nauk Stosowanych w Białymstoku">
Wschodnioeuropejska Akademia Nauk Stosowanych w Białymstoku

Wschodnioeuropejska Akademia Nauk Stosowanych w Białymstoku – najstarsza na Podlasiu i jedna z najstarszych uczelni niepublicznych w Polsce. Została założona 17 sierpnia 1993 i prowadzi działalność od 1 października 1993 roku.
Historia.
Wschodnioeuropejski Instytut Gospodarki w Białymstoku wystąpił z wnioskiem do Ministerstwa Edukacji Narodowej o powołanie Wyższej Szkoły Finansów i Zarządzania w Białymstoku, która 17 sierpnia 1993 została wpisana do Rejestru Uczelni Niepaństwowych pod pozycją 23. Na pierwszy rok studiów dziennych i zaocznych przyjęto ok. 800 studentów. Pierwszym rektorem został prof. dr hab. Józef Szabłowski. Uczelnia w 1993 zakupiła obiekty po zlikwidowanych Zakładach Odzieżowych im. M. Nowotki „Bielpo” przy ul. Ciepłej 40.
W 1996 z inicjatywy rektora Józefa Szabłowskiego powstał chór uczelniany, którego założycielem i pierwszym dyrygentem została Agnieszka Duda-Bienie. Od 26 września 1996 w WSFiZ funkcjonuje Wydawnictwo Naukowe.
W 1997 na mocy uchwały Senatu utworzone zostają dwa wydziały: Finansów i informatyki oraz Zarządzania i marketingu, równocześnie uczelnia uzyskała uprawnienia do prowadzenia studiów magisterskich na kierunku zarządzanie i marketing.
W 2010 Uczelnia posiada 4 wydziały i oferowała 7 kierunków studiów. Z dniem 30 grudnia 2022 r.., zgodnie z decyzją Ministra Edukacji i Nauki (nr DSW-WNN.8014.255.2022.4.RJ) Wyższa Szkoła Finansów i Zarządzania w Białymstoku zmienia nazwę na: Wschodnioeuropejska Akademia Nauk Stosowanych w Białymstoku (w skrócie WANS).
Wdrażana zmiana podnosi rangę i prestiż Uczelni oraz stwarza nowe możliwości jej rozwoju. Oprócz wzmocnienia pozycji na rynku edukacyjnym, umożliwi ona również poszerzenie oferty edukacyjnej o nowe, atrakcyjne kierunki studiów.
Użyty w nazwie Uczelni zwrot „Wschodnioeuropejska” nawiązuje do europejskich wartości oraz do 30-letniej historii założyciela naszej Uczelni – Wschodnioeuropejskiego Instytutu Gospodarki Sp. z o.o.w Białymstoku.
Wydziały i kierunki.
Wyższa Szkoła Finansów i Zarządzania w Białymstoku prowadzi studia I stopnia (licencjackie) i II stopnia (magisterskie) na trzech kierunkach:
Poza głównym ośrodkiem w Białymstoku uczelnia ma filię w Ełku oraz wydział zamiejscowy w Ostrowi Mazowieckiej.

</doc>
<doc id="449918" url="https://pl.wikipedia.org/wiki?curid=449918" title="Osiedle Piastów">
Osiedle Piastów

Zobacz też: Osiedle Piastów Śląskich

</doc>
<doc id="449919" url="https://pl.wikipedia.org/wiki?curid=449919" title="Walerian Lubieniecki">
Walerian Lubieniecki

Walerian Lubieniecki herbu Sas (ur. w 1561, zm. w 1617) – biskup bakowski, bernardyn.
W 1591 przy poparciu polskim siłą zawładnął klasztorem w Bakowie. Wszedł w spór z mianowanym przez papieża biskupem bakowskim Bernardynem Quirinim. W 1604 opuścił Mołdawię. 30 kwietnia 1610 dzięki protekcji marszałka wielkiego koronnego Zygmunta Myszkowskiego uzyskał nominację króla Zygmunta III na biskupstwo bakowskie. Sakrę biskupią otrzymał 18 kwietnia 1611. W 1612 odrestaurował katedrę łacińską w Bakowie. W latach 1611-1615 musiał uchodzić do Polski przed hospodarem Stefanem Tomsą. W 1615 powrócił do Bakowa. W 1616 brał udział w wyprawie magnatów kresowych na Mołdawię, mającej na celu osadzenie na tronie Aleksandra Mohyły.
W życiu prywatnym był oskarżany o gwałtowność i porywczość nielicujące z godnością biskupią (podobno nosił przy sobie pistolet).

</doc>
<doc id="449921" url="https://pl.wikipedia.org/wiki?curid=449921" title="Marian Cynarski">
Marian Cynarski

Marian Cynarski (ur. 21 kwietnia 1880 w Warszawie, zm. 14 kwietnia 1927 w Łodzi) – polski sędzia i polityk, prezydent Łodzi.
Życiorys.
W 1898 ukończył V Gimnazjum w Warszawie, następnie ukończył studia prawnicze na Cesarskim Uniwersytecie Warszawskim w 1902 r. i odbył praktykę w tamtejszym Sądzie Okręgowym.
W latach 1906–1907 pracował w Żyrardowie jako zastępca sędziego śledczego oraz udzielał się tam także społecznie. Od 1910 pracował w sądach w Końskich, Opatowie, Sandomierzu, Opocznie i Radomiu. 28 lipca 1919 Naczelnik Józef Piłsudski mianował go na stanowisko sędziego Sądu Okręgowego w Łodzi. 24 lipca 1923 został wybrany na stanowisko prezydenta Łodzi.
Za czasów rządów Mariana Cynarskiego otwarto w Łodzi Miejski Kinematograf Oświatowy i Miejską Galerię Sztuki. Rozpoczęto budowę Parku Ludowego na Zdrowiu. Miasto przejęło szpital przy ulicy Drewnowskiej 75 oraz Dom Starców i Kalek przy ulicy Narutowicza, a w pogotowiu ratunkowym zaczęły jeździć samochodowe karetki. Z jego inicjatywy zaczęto wręczać Nagrodę Literacką Miasta Łodzi (późn. Nagrodę Miasta Łodzi).
Zasiadał w zarządach Towarzystwa Prawniczego, Polskiego Klubu Artystycznego, Polskiej Macierzy Szkolnej, Łódzkiego Towarzystwa Elektrycznego Spółki Akcyjnej. Był honorowym członkiem łódzkiego oddziału Ligi Morskiej i Rzecznej, członkiem Obozu Wielkiej Polski, wiceprezesem Klubu Narodowego, członkiem Rady Naczelnej Związku Ludowo-Narodowego oraz prezesem Związku Ludowo-Narodowego w Łodzi. Wykładał prawo, historię Polski, logikę i psychologię w łódzkim gimnazjum żeńskim.
14 kwietnia 1927 został zamordowany u progu swojego mieszkania przy ulicy Andrzeja 4 przez bezrobotnego brukarza Adama Walaszczyka. Motywem zabójstwa miała być zemsta.
18 kwietnia 1927 Marian Cynarski został pochowany w kwaterze zasłużonych na katolickiej części Starego Cmentarza przy ul. Ogrodowej w Łodzi. Na łódzkim osiedlu Olechów jest ulica Mariana Cynarskiego.

</doc>
<doc id="449922" url="https://pl.wikipedia.org/wiki?curid=449922" title="Łyżwiarstwo szybkie na Zimowych Igrzyskach Olimpijskich 1960">
Łyżwiarstwo szybkie na Zimowych Igrzyskach Olimpijskich 1960

Zawody w łyżwiarstwie szybkim na Zimowych Igrzyskach Olimpijskich 1960 odbywały się w dniach 20 – 27 lutego 1960 roku, do rywalizacji przystąpili mężczyźni i po raz pierwszy kobiety. Zawodnicy i zawodniczki walczyli w czterech konkurencjach: na 500 m, 1500 m, 5000 m, 10 000 m, a kobiety na dystansie: 500 m, 1000 m, 1500 m i 3000 m. Łącznie rozdanych zostało zatem osiem kompletów medali. Zawody odbywały się na torze lodowym Olympic Skating Rink.
Mężczyźni.
500 m.
Data: 24 lutego 1960
1500 m.
Data: 26 lutego 1960
5000 m.
Data: 25 lutego 1960
10 000 m.
Data: 27 lutego 1960
Kobiety.
500 m.
Data: 20 lutego 1960
1000 m.
Data: 22 lutego 1960
1500 m.
Data: 21 lutego 1960
3000 m.
Data: 23 lutego 1960

</doc>
<doc id="449925" url="https://pl.wikipedia.org/wiki?curid=449925" title="Bronisław Ziemięcki">
Bronisław Ziemięcki

Bronisław Ziemięcki (ur. 27 stycznia 1885 w Wilnie, zm. 22 lutego 1944 w Warszawie) – polski polityk, poseł na Sejm I kadencji w II RP, prezydent miasta Łodzi, zastępca członka Rady Obrony Państwa w 1920 roku.
Życiorys.
Z pochodzenia szlachcic, rodzina posługiwała się herbem Nieczuja. Ukończył gimnazjum w Mińsku Litewskim oraz studia na Politechnice Lwowskiej oraz Wyższej Szkole Technicznej w Moskwie. Brał czynny udział w rewolucji 1905 roku w Rosji. W 1915 aresztowany w Warszawie i otrzymał nakaz wyjazdu do Rosji. Następnie ukrywał się przed władzami rosyjskimi. Był członkiem POW. Za działalność w PPS więziony w Szczypiornie i w Havelbergu. Pracował w Departamencie pracy Rady Regencyjnej.
Przewodniczył warszawskiemu Okręgowemu Komitetowi Robotniczemu PPS. Od 1916 członek Centralnego Komitetu Robotniczego PPS. Był członkiem Komisji Realizacyjnej Tymczasowej Rady Stanu.Od 1917 reprezentował PPS w Komisji Porozumiewawczej Stronnictw Demokratycznych. 
Od 7 listopada do 16 listopada 1918 był ministrem przemysłu Tymczasowego Rządu Ludowego Republiki Polskiej, zaś od 17 listopada 1918 do 16 stycznia 1919 ministrem pracy i opieki społecznej w rządzie Jędrzeja Moraczewskiego.
W 1920 był zastępcą członka Rady Obrony Państwa.
W wyborach w 1919 i 1922 uzyskał mandat posła do Sejmu Rzeczypospolitej z ramienia PPS. W 1919 współprzewodniczący zjednoczonej z trzech zaborów PPS. Od 1921 przewodniczący Centralnego Komitetu Wykonawczego PPS.
Od 20 listopada 1925 do 20 kwietnia 1926 był ministrem pracy i opieki społecznej w gabinecie Aleksandra Skrzyńskiego (wspólnie z Norbertem Barlickim podał się do dymisji). Dymisja ministrów z PPS spowodowała upadek rządu Skrzyńskiego i otworzyła drogę do sformowania rządu Wincentego Witosa.
Prezydent Łodzi.
W październiku 1927 z ramienia PPS wszedł do łódzkiej Rady Miejskiej. Od 24 listopada 1927 do 12 lipca 1933 był prezydentem Łodzi. Za kadencji Ziemięckiego w Łodzi zaczęto budować osiedle mieszkaniowe im. Montwiłła-Mireckiego (starając się w ten sposób rozwiązać problemy mieszkaniowe ówczesnej Łodzi). W 1928 uruchomiono filię Wolnej Wszechnicy Polskiej. W 1930 został otwarty Szpital Kasy Chorych im. Mościckiego mieszczący się przy ówczesnej ul. Zagajnikowej (obecnie szpital im. Barlickiego przy ul. Kopcińskiego 22), a także wybudowaną ze składek łodzian lecznicę Kasy Chorych przy ul. Łagiewnickiej 34/36 (później szpital im. Heleny Wolf). Oddano także do użytku budynek Sądu Okręgowego (budowany w latach 1927–1930) przy placu Dąbrowskiego oraz budynek Izby Skarbowej przy al. Kościuszki 83. Za jego kadencji wyłożono asfaltem ulicę Piotrkowską i Plac Wolności, gdzie w 1930 stanął pomnik Tadeusza Kościuszki, a także zakończono budowę i urządzanie parku na Zdrowiu. Za czasów jego rządów w wybudowano także 12 km torów tramwajowych, 50 km nowych ulic i oświetlono 120 km ulic. W 1933 r. zorganizował Komitet Pomocy Strajkującym włókniarzom, który zebrał 100 tys. zł, które pozwoliły robotnikom przetrwać najtrudniejsze momenty i wygrać spór z fabrykantami. Ponoć właściciele fabryk nie mogli tego Ziemięckiemu darować.
Prezydenturę Ziemięckiego zakończył powszechny kryzys gospodarczy, który zbiegł się z kosztownymi inwestycjami prowadzonymi w Łodzi. Zadłużenie miasta przekroczyło 50 mln zł, znacząco wzrosła liczba pracowników magistratu (na 1,7 tys. etatach w urzędzie pracowało 2,5 tys. ludzi, głównie członkowie PPS). To, a także wspomniany strajk włókniarzy, spowodowało konflikty w Radzie Miejskiej, co doprowadziło do rozwiązania Rady przez Ministerstwo Spraw Wewnętrznych w lipcu 1933, a władzę w Łodzi w osobie komisarza objął niedawny prezydent Wacław Wojewódzki.
Był wiceprezesem Związku Miast Polskich, członkiem rady nadzorczej Powszechnego Zakładu Ubezpieczeń Wzajemnych.
Po ustąpieniu ze stanowiska prezydenta Łodzi wrócił do Warszawy, gdzie został prezesem Powszechnego Zakładu Ubezpieczeń Wzajemnych.
W okresie wojny był członkiem PPS-WRN oraz od grudnia 1943 pełnił funkcję dyrektora Departamentu Robót Publicznych i Odbudowy w Delegaturze Rządu na Kraj.
Aresztowany 10 lutego 1944 przez Niemców, rozstrzelany w jednej z masowych egzekucji 22 lutego tego roku w ruinach warszawskiego getta.

</doc>
<doc id="449931" url="https://pl.wikipedia.org/wiki?curid=449931" title="Bractwo Różokrzyżowców">
Bractwo Różokrzyżowców



</doc>
<doc id="449933" url="https://pl.wikipedia.org/wiki?curid=449933" title="Prezenta">
Prezenta



</doc>
<doc id="449934" url="https://pl.wikipedia.org/wiki?curid=449934" title="Parking">
Parking

Parking – wyznaczone miejsce służące do odstawiania (parkowania) pojazdów mechanicznych lub innych środków komunikacji. W zależności od formy budowlanej można wyróżnić parkingi terenowe oraz mające formę budynków parkingi piętrowe – garaże wielokondygnacyjne natomiast ze względu na poziom posadowienia można je podzielić na podziemne i naziemne.
Miejsca postojowe na parkingu są dostosowane do rozmiaru i charakteru pojazdów, z uwzględnieniem sposobu parkowania. W Polsce w przypadku samochodu osobowego pojedyncze stanowisko postojowe na parkingu umieszczone prostopadle do jezdni ma wedle polskich przepisów budowlanych wymiary minimalne 250 na 500 cm, zaś przylegająca jezdnia ma 600 cm szerokości. W innych krajach spotyka się zarówno mniejsze, jak i większe miejsca postojowe.
Badania ruchu wskazują, że samochód w mieście spędza ok. 95% czasu na parkingu, będąc w użyciu przez 5% swojego życia.
Istnieją też specjalne miejsca parkingowe dla niepełnosprawnych. Stanowiska przeznaczone dla samochodów użytkowanych przez osoby niepełnosprawne powinny mieć wymiary 360 na 500 cm.
Istnieją badania, według których w dowolnie wybranym momencie dnia na Manhattanie prawie 1/3 kierowców krąży w poszukiwaniu miejsca do zaparkowania, na Brooklynie ten współczynnik wynosi 45%. Donald Shoup przeprowadził pomiary na obszarze 15 przecznic w Los Angeles. Okazało się, że przeciętny kierowca musiał przejechać pół mili (ok. 800 metrów) w poszukiwaniu miejsca. Tylko w   badanym rejonie łącznie kierowcy przejeżdżali bezużytecznie 950 000 mil (ok. 1,5 miliona kilometrów). „Jeśli takie wyniki osiągamy w jednej niewielkiej dzielnicy biznesowej, wyobraźmy sobie, jakie są skumulowane konsekwencje takiego bezowocnego jeżdżenia w skali kraju” – napisał Shoup.
Darmowe miejsca parkingowe w USA wymagają dopłat w wysokości 500 miliardów dolarów rocznie, co oznacza, że na każdego dolara wydanego przez kierowców na samochód pozostali obywatele muszą dopłacić pięćdziesiąt centów na miejsca parkingowe.

</doc>
<doc id="449935" url="https://pl.wikipedia.org/wiki?curid=449935" title="Wacław Wojewódzki">
Wacław Wojewódzki

Wacław Maksymilian Józef Wojewódzki (ur. 11 października 1879 w Warszawie, zm. w końcu grudnia 1939 lub na początku stycznia 1940 w Lućmierzu) – inżynier-technolog, wiceprezydent Łodzi, dyrektor przedsiębiorstwa „Wodociągi i Kanalizacja m. Łodzi”. Jedna z najbardziej znanych postaci życia społeczno-politycznego międzywojennej Łodzi.
Życiorys.
Z wykształcenia inżynier-technolog. Działacz Narodowej Demokracji, Narodowego Związku Robotniczego, Narodowej Partii Robotniczej, i po rozłamie NPR-Lewicy. Działacz Stowarzyszenia Wzajemnej Pomocy Palaczy i Maszynistów Fabrycznych w Łodzi oraz Stowarzyszenia Zawodowego Robotników Przemysłu Włóknistego „Jedność”. Publicysta pism związkowych „Jedność”, „Społem”, „Praca”. Był członkiem Ligi Narodowej w 1904 roku. Organizował Towarzystwo Gimnastyczne „Sokół”. W marcu 1919 został radnym I kadencji Rady Miejskiej w Łodzi a 27 marca 1919 został wybrany na stanowisko wiceprezydenta Łodzi. 1 października 1921 złożył mandat radnego i zrezygnował z funkcji wiceprezydenta miasta. W latach 1921–1923 kierował wydziałem gospodarczym w łódzkiej Kasie Chorych. 24 lipca 1923 został ponownie wybrany na wiceprezydenta Łodzi. Od 14 kwietnia 1927, po tragicznej śmierci prezydenta Łodzi Mariana Cynarskiego przez kilka miesięcy pełnił obowiązki prezydenta Łodzi. W 1928 był inżynierem-akwizytorem firmy „J. John” w Łodzi. 12 lipca 1933 w efekcie nadmiernego zadłużenia miasta i konfliktu między partiami rozwiązano Radę Miasta, a Wojewódzkiego mianowano Komisarzem Rządowym miasta Łodzi (do 18 lipca 1935). Był współorganizatorem łódzkiej grupy Społecznego Komitetu Radiofonizacji Kraju. Po odwołaniu z funkcji komisarza kierował miejskim przedsiębiorstwem „Kanalizacja i Wodociągi” (1935 – wrzesień 1939).
Za jego rządów rozpoczęto budowę drogę do szpitala w Łagiewnikach, zlikwidowano nasyp kolejowy między Sienkiewicza i Kilińskiego i zaczęto porządkować ten obszar pod trasę dla tramwajów. Zbudowano także zbiornik wodny na Stokach.
W listopadzie 1939 został aresztowany w ramach dużej akcji Gestapo przeciwko łódzkiej inteligencji (tzw. Intelligenzaktion Litzmannstadt), osadzony w więzieniu przy ulicy Sterlinga 16. Prawdopodobnie w końcu grudnia 1939 lub na początku stycznia 1940 r. został zamordowany w jednej z wielu egzekucji łódzkiej inteligencji w lasach lućmierskich.
Symboliczny grób znajduje się na Cmentarzu Starym przy ul. Ogrodowej w Łodzi (kwatera 40).
Rodzina.
Córka Zofia, zmarła ok. 1995 r.; najprawdopodobniej nie pozostawiła w Łodzi żadnej rodziny; przed śmiercią była zatrudniona w zjednoczeniu „Chemitex” z siedzibą w Łodzi.
Upamiętnienie.
Ulica jego imienia znajduje się w Łodzi na osiedlu Olechów-Janów.

</doc>
<doc id="449936" url="https://pl.wikipedia.org/wiki?curid=449936" title="Nerw bloczkowy">
Nerw bloczkowy

Nerw bloczkowy (łac. "nervus trochlearis") – IV nerw czaszkowy. Ma charakter ruchowy, unerwia mięsień skośny górny w oczodole. Jego jądro leży w nakrywce śródmózgowia. Nerw bloczkowy wychodzi ze śródmózgowia na jego grzbietowej powierzchni, poniżej wzgórka dolnego blaszki pokrywy, bocznie od wędzidełka zasłony rdzeniowej górnej. Dalej kieruje się na powierzchnię podstawną mózgu, biegnie w bocznej ścianie zatoki jamistej, następnie przez szczelinę oczodołową górną wnika do oczodołu. Porażenie tego nerwu powoduje słaby zez zbieżny z odchyleniem gałki ocznej ku górze i podwójne widzenie.

</doc>
<doc id="449937" url="https://pl.wikipedia.org/wiki?curid=449937" title="Nervus trochlearis">
Nervus trochlearis



</doc>
<doc id="449938" url="https://pl.wikipedia.org/wiki?curid=449938" title="Nerw IV">
Nerw IV



</doc>
<doc id="449939" url="https://pl.wikipedia.org/wiki?curid=449939" title="Nerw odwodzący">
Nerw odwodzący

Nerw odwodzący (łac. "nervus abducens") – VI nerw czaszkowy. Ma charakter ruchowy. Unerwia mięsień prosty boczny gałki ocznej. Jego porażenie powoduje zeza zbieżnego ("strabismus convergens").
Przebieg.
Włókna biorą początek w jądrze ruchowym nerwu VI, które leży na dnie komory czwartej (dół równoległoboczny) -część mostu. Jądro położone jest na wysokości wzgórka twarzowego. Nerw wychodzi z pnia mózgu w bruździe opuszkowo-mostowej (łac. "sulcus bulbopontinus") nad piramidą rdzenia przedłużonego. Jego włókna biegną następnie w przestrzeni podpajęczynówkowej przez zbiornik kąta mostowo-móżdżkowego. W tym odcinku nerw leży na stoku kości potylicznej Następnie nerw biegnie ku przodowi i przebija oponę twardą. Układa się tam w kanale Dorello biegnąc po piramidzie kości skroniowej. Ku przodowi nerw zmierza do zatoki jamistej. We wnętrzu zatoki nerw otoczony jest jej śródbłonkiem i leży bocznie oraz ku dołowi od t. szyjnej wewnętrznej. Po wyjściu z zatoki jamistej nerw przez szczelinę oczodołową górną wchodzi do oczodołu. Biegnie on na przyśrodkowej powierzchni m. prostego bocznego i po krótkim przebiegu rozpada się na kilka gałązek, które wchodzą do mięśnia unerwiając go.
Zespolenia i warianty anatomiczne.
Nerw odwodzący w zatoce jamistej otrzymuje włókna współczulne ze splotu jamistego. W oczodole może otrzymywać także włókna czuciowe od nerwu ocznego (od n. trójdzielnego). Niekiedy n. odwodzący może nie występować, a jego funkcje przejmują wtedy gałązki n. okoruchowego.

</doc>
<doc id="449940" url="https://pl.wikipedia.org/wiki?curid=449940" title="Henry Darger">
Henry Darger

Henry Darger (ur. 12 kwietnia 1892 w Chicago, zm. 13 kwietnia 1973 tamże) – amerykański pisarz i malarz; artystyczny introwertyk odkryty po śmierci.
Życiorys.
Jest autorem liczącej ok. 15 tys. stron epopei pod tytułem "Historia Dziewcząt Vivian, znana również jako Krainy Nierealnego, czyli rzecz o glandeko-angeliniańskiej burzy wojennej, spowodowanej buntem zniewolonych dzieci" ("The Story of the Vivian Girls, in What is known as the Realms of the Unreal, of the Glandeco-Angelinnian War Storm, Caused by the Child Slave Rebellion"), którą zilustrował ponad 300 akwarelami. Nad dziełem pracował w latach 1910–1934.
Jego malarstwo (ograniczone do ilustracji), początkowo zaszufladkowane do art brut, łączy w sobie wiele elementów i technik malarskich: od komiksu, gazetowego kalkowania, kolażu, po akwarele – stąd współcześnie mówi się o nim niejako jak o proroku postmodernistycznego, eklektycznego malarstwa.
Szerokiej publiczności i krytykom artystycznym znany od połowy lat 70. XX wieku, natomiast polskiemu widzowi ukazany po raz pierwszy w 2005 roku na wystawie „Okropności wojny” w Centrum Sztuki Współczesnej w Zamku Ujazdowskim.
W roku 2004 powstał poświęcony Henry’emu Dargerowi i jego dziełu pełnometrażowy film dokumentalny pt. "In the Realms of the Unreal" (scen. i reż. Jessica Yu).

</doc>
<doc id="449941" url="https://pl.wikipedia.org/wiki?curid=449941" title="Nervus abducens">
Nervus abducens



</doc>
<doc id="449942" url="https://pl.wikipedia.org/wiki?curid=449942" title="Nerw VI">
Nerw VI



</doc>
<doc id="449943" url="https://pl.wikipedia.org/wiki?curid=449943" title="Nervus oculomotorius">
Nervus oculomotorius



</doc>
<doc id="449945" url="https://pl.wikipedia.org/wiki?curid=449945" title="Nervus trigeminus">
Nervus trigeminus



</doc>
<doc id="449947" url="https://pl.wikipedia.org/wiki?curid=449947" title="Kubeczek smakowy">
Kubeczek smakowy



</doc>
<doc id="449948" url="https://pl.wikipedia.org/wiki?curid=449948" title="Kubek smakowy">
Kubek smakowy



</doc>
<doc id="449949" url="https://pl.wikipedia.org/wiki?curid=449949" title="Cavum oris">
Cavum oris



</doc>
<doc id="449950" url="https://pl.wikipedia.org/wiki?curid=449950" title="Policzek">
Policzek

Policzek – część ciała zwierząt występująca po bokach głowy.
Stawonogi.
Owady.
U owadów policzek (łac. "gena", l. mn. "genae") jest parzystym sklerytem położonym z boku głowy. Policzki leżą za bruzdami czołowymi (łac. "fronto-genal sulcus", ang. "frontal suture"). Za nimi może się znajdować kolejny skleryt, zwany zapoliczkiem ("postgena" lub "subgena") oddzielony od policzka bruzdą zapoliczkową (ang. "subgenal suture").
Trylobity.
U trylobitów policzki to części grzbietowej tarczy głowy, leżące po bokach i niekiedy też z przodu glabelli, od której odseparowane są bruzdami osiowymi. U prymitywniejszych form, jak Olenellina, policzki są jednolite, natomiast u pozostałych podzielone są szwami twarzowymi na wolne "librigenae" i przyrośnięte do glabelli "fixigenae". Tylna i boczne krawędzie policzków tworzą kąty policzkowe, które mogą być przedłużone w kolce policzkowe (ang. "genal spines").
Ssaki.
U ssaków policzki stanowią zewnętrzne ograniczenie przedsionka jamy ustnej. Sięgają one od kąta ust do fałdu skrzydłowo-żuchwowego.
Policzek składa się z 3 warstw. Od zewnątrz leży skóra, którą porastają włosy. Pod nią znajduje się mięsień, od wewnątrz pokryty błoną śluzową, przechodzącą na krawędzi zębodołowej w dziąsła. W obrębie policzka leżą gruczoły policzkowe, a u Carnivora także gruczoł jarzmowy. Gruczoły te uchodzą do przedsionka jamy ustnej.
Człowiek.
U człowieka policzek stanowi obszar leżący po obu stronach twarzy, od kąta ust do ucha i od łuku jarzmowego do brzegu żuchwy. Stanowi jedną ze ścian przedsionka jamy ustnej. Jego ścianę tworzą: skóra, tkanka tłuszczowa, powięź policzkowo-gardłowa, mięsień policzkowy, warstwa gruczołów i błona śluzowa.

</doc>
<doc id="449952" url="https://pl.wikipedia.org/wiki?curid=449952" title="Policzki">
Policzki



</doc>
<doc id="449953" url="https://pl.wikipedia.org/wiki?curid=449953" title="Buccae">
Buccae



</doc>
<doc id="449954" url="https://pl.wikipedia.org/wiki?curid=449954" title="Buccina">
Buccina



</doc>
<doc id="449955" url="https://pl.wikipedia.org/wiki?curid=449955" title="Żyrobus">
Żyrobus

Żyrobus ("girobus") – autobus czerpiący energię z koła zamachowego o dużym momencie bezwładności. Autobus na przystankach podłączał się do sieci energetycznej i za pomocą silnika elektrycznego rozkręcał koło zamachowe, akumulując w ten sposób energię potrzebną do dalszej jazdy.

</doc>
<doc id="449956" url="https://pl.wikipedia.org/wiki?curid=449956" title="Premierzy Grecji">
Premierzy Grecji



</doc>
<doc id="449957" url="https://pl.wikipedia.org/wiki?curid=449957" title="Girobus">
Girobus



</doc>
<doc id="449958" url="https://pl.wikipedia.org/wiki?curid=449958" title="Ansa cervicalis">
Ansa cervicalis



</doc>
<doc id="449960" url="https://pl.wikipedia.org/wiki?curid=449960" title="Nervus facialis">
Nervus facialis



</doc>
<doc id="449961" url="https://pl.wikipedia.org/wiki?curid=449961" title="Eduard Buchner">
Eduard Buchner

Eduard Buchner (ur. 20 maja 1860 w Monachium, zm. 13 sierpnia 1917 w Fokszanach) – niemiecki profesor chemii na uniwersytetach w Kolonii, Tybindze, Berlinie, Wrocławiu i Würzburgu, prowadzący badania dotyczące związków cyklicznych, laureat Nagrody Nobla w dziedzinie chemii w roku 1907 za badania w zakresie biochemii, w tym przede wszystkim za odkrycie fermentacji zachodzącej bez udziału sił witalnych.
Życiorys.
Dzieciństwo i młodość.
Ojcem Eduarda Buchnera był lekarz, profesor medycyny sądowej, Ernst Buchner (zm. 1872), a matką Friederike Martin. Miał brata, starszego o 19 lat (Hans Buchner, 1850–1902, w przyszłości bakteriolog).
Ojciec przewidywał, że Eduard zajmie się handlem. Po wczesnej śmierci ojca brat umożliwił mu ukończenie szkoły średniej ("Maximilian Gymnasium" w Monachium). Po krótkich studiach na Uniwersytecie Technicznym w Monachium, w laboratorium chemicznym Emila Erlenmayera, pracował w fabryce konserw (rodzina miała trudną sytuację materialną). W tym okresie przeniósł się do Mombach koło Moguncji. W roku 1884 zamieszkał w Monachium i skoncentrował na naukach podstawowych, głównie chemii pod kierownictwem Adolfa von Baeyera (Nagroda Nobla z 1905) i botaniki (fizjologia roślin) pod kierownictwem Karla Nägeliego. 
Z pomocą brata – później znanego bakteriologa – przygotował swoją pierwszą publikację na temat wpływu tlenu na fermentację ("Der Einfluss des Sauerstoffs auf Gärungen", 1885). W czasie badań w zakresie chemii organicznej otrzymywał pomoc i zachęty od Theodora Curtiusa i Hansa von Pechmanna, wówczas asystentów Adolfa von Baeyera na Uniwersytecie Monachijskim. Kontynuowanie studiów umożliwiło mu uzyskanie trzyletniego stypendium naukowego. Po krótkim pobycie w laboratorium Otto Fischera w Erlangen (T. Curtius kierował tam wówczas wydziałem analitycznym) Buchner wrócił Monachium. 
Okres 1888–1917.
Na Uniwersytecie Monachijskim w roku 1888 otrzymał stopień doktora. W następnych latach został zatrudniony w laboratorium chemii organicznej na stanowisku zastępcy asystenta A. von Baeyera, a wkrótce zastępcy wykładowcy i wykładowcy (1891).
W latach 1893–1909 zajmował stanowisko wykładowcy chemii w:
a w latach 1909–1917 był profesorem chemii na uniwersytetach:
Po wybuchu I wojny światowej zgłosił się ochotniczo do służby w armii niemieckiej. Walczył w stopniu majora. Zmarł w Rumunii (Fokszany) wskutek ran od odłamków szrapnela, odniesionych w bitwie. 
Zakres badań naukowych.
Prowadził badawcze w dziedzinie chemii związków cyklicznych (odkrycie pirazolu) oraz na pograniczu chemii i biologii (fermentacja, drożdże, fermentacja alkoholowa). Był uznawany za wnikliwego obserwatora i krytycznego interpretatora wyników oświadczeń. Podważył opinie, że fermentacja może być zachodzić tylko z udziałem żywych komórek drożdży (głoszoną, między innymi, przez Ludwika Pasteura). W rezultacie stosunkowo prostych doświadczeń z chemicznie zniszczonymi komórkami drożdży wykazał, że komórki żywe nie są niezbędne do fermentacji, natomiast niezbędne jest wytwarzane przez te komórki białko, enzym (zob. etymologia nazwy i historia odkrycia) nazwany zymazą. Odkrycie to jest uważane za kamień węgielny pod nowoczesną enzymologię. W czasie uroczystości wręczania Nagród Nobla, 11 grudnia 1907 w Sztokholmie, wygłosił wykład zatytułowany "Cell-Free Fermentation" („fermentacja bezkomórkowa”).
Publikacje.
Opublikował m.in. prace:
Odznaczenia i wyróżnienia.
Otrzymał Nagrodę Nobla w dziedzinie chemii w roku 1907. W latach 1904–1905 był prezesem "Gesellschaft Deutscher Chemiker" (Niemieckiego Towarzystwa Chemicznego).
Życie rodzinne.
Eduard Buchner ożenił się w roku 1900 z Lotte Stahl (1876–1963). Mieli dwie córki, Friedel (1901–1983, nauczycielka) i Luise (1903–1904), oraz dwóch synów, Hansa (1905–1981, fizyk) i Rudolfa (1908–1985, historyk).

</doc>
<doc id="449962" url="https://pl.wikipedia.org/wiki?curid=449962" title="Nerw VII">
Nerw VII



</doc>
<doc id="449963" url="https://pl.wikipedia.org/wiki?curid=449963" title="Michaił Murawiew">
Michaił Murawiew



</doc>
<doc id="449964" url="https://pl.wikipedia.org/wiki?curid=449964" title="Nerw VIII">
Nerw VIII



</doc>
<doc id="449965" url="https://pl.wikipedia.org/wiki?curid=449965" title="Michaił Murawjew">
Michaił Murawjew



</doc>
<doc id="449966" url="https://pl.wikipedia.org/wiki?curid=449966" title="Nervus vestibulocochlearis">
Nervus vestibulocochlearis



</doc>
<doc id="449968" url="https://pl.wikipedia.org/wiki?curid=449968" title="Hermann Emil Fischer">
Hermann Emil Fischer

Hermann Emil Fischer (ur. 9 października 1852 w Euskirchen, zm. 15 lipca 1919 w Berlinie) – niemiecki chemik organik, laureat Nagrody Nobla w dziedzinie chemii (1902).
Życiorys.
Zajmował się strukturą sacharydów, innych węglowodanów i puryn, syntezując wiele z nich. Badał też peptydy i białka, potwierdzając ich budowę złożoną z łańcuchów aminokwasów. 
Profesor uniwersytetów w: Monachium (1879–1882), Erlangen (1882–1885), Würzburgu (1885–1892) i Berlinie (od roku 1892). W roku 1902 otrzymał Nagrodę Nobla w dziedzinie chemii „w uznaniu niezwykłych zasług w pracach dotyczących syntez cukrów i puryn”.
Jego dokonania stanowiły podstawę rozwoju niemieckiego przemysłu farmaceutycznego.
Zmarł samobójczo wskutek długotrwałej depresji po śmierci dwóch synów podczas I wojny światowej.

</doc>
<doc id="449973" url="https://pl.wikipedia.org/wiki?curid=449973" title="Echolalia (psychopatologia)">
Echolalia (psychopatologia)

Echolalia – zaburzenie myślenia, objawiające się jako niepotrzebne powtarzanie słów lub zwrotów wypowiedzianych przez inne osoby. Często występuje u osób z autyzmem, zespołem Tourette’a oraz schizofrenią, zwłaszcza jej podtyp katatoniczny. Wyróżnia się formę echolalii natychmiastową i odroczoną.

</doc>
<doc id="449974" url="https://pl.wikipedia.org/wiki?curid=449974" title="Echolalia (literatura)">
Echolalia (literatura)

Echolalia – środek stylistyczny polegający na powtarzaniu jednakowych lub podobnych zespołów głoskowych jedynie dla podkreślenia rytmiczności, melodyjności tekstu, szczególnie charakterystyczne w ludowych przyśpiewkach i refrenach, również wykorzystywany jako celowy chwyt poetycki w utworach awangardowych.
Przykład może stanowić wiersz Irit Amiel pt. „"Pierwszy wchodzi do Komory Król Maciuś Pierwszy”":

</doc>
<doc id="449977" url="https://pl.wikipedia.org/wiki?curid=449977" title="Aktiebolag">
Aktiebolag



</doc>
<doc id="449981" url="https://pl.wikipedia.org/wiki?curid=449981" title="Weje">
Weje

Weje (, ) – jedno z 12 potężnych miast-państw etruskich. Leżało ok. 20 km na północ od Rzymu. 
Swoją świetność przeżyło w VIII–VI wiekach p.n.e. W V wieku p.n.e. istniała tam szkoła rzeźbiarska. Jej głównym przedstawicielem był rzeźbiarz Wulka.
Przez długi czas Weje toczyły wojny z Rzymem. Ostatecznie przegrały je w 396 p.n.e. i zostały zburzone przez dyktatora Marka Furiusza Kamillusa. Zapoczątkowało to ekspansję rzymską na tereny Etrurii, zaś Weje stopniowo się wyludniały.
Od 1916 w rejonie Isola Farnese prowadzone były wykopaliska. Pozwoliły one odkryć m.in.:

</doc>
<doc id="449982" url="https://pl.wikipedia.org/wiki?curid=449982" title="LGV Nord">
LGV Nord

LN 3, Ligne Nouvelle 3 "(Nowa Linia nr. 3)", także LGV Nord lub LGV Nord-Europe – francuska linia kolejowa dużych prędkości (LGV), łącząca Paryż z Lille oraz Brukselą i, poprzez Eurotunel, z Londynem.
Pociągi.
Pociągi TGV.
Na linii LGV Nord można spotkać następujące pociągi TGV:
Niektóre pociągi są ponadto obsługiwane przez jednostki:
Historia.
Budowa linii nieodłącznie związana jest z podjęciem budowy Eurotunelu. Przebieg linii ustalono, dając priorytet połączeniom Bruksela – Londyn i Lille – Londyn, co wymusiło budowę linii między Paryżem a Lille po jak najkrótszej trasie. Zdecydowano się na budowę nowej linii wzdłuż autostrady A 1, co spowodowało, że na odcinku 250 km nie przebiega ona w pobliżu żadnego większego miasta. Z takiego obrotu spraw niezadowoleni byli szczególnie mieszkańcy miasta Amiens, którzy organizowali, bez powodzenia, liczne kampanie i protesty mające wymusić zmianę planowanego przebiegu LGV Nord.
Budowa linii dała impuls do rozwoju metropolii Lille i całemu regionowi Nord, który przeżywał wtedy kłopoty związane z upadkiem przemysłu górniczego. Stała się też zalążkiem europejskiej sieci szybkiej kolei, łącząc aglomeracje Amsterdamu, Brukseli, Londynu i Paryża.

</doc>
<doc id="449983" url="https://pl.wikipedia.org/wiki?curid=449983" title="LGV Sud-Est">
LGV Sud-Est

LN 1, Ligne Nouvelle 1 (Nowa Linia nr. 1), także LGV Sud-Est lub LGV Paris-Sud-Est – francuska linia kolejowa dużych prędkości (LGV), łącząca Paryż i Lyon. Jest to pierwsza linia tego typu we Francji. Oddawano ją do użytku w dwóch etapach, pierwszy odcinek otwarto w 1981 r., po drugim pociągi TGV pojechały dwa lata później. Całkowita długość LGV Sud-est wynosi 409 km. Kontynuacją linii na południe kraju jest LGV Rhône-Alpes.
Otwarcie linii zapoczątkowało epokę szybkiej kolei we Francji i w Europie. 

</doc>
<doc id="449984" url="https://pl.wikipedia.org/wiki?curid=449984" title="LGV Atlantique">
LGV Atlantique

LN 2, Ligne Nouvelle 2 (pl. "Nowa Linia nr 2"), także LGV Atlantique – francuska linia kolejowa wysokich prędkości, łącząca Paryż i Tours oraz Le Mans. Linia składa się z dwóch odcinków, zachodniego, obsługującego ruch w kierunku Bretanii oraz południowo-zachodniego, łączącego Paryż z Akwitanią.
Przebieg.
Odcinek wspólny.
Linia rozpoczyna się 6 km za dworcem Montparnasse i przebiega przez południowe przedmieścia Paryża, częściowo pod ziemią, śladem dawnej linii Paryż - Chartres.
Pociągi przybywające z północy, wschodu lub południowego wschodu korzystające z LGV Interconnexion wjeżdząją na linię w mieście Massy. Za dworcem Massy TGV linia przebiega w tunelu Villejust, za którym biegnie wzdłuż autostrady A 10, od końca tunelu prędkość drogowa wynosi 300 km/h. Na wysokości punktu poboru opłat Saint-Arnoult linia skręca na południe przebiegając pod autostradą. Koniec odcinka wspólnego znajduje się w kilometrze 130, na terenie gminy Courtalain.
Odcinek południowo-zachodni.
Za Courtalain linia zakręca lagodnym łukiem w kierunku doliny rzeki Loir. W kilometrze 162 znajduje się dworzec Vendôme TGV, a cztery kilometry dalej, znajduje się miejsce, w którym pociąg TGV Atlantique pobił 18 maja 1990 rekord prędkości pojazdu szynowego. Linia wkracza następnie na teren departamentu Indre i Loara, przechodzi pod autostradą A 10 i opada w dolinę rzeki Loir. Po minięciu tunelu w Vouvray (długość 1496 mètres) linia przebiega po trzech wiaduktach o łącznej długości ok. 1 km, przerzuconych nad rzeką. Po rozgałęzieniu w pobliżu Saint-Pierre-des-Corps, LGV przebiega nad doliną rzeki Cher po czym przebiega w odcinku krytym. Do połączenia ze starą linią kolejową na północ od miasta Monts linia biegnie wzdłuż planowanej obwodnicy miasta Tours.
Plany rozbudowy.
LGV Atlantique jest nazwą linii biegnącej z Paryża do Tours. Planowane przedłużenie w kierunku Bordeaux i granicy Hiszpańskiej nosi nazwę LGV Sud Europe Atlantique.

</doc>
<doc id="449985" url="https://pl.wikipedia.org/wiki?curid=449985" title="LGV Rhône-Alpes">
LGV Rhône-Alpes

LN 4, Ligne Nouvelle 4 ("Nowa Linia nr 4", także LGV Rhône – Alpes) – francuska linia kolejowa wysokich prędkości, łącząca stacje Lyon-Saint-Exupéry TGV i Valence-Rhône-Alpes-Sud TGV. Linia umożliwia ominięcie Lyonu i prowadzi w kierunku Valence. Długość linii wynosi 115 km. Kontynuacją linii na południe kraju jest LGV Méditerranée, na północ LGV Sud-Est.
Linia biegnie przez 4 departamenty (Ain, Rodan, Isere i Drome) i zaczyna się w Montanay, gdzie odgałęzia się od LGV Sud-Est. Początkowo biegnie w kierunku południowo-wschodnim do przekraczania Rodanu, skąd biegnie dalej na południe. Pierwszy odcinek kończy się w Saint-Quentin-Fallavier.
Druga część trasy posiada dwa długie tunele: de Meyssiez (1.780 m) i de la Galaure (2.680 m). Kilka kilometrów po przekroczeniu rzeki Isère trasa kończy się w Saint-Marcel-les-Valence.

</doc>
<doc id="449987" url="https://pl.wikipedia.org/wiki?curid=449987" title="Formy organizacyjno-prawne w Austrii">
Formy organizacyjno-prawne w Austrii

Formy porganizacyjno-prawne w Austrii
Uwaga: Formy o podobnych lub identycznych nazwach występują również w Niemczech i Szwajcarii.

</doc>
<doc id="449988" url="https://pl.wikipedia.org/wiki?curid=449988" title="Formy organizacyjno-prawne w Niemczech">
Formy organizacyjno-prawne w Niemczech

Poniżej przedstawiono listę form organizacyjno-prawnych, które funkcjonują w Niemczech:
Formy prawne przedsiębiorstw o identycznych lub podobnych nazwach występują również w Austrii i Szwajcarii.

</doc>
<doc id="449989" url="https://pl.wikipedia.org/wiki?curid=449989" title="Formy organizacyjno-prawne w Szwajcarii">
Formy organizacyjno-prawne w Szwajcarii

Formy prawne przedsiębiorstw w Szwajcarii
Formy prawne przedsiębiorstw występujące w Szwajcarii uzależnione są od prawa danego kantonu. Są one wzorowane albo na niemieckich, albo na francuskich formach prawnych.
Uwaga: Formy o podobnych lub identycznych nazwach występują również w Niemczech i Austrii.

</doc>
<doc id="449990" url="https://pl.wikipedia.org/wiki?curid=449990" title="Wulka (rzeźbiarz)">
Wulka (rzeźbiarz)

Wulka, Vulca (VI w. p.n.e.) – jedyny znany z imienia artysta etruski, słynny rzeźbiarz, główny przedstawiciel szkoły rzeźbiarskiej w Wejach. Żył w VI w. p.n.e.
Przypisuje mu się m.in.
Zachowane figury z terakoty pochodzące ze szkoły Vulci i odnalezione w ruinach Wejów są przechowywane w Narodowym Muzeum Etruskim w Rzymie.

</doc>
<doc id="449996" url="https://pl.wikipedia.org/wiki?curid=449996" title="LGV Interconnexion">
LGV Interconnexion

LN 3, Ligne Nouvelle 3 "(Nowa Linia nr 3)", także LGV Interconnexion lub LGV Interconnexion Est – francuska linia kolejowa dużych prędkości, stanowiąca południową i wschodnią obwodnicę Paryża dla pociągów TGV. Zapewnia ona połączenie linii LGV Sud-Est, LGV Atlantique oraz LGV Nord.

</doc>
<doc id="449997" url="https://pl.wikipedia.org/wiki?curid=449997" title="LGV Est européenne">
LGV Est européenne

LN 6, Ligne Nouvelle 6 "(Nowa Linia nr 6)", także LGV Est européenne, często skracane do LGV Est – francuska linia kolejowa wysokich prędkości, docelowo łącząca Paryż z Strasburgiem. Linia będzie miała 406 km długości.
Linia umożliwia kursowanie pociągów z prędkościami do 350 km/h.
Budowa linii.
Konstrukcję "LGV Est" podzielono na dwa etapy:
Poza budową nowej linii, wykonano lub planuje się wykonać również:
Po oddaniu linii do eksploatacji skróceniu uległy czasy podróży pociągiem do najważniejszych miast w północno-wschodniej Francji oraz w zachodnich Niemczech i Szwajcarii.
Wykonawcy.
Głównym inwestorem projektu jest RFF "(Réseau ferré de France)", zarządca infrastruktury kolejowej we Francji. Prace budowlane, podzielone na osiem części, prowadziły firmy SNCF, ISL, Tractebel, Scétauroute i Setec, które wygrały przetargi na ich realizację. Po raz pierwszy we Francji zastosowano system przetargowy przy budowie linii kolejowej. Tym niemniej całość prac przy budowie torowisk, sygnalizacji i sieci trakcyjnej była koordynowana przez SNCF.
Finansowanie.
Projekt o łącznej wartości 3,125 mld €, został sfinansowany przez następujące podmioty:
Zaangażowanie władz samorządowych w projekt jest konsekwencją dekretu rządu Francji z marca 1997, regulującego funkcjonowanie RFF. Zabrania on finansowanie projektu postulowanego przez władze lokalne, jeśli przewidywane zyski nie gwarantują pokrycia kosztów inwestycji, o ile postulujący nie sfinansują częściowo inwestycji w takim stopniu, który zapewni, że wpływy z eksploatacji pokryją pozostające dla RFF koszty. Zapewnienie taboru kolejowego do obsługi linii jest już zadaniem przewoźników, przede wszystkim SNCF.
Budżet projektu zwiększył się o około 290 mln € w porównaniu z zakładanym w roku 1997, cała nadwyżka zostanie pokryta przez rząd Francji oraz RFF.
Szczególne cechy projektu.
Budowa linii LGV Est européenne wyróżnia się spośród innych projektów tego typu, realizowanych wcześniej we Francji.

</doc>
<doc id="449998" url="https://pl.wikipedia.org/wiki?curid=449998" title="Efekt domina">
Efekt domina

Efekt domina – metafora używana na określenie sytuacji, w której jedno zdarzenie uruchamia cały szereg zdarzeń następujących po sobie i wynikających jedno z drugiego. Sformułowania tego używa się zazwyczaj w odniesieniu do procesów gwałtownych, destrukcyjnych, niemożliwych do opanowania, po tym, gdy już zostaną zainicjowane.
W dosłownym znaczeniu pojęcie to odnosi się do popularnej zabawy prostopadłościennymi kamieniami domina, polegającej na ustawianiu ich na wąskiej podstawie, w niewielkich odległościach jeden od drugiego. Stojący na początku kamień, pchnięty, przewraca się, uderzając w kamień sąsiedni, co skutkuje jego przewróceniem i uderzeniem w kamień następny, aż do przewrócenia się wszystkich.
Zabawa ta, na wielką skalę, z użyciem milionów kamieni domina ustawianych tygodniami w fantazyjne wzory, weszła na stałe do rywalizacji o wpis do Księgi rekordów Guinnessa. Tylko raz w roku odbywa się tzw. Domino Day.
Polityka – niektórzy eksperci w dziedzinie stosunków międzynarodowych efektem domina próbowali wyjaśnić masowe występowanie zjawisk politycznych, których źródła mają de facto charakter złożony i trudny do jednoznacznego określenia. Jest to tzw. teoria domina.
W polityce prowadzonej przez amerykańską administrację na przełomie lat 60. i 70. XX wieku uznano, że wskutek efektu domina istnieje niebezpieczeństwo rewolucji komunistycznych w państwach sąsiadujących z wyzwolonym spod protekcji francuskiej Wietnamem.
Próba zapobieżenia temu efektowi była pretekstem do amerykańskiej interwencji w Wietnamie, której efektem był kolejny etap wojny wietnamskiej.
Efektem domina tłumaczono później również tzw. Jesień Ludów.

</doc>
<doc id="450000" url="https://pl.wikipedia.org/wiki?curid=450000" title="LGV Méditerranée">
LGV Méditerranée

LN 5, Ligne Nouvelle 5 "(Nowa Linia nr 5)", także LGV Méditerrannée – francuska linia kolejowa wysokich prędkości, łącząca Valence, Nîmes i Marsylię. Długość linii wynosi 250 km. Kontynuacją linii na północ kraju jest LGV Rhône-Alpes.

</doc>
<doc id="450005" url="https://pl.wikipedia.org/wiki?curid=450005" title="Krajalnica">
Krajalnica

Krajalnica – urządzenie służące do krojenia produktów spożywczych (chleba, wędlin). Narzędziem tnącym jest ostra, wolnoobrotowa tarcza. Krajalnica posiada prowadnicę umożliwiającą krojenie plastrów równej grubości. Większość krajalnic ma regulowaną grubość cięcia ustawianą pokrętłem. Uruchamiana jest zazwyczaj, dla zapewnienia bezpieczeństwa użytkownika, dwoma lub więcej przyciskami umiejscowionymi tak, by utrudnić ich naciśnięcie przez dzieci, co ma zapobiec ich okaleczeniu.

</doc>
<doc id="450006" url="https://pl.wikipedia.org/wiki?curid=450006" title="POE (Projekt Ostry Emade)">
POE (Projekt Ostry Emade)

POE (Projekt Ostry Emade) – hip-hopowy projekt, pochodzących z jednej wytwórni (Asfalt Records) muzyków. W ramach projektu w 2005 roku powstała płyta "Szum rodzi hałas". Łódzki raper O.S.T.R. zajął się tekstami, a producent Emade bitami. Na płycie znajduje się 14 utworów, do dwóch powstały klipy („Wiele dróg” i „Nie potrafię gwizdać”).

</doc>
<doc id="450007" url="https://pl.wikipedia.org/wiki?curid=450007" title="Mała Synagoga w Tykocinie">
Mała Synagoga w Tykocinie

Mała Synagoga w Tykocinie, zwana również Domem Talmudycznym – synagoga znajdująca się na Kaczorowie w Tykocinie przy ulicy Koziej 2, w sąsiedztwie Małego Rynku i Wielkiej Synagogi. 
Synagoga została zbudowana w latach 1772–1798. Obok sali modlitewnej znajdowały się również pomieszczenia domu talmudycznego oraz szkoły kahalnej. Podczas II wojny światowej Niemcy doszczętnie zdewastowali synagogę.
Po zakończeniu wojny, przez wiele lat budynek synagogi stał w stanie zupełnej ruiny. W latach 1974-1978 przeprowadzono gruntowny remont, jak i przebudowę synagogi. Od 1977 roku stanowi siedzibę Muzeum w Tykocinie. 
Posiada bogate zbiory judaiców oraz stałą wystawę poświęconą postaci Zygmunta Glogera - etnografa i krajoznawcy, autora "Encyklopedii staropolskiej", mieszkającego w pobliskim Jeżewie - majątku rodzinnym oraz galerię prac Zygmunta Bujnowskiego - malarza Ziemi Tykocińskiej. 
Muzeum jest również organizatorem wystaw czasowych, imprez popularyzujących tradycję Tykocina i jego mieszkańców - Polaków i Żydów. W podziemiach synagogi znajduje się restauracja "Tejsza" serwująca kuchnię żydowską oraz regionalną.
Murowany budynek synagogi wzniesiono na planie prostokąta, w stylu barokowym. Jest nakryty dwuspadowym łamanym dachem z naczółkami i lukarnami. Po przebudowie w miejscu Aron ha-kodesz wykuto nowe wejście.

</doc>
<doc id="450009" url="https://pl.wikipedia.org/wiki?curid=450009" title="Warszawa (statek)">
Warszawa (statek)



</doc>
<doc id="450012" url="https://pl.wikipedia.org/wiki?curid=450012" title="Hemikryptofity">
Hemikryptofity

Hemikryptofity (gr. "hemi" = pół, "kryptos" = "schowany", "phyton" = "roślina"), rośliny naziemnopączkowe – jedna z form życiowych roślin. Obejmuje rośliny, których pąki, umożliwiające roślinie odnawianie się, znajdują się tuż przy powierzchni ziemi (albo na niej, albo tuż pod nią). Hemikryptofizm jest przystosowaniem do przetrwania zimy. W klimacie umiarkowanym roślin takich jest bardzo wiele. Należą do nich rośliny dwuletnie, jak np. naparstnica zwyczajna ("Digitalis grandiflora"), dziewanna kutnerowata ("Verbascum phlomoides") lub byliny, np. rojnik górski ("Sempervivum montanum"), pierwiosnek maleńki ("Primula minima"). Są to rośliny, których pędy obumierają przed zimą. Zimują pąki, chronione przed przemarznięciem przez warstwę ściółki, obumarłych i żywych liści, glebę. U niektórych roślin z tej grupy, np. u poziomki pospolitej ("Fragaria vesca"), jastrzębca pomarańczowego ("Hieracium aurantiacum"), substancje zapasowe, umożliwiające odnowienie się rośliny, zgromadzone są w nadziemnych rozłogach.

</doc>
<doc id="450014" url="https://pl.wikipedia.org/wiki?curid=450014" title="S/s Poznań">
S/s Poznań



</doc>
<doc id="450022" url="https://pl.wikipedia.org/wiki?curid=450022" title="Rośliny naziemnopączkowe">
Rośliny naziemnopączkowe



</doc>
<doc id="450039" url="https://pl.wikipedia.org/wiki?curid=450039" title="Dzieci Hildora">
Dzieci Hildora



</doc>
<doc id="450040" url="https://pl.wikipedia.org/wiki?curid=450040" title="Światowa Skautowa Unia Parlamentarna">
Światowa Skautowa Unia Parlamentarna

Światowa Skautowa Unia Parlamentarna (ang. "World Scout Parliamentary Union") - to międzynarodowe stowarzyszenie, skupiające czynnych członków izb ustawodawczych z prawie dziewięćdziesięciu państw świata, stawiając sobie za cel wspieranie działalności zarówno narodowych organizacji skautowych jak i światowego skautingu, przez parlamentarzystów uznających skauting za efektywna metodę wychowawczą. Skupia polityków (posłów, senatorów). Powstało podczas Zgromadzenia Założycielskiego w Seulu w 1991 roku.
Struktura Organizacyjna.
Światowa Skautowa Unia Parlamentarna jest siecią Krajowych Skautowych Stowarzyszeń Parlamentarnych ("National Scout Parliamentary Associations"). Te Krajowe Stowarzyszenia istnieją w blisko stu krajach na całym świecie, a ich członkowie są członkami parlamentów narodowych. Każde NSPA samodzielnie decyduje o swoim członkostwie i strukturze organizacyjnej. W niektórych krajach ta struktura jest sformalizowana, w innych raczej umowna, niektóre uwzględniają nawet członków parlamentów regionalnych. Jednak we wszystkich przypadkach podstawową zasadą równej reprezentacji politycznej w NSPA jest brak faworyzacji jakiejkolwiek partii politycznej.
Zgromadzenie Ogólne WSPU.
Jest to naczelny organ Światowej Skautowej Unii Parlamentarnej. Spotyka się co trzy lata, za każdym razem w innym miejscu na świecie. Delegaci na Zgromadzenie Ogólne mogą być wyłącznie posłami lub senatorami z Krajowych Skautowych Stowarzyszeń Parlamentarnych. Za granicą delegację NSPA tworzą zazwyczaj członkowie zarówno opozycji, jak i partii rządzącej.
Zgromadzenie Ogólne wybiera Komitet Wykonawczy i decyduje o miejscu, w którym odbędzie się następne Zgromadzenie. Do chwili obecnej miały miejsce następujące Zgromadzenia Ogólne:
Komitet Wykonawczy WSPU.
Jest to ciało rządzące Światową Skautową Unią Parlamentarną. Spotyka się pomiędzy Zgromadzeniami Ogólnymi. Członkowie Komitetu Wykonawczego, w liczbie od 5 do 9 członków, są posłami lub senatorami wybranymi przez Zgromadzenie Ogólne. Członkiem Komitetu Wykonawczego jest z urzędu także reprezentant Światowej Organizacji Ruchu Skautowego. Z grona swoich członków Komitet Wykonawczy wybiera Przewodniczącego i dwóch Wiceprzewodniczących oraz nominuje Skarbnika i Sekretarza. Decyduje o najbardziej znaczących działaniach WSPU włącznie z programem, założeniami i przygotowaniami do następnego Zgromadzenia Ogólnego. Komitet Wykonawczy jest reprezentowany przez Przewodniczącego WSPU.
Składy Komitetów Wykonawczych WSPU
Sekretariat WSPU.
Jest to organ administracyjny Światowej Skautowej Unii Parlamentarnej. Zapewnia zaplecze operacyjne dla WSPU, wprowadza w życie politykę PR, organizuje szkolenia i wydaje publikacje. Przygotowuje program na Zgromadzenie Ogólne zgodnie z wytycznymi Komitetu Wykonawczego. Sekretariatem kieruje Sekretarz WSPU. Od 1997 roku do listopada 2009 roku siedzibą Sekretariatu była Warszawa, a Sekretarzem Generalnym hm. Ryszard Pacławski. Od 1 grudnia 2009 roku Sekretariat WSPU mieści się w Seulu. 

</doc>
<doc id="450045" url="https://pl.wikipedia.org/wiki?curid=450045" title="Chamefity">
Chamefity

Chamefity, chameofity (gr. χαμαί "chamaí" = na ziemi, φυτόν "phytón" = roślina), rośliny niskopączkowe – jedna z form życiowych roślin z klasyfikacji opracowanej przez Christena Raunkiæra. Obejmuje rośliny, których pączki umożliwiające odtworzenie się rośliny w przyszłym sezonie wegetacyjnym znajdują się ponad ziemią, ale nie wyżej niż 0,3 m–0,5 m. Takie usytuowanie pąków zimujących jest przystosowaniem do przetrwania niekorzystnej dla wegetacji pory roku – pod pokrywą śnieżną chronione są przed przemarznięciem. Karłowy wzrost umożliwia tej grupie występowanie także w ekosystemach suchych i gorących (pustynnych). 
Do chamefitów należą krzewinki (np. wrzos zwyczajny), półkrzewy, których dolna część pędów jest zdrewniała, a górna obumiera w niekorzystnych warunkach (np. psianka słodkogórz) oraz rośliny poduszkowe (np. skalnica tatrzańska, lepnica bezłodygowa). Chamefity są bardzo rozpowszechnione w strefach o surowym klimacie, np. w tundrze lub w wyższych partiach gór.

</doc>
<doc id="450049" url="https://pl.wikipedia.org/wiki?curid=450049" title="Itsukushima-jinja">
Itsukushima-jinja

 – chram shintō na wyspie Itsukushima w mieście Hatsukaichi (prefektura Hiroshima w Japonii). Znajduje się na liście światowego dziedzictwa UNESCO. Część budynków i przedmiotów została uznana przez rząd japoński za skarby narodowe.
Chram wywodzi swoje początki z VI wieku, ale w obecnej formie istnieje od 1168 roku dzięki funduszom dostarczonym przez polityka i wojskowego, Kiyomori Tairę (1118–1181). Konstrukcja świątyni, opierająca się na pomostach zbudowanych (styl "shinden-zukuri") nad zatoką, wiąże się z dawnym statusem wyspy jako świętej ziemi. W dawnych czasach przeciętni ludzie nie mogli postawić stopy na wyspie. Przybywali łodzią, przepływając pod bramą, która wydawała się pływać. Obok świątyni znajduje się scena najstarszego w Japonii teatru nō, zbudowanego w 1568 roku.
Efektowna brama torii chramu Itsukushima jest jedną z największych atrakcji turystycznych Japonii. Widok "torii" na tle znajdującej się na wyspie góry Misen jest zaliczany do jednego z trzech słynnych pejzaży ("Nihon-sankei") (pozostałe to: zatoka Matsushima i mierzeja Ama-no-hashidate). Brama istnieje od 1168, ale obecna konstrukcja pochodzi z 1875. Torii jest zbudowana z drewna kamforowego, ma 16 m wysokości, a jej górna belka poprzeczna – składająca się z dwóch części: górnej "kasagi" i dolnej "shimaki" – ma 23 m długości. Dla zapewnienia dodatkowej stabilności zbudowano ją w stylu „czterech nóg” ("yotsu-ashi").
Charakterystyczny widok bramy unoszącej się na wodzie można zobaczyć tylko w czasie przypływu. W czasie odpływu jest otoczona mułem i można podejść do niej pieszo z wyspy. Zwiedzający wkładają w szpary nóg monety i wypowiadają życzenie. W czasie odpływu popularne jest zbieranie w pobliżu bramy owoców morza.
Zachowanie czystości sanktuarium jest tak ważne, że aż do 1878 nie zezwalano w nim na żadne urodziny lub śmierci. Pogrzeby na wyspie są zabronione. Zmarłych przewozi się na ląd stały, aby ich tam pochować, a krewni muszą przed powrotem na wyspę odbyć obrzęd oczyszczenia jako skażeni śmiercią.
Główny pawilon poświęcony jest trzem boginiom shintō, córkom Amaterasu i Susanoo: Takiribime, Ichikishimahime i Tagitsuhime. Pozostałe, liczne budynki są przeznaczone m.in. do modłów, oczyszczenia i składania ofiar. Znajduje się tam scena, na której wykonywane są tradycyjne tańce kagura oraz dwa pawilony muzyczne. Są tam także oddzielne chramy poświęcone: Ōkuninushiemu i Tenjinowi. Na brzegu zatoki stoi pagoda, a przy niej nowoczesny, odporny na trzęsienia ziemi budynek skarbca, w którym zgromadzono setki bezcennych przedmiotów: zwoje malowanego pergaminu, maski, wachlarze, zbroje i porcelanę. W pobliżu stoi niedokończony chram shintō o nazwie Senjō-kaku (Pawilon Tysiąca Tatami), na który według podań zużyto drewno z jednego tylko drzewa kamforowego.
5 września 2004 roku chram został poważnie uszkodzony przez tajfun. Pomosty i dach zostały częściowo zniszczone, co doprowadziło do czasowego zamknięcia sanktuarium.

</doc>
<doc id="450052" url="https://pl.wikipedia.org/wiki?curid=450052" title="Bitwa pod Puławami">
Bitwa pod Puławami

Bitwa pod Puławami – bitwa stoczona 2 marca 1831 roku w czasie powstania listopadowego.
Czterogodzinna bitwa piechoty polskiej dowodzonej przez porucznika Adama Plewakę i ppor. Apolinarego Nykę oraz batalion strzelców pod dowództwem płk. Juliusza Małachowskiego zakończyła się pełnym sukcesem, a dowódcy nagrodzeni zostali medalami złotymi Virtuti Militari nr 24, 25 i 26.
W tym czasie na głównym froncie powstania panował zastój. Polacy po bitwie grochowskiej nie mieli pomysłu na prowadzenie operacji wojennych, a Rosjanie nie mieli możliwości szturmu na Warszawę. Generał Dwernicki miał plan dostania się na Wołyń w celu wzniecenia tam powstania. W tym celu należało jednak przejść Wisłę i rozbić siły wroga. W nocy z 1 na 2 marca część jednostek jego korpusu przeprawiła się przez skutą lodem Wisłę i wyparła Rosjan z Puław.
Przez cały dzień 2 marca przeprawiały się kolejne jednostki, które walczyły z kilkakrotnie podchodzącymi Rosjanami, którzy starali się nie dopuścić do przeprawienia się całości sił polskich. Straty nieprzyjaciela, którego wyparto za Końskowolę, wyniosły około 100 żołnierzy i kilkadziesiąt koni. 
Pod wieczór 2 marca cały korpus Dwernickiego stanął już w Puławach. Siły Dwernickiego wynosiły 6,5 tysiąca ludzi, przeważnie dobrze wyszkolonego, zaprawionego w boju żołnierza, oraz 12 dział. Był to oddział zbyt duży i zbyt cenny, by przeznaczać go na boje partyzanckie na Wołyniu, ale zbyt słaby, by mógł liczyć się w walce z Cyprianem Kreutzem na Lubelszczyźnie czy Fiodorem Rydygierem na Podolu (11 tysięcy ludzi i 36 dział).
Kolejne starcia Dwernickiego z Kreutzem miało miejsce następnego dnia pod Kurowem i Markuszowem.

</doc>
<doc id="450053" url="https://pl.wikipedia.org/wiki?curid=450053" title="Daniela Olkiewicz">
Daniela Olkiewicz

Daniela (Danuta) Olkiewicz z domu Szwiling (ur. 26 września 1919, zm. 1 lutego 2020 w Ostrowie Wielkopolskim) – harcmistrz Związku Harcerstwa Polskiego. 
Danuta Szwiling z harcerstwem związana była od 1931, kiedy to przed hm. Zofią Pawłowską złożyła Przyrzeczenie Harcerskie. Dwa lata później jako zastępowa wzięła udział w Zlocie Wielkopolskiej Chorągwi Harcerek w Puszczykowie. W 1935 założyła drużynę harcerek w Ostrowskiej Szkole Handlowej, prowadziła ją przez trzy lata. W tym samym roku wzięła udział w Międzynarodowym Zlocie Harcerzy i Skautów w Spale.
Drużyna przekształciła się w 1945 w Hufiec Harcerek w Ostrowie Wielkopolskim (Szwiling została mianowana jego komendantką). Będąc komendantką ostrowskiego Hufca Harcerek, z racji miejsca pracy pedagogicznej w Łęce Opatowskiej, od 1946 Danuta Olkiewicz została jednocześnie mianowana Komendantką Kępińskiego oraz Ostrzeszowskiego Hufca Harcerek. Komendantką tych trzech Hufców była do 1948.
Danuta Olkiewicz działała w Komisji Historycznej Ostrowskiego Hufca ZHP (której była współtwórczynią) oraz Kręgu Szarych Szeregów.
Za swoją działalność harcerską uhonorowana szeregiem odznaczeń harcerskich i państwowych, w tym Krzyżem Kawalerskim Orderu Odrodzenia Polski oraz Złotym Krzyżem „Za Zasługi dla ZHP”, odznaką Przyjaciel Dziecka, Odznaką Zasłużony dla Chorągwi Kaliskiej, medalem za Zasługi dla Rozwoju Miasta Ostrowa Wielkopolskiego i Odznaką Seniora ZHP.
Zmarła 1 lutego 2020 w Ostrowie Wielkopolskim, w wieku 100 lat.

</doc>
<doc id="450054" url="https://pl.wikipedia.org/wiki?curid=450054" title="Terofity">
Terofity



</doc>
<doc id="450060" url="https://pl.wikipedia.org/wiki?curid=450060" title="Fanerofity">
Fanerofity

Fanerofity (gr. "phaneros" =" jawny", "phyton" = "roślina"), rośliny jawnopączkowe – jedna z form życiowych roślin z klasyfikacji opracowanej przez Christena Raunkiæra. Obejmuje rośliny o pędach wzniesionych, odnawiające się z pąków znajdujących się co najmniej 0,5 m nad ziemią. Do grupy tej należą wszystkie drzewa, większe krzewy i liany, zarówno te zrzucające liście na zimę, jak i te o zimozielonych liściach. W klimacie tropikalnym do fanerofitów należą także wieloletnie, wysokie rośliny zielne. W niektórych ujęciach do fanerofitów zaliczane są także epifity, które w nowszych źródłach są wyodrębniane w osobną grupę. Fanerofity odgrywają istotną rolę w formacjach leśnych, przy czym dominują w składzie gatunkowym wilgotnych lasów równikowych, podczas gdy w lasach strefy umiarkowanej ustępują hemikryptofitom.
U fanerofitów żyjących w klimacie zimnym pąki, z których na wiosnę rozwiną się pędy, liście i kwiaty (tzw. pąki zimowe lub spoczynkowe) nie są zimą chronione przez warstwę gleby, śniegu, czy obumarłych liści. Ochronę przed gwałtownymi zmianami temperatury oraz uszkodzeniami mechanicznymi zapewniają im okrywające je łuski pąkowe.
Podział fanerofitów.
Wśród fanerofitów wyróżnia się następujące podgrupy form życiowych ze względu na wysokość:
Fanerofity dzieli się także ze względu na trwałość liści i budowę pąków:

</doc>
<doc id="450064" url="https://pl.wikipedia.org/wiki?curid=450064" title="Mechanizm zębatkowo-zapadkowy">
Mechanizm zębatkowo-zapadkowy

Mechanizm zębatkowo-zapadkowy – urządzenie ograniczające ruch w jednym kierunku. Ma ono wiele zastosowań, jak na przykład w kołowrotach, wszelkich nawijarkach, wyciągarkach czy podnośnikach.
Mechanizm ten zbudowany jest z koła zębatego lub zębatki z niesymetrycznymi zębami. Wiele maszyn posiada dodatkowo blokadę – zapadkę, uniemożliwiającą ruch w wybranym kierunku. Obrót koła zębatego w jednym kierunku powoduje uniesienie zapadki a następnie spadek na kolejny ząb. Kształt zęba uniemożliwia ruch w kierunku przeciwnym (patrz prawy rysunek).
Alternatywnie koło zębate może być umieszczone w specjalnie uformowanym odlewie, tak by mogło nim obracać (patrz lewy rysunek). Jeżeli koło zębate obracane jest w kierunku przeciwnym do ruchu wskazówek nastąpi zwarcie zębów i odlewu. Jeżeli obie części mechanizmu zrobione są z twardej gumy, to obrót w kierunku ruchu wskazówek zegara będzie wymagał przyłożenia dużo mniejszej siły (zęby mogą się uginać) niż w kierunku przeciwnym.

</doc>
<doc id="450069" url="https://pl.wikipedia.org/wiki?curid=450069" title="Pistolet Beretta Mod. 1915">
Pistolet Beretta Mod. 1915

Beretta Model 1915 – włoski pistolet samopowtarzalny, pierwszy pistolet firmy Beretta.
Przed rozpoczęciem I wojny światowej przepisową bronia krótką włoskiej armii był pistolet Glisenti M1910. pomimo przyjęcia do uzbrojenia w 1910 roku do wybuchu wojny pistolet Glisenti nie zastąpił swojego poprzednika, rewolweru Bodeo M1889. Po wybuchu wojny okazało się, że nie istnieje możliwość wyprodukowania odpowiedniej ilości pistoletów M1910 zaspokajającej potrzeby zmobilizowanej armii. W efekcie do uzbrojenia ponownie wrócił rewolwer M1889. jednocześnie włoska armia zaczęła poszukiwać innych źródeł broni krótkiej. Początkowo pistolety próbowano kupować w Hiszpanii, ale okazało się, że hiszpańskie firmy zbrojeniowe realizują olbrzymie zamówienia francuskie (Francuzi mieli podobne problemy jak Włosi) i nie są w stanie szybko dostarczyć odpowiedniej ilości pistoletów.
Z pomocą władzom włoskim przyszedł Pietro Beretta zarządzający rodzinną firma zajmującą się produkcja broni myśliwskiej. W zamian za rządowe dotacje na rozbudowę firmy Beretta miała rozpocząć produkcje prostego, taniego pistoletu. Propozycja została przyjętą i w 1915 roku w firmie Beretta rozpoczęto produkcję pistoletu M1915 (przez armię oznaczonego jako Mod.915). Pistolet ten został początkowo zaprojektowany przez Tulio Marengoniego do zasilania nabojem 7,65 mm Browning, ale nadzieja na zamówienia rządowe spowodowała przeprojektowanie na przepisowy włoski nabój 9 mm Glisentii (wymiarowo identyczny z 9 mm Parabellum, ale ze słabszym ładunkiem miotającym).
Beretta M1915 stała się w czasie I wojny światowej podstawowym wzorem broni krótkiej armii włoskiej. Dzięki dotacjom rządowym Beretta stała się jedną z największych włoskich firm produkujących broń strzelecką i szybko zmonopolizowała dostawy broni krótkiej dla armii włoskiej (wszystkie następne wzory pistoletów armii włoskiej są konstrukcjami tej firmy).
Poza podstawową wersją kalibru 7,65 mm wyprodukowano serię pistoletów Model 1915 kalibru 9 mm Short, ale z masowej produkcji pistoletów w tym kalibrze zrezygnowano. Pistolet Model 1915 był produkowany do 1917 roku kiedy zastąpił go Model 1917. Beretta Mod.917 była zasilana nabojem 7,65 mm Browning i była produkowana do 1922 roku kiedy zastąpił ją model Beretta M1922.
Opis.
Beretta M1915 była bronią samopowtarzalną. Zasada działania oparta o odrzut zamka swobodnego. Mechanizm spustowy z kurkiem wewnętrznym.
Bezpiecznik nastawny. Skrzydełko bezpiecznika po lewej stronie Szkieletu.
M1915 był zasilany z wymiennego, jednorzędowego magazynka pudełkowego o pojemności 7 naboi, umieszczonego w chwycie. Przycisk zwalniania magazynka znajdował się u dołu chwytu.
Lufa gwintowana, posiadała 6 bruzd prawoskrętnych.
Przyrządy celownicze mechaniczne, stałe (muszka i szczerbinka).

</doc>
<doc id="450073" url="https://pl.wikipedia.org/wiki?curid=450073" title="SMT">
SMT



</doc>
<doc id="450078" url="https://pl.wikipedia.org/wiki?curid=450078" title="Słupiec (Nowa Ruda)">
Słupiec (Nowa Ruda)

Słupiec (niem. "Schlegel") – część miasta Nowa Ruda w Polsce położona w województwie dolnośląskim, w powiecie kłodzkim. Połączona w 1973 roku z miastem Nowa Ruda, w latach 1967–1973 samodzielne miasto. W latach 1975–1998 miejscowość administracyjnie należała do województwa wałbrzyskiego.
Obecnie Słupiec jako część miasta Nowa Ruda liczy około 12 000 mieszkańców.
Położenie.
Słupiec to dawna wieś łańcuchowa o długości około 3,3 km, położona pomiędzy Wzgórzami Włodzickimi a Garbem Dzikowca, na południowy wschód od centrum Nowej Rudy. Przez osiedle prowadzi droga wojewódzka nr 381. Słupiec położony jest na wysokości 400–470 m n.p.m.
Historia.
Stara wieś łańcuchowa, wymieniana w dokumentach z 1327 roku jako "Slegelonis villa" – zapewne nazwa ta pochodzi od nazwiska kłodzkiej rodziny Schlegel, domniemanych założycieli Słupca (miejscowość do 1945 nosiła nazwę "Schlegel"). W 1607 roku w Słupcu odkryto złoża złota, a w roku 1620 zaczęto wydobywać węgiel kamienny, jednak rozwojowi górnictwa przeszkodziła szalejąca wówczas wojna trzydziestoletnia, a później zaraza w roku 1680. W roku 1708 Słupiec został kupiony przez pochodzącą z Włoch rodzinę Pilatich i zaczął się rozwijać gospodarczo, zwłaszcza w dziedzinie górnictwa, ale również tkactwa. Szczególnie intensywny rozwój przemysłowy (głównie wydobycie węgla i łupków ogniotrwałych) przypada na wiek XVIII. W tym okresie w miejscowości funkcjonowały dwie duże kopalnie węgla i około 250 warsztatów tkackich, wyrabiających tkaniny lniane i bawełniane. W roku 1840 we wsi były: kościół, szkoła, szpital, gorzelnia, browar, cegielnia, cztery młyny wodne i dwie kopalnie węgla, do których wkrótce dołączyły kolejne. Poza wydobyciem węgla w Słupcu uruchomiono kamieniołomy, w których wydobywano też czerwony piaskowiec i gabro. W roku 1902 do miejscowości doprowadzono linię Kolei Sowiogórskiej, która usprawniła transport towarowy i przyczyniła się do rozwoju turystyki w regionie. 
W roku 1945 po wkroczeniu Armii Czerwonej miejscowość poddała się bez walki. Po wysiedleniu Niemców przybyło do Słupca wielu polskich osadników, w tym również górników-reemigrantów z Francji. Rozbudowano infrastrukturę i stworzono nowe osiedla (bloki mieszkaniowe), głównie na potrzeby pracowników kopalń. W 1959 Słupiec otrzymał status osiedla, a w 1967 prawa miejskie. W 1973 liczba ludności Słupca przekroczyła 7700 i miasto zostało włączone administracyjnie do sąsiedniej Nowej Rudy.
Gospodarka i infrastruktura.
W Słupcu funkcjonują liczne zakłady pracy i fabryki, m.in. ZPAS S.A., Orion, Eiffelwerk, Matplast, Faned, Plastitec. Poza tym znajdują się tam kamieniołomy, w których wydobywana jest skała bazaltowa (gabro), używana głównie przy budowie dróg. Na terenie byłej kopalni węgla kamiennego uruchomiono Wałbrzyską Specjalną Strefę Ekonomiczną.
Na terenie Słupca znajduje się również kryta pływalnia z basenem rekreacyjnym i sportowym oraz boisko piłkarskie z oświetleniem.
Zabytki.
Do wojewódzkiego rejestru zabytków wpisane są obiekty: 
Oświata i nauka.
W Słupcu znajduje się Szkoła Podstawowa nr 7 a dawniej również Gimnazjum nr 2, a w latach 2004–2015 Polsko-Czeska Wyższa Szkoła Biznesu i Sportu „Collegium Glacense".
Szlaki turystyczne.
Przez Słupiec przebiega Główny Szlak Sudecki, prowadzący ze Ścinawki Średniej do Srebrnej Góry.
Osoby związane ze Słupcem.
W Słupcu urodził się znany profesor teologii, ksiądz katolicki, badacz historii kościoła Joseph Wittig. W domu, w którym się urodził i spędził większość życia funkcjonuje obecnie poświęcone mu muzeum.

</doc>
<doc id="450081" url="https://pl.wikipedia.org/wiki?curid=450081" title="Czeklin">
Czeklin

Czeklin – opuszczona wieś położona w województwie lubuskim, w powiecie krośnieńskim, w gminie Bobrowice.
W latach 1975–1998 miejscowość należała administracyjnie do województwa zielonogórskiego.
Czeklin jako Schegeln wieś z kościołem (Pagus cum templo) pojawia się już na mapie Willema i Joana Blaeu z 1645 roku.
Czeklin (Schegeln) naniósł na pochodzącej z pierwszej połowy XVIII wieku mapie Czech, Łużyc, Moraw i Śląska „Regnum Bohemiae eique annexae Provinciae ut Ducatus Silesia Marchionatus Moravia et Lusatia accuratissime delineata” Michael Kauffer (1673-1756).
Na mapie Franza Ludwiga Gussefelda z 1773 roku występuje pod nazwą Schlegeln, spotykana była nazwa również "Scheegeln".
Na mapie z 1947 roku Czeklin występuje jako "Żychlin".
Zabudowania na terenie dawnej wsi zostały rozebrane, a materiał z rozbiórki posłużył między innymi do budowy kaplicy w Bronkowie. Jedynym, w pełni zachowanym obiektem jest przydrożny krzyż. W 1910 roku wieś zamieszkiwało 192 mieszkańców, a w 1939 roku 208.

</doc>
<doc id="450085" url="https://pl.wikipedia.org/wiki?curid=450085" title="Szydłów (województwo lubuskie)">
Szydłów (województwo lubuskie)

Szydłów (dawna niem. nazwa "Schiedlo") – uroczysko-dawna miejscowość w Polsce położona w województwie lubuskim, w powiecie słubickim, w gminie Cybinka.
Miejscowość położona na prawym brzegu Odry naprzeciw ujścia Nysy Łużyckiej do Odry.
Aktualnie nieistniejąca. W 1910 roku zamieszkiwało ją 34, a w 1939 roku 22 mieszkańców.

</doc>
<doc id="450086" url="https://pl.wikipedia.org/wiki?curid=450086" title="Soundtropolis">
Soundtropolis

Soundtropolis – festiwal muzyki elektronicznej. Jego pierwsza edycja odbyła się w niemieckiej miejscowości Niedergörsdorf (okolice Berlina) w 2003 roku.
Pomysłodawcą i twórcą tego festiwalu jest słynny niemiecki DJ: Westbam. Nazwa festiwalu została zaczerpnięta z hasła jednej z edycji najsłynniejszego festiwalu muzyki techno: Mayday, którego twórcą również jest Westbam (mayday soundtropolis, 1999, Dortmund).
Pierwsza edycja festiwalu Soundtropolis w Polsce miała miejsce 26 czerwca 2004 roku w ruinach zamku w Ogrodzieńcu.
Jest to festiwal świeżym powietrzu. Odbyły się już jego pięć edycji, począwszy od 2004 roku. Za deckami stanęli tam między innymi: Westbam, Monika Kruze, Umek, Gogo, Siasia, Poziom X. Szukając chwili wytchnienia najlepiej położyć się na trawie i wsłuchując się w muzykę, patrzeć z góry na bawiących się ludzi lub na wizualizacje, światła i lasery skupiające się na ponad 400 metrowym murze obronnym.
W 2004 roku wystąpili:
W 2005 roku wystąpili:
W 2006 roku wystąpili:
W roku 2007 wystąpili:
W roku 2008 wystąpili:

</doc>
<doc id="450093" url="https://pl.wikipedia.org/wiki?curid=450093" title="Pistolet Beretta Mod. 1922">
Pistolet Beretta Mod. 1922

Beretta Model 1922 (M1922, Mod.922, M1915/19) – włoski pistolet samopowtarzalny. Zmodernizowana wersja pistoletu Model 1915 produkowana na rynek cywilny. Jeden z pierwszych pistoletów Beretty z charakterystycznym wycięciem w górnej części zamka.
Historia.
Po wybuchu I wojny światowej w firmie Beretta rozpoczęto produkcje pistoletu Model 1915. Pistolet ten został początkowo zaprojektowany przez Tulio Marengoniego. Beretta M1915 stała się w czasie I wojny światowej podstawowym wzorem broni krótkiej armii włoskiej. Pistolet Model 1915 był produkowany do 1917 roku kiedy zastąpił go Model 1917, o identycznej konstrukcji i wymiarach, ale zasilany nabojem 7,65 mm Browning.
W 1919 roku Beretta opatentowała nowy sposób mocowania lufy w szkielecie pistoletu. Nowy sposób montażu lufy został po raz pierwszy zastosowany w kieszonkowym pistolecie Model 1919. Opatentowana metoda umożliwiała zastosowanie pojedynczego dużego wycięcia na górnej powierzchni zamka które zmniejszało jego masę i jednocześnie spełniało funkcję okna wyrzutowego łusek (w pistolecie Model 1915 okno wyrzutowe łusek było osobnym otworem).
W 1922 roku rozpoczęto produkcje pistoletu Model 1922. Był to zmodernizowany pistolet Model 1915 z lufą zamocowaną identycznie jak w Modelu 1919. pistolet posiadał na zamku napis "Brevetto 1915-1919, Modello 1922" i jest często określany jako Model 1915/19.
Pistolet Model 1922 był produkowany do 1932 roku kiedy zastąpił go Model 1931.
Opis.
Beretta M1922 była bronią samopowtarzalną. Zasada działania oparta o odrzut zamka swobodnego. Mechanizm spustowy z kurkiem wewnętrznym.
Bezpiecznik nastawny. Skrzydełko bezpiecznika po lewej stronie szkieletu.
M1922 był zasilany z wymiennego, jednorzędowego magazynka pudełkowego o pojemności 8 naboi, umieszczonego w chwycie. Przycisk zwalniania magazynka znajdował się u dołu chwytu.
Lufa gwintowana, posiadała 6 bruzd prawoskrętnych.
Przyrządy celownicze mechaniczne, stałe (muszka i szczerbinka).

</doc>
<doc id="450098" url="https://pl.wikipedia.org/wiki?curid=450098" title="Bałtycka Wyższa Szkoła Humanistyczna w Koszalinie">
Bałtycka Wyższa Szkoła Humanistyczna w Koszalinie

Bałtycka Wyższa Szkoła Humanistyczna – uczelnia niepaństwowa w Koszalinie, funkcjonująca w latach 1994–2011.
Historia.
Powstała w 1994, na podstawie decyzji Ministerstwa Edukacji Narodowej Nr DNS-3-0145-243/AM/94 z dnia 19 lipca 1994, wpisana do rejestru MEN pod pozycją 50.
Uczelnia kształciła w systemie studiów trzyletnich zawodowych – licencjackich i dwuletnich uzupełniających magisterskich. Studia w systemie trzyletnim można było odbywać w trybie dziennym lub zaocznym. Uczelnię od daty jej powstania opuściło około 22 tysiące absolwentów w tym 4,5 tysiąca magistrów.
7 grudnia 2011 została wykreślona z rejestru z dniem 27 września 2011 w związku z zakończeniem postępowania upadłościowego uczelni, świadczącego zarazem o zakończeniu procesu jej likwidacji.
Kadra.
Kadra dydaktyczna uczelni liczyła 184 pracowników, w tym 39 profesorów tytularnych, 40 doktorów habilitowanych, 60 doktorów, 45 magistrów.
Organizacja Uczelni.
Wydział Humanistyczny.
Uczelnia kształciła w następujących kierunkach: Administracja, Socjologia, Pedagogika, Pielęgniarstwo.
Uczelnia prowadziła studia podyplomowe:

</doc>
<doc id="450101" url="https://pl.wikipedia.org/wiki?curid=450101" title="SMD (elektronika)">
SMD (elektronika)



</doc>
<doc id="450103" url="https://pl.wikipedia.org/wiki?curid=450103" title="Pistolet Beretta M1919">
Pistolet Beretta M1919

Beretta Model 1919 – włoski kieszonkowy pistolet samopowtarzalny. Pierwszy pistolet firmy Beretta z charakterystycznym wycięciem w górnej części zamka.
W 1919 roku Beretta opatentowała nowy sposób mocowania lufy w szkielecie pistoletu. Nowy sposób montażu lufy został po raz pierwszy zastosowany w kieszonkowym pistolecie Model 1919. Opatentowana metoda umożliwiała zastosowanie pojedynczego dużego wycięcia na górnej powierzchni zamka które zmniejszało jego masę i jednocześnie spełniało funkcję okna wyrzutowego łusek.
Pistolet Model 1919 był produkowany do 1939 roku. Produkowano pistolety oksydowane, niklowane, chromowane, posrebrzane, a nawet krótką serię pistoletów pozłacanych z okładkami chwytu z drewna orzechowego.
Opis.
Beretta M1919 była bronią samopowtarzalną. Zasada działania oparta o odrzut zamka swobodnego. Mechanizm spustowy z kurkiem wewnętrznym.
Bezpiecznik nastawny. Skrzydełko bezpiecznika po lewej stronie Szkieletu.
M1919 był zasilany z wymiennego, jednorzędowego magazynka pudełkowego o pojemności 8 naboi, umieszczonego w chwycie. Przycisk zwalniania magazynka znajdował się u dołu chwytu.
Lufa gwintowana.
Do celowania służył rowek wyfrezowany na tylnej części zamka.

</doc>
<doc id="450105" url="https://pl.wikipedia.org/wiki?curid=450105" title="Sejmokracja">
Sejmokracja

Sejmokracja – potoczne określenie ustroju Rzeczypospolitej Polskiej od uchwalenia Konstytucji marcowej w 1921 r. do przewrotu majowego w 1926 r.
Konstytucja marcowa, dając niezwykle duże uprawnienia parlamentowi, a zwłaszcza izbie niższej – Sejmowi (m.in. szerokie uprawnienia ustawodawcze i kompetencje kreacyjne, zakaz badania ważności ustaw przez sądy), czyniła z niego dominujący organ państwa i osłabiała bardzo władzę wykonawaczą. To, a także rosnące przekonanie posłów o własnej wszechwładzy, doprowadziło do osłabienia mechanizmów demokratycznych i zagrożenia anarchią.
Krytyka sejmokracji i rozczarowanie modelem ustrojowym państwa stały się główną przyczyną przeprowadzenia przez Józefa Piłsudskiego przewrotu majowego. Nowela sierpniowa i rządy sanacji spowodowały zmianę ustroju (znaczny spadek znaczenia parlamentu oraz wzmocnienie egzekutywy, zwłaszcza prezydenta).

</doc>
<doc id="450117" url="https://pl.wikipedia.org/wiki?curid=450117" title="Konstandinos Mitsotakis">
Konstandinos Mitsotakis

Konstandinos Mitsotakis (; ur. 18 października 1918 w Chanii, zm. 29 maja 2017 w Atenach) – grecki polityk, wieloletni poseł do Parlamentu Grecji, minister, w latach 1984–1993 lider Nowej Demokracji, premier Grecji od 11 kwietnia 1990 do 13 października 1993.
Życiorys.
Pochodził z rodziny o wieloletnich tradycjach politycznych. Jego krewnym (bratem babki) był Elefterios Wenizelos. W parlamencie zasiadali jego ojciec ze swoim bratem, ten ostatni pełnił funkcję ministra. Konstandinos Mitsotakis studiował prawo oraz nauki polityczne i ekonomiczne na Uniwersytecie Narodowym im. Kapodistriasa w Atenach; studia ukończył w 1940, wkrótce przed wybuchem wojny grecko-włoskiej. Podczas niemieckiej okupacji uczestniczył w ruchu oporu, od 1942 walczył w oddziałach partyzanckich na Krecie. Dwukrotnie został skazany na karę śmierci – za pierwszym razem w marcu 1944 został ułaskawiony, za drugim razem w marcu 1945 uwolniony w ramach wymiany jeńców.
Po wojnie początkowo zajął się działalnością publicystyczną w ramach lokalnej gazety w Chanii. W 1946 z ramienia liberałów swojego krewnego Sofoklisa Wenizelosa został po raz pierwszy wybrany na deputowanego. Regularnie uzyskiwał reelekcję w kolejnych wyborach do czasu przewrotu z 1967. W 1961 przyłączył się z liberałami do nowo powołanej formacji centrystów Jeorjosa Papandreu, wchodząc w skład jej kierownictwa. W 1951 po raz pierwszy objął funkcję rządową, będąc wówczas wiceministrem finansów. W powoływanych w 1963 i 1964 rządach Jeorjosa Papandreu obejmował urząd ministra finansów. Stał się jednym z liderów wewnątrzpartyjnej opozycji wobec premiera, co doprowadziło do jego odwołania 15 lipca 1965. Po kryzysie politycznym był ministrem koordynacji zajmującym się sprawami gospodarczymi.
W kwietniu 1967, po przewrocie i przejęciu władzy przez juntę czarnych pułkowników, został aresztowany. Później zwolniony, w 1968 wyemigrował przez Turcję do Francji, gdzie zamieszkał w Paryżu. W 1973 powrócił do Grecji, ponownie został uwięziony, jednak w 1974 wojskowa dyktatura upadła. W tym samym roku bez powodzenia ubiegał się o mandat poselski. Posłem do Parlamentu Grecji został w 1977 z ramienia kierowanej przez siebie partii neoliberalnej. Z powodzeniem ubiegał się o reelekcję w wyborach w 1981, 1985, czerwcu 1989, listopadzie 1989, 1990, 1993, 1996 i 2000, będąc deputowanym nieprzerwanie do 2004.
W 1978 przyłączył się do Nowej Demokracji Konstandinosa Karamanlisa. Był ministrem koordynacji w latach 1978–1980, a następnie do 1981 ministrem spraw zagranicznych w gabinecie Jeorjosa Ralisa. W 1984 zastąpił Ewangelosa Awerofa na stanowisku przewodniczącego Nowej Demokracji. Kierowana przez niego ND ponownie przegrała wybory w 1985 z socjalistami. Zwyciężała następnie w obu wyborach w 1989, nie uzyskując jednak większości parlamentarnej. Doprowadziło to do kolejnych wyborów w 1990. Po nich w kwietniu 1990 Konstandinos Mitsotakis stanął na czele nowego rządu. W 1992 pełnił w swoim gabinecie funkcję ministra spraw zagranicznych. Zakończył urzędowanie na stanowisku premiera w październiku 1993 po przegranych wyborach. W tym samym roku ustąpił również z kierowania partią, został honorowym przewodniczącym Nowej Demokracji.
Życie prywatne.
W 1953 poślubił Marikę Mistotakis, która zmarła w 2012. Mieli czwórkę dzieci: trzy córki i syna, spośród nich w działalność polityczną zaangażowali się Dora Bakojani i Kiriakos Mitsotakis.

</doc>
<doc id="450134" url="https://pl.wikipedia.org/wiki?curid=450134" title="None (zespół muzyczny)">
None (zespół muzyczny)

NoNe – polski zespół wykonujący muzykę z pogranicza nu metalu i metalcore'u.
Historia.
Zespół został założony w 1999 roku w Bydgoszczy szybko zdobył popularność i podpisał kontrakt z wytwórnią Metal Mind Productions. Niewiele później ukazała się debiutancka płyta "No One", która została świetnie przyjęta zarówno przez media, jak i fanów. Na albumie gościnnie zagrali muzycy innych grup takich jak Flapjack, czy Sweet Noise. Początkowo grupa określała środowisko swoich współpracowników jako Pener Crew. Po nagraniu debiutanckiej płyty NoNe ruszył w trasę koncertową grając u boku takich zespołów jak: Acid Drinkers, 2Tm2,3, Sweet Noise czy K.N.Ż. W niewielkim odstępie czasu ukazały się następne albumy: "Procreation" (album był nagrywany w więzieniu) i "Black Star". Na albumie "Procreation" wystąpił gościnnie wokalista Mikołaj Fajfer, który następnie koncertował z zespołem, po czym został jego pełnoprawnym członkiem. Przed 2003 NoNe wystąpił jako support takich zespołów jak Machine Head, czy Soulfly). Z "Black Star" pochodzi singel „Get Into My Mind”, do którego nakręcono teledysk. Klip ten trzy razy znalazł się na pierwszym miejscu listy „Hell’s Kitchen” telewizji muzycznej VIVA. W tej samej stacji ten album został płytą tygodnia. W podsumowaniu roku 2003 w magazynie „Metal Hammer”, utwór „Black Star” zdobył 10 miejsce w kategorii „Przebój Roku”, natomiast NoNe znalazło się na 9 miejscu jako „Zespół Roku”. W tym samym czasie NoNe został członkiem NoiseNation – organizacji stworzonej przez Sweet Noise, której celem jest skupianie wyjątkowych artystów, angażujących się w tworzenie dobrego wizerunku polskiej sztuki.
W 2005 z grupy odszedł Olass, kiedy dostał propozycję współpracy z zespołem Acid Drinkers. W NoNe zastąpił go przyjaciel zespołu Naphoos. W grudniu 2005 Naphoosa wymienił Bartek „Bartass” Dębicki z Upside Down, który gra w NoNe do dziś.
W 2008 roku zespół nagrał nową płytę "The Rising", której premiera odbyła się 7 lipca. Na albumie w roli nowego wokalisty pojawił się Chupa, śpiewający w takich zespołach jak Bare Assed, Neurothing czy The Old Cinema. Album został wydany z nakładem wytwórni muzycznej Mystic Production.
30 listopada 2008 roku w Krakowie zmarł jeden z założycieli zespołu Aleksander „Olass” Mendyk. 7 lutego 2009 NoNe zagrało koncert akustyczny, poświęcony jego pamięci. Wydarzenie to zostało zarejestrowane w postaci DVD oraz płyty audio. Całość zatytułowana "My Only Heart of Lion" ukazała się nakładem Mystic Production. Album miał swoją premierę 22 grudnia 2009 roku w Bydgoszczy w klubie „Mózg”.
1 sierpnia 2009 NoNe brał udział w festiwalu Wacken Open Air. Zespoły zostały wyłonione w eliminacjach krajowych, a finał imprezy odbył się w Szlezwiku-Holsztynie w północnych Niemczech, gdzie NoNe zajął trzecie miejsce. Jesienią tego samego zespół wyruszył w trasę koncertową „20 Absolutley Wired Years” u boku Acid Drinkers z okazji dwudziestolecia działalności muzycznej zespołu.
19 lutego 2010 roku w bydgoskim klubie „Estrada” NoNe zorganizował „Black Star Fest”, poświęcony pamięci Olassa. Festiwal stał się pierwszą z planowanych przez zespół imprez cyklicznych, mających na celu kultywowanie pamięć o Olku. Idea tego narodziła się 7 lutego 2009, podczas koncertu akustycznego NoNe, na którym zespół złożył hołd Przyjacielowi.
30 maja tego samego roku zespół wziął udział w eliminacjach do XVI „Przystanku Woodstock” w Gdyni w klubie „Ucho”, lecz nie zdołał zakwalifikować się do finału który odbył się w Warszawie. NoNe wraz z gdańską formacją Proghma-C zostały wyłonione w konkursie na support na festiwalu „Open Mind”, który odbył się w dniach 13-14 sierpnia w klubie „Stodoła”. NoNe supportowało The 69 Eyes oraz Obituary.
28 czerwca 2011 roku NoNe wraz z innym polskim zespołem - Hedfirst zagrały jako support przed koncertem Hatebreed w Warszawie. Na początku września tego roku pojawiła się informacja na stronie internetowej zespołu, że basista Michał Kaleciński podjął decyzje o odejściu z NoNe. Jego miejsce zajął Grzegorz Korybalski z zespołu FreaK.
20 listopada 2012 roku ukazał się piąty album studyjny None pt. "Six". Płyta została wydana nakładem wytwórni Mystic Production. W marcu 2013 roku do utworu „Sundown” nakręcono teledysk. W 2016 roku zespół opuścił wokalista Chupa, jego miejsce zajął Łukasz "Pachu" Pach, występujący w takich formacjach jak Vedonist czy HugeCCM. 29 grudnia 2017 ukazał się siódmy album studyjny zespołu zatytułowany "VII".. W 2019 roku zespół wystąpił gościnnie na albumie Ladies and Gentlemen On Acid, który został wydany z okazji XXX-lecia działalności grupy Acid Drinkers. NoNe wykonało tam cover utworu "Rattlesnake blues".

</doc>
<doc id="450135" url="https://pl.wikipedia.org/wiki?curid=450135" title="Jan Podoski">
Jan Podoski

Jan Józef Podoski (ur. 2 stycznia 1904 w Kijowie, zm. 22 lub 24 listopada 1998 w Warszawie) – inżynier trakcji elektrycznej, profesor i doctor honoris causa Politechniki Warszawskiej, honorowy obywatel Warszawy, orędownik budowy warszawskiego metra.
Życiorys.
Dzieciństwo i młodość i czasy studiów (1904–1929).
Jan Józef Podoski urodził się 2 stycznia 1904 w Kijowie. Był synem profesora Politechniki Warszawskiej Romana Podoskiego, który zaszczepił w nim zainteresowania techniką elektryczną. W 1918 rodzina na stałe przeniosła się do Warszawy i Jan jako harcerz brał udział w rozbrajaniu Niemców. W 1920 był sanitariuszem na wojnie polsko-bolszewickiej, z której powrócił jako ułan.
W 1922 rozpoczął studia na Wydziale Elektrycznym Politechniki Warszawskiej. W trakcie nauki został przyjęty do Korporacji Akademickiej Arkonia i był aktywny w Bratniej Pomocy. Podjął pracę zawodową w Elektrowni Warszawskiej, a następnie został asystentem w Katedrze Miernictwa Elektrycznego Politechniki Warszawskiej. W 1928 uzyskał tytuł inżyniera. Jako zwolennik i propagator pierwszych pojawiających się pod koniec lat 20. koncepcji elektryfikacji kolei w Polsce został wysłany przez Ministerstwo Komunikacji na roczny staż do Francji, Włoch, Szwajcarii i Maroka. Zdobyte tam doświadczenia związane z pracą i eksploatacją kolei elektrycznych następnie wykorzystywał w pracy zawodowej. W 1928 został członkiem Stowarzyszenia Elektryków Polskich.
Jednoroczna służba wojskowa (1929-1930).
13 sierpnia 1929 został przyjęty do Szkoły Podchorążych Rezerwy Artylerii we Włodzimierzu Wołyńskim. 21 czerwca 1930 ukończył szkołę, jako prymus 5. baterii. Praktykę odbył w 18 Pułku Artylerii Polowej w Ostrowi Mazowieckiej. Na stopień podporucznika został mianowany ze starszeństwem z 1 stycznia 1932 i 13. lokatą w korpusie oficerów rezerwy artylerii. Później został przeniesiony do korpusu oficerów rezerwy uzbrojenia. W 1934 posiadał przydział w rezerwie do Kadry 1 Oddziału Uzbrojenia. Na stopień porucznika został mianowany ze starszeństwem z 1 stycznia 1938 i 12. lokatą w korpusie oficerów rezerwy uzbrojenia.
Początki kariery zawodowej (1930–1939).
W latach 1928–1934 pracował w Biurze Projektów i Studiów PKP, a w latach 1934–1938 pełnił funkcję zastępcy kierownika robót przy elektryfikacji pierwszego odcinka kolei w Warszawie. W tym samym czasie był starszym asystentem na Politechnice Warszawskiej. W latach 1938–1939 był dyrektorem Fabryki Sygnałów Kolejowych w Bydgoszczy.
Okres II wojny światowej (1939–1945).
W 1939 został zmobilizowany i wziął udział w kampanii wrześniowej. Dotarł na Litwę. Następnie przez Szwecję przedostał się do Francji, gdzie od stycznia do maja 1940 uczestniczył w kampanii francuskiej będąc w Sztabie Naczelnego Wodza. Po ewakuacji dotarł do Anglii, gdzie był adiutantem Szefa Sztabu Naczelnego Wodza w Londynie. W 1942 ukończył Wyższą Szkołę Wojenną ze stopniem majora, przydzielony do Samodzielnego Referatu „S” (później przekształconego w Wydział „S”) w Oddziale VI (Specjalnym) Sztabu Naczelnego Wodza. Referatem oraz Wydzialem kierował mjr dypl. Jan Jaźwiński, organizator lotów specjalnych SOE do Polski z Wielkiej Brytanii (głównie z lotniska RAF Tempsford), a potem z Włoch. Od stycznia 1944 kierował Wydziałem „S”, po objęciu przez mjr. dypl. Jana Jaźwińskiego funkcji komendanta Głównej Bazy Przerzutowej w Latiano pod Brindisi (Włochy). Po zakończeniu powstania warszawskiego przeszedł do sztabu 1 Dywizji Pancernej pod dowództwem gen. Stanisława Maczka i brał udział w walkach o wyzwolenie Belgii i Holandii oraz w walkach na terenie północnych Niemiec.
Działania po wojnie (1945–1998).
Po demobilizacji w latach 1946–1947 pracował w English Electric. W lipcu 1947 na prośbę rektora Politechniki Warszawskiej powrócił do kraju i rozpoczął wykłady na PW oraz w Szkole Inżynierskiej Wawelberga i Rotwanda. Zaczął organizować Zakład Trakcji Elektrycznej w Głównym Instytucie Elektrotechniki z myślą o budowie warszawskiego metra. W 1948 obronił z wyróżnieniem pracę doktorską na PW, a rok później stanął na czele Zakładu Trakcji Elektrycznej. W grudniu 1949 został aresztowany, posądzony o szpiegostwo i skazany na 8 lat więzienia. Ostatecznie został wypuszczony po 5 latach w 1954 dzień po śmierci ojca.
Po uwolnieniu powrócił do pracy naukowej. Wznowił działalność na PW, gdzie na przykładzie Warszawy opracował pierwszą w Polsce koncepcję układu komunikacyjnego dla szybko rozwijających się aglomeracji miejskich. W 1956 został mianowany profesorem nadzwyczajnym, a w 1958 objął stanowisko dziekana Wydziału Elektrycznego PW. Był nim do 1962, kiedy to również uzyskał tytuł profesora zwyczajnego. W latach 1964–1969 ponownie był dziekanem i równolegle pracował w zorganizowanym przez siebie Zakładzie Komunikacji Miejskiej w Instytucie Gospodarki Komunalnej. W 1969 również otrzymał godność honorowego członka SEP.
Od 1958 do 1974 był wielokrotnie ekspertem ONZ w sprawach komunikacji w krajach Afryki Zachodniej i środkowego Wschodu. Po przejściu na emeryturę przez kilka lat pracował jako profesor zwyczajny w Uniwersytecie w Zairze i na Politechnice w Algierii. Był członkiem założycielem Towarzystwa Elektrotechniki Teoretycznej i Stosowanej, a w latach 1962–1968 jego przewodniczącym. Przez ponad 40 lat był członkiem Komitetu Elektrotechniki Polskiej Akademii Nauk, a w latach 1970–1975 również jego przewodniczącym. Przez ponad 20 lat był przewodniczącym Techniczno-Ekonomicznej Rady Naukowej przy prezydencie Warszawy. Od 1982 był członkiem Towarzystwa Naukowego Warszawskiego, a w latach 1983–1997 przewodniczącym Rady Naukowo-Konsultacyjnej w Generalnej Dyrekcji Budowy Metra. Był także członkiem Komitetu Transportu PAN i Union Internationale des transports Publics w Brukseli oraz honorowym członkiem Stowarzyszenia Urbanistów Polskich i Institution of Electrical Engineers w Londynie. Wieloletni członek Rady Naukowej Instytutu Elektrotechniki oraz doradca dyrektora tego instytutu.
W uznaniu zasług w dziedzinie nauki i jej popularyzacji oraz działalności społecznej Senat Politechniki Warszawskiej zadecydował o nadaniu Janowi Podoskiemu tytułu doktora honoris causa uczelni. Uroczystość miała miejsce 5 listopada 1986 w Małej Auli Politechniki Warszawskiej.
W 1989 został w pełni oczyszczony z postawionych mu w 1949 zarzutów.
29 marca 1993 Rada Warszawy jednogłośnie przyznała mu tytuł honorowego obywatela miasta.
7 kwietnia 1995 podczas uroczystości otwarcia I linii warszawskiego metra mających miejsce na stacji Wilanowska Jan Podoski przeciął wstęgę.
Pod koniec życia przebywał w szpitalu. Zmarł 22 bądź 24 listopada 1998 w Warszawie. Został pochowany w grobie rodzinnym na Powązkach (kwatera 284 wprost-5-9).
Upamiętnienie po śmierci.
21 kwietnia 1999 na stacji warszawskiego metra Politechnika miała miejsce uroczysta prezentacja tablicy upamiętniającej Jana Podoskiego, który przyczynił się do budowy warszawskiej kolei podziemnej. Jej odsłonięcia dokonała wdowa Jadwiga Podoska. Tablica z odlanym popiersiem zawiera cytat wypowiedzi Jana Podoskiego:
10 stycznia 2003 jednej z ulic w warszawskim Śródmieściu nadano imię Romana i Jana Podoskich.

</doc>
<doc id="450138" url="https://pl.wikipedia.org/wiki?curid=450138" title="Anszlus Austrii">
Anszlus Austrii



</doc>
<doc id="450148" url="https://pl.wikipedia.org/wiki?curid=450148" title="Mikołaj Kasprzyk">
Mikołaj Kasprzyk

Mikołaj Kasprzyk – burmistrz Łodzi.
Niewiele o nim wiadomo. Pewnym jedynie jest to, że w 1585 roku wydał pozwolenie na budowę miejskiego ratusza w rejonie rynku – czyli w okolicach dzisiejszego Starego Rynku i placu Kościelnego.

</doc>
<doc id="450149" url="https://pl.wikipedia.org/wiki?curid=450149" title="Arcybiskupi Paderborn">
Arcybiskupi Paderborn

Arcybiskup Paderborn

</doc>
<doc id="450150" url="https://pl.wikipedia.org/wiki?curid=450150" title="Spy Sweeper">
Spy Sweeper

Spy Sweeper – program chroniący przed oprogramowaniem szpiegującym, reklamowym, dialerami i rejestratorami klawiszy, które instalują się bez wiedzy użytkownika, wykradając poufne dane (np. hasła dostępu do banku). Program chroni komputer w czasie rzeczywistym, uniemożliwiając zmianę ustawień rejestru, przeglądarki internetowej i autostartu. Znalezione zagrożenia są automatycznie blokowane i usuwane.
"Spy Sweeper" wyposażony jest w bazę sygnatur złowrogich programów, na bieżąco aktualizowaną z wykorzystaniem specjalnego robota sieciowego (Phileas).
Wykryte zagrożenia mogą być zatrzymywane w kwarantannie, a po ich usunięciu istnieje możliwość przywrócenia zmian. Program umożliwia również utworzenie białej listy, jeśli chcemy, by niektóre z programów szpiegujących/reklamowych nie były blokowane (np. adware zawarty w Kazaa).
Oprogramowanie występuje w 2 wersjach: Home i Enterprise. Wersja Enterprise umożliwia centralne zarządzanie klientami zainstalowanymi w sieci.

</doc>
<doc id="450152" url="https://pl.wikipedia.org/wiki?curid=450152" title="Douglas DB-7">
Douglas DB-7

Douglas DB-7 – rodzina amerykańskich samolotów bombowych i nocnych myśliwskich produkcji Douglas Aircraft Company, używanych podczas II wojny światowej głównie przez Związek Radziecki, Wielką Brytanię i Stany Zjednoczone. DB-7 był również użytkowany w czasie wojny przez australijskie, francuskie, południowoafrykańskie i holenderskie siły powietrzne, a po wojnie także przez Brazylię.
Douglas DB-7 (oznaczenie fabryczne) był znany pod wieloma nazwami, jako lekki bombowiec Douglas Boston lub nocny myśliwiec Douglas Havoc w krajach brytyjskiej Wspólnoty Narodów, oraz jako taktyczny bombowiec A-20 Havoc lub nocny myśliwiec P-70 w Stanach Zjednoczonych. W Związku Radzieckim funkcjonował pod nazwą "A-20" lub "Boston".
Historia rozwoju.
Douglas Model 7A.
W marcu 1937 roku zespół konstruktorów przedsiębiorstwa "Douglas Aircraft Company" wystąpił z propozycją budowy lekkiego bombowca w konfiguracji górnopłatu napędzanego dwoma silnikami "Pratt &amp; Whitney R-985 Wasp Junior" o mocy 450 KM (340 kW). Przewidywano, że udźwig bomb będzie dochodził do 450 kg, a prędkość maszyny przy maksymalnym ładunku wyniesie 400 km/h. W wersji rozpoznawczej przewidywano zamiast komory bombowej montować przezroczyste osłony mieszczące kamery. Uzbrojenie strzeleckie miały stanowić karabiny maszynowe kalibru 7,7 mm (.303 cala). Pierwsza maszyna była już prawie gotowa, jednak doświadczenia zdobyte podczas wojny domowej w Hiszpanii dowiodły, że tego typu konstrukcja nie rokuje powodzenia ze względu na zbyt niską moc silników, dlatego projekt przerwano.
Douglas Model 7B.
Jesienią tego samego roku korpus lotniczy armii amerykańskiej opublikował specyfikację samolotu bombowego. Zespół konstruktorów przedsiębiorstwa "Douglas" postanowił zmodyfikować projekt "Model 7A" poprzez wymianę silników na mocniejsze "Pratt &amp; Whitney R-1830 S3C3-G Twin Wasp" o mocy 1100 KM (820 kW), zmieniając oznaczenie projektu na "Model 7B". Zaproponowano zastosowanie dwóch alternatywnych części dziobowych, jednej przezroczystej dla bombardiera i drugiej zakrytej, wyposażonej w baterię sześciu karabinów maszynowych kalibru 7,7 mm i dwóch kalibru 12,7 mm. Do przezroczystej części dziobowej można było zamontować dwie gondole po obu stronach kadłuba, zawierające po dwa karabiny maszynowe. Pozostałe uzbrojenie strzeleckie miały stanowić karabiny maszynowe kalibru 7,7 mm zamontowane w wysuwanej wieżyczce strzeleckiej lub strzelające przez otwarte drzwi komory bombowej. Udźwig bomb zwiększono do 900 kg.
Konkurentami konstrukcji "Douglasa" były samoloty North American NA-40, Stearman X-100 i Martin 167F. Chociaż "Model 7B" był dostatecznie szybki i zwrotny, nie wzbudził zainteresowania armii amerykańskiej, ale zdobył za to uznanie Francuskiej Komisji do Spraw Zakupów, odwiedzającej Stany Zjednoczone. Strona francuska uczestniczyła w testach maszyny Douglasa i ostatecznie zamówiła 100 maszyn, zwiększając zamówienie do 270 w momencie rozpoczęcia wojny.
DB-7 B-3.
Strona francuska zamawiając samolot zażyczyła sobie wprowadzenia poważnych modyfikacji maszyny, węższego i wyższego kadłuba, stawiającego mniejsze opory aerodynamiczne i mieszczący więcej paliwa, silników gwiazdowych Pratt &amp; Whitney R-1830-SC3-G o mocy 1000 KM (750 kW) i urządzeń pokładowych produkowanych we Francji i wyskalowanych w systemie metrycznym. Uzbrojenie strzeleckie miały stanowić francuskie karabiny maszynowe Chatellerault kalibru 7,5 mm. W trakcie dostarczania samolotów postanowiono wymienić silniki na mocniejsze "Pratt &amp; Whitney R-1830-S3C4-G" o mocy 1100 KM (820 kW). Nowy samolot został oznaczony jako DB-7 od "Douglas Bomber Model 7", a we Francji jako DB-7 B-3 od "trzymiejscowy bombowiec".
Samoloty "DB-7" wysyłano w częściach do Casablanki w celu zmontowania. Przewidywano użytkowanie samolotów zarówno we Francji, jak i francuskich koloniach w północnej Afryce. Nowe samoloty rozpoczęły służbę w "Armée de l’Air" w styczniu 1940 roku.
Boston Mk I i II.
Ze względu na sytuację we Francji brytyjski RAF postanowił przejąć francuskie zamówienie na samoloty, które w nomenklaturze brytyjskiej nazwano Boston Mk I i Boston Mk II w zależności od wersji silnikowej.
Havoc Mk I.
Samoloty zamówione przez Francję nie odpowiadały potrzebom Brytyjczyków ze względu na zbyt krótki zasięg uniemożliwiający dzienne naloty na Niemcy. Wiele maszyn "Boston Mk II" i – po zmianie silników na mocniejsze – także "Boston Mk I", postanowiono zmodyfikować do roli nocnych bombowców o udźwigu 1100 kg bomb, oraz nocnych myśliwców wyposażonych w radar AI.IV (od "Airborne Intercept Mark IV" – ang. "przechwytywanie w powietrzu"). Nazwa samolotów została zmieniona początkowo na "Ranger", ale ostatecznie nadano mu miano Havoc Mk I (ang. – "spustoszenie"). Łącznie przebudowano 181 samolotów "Boston" do nowego standardu.
Dwadzieścia samolotów zmodyfikowano do wersji Havoc Mk I Intruder (ang. – "intruz") nazywanych również Pandora, które wyposażono w "długą minę lotniczą" (Long Aerial Mine) w postaci 600-metrowego kabla zakończonego ładunkiem wybuchowym i ciągniętego za samolotem. Zakładano, że tak uzbrojone samoloty będą latać na trasach wrogich maszyn w nadziei zaplątania się ich w kabel i w konsekwencji wywołanie eksplozji umieszczonej na końcu miny. Ze względu na bardzo małą skuteczność tego typu instalacji, zrezygnowano z ich stosowania przywracając samoloty do poprzedniej wersji "Havoc Mk I".
Kolejne 31 maszyn zmodyfikowano do wersji Havoc Mk I Turbinlite wyposażonych w potężny reflektor o jasności 2700 milionów kandeli zamontowany na dziobie maszyny i służący do oświetlania celów dla współdziałających z "Havocami" myśliwców Hawker Hurricane. Także to rozwiązanie okazało się chybione, ponieważ samoloty z reflektorami stanowiły doskonały cel dla niemieckiej artylerii przeciwlotniczej i samolotów wroga, zwłaszcza że masa reflektora wykluczała zamontowanie uzbrojenia defensywnego.
DB-7A Havoc Mk II.
Francuska Komisja do Spraw Zakupów zamówiła kolejne 200 maszyn napędzanych silnikami "Wright R-2600-A5B Double Cyclone" o mocy 1600 KM (1195 kW), oznaczonych przez producenta jako "DB-7A", ale żaden z samolotów nie został dostarczony przed upadkiem Francji. Samoloty trafiły do brytyjskiego RAF-u, gdzie pod nazwą "'Havoc Mk II" były używane w roli nocnych myśliwców. Maszyny te charakteryzowały się bardzo dużą prędkością 550 km/h i 39 z nich było używane przez bardzo krótki czas w wersji "Turbinlite".
DB-7B Boston Mk III.
Samoloty DB-7B były pierwszą partią maszyn zamówionych przez Wielką Brytanię w lutym 1940 roku. Napędzane były tym samym silnikiem co wersja "DB-7A", ale posiadały lepsze opancerzenie i co najważniejsze, większe zbiorniki paliwa umożliwiające wykonywanie misji bombowych na większych dystansach. Maszyny miały nazywać się "Boston", ale ze względu na przejęte wcześniej francuskie samoloty tego typu, które również nazwano "Boston", postanowiono dla odróżnienia nadać im oznaczenie Boston Mk III. Samoloty tego typu wzięły udział w atakach na niemieckie pancerniki „Scharnhorst”, „Gneisenau” i krążownik „Prinz Eugen” podczas Operacji Cerberus przedarcia się okrętów niemieckich z portu w Breście do Niemiec przez kanał La Manche i niesławnej operacji "Jubilee".
Dostarczono 300 egzemplarzy samolotów tego typu, z których niektóre przebudowano do roli nocnych bombowców i nocnych myśliwców.
Douglas DB-73.
"Douglas DB-73" był odpowiednikiem maszyny "DB-7B" przeznaczonym dla Francji i wyposażonym we francuskie urządzenia pokładowe. Z 480 zamówionych 18 maja 1940 roku maszyn, żadna nie została dostarczona do Francji przed jej upadkiem, dlatego też dostosowano je do standardu "DB-7B" i dostarczono do Wielkiej Brytanii pod nazwą "Boston Mk II". Pierwsza partia 240 maszyn została wyprodukowana w zakładach "Douglasa", a następne 240 na licencji w przedsiębiorstwie "Boeing". Produkowane przez "Boeinga" maszyny oznaczono jako Boston Mk IIIA i różniły się one nieznacznie "Mk III" systemami elektrycznymi i innym typem tłumików płomieni.
Większość zamówionych przez Wielka Brytanię maszyn "Boston Mk III" i "Mk IIA" nie dotarło nigdy na Wyspy Brytyjskie, gdyż zostały wysłane do Związku Radzieckiego (151 egzemplarzy), a reszta zasiliła siły powietrzne Stanów Zjednoczonych po ich przystąpieniu do wojny. Dodatkowo 162 maszyny produkcji "Douglasa" i 194 "Boeinga" przekazano australijskim siłom powietrznym.
Douglas DB-7C.
W październiku 1941 roku, holenderski rząd emigracyjny zamówił 48 maszyn w wersji DB-7C przeznaczonych dla sił zbrojnych Holenderskich Indii Wschodnich "Koninklijke Marine Luchtvaartdienst". "DB-7C" był podobny do "DB-7B", ale posiadał wymienną sekcję dziobową, przeszkloną z miejscem dla obserwatora lub zabudowaną z czterema działkami kalibru 20 mm. Wyposażenie dodatkowe miały stanowić tratwy ratunkowe i specjalne uchwyty do podwieszania torped. Jednostką napędową miały być silniki "Wright R-2600-A5B" o mocy 1600 KM. Dostawa maszyn była przewidziana na maj 1942 roku, ale ze względu na wybuch wojny z Japonią w 24 grudnia 1941 roku, rząd amerykański postanowił natychmiast dostarczyć 32 maszyny, którymi były samoloty "DB-7B" przeznaczone dla Wielkiej Brytanii. Ze względu na szybkie opanowywanie przez wojska japońskie terytorium Holenderskich Indii Wschodnich, następne 22 maszyny przekazano do Australii. Pozostała część zamówionych maszyn weszła w skład pomocy Lend-Lease dla Związku Radzieckiego.
A-20.
Początkowa niechęć amerykańskich sił zbrojnych do samolotów "Douglas Model 7B" przeminęła po serii modyfikacji przeprowadzonych na prośbę Francuzów i Brytyjczyków. Korpus lotniczy Stanów Zjednoczonych zamówił dwa modele bombowe, jeden oznaczony jako A-20 do bombardowania z wysokiego, a drugi A-20A z niskiego pułapu. Oba modele były bardzo podobne do samolotu "DB-7B". Przeznaczony do bombardowań z wysokiego pułapu "A-20" był napędzany silnikiem "Wright R-2600-7" o mocy 1700 KM z turbosprężarką, która jednak okazała się kłopotliwa w eksploatacji ze względu na awarie systemu chłodzenia, dlatego też wymieniono jednostkę napędową na "Wright R-2600-11" o mocy 1600 KM bez turbosprężarki. Ogólnie tylko jedna maszyna została zbudowana w wersji "A-20"; pozostałe postanowiono przebudować do standardu "A-20A".
A-20A.
Armia Stanów Zjednoczonych zamówiła 123 maszyny w wersji "A-20A" z silnikami "Wright R-2600-3 Double Cyclone" o mocy 1600 KM i dalszych 20 z mocniejszymi "Wright R-2600-11". Maszyny te weszły do służby wiosną 1941 roku. W 1943 roku 9 z nich przekazano da Australii. Brytyjska nazwa "Havoc" została przyjęta także przez Amerykanów.
A-20B.
Zamówiony przez armię amerykańską w liczbie 999 egzemplarzy samolot, który przypominał bardziej wcześniejszy typ "DB-7A" zwłaszcza ze względu na słabsze opancerzenie i konstrukcję części dziobowej. Nie posiadały też samouszczelniających się zbiorników paliwa. Głównym odbiorcą tej partii samolotów stał się Związek Radziecki, do którego trafiło 665 maszyn, a tylko nieliczne pozostały na wyposażeniu Amerykanów.
O-53.
Planowana w 1941 roku wersja rozpoznania fotograficznego samolotu zbudowanego na bazie wersji "A-20B". Do realizacji nie doszło i projekt został przerwany w 1942 roku.
A-20C (Boston Mk IIIA).
Próba ujednolicenia typu samolotu używanego zarówno przez stronę amerykańską, jak i brytyjską. Skonstruowany w 1941 roku samolot był napędzany silnikami "RF-2600-23", posiadał samouszczelniające się zbiorniki paliwa i dodatkowe opancerzenie i był przystosowany do przenoszenia 900 kg torpedy. Zbudowano 948 egzemplarzy dla Wielkiej Brytanii (200 egzemplarzy jako "Boston Mk IIIA") i Związku Radzieckiego, ale po ataku na Pearl Harbor część z nich pozostała na wyposażeniu lotnictwa amerykańskiego.
A-20D.
Projektowana wersja bombowca "A-20B" o zmniejszonej masie i z mocniejszymi silnikami "Wright R-2600-7" z turbosprężarką. Dodano większe zbiorniki, które nie miały własności samouszczelniających, przez co użytkowanie takiego samolotu stawało się niebezpieczne w warunkach bojowych. Ponadto problemy z turbosprężarką spowodowały, że "A-20D" nie wyszedł poza fazę projektów.
A-20E.
Zmodyfikowane maszyny "A-20A" o zmniejszonej masie przystosowane do zadań treningowych i różnych testów. Jednostką napędową maszyny były silniki "Wright R-2600-11" o mocy 1690 KM. Zbudowano 17 egzemplarzy maszyn tego typu.
XA-20F.
Pojedynczy egzemplarz maszyny wyposażonej w eksperymentalne zdalnie sterowane wieżyczki z podwójnymi karabinami maszynowymi kalibru 12,7 mm. Chociaż nigdy nie wdrożono tego rozwiązania do produkcji, to wnioski z eksperymentów pomogły w opracowaniu podobnego rozwiązania dla samolotu Douglas A-26 Invader. Później samolot został przezbrojony w jedno zamontowane na dziobie działko kalibru 37 mm strzelające do przodu.
A-20G.
Wersja wyprodukowana w największej liczbie 2850 egzemplarzy. Samolot był uzbrojony w zamontowane na dziobie cztery działka M2 kalibru 20 mm z zapasem 60 sztuk amunicji na działko i dwa karabiny maszynowe kalibru 12,7 mm z zapasem po 350 sztuk amunicji. Taka konfiguracja uzbrojenia została opracowana w oparciu o doświadczenia z działań na Pacyfiku i dokonywanych na tym froncie modyfikacji polowych maszyn z przeszklonym dziobem. Dodatkowo w tylnym stanowisku strzeleckim zamontowano 2 karabiny maszynowe kalibru 12,7 mm z zapasem 500 sztuk amunicji. Dodano dodatkowe opancerzenie kabiny zwiększające masę samolotu o ponad 200 kg.
Ze względu na małą szybkostrzelność działek i ich częste zacinanie się, po wybudowaniu 250 maszyn wymieniono je na karabiny maszynowe kalibru 12,7 mm. Tak uzbrojone maszyny (6 karabinów na dziobie) oznaczano jako A-20-5-DO. Większość maszyn uzbrojonych w działka trafiła do Związku Radzieckiego.
A-20H.
Maszyna identyczna jak "A-20G", ale napędzana mocniejszymi silnikami "R-2600-29" o mocy 1700 KM. Wymiana silnika była podyktowana zakończeniem produkcji poprzedniej jednostki napędowej. Dodatkowa moc nowego silnika pozwoliła na zwiększenie udźwigu maszyny do około 1400 kg. Zbudowano 412 maszyn tego typu.
A-20J (Boston Mk IV).
Na początku 1943 roku zgłoszono zapotrzebowanie na maszynę z przezroczystą częścią dziobową mieszczącą bombardiera. Maszyny te miały pełnić rolę liderów dla grup bombowców "A-20G".
Zaprojektowano nową przezroczystą część dziobową wykonaną z pleksi, mieszczącą bombardiera i urządzenia celownicze Norden. Jako dziobowe uzbrojenie strzeleckie pozostawiono tylko dwa karabiny maszynowe zamocowane w gondolach po bokach kadłuba. Załoga samolotu wraz z bombardierem liczyła 4 osoby. Zbudowano 450 maszyn w wersji "A-20J", z których 169 dostarczono do Wielkiej Brytanii jako "Boston Mk IV". Maszyny tej wersji pozostały w służbie także po przezbrojeniu się użytkujących samoloty "A-20" dywizjonów w nowsze "A-26 Invader". Pełniły one nadal rolę liderów wypraw bombowych.
A-20K (Boston Mk V).
Ostatnia wersja produkcyjna samolotu "A-20". Zewnętrznie identyczna jak wcześniejszy "A-20J", ale napędzana innymi silnikami "R-2600-29". Zbudowano 413 egzemplarzy tej wersji, z których 90 dostarczono do Wielkiej Brytanii jako "Boston Mk V".
P-70.
Przed przystąpieniem do wojny, Stany Zjednoczone bardziej potrzebowały myśliwca dalekiego zasięgu niż bombowca, dlatego też na bazie samolotu "A-20" zbudowano prototyp takiej maszyny oznaczony jako XP-70.
Doświadczenia RAF-u ze zmodyfikowanymi do roli nocnych myśliwców samolotami "DB-7 Havoc" stały się podstawą do opracowania "XP-70". Zastosowano mocniejsze silniki "Wright R-2600-7s" z turbosprężarkami, a w części dziobowej zamontowano brytyjski radar "AI Mk IV" z wystającą na zewnątrz anteną nadawczą. Anteny odbiorcze zlokalizowano po obu stronach kadłuba i prawym skrzydłem.
Uchwyty bomb zostały zdemontowane, a załoga zredukowana do 2 osób. Rolą drugiego członka załogi była obsługa radaru. Pod dziobem zamontowano cztery działka kalibru 20 mm, a przezroczystą osłonę zamalowano, aby zakryć instalację radarową i uniknąć powstawania odblasków.
Pierwsza seria produkcyjna liczyła 59 maszyn przystosowanych do roli nocnego myśliwca. Samolot został nazwany "Nighthawk" (ang. "nocny jastrząb"), ale nazwa ta nie przyjęła się.
Zbudowano kilka odmian oznaczonych literami, różniących się głównie typem instalacji radarowej.
F-3.
Trzy egzemplarze samolotu "A-20" pierwszej serii zmodyfikowane do roli samolotu rozpoznania fotograficznego. Później modyfikowano także maszyny wersji "A-20J" i "A-20K" nadając im oznaczenie F-3A. Głównym zadaniem samolotów "F-3A" były nocne misje rozpoznawcze z użyciem bomb fotograficznych. Modyfikacja maszyn polegała na zamontowaniu w przezroczystym dziobie i w komorze bombowej zestawu kamer fotograficznych. Łącznie zbudowano 3 maszyny wersji "F-3" i 63 zmodyfikowane "F-3A".
Użycie bojowe.
Francuska "Armée de l’Air".
Po ataku Niemiec na Francję 10 maja 1940 roku, 64 maszyny "DB-7 B-3" zostały przeniesione z Afryki do Francji i skierowane do walki z nacierającymi wojskami niemieckimi. Pierwsza akcja bojowa przeciw Niemcom miała miejsce 31 maja, kiedy to 12 maszyn zaatakowało niemieckie kolumny wojskowe koło Saint-Quentin. Łącznie samoloty "DB-7" wykonały około 70 misji bojowych, głównie przeciw piechocie, zgrupowaniom wojsk pancernych, konwojom zaopatrzenia, składom paliw i mostom drogowym przy stratach własnych siedmiu maszyn.
Po zawieszeniu broni podpisanym 22 czerwca przerzucono pozostałe "DB-7" z powrotem do Afryki, gdzie dostały się w ręce wojsk lojalnych rządowi Vichy, tworząc jednostki lotnicze w Maroku i Algierii. Część maszyn latała później również w barwach "Sił Zbrojnych Wolnej Francji", po przejściu oddziałów wiernych marszałkowi Pétainowi na stronę aliantów.
Wolni Francuzi z 342. Dywizjonu RAF, wcześniej należący do jednostki GB I/120 Lorraine, latali od 7 kwietnia 1943 roku na samolotach "Boston Mk IIIA", wykonując swą pierwszą misję bombową przeciwko elektrowni w Rouen. Później jednostka ta została przezbrojona w nowocześniejsze maszyny "Boston Mk IV", na których wykonywała naloty bombowe przeciwko celom w okupowanej Europie.
Lotnictwo amerykańskie.
Pierwszą amerykańską jednostką lotniczą wyposażoną w samoloty "A-20A" był 58 Dywizjon Bombowy stacjonujący na Hawajach. Po ataku Japonii na Stany Zjednoczone wyposażono w "A-20" także inne jednostki. Jedną z nich był 89 Dywizjon Bombowy stacjonujący na Nowej Gwinei, który jako pierwszy użył tych maszyn bojowo 31 sierpnia 1942 roku.
Natężenie ostrzału japońskiej artylerii przeciwlotniczej było znacznie niższe niż w Europie, dlatego amerykańskie "A-20" wykonywały większość nalotów z bardzo małych wysokości. Taki sposób bombardowania spowodował, że bombardier stawał się zbędny, dlatego w miejsce jego stanowiska montowano karabiny maszynowe. Duża siła ognia, zwrotność, prędkość i zdolność przenoszenia bomb uczyniły z "A-20" doskonałą maszynę do niszczenia lotnisk nieprzyjaciela, hangarów i składów zaopatrzenia. Podczas misji w formacjach przeciwko jednostkom pływającym, huraganowy ogień karabinów maszynowych, umożliwiał skuteczną walkę z pokładową artylerią przeciwlotniczą i dawał czas na celne zrzucenie bomb na transportowce i chroniące je niszczyciele.
Pod skrzydłami niektórych maszyn próbowano zamontować po trzy wyrzutnie pocisków rakietowych typu bazooka, aby jeszcze bardziej zwiększyć siłę ognia, ale ze względu na zawodność i dużą masę instalacji zrezygnowano z tego rozwiązania.
Lotnictwo australijskie.
Podczas wojny z Japonią lotnictwo australijskie używało 69 maszyn "DB-7 Boston". Były to samoloty pochodzące z różnych źródeł, część została przekazana przez amerykański korpus powietrzny, inne przejęto od holenderskich "Netherlands Marine Luchtvaartdenst", a pozostałe pochodziły z zamówień brytyjskich.
Najgłośniejszą akcją australijskich "Bostonów" było zbombardowanie składów paliwa na wyspie Salamaua. Kariera tych maszyn została przerwana po zbombardowaniu lotniska 23 listopada 1944 roku, kiedy to zniszczeniu uległo 13 samolotów. Pozostałe maszyny wycofano, a dywizjon przezbrojono w samoloty Bristol Beaufighter.
Lotnictwo Związku Radzieckiego.
Związek Radziecki był największym użytkownikiem samolotów "Douglas DB-7" i na jego potrzeby wyprodukowano ponad połowę tych maszyn. Przewidywano dostarczenie 3125 maszyn wszystkich typów w ramach "Lend-Lease", ale ostatecznie do ZSRR trafiło 2901 samolotów. Drogą dostawy był przelot przez Iran lub Alaskę ze względu na zbyt duże ryzyko zaatakowania konwojów przez niemieckie okręty podwodne. Maszyny te nazywano w Związku Radzieckim "A-20 Boston".
Niektóre radzieckie "A-20" posiadały zmienione tylne stanowisko strzeleckie na sferyczną wieżę z karabinem maszynowym UBT kalibru 12,7 mm.
Zachowane egzemplarze.
Na świecie zachowało się kilkanaście egzemplarzy maszyny, w tym trzy w Europie (dwa w Wielkiej Brytanii i jeden w Moskwie). Najnowszym samolotem, który ma szanse po odrestaurowaniu trafić do muzeum jest A-20G-20 wydobyty z dna Morza Bałtyckiego. Wrak A-20G-20 został w czerwcu 2013 roku zlokalizowany podczas rutynowych badań pomiarowych prowadzonych przez Instytut Morski w Gdańsku na głębokości około 14 metrów w odległości 4 km od Rozewia. W październiku tego samego roku podjęto próbę wydobycia samolotu z dna, nieudaną z powodu pogody. Kolejną próbę podjęto na początku października 2014 roku. Akcję prowadzono pod nadzorem Narodowego Muzeum Morskiego w Gdańsku we współpracy z Marynarką Wojenną oraz przedsiębiorstwem Lotos Petrobaltic SA. W przedsięwzięciu uczestniczyły: okręt ratowniczy ORP „Lech”, statek naukowo-badawczy „St. Barbara” i holownik „Kambr”. Wrak został wstępnie przygotowany do wydobycia i oczyszczony z piasku. Maszyna została podniesiona z dna przez załogę statku „St. Barbara”, umieszczona na pokładzie holownika „Kambr” i przetransportowana do portu w Gdyni. Zachowany samolot był w bardzo dobrym stanie, chociaż brak tylnej części kadłuba i dziobu. Prawdopodobnie podczas wodowania obydwie sekcje odłamały się. Przeszukano dno w promieniu 500 metrów od głównej części, lecz nie zlokalizowano brakujących elementów. Skrzydła, centralna część kadłuba i silniki są zachowane w całości. Rok wcześniej, podczas badania wraku samolotu, podniesiono z dna elementy, które zostały przekazane do Muzeum Lotnictwa Polskiego w Krakowie. Były wśród nich: radiostacja, karabiny Browninga kalibru 12,7 mm, skrzynki na amunicję. Reszta maszyny również trafi do Krakowa, gdzie samolot zostanie poddany zabiegom konserwatorskim. Całość prac sfinansowało Ministerstwo Kultury i Dziedzictwa Narodowego. Napisy eksploatacyjne, znalezione na samolocie, wskazują, iż maszyna należała do Związku Radzieckiego, do którego trafiła w ramach umowy Lend-Lease. Prawdopodobnie jest to samolot z 1. Gwardyjskiego Kłajpedzkiego Lotniczego Pułku Minowo-Torpedowego. 9 kwietnia 1945 roku maszyna została zestrzelona ogniem pokładowej artylerii przeciwlotniczej podczas ataku na niemiecki konwój morski. Maszyna z uszkodzonym silnikiem wodowała na Bałtyku, a załogę udało się uratować.

</doc>
<doc id="450153" url="https://pl.wikipedia.org/wiki?curid=450153" title="Centra">
Centra

Centra – marka produktów należąca obecnie do firmy «Exide Technologies SA» – polskiej spółki amerykańskiego producenta akumulatorów z siedzibą w Poznaniu.
Po raz pierwszy wyroby pod marką „Centra” pojawiły się na rynku 1 czerwca 1925 roku. Jednak geneza powstania tej marki sięga roku 1910, kiedy to z inicjatywy berlińskiego przemysłowca, Polaka z pochodzenia, Andrzeja Kaczmarka otwarto w Berlinie małą fabrykę baterii. Niemal bezpośrednio po odzyskaniu niepodległości, bo już w styczniu 1919 roku, Andrzej Kaczmarek przeniósł ją do Poznania, gdzie do roku 1925 działała pod nazwą «Pierwsza Poznańska Fabryka Elementów i Bateryj» i wytwarzała wyroby pod tą marką.
1 lipca 1993 roku «Zjednoczone Zakłady Elektrochemiczne „Centra”» przekształcono w jednoosobową spółkę Skarbu Państwa – «Centra S.A. w Poznaniu». Z końcem września 1994 roku nastąpiło podpisanie kontraktu na sprzedaż 75% jej akcji Zachodnioeuropejskiemu Zgrupowaniu Producentów Akumulatorów (CEAC) z siedzibą w Paryżu.
W maju 1995 roku CEAC został kupiony przez amerykański koncern «EXIDE Corporation». W 2008 roku spółka zmieniła nazwę na «Exide Technologies SA».
W 2012 roku spółka znalazła się na 272 pozycji na liście 500 największych polskich przedsiębiorstw Tygodnika Polityka.

</doc>
<doc id="450158" url="https://pl.wikipedia.org/wiki?curid=450158" title="Gmina Big Fork (hrabstwo Montgomery)">
Gmina Big Fork (hrabstwo Montgomery)

Gmina Big Fork (ang. "Big Fork Township") – gmina w stanie Arkansas, w hrabstwie Montgomery.

</doc>
<doc id="450159" url="https://pl.wikipedia.org/wiki?curid=450159" title="Gmina Big Fork (hrabstwo Polk)">
Gmina Big Fork (hrabstwo Polk)

Gmina Big Fork (ang. "Big Fork Township") – gmina w stanie Arkansas, w hrabstwie Polk

</doc>
<doc id="450160" url="https://pl.wikipedia.org/wiki?curid=450160" title="Gmina Alta (Kansas)">
Gmina Alta (Kansas)

Gmina Alta (ang. "Alta township") – gmina w hrabstwie Harvey, w stanie Kansas, w USA. Jej populacja liczy 211 mieszkańców, a powierzchnia (wraz z obszarami wodnymi) wynosi 36,1 mi2 (93,5 km2).

</doc>
<doc id="450161" url="https://pl.wikipedia.org/wiki?curid=450161" title="Alta (Wyoming)">
Alta (Wyoming)

Alta – jednostka osadnicza w USA, w stanie Wyoming, w hrabstwie Teton. W 2010 była zamieszkiwana przez 394 mieszkańców.

</doc>
<doc id="450162" url="https://pl.wikipedia.org/wiki?curid=450162" title="Alta (Utah)">
Alta (Utah)

Alta – miejscowość w Stanach Zjednoczonych, w stanie Utah, w hrabstwie Salt Lake.

</doc>
<doc id="450163" url="https://pl.wikipedia.org/wiki?curid=450163" title="Alta (Iowa)">
Alta (Iowa)

Alta – miasto w Stanach Zjednoczonych, w stanie Iowa, w hrabstwie Buena Vista.

</doc>
<doc id="450164" url="https://pl.wikipedia.org/wiki?curid=450164" title="Jan Paweł II (film)">
Jan Paweł II (film)

Jan Paweł II – film biograficzno-historyczny o życiu i dokonaniach papieża Jana Pawła II. Film powstał w wyniku współpracy Telewizji Polskiej, włoskiej Rai Uno i amerykańskiej CBS. Polska premiera filmu miała miejsce 3 marca 2006 roku, zaś światowa w Watykanie 17 listopada 2005 roku. Tam był emitowany pod tytułem Pope John Paul II. Polskimi producentami filmu byli Krzysztof Grabowski z Grupy Filmowej Baltmedia oraz Sławomir Jóźwik.
Obsada.
Propozycję roli Jana Pawła II dostali Paul Newman i Liam Neeson.
Wersja polska.
Adaptacja i koncepcja wersji polskiej: Jerzy Łukaszewicz
Kierownik produkcji: Wiesław Łysakowski
Współpraca: Tomasz Wojtczuk
Konsultacja muzyczna: Zbigniew Zbrowski
Dubbing: MASTER FILM Ltd. Warszawa
Dźwięk: Mariusz Kuczyński, Urszula Ziarkiewicz-Kuczyńska
Montaż: Gabriela Turant-Wiśniewska, Jan Graboś
Kierownictwo produkcji: Romuald Cieślak
Zgranie: TOYA Sound Studios
Montaż dźwięku wersji polskiej: Robert Buczkowski
Zgranie w systemie Dolby Digital: Marek Wronko, Michał Kosterkiewicz
Wystąpili:
i inni
Opis fabuły.
Pierwszą sceną filmu jest nieudany zamach na życie papieża 13 maja 1981 roku, na Placu świętego Piotra w Rzymie. Następnie pokazana jest błyskawiczna akcja przewiezienia papieża do kliniki Gemelli pod kontrolą ks. Dziwisza. Gdy karetka dociera do kliniki, widzowie są świadkami retrospekcji – przenoszą się ok. 30 lat wstecz. Ukazane jest życie Wojtyły sprzed wyboru na papieża – pierwszych lat posługi kapłańskiej, jego przygód, przyjaciół, lat przeżytych jako biskup i kardynał, walkę z komunistycznymi władzami, a także moment wyboru na papieża i pierwsze lata urzędowania na Stolicy Piotrowej. Po retrospekcji miejsce mają kolejne wydarzenia z życia Jana Pawła II – pisanie encyklik, przebaczenie zamachowcy, spotkania z młodzieżą, rozmowy z Matką Teresą, pielgrzymki, liczne kanonizacje i beatyfikacje, modlitwy po ataku na World Trade Center, w końcu choroba i śmierć. Końcowe sceny filmu ukazują pogrzeb oraz międzynarodową żałobę.

</doc>
<doc id="450165" url="https://pl.wikipedia.org/wiki?curid=450165" title="Rośliny poduszkowe">
Rośliny poduszkowe

Rośliny poduszkowe – grupa roślin należących do chamefitów. Są to niskie rośliny, o rozgałęzionych i skupionych blisko siebie pędach, tak, że tworzą przylegającą do podłoża płaską, lub półkulistą poduszkę. Rośliny takie występują w obszarach o surowym klimacie wysokogórskim, w tundrze, na pustyniach i półpustyniach. Niski wzrost i ciasne zbicie się liści rośliny w poduszkę daje jej lepszą ochronę przed zimnem, silnymi wiatrami, zapobiega nadmiernej utracie wody przez parowanie oraz pozwala wykorzystać ciepło nagrzanego przez słońce gruntu. Po zewnętrznej stronie tej poduszki znajdują się żywe liście.
Wewnątrz poduszki znajdują się obumarłe liście oraz nawiany przez wiatr pył. Umożliwia to zgromadzenie wewnątrz poduszki wody, która następnie może być pobierana przez roślinę za pomocą korzeni przybyszowych, wnikających do środka poduszki.
W Polsce typowymi przedstawicielami roślin poduszkowych są: mokrzyca rozchodnikowata, lepnica bezłodygowa, skalnica tatrzańska, skalnica seledynowa. Wszystkie te rośliny są oreofitami i rosną wysoko w górach.

</doc>
<doc id="450169" url="https://pl.wikipedia.org/wiki?curid=450169" title="I Korpus Polski (PSZ)">
I Korpus Polski (PSZ)

I Korpus (I KP, ang. "I Polish Corps") – wyższy związek taktyczny Polskich Sił Zbrojnych w latach 1940–1947.
Historia.
28 września 1940 roku Naczelny Wódz, gen. broni Władysław Sikorski wydał rozkaz o sformowaniu I Korpusu. Po uzupełnieniu stanu osobowego rekrutami przybyłymi z ZSRR, wspólnie z War Office ustalono nową organizację korpusu (od 1942 I Korpusu Pancerno-Motorowego), w skład którego weszły: 1 Dywizja Pancerna, 1 Samodzielna Brygada Strzelców oraz związki wojsk pomocniczych i służb korpuśnych. Poza PKP pozostała 1 SBS.
W walkach na froncie zachodnim udział wzięły 1 DPanc i 1 SBS. Po przekazaniu tych jednostek pod dowództwo brytyjskie w ramach PKP rozpoczęto tworzenie nowych jednostek, głównie z Polaków wcielonych przymusowo do Wehrmachtu (zwłaszcza Ślązaków oraz mieszkańców ziem przyłączonych do Rzeszy), którzy dostali się do niewoli alianckiej.
Utworzono dwie nowe wielkie jednostki: 4 Dywizję Piechoty i 16 Samodzielną Brygadę Pancerną, a także wojska i służby pomocnicze, które nie wzięły już udziału w walkach frontowych.
Po zakończeniu wojny część żołnierzy PKP wróciła do kraju, większość znalazła się w Polskim Korpusie Przysposobienia i Rozmieszczenia i pozostała na emigracji.
Struktura.
8 października 1940 r. ustalona została struktura organizacyjna I KP.
Korpus liczył 3498 oficerów i 10 884 żołnierzy. W związku ze spodziewaną inwazją niemiecką otrzymał za zadanie obronę 200-kilometrowego odcinka wybrzeża od Firth of Forth do Montrose w Szkocji.
3 listopada 1940 r. 2 Brygadę Strzelców przemianowana została na 10 Brygadę Kawalerii Pancernej, która dała początek utworzonej w 1942 1 Dywizji Pancernej (1 DPanc). W lutym 1941 r. przystąpiono do organizacji 8 Brygady Kadrowej Strzelców. Rozkazem z dnia 9 X 1941 4 Brygadę Strzelców przemianowano na 1 Samodzielną Brygadę Spadochronową (1 SBS), która wg założeń polskich miała zostać użyta do wsparcia powszechnego powstania zbrojnego w Polsce. 6 grudnia 1941 r. z brygad kadrowych strzelców 3, 5, 7 została utworzona Brygada Szkolna. Do wiosny 1942 r. ukształtowała się następująca organizacja I KP.
Taka organizacja przetrwała do wiosny 1943 roku. 
Na podstawie rozkazu L.dz. 370/Tjn. Org./43 Naczelnego Wodza z 20 marca 1943 roku zmieniono nazwę:
Jesienią 1943 roku 1 Dywizja Grenadierów (kadrowa) została przemianowana na 2 Dywizję Grenadierów Pancernych.
Organizacja 1 Korpusu Polskiego we wrześniu 1943 roku.
Obsada personalna Dowództwa i Sztabu I KP.
Dowództwo
dowódcy korpusu
zastępca dowódcy 
Sztab

</doc>
<doc id="450171" url="https://pl.wikipedia.org/wiki?curid=450171" title="Konstantin Mitsotakis">
Konstantin Mitsotakis



</doc>
<doc id="450184" url="https://pl.wikipedia.org/wiki?curid=450184" title="Kolory dodatkowe">
Kolory dodatkowe

Kolory dodatkowe (specjalne, spotowe, "z puszki") – kolory farb drukowych będące uzupełnieniem kolorów farb procesowych (np. CMYK lub Hexachrome). Mogą być wykonane na podstawie wzorników barw np. Pantone, HKS lub barwy indywidualnie wskazanej przez zamawiającego. Wszystkie farby poza farbami procesowymi określa się mianem farb spotowych.
Stosowane są tam, gdzie nie jest możliwe uzyskanie odpowiedniej barwy druku przy użyciu farb procesowych, lub w przypadku maszyn jedno- czy dwukolorowych, aby ograniczyć liczbę przelotów na maszynie (wtedy są stosowane zamiast farb procesowych). Za pomocą farb procesowych można odtworzyć określoną przestrzeń barw – przy czym farby procesowe triadowe CMYK mają bardziej ograniczone możliwości niż farby procesowe heksachrome, a co za tym idzie drukowanie farbami triadowymi wymaga częstszego użycia farb spotowych niż drukowanie farbami heksachrome. Zresztą powodem produkowania maszyn drukarskich sześciokolorowych było dążenie do uzyskania jak największej przestrzeni barw za pomocą farb procesowych. Farby spotowe są dla drukarni "złem koniecznym".
Na jednym druku może być użytych kilka farb spotowych, ale każda z nich wymaga użycia oddzielnego zespołu drukowego. W drukarniach spotyka się maszyny drukarskie pięciokolorowe: cztery zespoły wykorzystuje się do druku triadą, a zespół piąty – do druku farbą spotową. Farba spotowa podnosi koszty druku, bo wymaga wykonania dodatkowej formy drukowej, a sama farba jest droższa od farb procesowych. Czasem względy ekonomiczne mogą przekonać zleceniodawcę do akceptacji takiej barwy druku, która jest możliwa do osiągnięcia za pomocą farb procesowych. Jednak w przypadku barw z odcieniem metalicznym czy z fluorescencyjnych farby spotowe są nieodzowne.
Stosowanie farb spotowych można uznać za uszlachetnianie druku.

</doc>
<doc id="450186" url="https://pl.wikipedia.org/wiki?curid=450186" title="Reprezentacja Uzbekistanu w piłce nożnej mężczyzn">
Reprezentacja Uzbekistanu w piłce nożnej mężczyzn

Reprezentacja Uzbekistanu w piłce nożnej pierwszy mecz na arenie międzynarodowej rozegrała po upadku Związku Radzieckiego, w czerwcu 1992 roku. Dwa lata później została przyjęta do FIFA i AFC.
Przez wiele lat w okresie istnienia ZSRR reprezentantem uzbeckiego futbolu był klub Paxtakor Taszkent występujący w radzieckiej Wyższej Lidze. Jego największym sukcesem był finał Pucharu ZSRR w sezonie 1967-1968. Po uzyskaniu niepodległości przez Uzbekistan drużyna Pachtakoru stała się czołową ekipą krajowej Oliy Ligi.
Reprezentacja Uzbekistanu trzykrotnie brała udział w eliminacjach do mistrzostw świata, ale wszystkie próby zakończyły się niepowodzeniem. Awans do Mundialu 2006 przegrała dopiero po barażach wewnątrzazjatyckich z Bahrajnem. Największe sukcesy międzynarodowe drużyna Uzbekistanu odniosła w rozgrywkach kontynentalnych. W 1994 roku piłkarze uzbeccy sięgnęli po zwycięstwo w Igrzyskach azjatyckich wygrywając 4:2 finałowe spotkanie z Chinami. Największym sukcesem w Mistrzostwach Azji Pucharu Azji jest 4 miejsce podczas turnieju w Katarze w 2011 roku (porażki w 1/2 finału z Australią 0:6 i w meczu o 3 miejsce z Koreą Pd 2:3).
Za największą gwiazdę reprezentacji do niedawna uchodził napastnik Mirjalol Qosimov, ale w 2005 roku zakończył piłkarską karierę. Na jego następcę szykowany był Ilyos Zeytullayev terminujący w klubach włoskich. Najbardziej znanym piłkarzem obecnej kadry jest zawodnik Dynama Kijów Maksim Shatskix.
Od stycznia do sierpnia 2006 roku trenerem kadry był Rosjanin Walery Niepomniaszczyj, który w 1990 roku doprowadził do ćwierćfinału mistrzostw świata reprezentację Kamerunu. Jego następcą został Uzbek Rauf Inileyev. W 2012 roku trenerem został ponownie Mirjalol Qosimov. Od 2018 roku selekcjonererm jest Héctor Cúper.
Kwalifikacje do Mistrzostw Świata 2018.
Uzbekistan grał w eliminacjach do Mistrzostw Świata 2018, nie uzyskując awansu.
Kwalifikacje do Mistrzostw Świata 2014.
W tej rundzie wezmą udział zespoły z pierwszych dwóch miejsc z każdej grupy trzeciej rundy. Do turnieju głównego mistrzostw świata awansują dwa pierwsze zespoły z każdej grupy. Zespoły z trzecich miejsc wezmą udział w barażach między sobą (mecze u siebie i na wyjeździe). Zwycięzca zagra w barażach interkontynentalnych, a zwycięzca tych baraży pojedzie do Brazylii.
Mecze.
Czas:CEST
Uzbekistan odpadł po rzutach karnych 9:8.
Rekordziści.
"Stan na 1 lutego 2019 roku."

</doc>
<doc id="450187" url="https://pl.wikipedia.org/wiki?curid=450187" title="Pistolet Beretta Mod. 1923">
Pistolet Beretta Mod. 1923

Beretta Model 1923 – włoski pistolet samopowtarzalny. Pierwszy pistolet Beretty z kurkiem zewnętrznym.
Historia.
W 1915 roku firma Beretta dzięki rządowym dotacjom uruchomiła masową produkcje pistoletu Model 1915. W 1922 roku rozpoczęto produkcję jego zmodernizowanej wersji wyposażonej w nowy zamek, z odmiennie mocowaną lufą oznaczonej jako Model 1922.
W 1923 roku rozpoczęto produkcję nowego pistoletu Model 1923. Był to pierwszy pistolet firmy Beretta wyposażony w kurek zewnętrzny, dzięki czemu nowy pistolet był bardziej niezawodny i bezpieczny od wcześniejszych modeli. W pistolecie zastosowano także szynę spustową o nowej konstrukcji. Dzięki odpowiedniemu kształtowi pełniła ona także rolę bezpiecznika od strzałów przedwczesnych (przy niedomkniętym zamku) i przerywacza. Ponieważ Beretta postanowiła zainteresować tym pistoletem armię włoską pistolet był zasilany nabojem 9 mm Glisenti.
Pomimo planów Beretty nowy pistolet nie wzbudził większego zainteresowania armii, ponieważ rozpoczęcie jego produkcji zbiegło się z decyzją o wycofaniu z uzbrojenia pistoletu Glisenti Mod.910 i naboju 9 mm Glisenti. Beretta M1923 stała się za to pierwszym pistoletem tej firmy przyjętym do uzbrojenia przez obcą armię. W 1926 roku Bułgaria zakupiła 4000 tych pistoletów, około 600 sprzedano także policji argentyńskiej.
Pistolet Beretta M1923 był poza wersją podstawową produkowany w wersji z przyłączaną kolbą-kaburą, testowano także jego eksperymentalna wersję mogącą strzelać seriami (pistolet automatyczny).
Produkcję pistoletu Model 1923 zakończono w 1931 roku po wyprodukowaniu ok. 10 000 egz.
Opis.
Beretta M1923 była bronią samopowtarzalną. Zasada działania oparta o odrzut zamka swobodnego. Mechanizm spustowy z kurkiem zewnętrznym.
Bezpiecznik nastawny. Skrzydełko bezpiecznika po lewej stronie szkieletu.
M1923 był zasilany z wymiennego, jednorzędowego magazynka pudełkowego o pojemności 8 naboi, umieszczonego w chwycie. Przycisk zwalniania magazynka znajdował się u dołu chwytu.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="450188" url="https://pl.wikipedia.org/wiki?curid=450188" title="CKY Crew">
CKY Crew

CKY Crew (Camp Kill Yourself Crew) – grupa przyjaciół i krewnych Bama Margery, większość z nich pochodząca z West Chester w stanie Pensylwania lub okolic. Część ekipy jest profesjonalnymi skaterami, reszta to ludzie zaangażowani w obsługę kamer oraz montaż rozmaitych projektów Bama, takich jak seria filmów CKY, programy "Jackass", "Viva la Bam" i "Bam’s Unholy Union", filmy ', "Minghags" i '.

</doc>
<doc id="450190" url="https://pl.wikipedia.org/wiki?curid=450190" title="Prebiotyk">
Prebiotyk

Prebiotyk – substancja obecna lub wprowadzana do pożywienia w celu pobudzania rozwoju prawidłowej flory jelit, poprawiająca w ten sposób zdrowie. Prebiotykiem może być naturalny składnik diety np. skrobia, błonnik pokarmowy lub dodatki do żywności (suplementy diety) o charakterze prozdrowotnym – "healthy food for the colon".
W odróżnieniu od probiotyku nie zawiera żadnych mikroorganizmów, a jedynie substancje stymulujące. Prebiotyki to nietrawione – oporne na działanie enzymów trawiennych w przewodzie pokarmowym – składniki żywności, które korzystnie oddziałują na gospodarza przez selektywną stymulację wzrostu lub aktywności jednego rodzaju lub ograniczonej liczby bakterii w okrężnicy i w ten sposób poprawiają zdrowie gospodarza. Tymi substancjami mogą być białka, tłuszcze, oligo- lub polisacharydy, które nie ulegają trawieniu i w formie niezmienionej docierają do światła jelita, by tam rozwijać swoje działanie.
Prebiotyki ulegają fermentacji w przewodzie pokarmowym gospodarza za sprawą działania mikroflory jelitowej, w procesie tym powstają krótkołańcuchowe kwasy karboksylowe:
Najczęściej stosowanymi prebiotykami są:
Połączenie prebiotyku i probiotyku w jednym preparacie nosi nazwę "synbiotyku".
Produkty spożywcze bogate w prebiotyki.
Korzeń cykorii jest uważany za najbogatsze naturalne źródło prebiotyków. Inne tradycyjne źródła dietetyczne obejmują fasolę, topinambur, kłębian kątowaty, surowy owies, nieoczyszczoną pszenicę, nieoczyszczony jęczmień i yacón. Niektóre z naturalnie występujących w mleku matki oligosacharydów uważa się za odgrywające ważną rolę w rozwoju zdrowego układu odpornościowego u dzieci.
Lista powszechnie dostępnych w Polsce produktów spożywczych zawierających duże ilości błonnika prebiotycznego:
Choć w środowisku dietetyków nie ma jednomyślności w stosunku do zalecanej dziennej dawki błonnika prebiotycznego w diecie, to rekomendacje zwykle zawierają się w przedziale 4 do 9 gramów na dobę dla utrzymania zdrowego układu pokarmowego oraz do 15 gramów na dobę dla osób cierpiących na zaburzenia trawienne.
Lista produktów spożywczych, wraz z ich ilością jaką należy spożyć aby zaspokoić dzienne zapotrzebowanie na błonnik prebiotyczny w diecie:
Korzyści zdrowotne.
Wiele badań wykazuje potencjalny wpływ spożycia prebiotyków na absorpcję wapnia oraz innych minerałów, efektywność układu odpornościowego, pH jelit, zmniejszenie ryzyka zachorowania na raka jelita grubego, choroby zapalne jelit (choroba Crohna i wrzodziejące zapalenie jelita grubego), nadciśnienie oraz poprawę jakości snu.
Test BBC diety wzbogaconej o probiotyki i prebiotyki.
BBC w programie "The Truth About Food': How to be healthy" (pol. "Prawda o jedzeniu", odc. "Jak być zdrowym") przeprowadziła eksperyment porównawczy diety zawierającej duże ilości probiotyków i prebiotyków. Grupa testowa składała się z 8 kowbojów podzielonych na dwie równe grupy: pierwsza grupa przez tydzień stosowała dietę wzbogaconą o bakterie probiotyczne w jogurtach, druga przez ten sam okres stosowała dietę zawierającą duże ilości prebiotyków – głównie inuliny. Po tygodniu badania laboratoryjne wykazały, że stosowanie diety prebiotycznej spowodowało przeciętne zwiększenie ilości bakterii w jelitach o 133 miliony, podczas gdy grupa spożywająca produkty probiotyczne nie odnotowała istotnej różnicy.

</doc>
<doc id="450192" url="https://pl.wikipedia.org/wiki?curid=450192" title="Edward Lucas">
Edward Lucas

Edward Lucas (ur. 3 maja 1962), brytyjski dziennikarz, europejski korespondent tygodnika „The Economist”.
Elementy biograficzne.
Ojcem dziennikarza jest oksfordzki filozof John Lucas. W 1983 ukończył studia licencjackie na kierunku ekonomia i stosunki przemysłowe w London School of Economics. Od 1986 pracuje jako korespondent wschodnio- i środkowoeuropejski dla różnych mediów. W tym okresie, stał się pierwszą osobą na świecie, której przyznano wizę nowo zadeklarowanego państwa, Litwy (28 marca 1990 roku). Pracował dla brytyjskiego dziennika "The Independent" i BBC. Opisywał upadek Związku Radzieckiego oraz został dyrektorem redakcji "The Economist Intelligence Unit" na Europę Środkową (siedziba w Wiedniu) w 1994. Dwa lata później przeniósł się do Berlina, jako korespondent "The Economist" zajmujący się sprawami biznesu i finansów niemieckich oraz wschodnioeuropejskich. Był dyrektorem biura moskiewskiego "The Economist" w latach 1998-2002. 
W lutym 2007 Lucas opublikował artykuł pt. "Turning the loose screw", w którym podkreśla słabą politykę zagraniczną polskiego rządu oraz twierdzi, że ten ostatni "młóci powietrze, trzeszczy i pozbywa się ministrów". Po raz pierwszy pojawiły się u Lucasa wyraźnie krytyczne wypowiedzi na temat działań rządu polskiego, dziennikarz ten znany był do tej pory jako jeden z niewielu przedstawicieli zagranicznej prasy doceniający działania gospodarcze ekipy rządzącej (zob. art. "Cheer up" z maja 2006). Tekst ten wywołał protest Lecha Kaczyńskiego.
13 listopada 2009 "za życzliwe przybliżanie problematyki dotyczącej interesów Polski szerokim rzeszom czytelników na całym świecie" minister Radosław Sikorski nadał mu Odznakę Honorową "Bene Merito". Dziennikarz odmówił jednak przyjęcia tej nagrody, z obawy przed konfliktem interesów w jego przyszłych artykułach o Polsce.

</doc>
<doc id="450194" url="https://pl.wikipedia.org/wiki?curid=450194" title="Synbiotyk">
Synbiotyk

Synbiotyk – połączenie probiotyku z prebiotykiem, które są podawane razem w związku z ich synergistycznym działaniem w celu przywrócenia prawidłowej flory jelitowej. Termin ten przede wszystkim dotyczy produktów, w których składnik prebiotyczny selektywnie promuje składnik probiotyczny, np. prebiotyk oligofruktoza stymuluje namnażanie się w przewodzie pokarmowym bakterii z rodzaju "Bifidobacterium". Przeprowadzono badania, które sugerują pozytywny związek pomiędzy spożywaniem synbiotyku a poziomem insuliny u diabetyków.

</doc>
<doc id="450200" url="https://pl.wikipedia.org/wiki?curid=450200" title="Sagem">
Sagem

SAGEM ("Société d’Applications Générales de l’Electricité et de la Mécanique" – pol. "Towarzystwo Ogólnych Zastosowań Elektryczności i Mechaniki") – francuskie przedsiębiorstwo, zajmujące się produkcją telefonów komórkowych, projektorów, kamer cyfrowych i innych urządzeń elektronicznych. Część przedsiębiorstwa zajmuje się produkcją elektronicznych urządzeń dla wojska. Obecnie firma Sagem znajduje się w grupie Safran.
W 2008 roku sprzedaż wyniosła 951 mln euro (wraz z Safran Electronics).
Przedsiębiorstwo zatrudnia (wraz z innymi zależnymi spółkami) 6600 pracowników (stan z 30 czerwca 2009) w Europie, Azji Południowo-Wschodniej oraz Ameryce Północnej.
Działalność.
Od początku istnienia firma Sagem zajmuje się technologiami łączności oraz telekomunikacji.
Swoją pozycję wśród producentów telefonów komórkowych firma Sagem stara się umacniać dzięki wprowadzaniu innowacji technologicznych, takich jak: wbudowane aparaty fotograficzne, kolorowe wyświetlacze, usługi WAP itp.
Partnerskie stosunki przemysłowe i handlowe z innymi firmami telekomunikacyjnymi umożliwiły dostęp do nowych rynków, takich jak Chiny (spółka joint-venture „Ningbo Bird Sagem Electronics Corporation Ltd.” z firmą Bird, producentem telefonów komórkowych) czy Brazylia (spółka współzależna z Gradiente mająca na celu prowadzenie produkcji i marketingu telefonów komórkowych Sagem).
Umiejętność wdrażania innowacji doprowadziła do zaprezentowania przez Sagem wielu technologicznych nowinek np.: pierwsze w Europie telewizory projekcyjne DLP z płaskim ekranem, pierwsza wbudowana korekta obrazu w terminalu, telefony bezprzewodowe DECT z funkcjami telefonu komórkowego SMS i inne.
Sagem Communication składa się z dwóch grup: Mobile Communication i Broadband Communication. Grupa Mobile Communication prowadzi centrum Badań i Rozwoju w Cergy, na północny zachód od Paryża, i zakłady produkcyjne w Fougères we francuskiej Bretanii. Grupa biznesowa Broadband Communication projektuje, opracowuje i produkuje kompletną linię produktów dla szybko rozwijających się rynków telekomunikacyjnych w zakresie szerokopasmowego dostępu do Internetu, rynków video i poligraficznych.
W Polsce Sagem znany jest również dzięki modemom ADSL, telefonom komórkowym oraz dekoderom telewizji satelitarnej.
Historia.
Firma Sagem została założona w 1924 w Paryżu przez Marcela Môme. W 1940 roku przedsiębiorstwo rozpoczęło produkcję maszyn telex.
Sagem od początku istnienia zajmuje się telekomunikacją oraz produkcją urządzeń z nią związaną.
Przedsiębiorstwo w 1961 zajęło się realizacją projektu dla Francuskiego wojska (system nawigacji dla pocisków balistycznych)
Rok 1962 Robert Labarre zostaje prezesem. W 1987 roku prezesem Sagem zostaje Pierre Faurre, w tym samym roku firma tworzy swój pierwszy fax.
Lata 90. to rozwój systemów telekomunikacji, telefonii GSM. Ważną datą w historii firmy jest rok 2005 kiedy to Sagem wraz z firmą Snecma połączyły się tworząc SAFRAN.
Obecnie prezesem firmy jest Jean-Lin Fournereaux.
Rok 2010 Sagem Orga razem z Telefonica, przedstawili pierwszą na świecie kartę SIM ze zintegrowanym WiFi. Urządzenie nazywa się SIMFi.
Produkty.
Telefony komórkowe.
Telefony ze starej serii
myC – clamshell 
myX – barphone
myZ – slidephone
myS – smartfon
myV
Telefony z nowej serii

</doc>
<doc id="450202" url="https://pl.wikipedia.org/wiki?curid=450202" title="Wojciech Jagielski">
Wojciech Jagielski



</doc>
<doc id="450203" url="https://pl.wikipedia.org/wiki?curid=450203" title="Biskupi merseburscy">
Biskupi merseburscy



</doc>
<doc id="450206" url="https://pl.wikipedia.org/wiki?curid=450206" title="Niandra Lades and Usually Just a T-Shirt">
Niandra Lades and Usually Just a T-Shirt

Niandra Lades and Usually Just a T-Shirt – pierwszy solowy album Johna Frusciante wydany 8 marca 1994 za pośrednictwem American Recordings. Muzyk wydał album, ulegając namowom swoich bliskich i przyjaciół, którzy twierdzili, że "wkoło nie ma już dobrej muzyki".
"Niandra Lades and Usually Just a T-Shirt" łączy tendencje awangardowe i użycie techniki "strumienia świadomości" z dźwiękami pianina i gitary elektrycznej. Frusciante uzyskał wiele efektów dźwiękowych za pomocą syntezatora oraz manipulowania taśmami. Materiał na album w całości został nagrany na czterościeżkowym magnetofonie. Album składa się z dwóch nieformalnych części: pierwsza – "Niandra Lades" została nagrana przed opuszczeniem przez muzyka zespołu Red Hot Chilli Peppers w 1991 roku, w trakcie nagrywania albumu "Blood Sugar Sex Magik", druga część – "Usually Just a T-Shirt" była nagrywana w trakcie odbywania przez Red Hot Chili Peppers trasy koncertowej, tuż po odejściu z niej Frusciante. Album okazał się rozczarowaniem dla muzyka i niewielkim sukcesem komercyjnym. Został wydany w okresie dużego uzależnienia Frusciantego od heroiny i kokainy.
W utworze „Height Down” gościnnie zaśpiewał River Phoenix tuż przed swą śmiercią w wyniku przedawkowania narkotyku. Utwór miał pojawić się na płycie, jednak został dołączony dopiero do albumu "Smile from the Streets You Hold".
Kontekst.
Frusciante dołączył do Red Hot Chilli Peppers w 1988 w wieku 18 lat i w następnym roku wydał z nią swój pierwszy album, "Mother's Milk". Kolejny album zespołu, "Blood Sugar Sex Magik", był nagrywany w niezamieszkanej rezydencji, w której grupa zdecydowała się zamieszkać na okres nagrywania. Frusciante dobrze zaadaptował się do panujących warunków: większość czasu spędzał malując amatorskie obrazy, słuchając muzyki i nagrywając materiał, który przypuszczalnie miał się znaleźć na pierwszej połowie płyty, "Niandra Lades". "Blood Sugar Sex Magik" wydano 24 września 1991 i okazał się ogromnym sukcesem: dotarł do trzeciego miejsca na amerykańskich listach przebojów oraz sprzedał się w nakładzie 12 milionów kopii na całym świecie. Krótko po sukcesie albumu Frusciante zaczął wyrażać niechęć do drastycznie wzrastającej popularności zespołu. Twierdził, że formacja jest zbyt popularna i uważał, że grupa nadal powinna grać w przydrożnych klubach dla niewielkiej publiczności, tak jak to miało miejsce, gdy dołączył do grupy. Według bliskich muzyka szybka droga Red Hot Chilli Peppers do popularności była dla Frusciante dużym zaskoczeniem i muzyk nie mógł sobie z tym poradzić. W czasie trasy koncertowej promującej album "Blood Sugar Sex Magik" Frusciante uzależnił się od zażywania heroiny i kokainy. Wraz wokalistą Anthonym Kiedisem często kłócił się z producentami w sprawie koncertów, często nie zjawiał się na występach grupy. Frusciante zaczął sabotować koncerty grając nieprawidłowe intro do piosenki, bądź nagle wychodząc z rytmu. Jego stosunki z członkami zespołu pod koniec 1991 roku ochłodziły się. Frusciante opuścił zespół przed rozpoczęciem japońskiego etapu trasy koncertowej promującej album "Blood Sugar Sex Magik" w 1992 roku.
Pisanie i nagrywanie.
Po opuszczeniu Red Hot Chili Peppers, Frusciante kontynuował pisanie i nagrywanie materiału na album solowy. Prace nad albumem zaczął w wieku dziewięciu lat, jednak nigdy nie brał pod uwagę pokazania go szerszej publiczności. Przyjaciele (m.in. Johnny Depp, Perry Farrell, Gibby Haynes i były kolega z zespołu, Flea) zaczęli go zachęcać do wydania albumu napisanego w wolnym czasie w trakcie nagrywania piosenek na album "Blood Sugar Sex Magik". Po namowach Frusciante zaczął nagrywać zakończenia utworów, które napisał od czasu swojego odejścia z "Red Hot Chilli Peppers" oraz produkować w połowie roku 1992. Proces produkcji utworów był wielokrotnie przerywany z powodu coraz większego uzależnienia muzyka od heroiny. "Usually Just a T-Shirt" była nagrana jako druga (stąd kolejność podtytułów), utwory, jakie się na niej znalazły Frusciante napisał tuż przed odejściem z "Red Hot Chili Peppers". Efekt uzależnienia muzyka od heroiny widoczny jest w utworze „My Smile Is a Rifle”, gdzie tekst traktuje o używkach. Uzależnienie muzyka od heroiny i kokainy stało się większe w końcowym etapie nagrywania (koniec 1993; w tym samym czasie Frusciante rozważał porzucenie kariery muzyka i poświęcenie się malarstwu). Frusciante w tym okresie powiedział:
Podczas wywiadu z 1994 roku, widocznie będący pod wpływem narkotyków Frusciante powiedział, że napisał swój pierwszy solowy album w celu stworzenia zalążka „ciekawej muzyki”. Uważał, że ówcześni artyści wydają materiał niewarty odnotowania i że niewielu wybija się ponad przeciętność. Narkotyki były głównym tematem, na którym Frusciante oparł Niandra Lades and Usually Just a T-Shirt. Zażywał coraz więcej środków odurzających, by pokonać depresję po opuszczeniu "Red Hot Chilli Peppers" oraz by poradzić sobie z odizolowaniem od swoich przyjaciół i rodziny. Kilka piosenek z albumu jest wyrazem niechęci Frusciantego do dużej popularności i sukcesu Red Hot Chili Peppers, jak np. „Blood on My Neck From Success”.
"Niandra Lades and Usually Just a T-Shirt" łączy awangardowe teksty Frusciantego wraz z jego metodą komponowania i pisania tekstów, zwaną strumieniem świadomości. Nagrał, zmiksował, wyprodukował album samodzielnie, zaś wydał go za pośrednictwem wytwórni Ricka Rubina, American Recordings. Warner Music, wytwórnia zespołu "Red Hot Chilli Peppers", była pierwotnie właścicielem praw do albumu (zgodnie z kontraktem podpisanym z Frusciantego w trakcie jego odejściu z zespołu), jednak z powodu problemów muzyka (narkotyki, ponadto Frusciante był samotnikiem i samotny opuszczał zespół) wytwórnia przekazała prawa Rubinowi i pozwoliła mu wydać album za pośrednictwem American Recordings.
Wydanie.
Album wydany jest wraz z kolorową poligrafią, w której znajdują się teksty piosenek oraz kilka zdjęć Frusciantego zażywającego narkotyki lub palącego papierosy.
"Niandra Lades and Usually Just a T-Shirt" sprzedała się w nakładzie 45 000 kopii (stan na rok 1998; w tym roku Frusciante zdecydował o wstrzymaniu produkowania albumu i powrocie do "Red Hot Chilli Peppers", w tym samym roku udał się na kurację odwykową). Razem z albumem promowany był krótkometrażowy film pt. „Stuff” ukazujący kulisy życia Frusciantego i warunki panujące w jego posiadłości. Film był dołączany do specjalnego wydania albumu. Tuż po wydaniu albumu Frusciante udzielił wywiadu, w którym stwierdził, że bazował swoją muzykę na nieznanych utworach takich artystów jak Syd Barrett i Captain Beefheart.
Album jest dedykowany Clarze, córce Michaela Balzary’ego, basisty Red Hot Chili Peppers. Frusciante wyznał, że jest to „najbardziej inteligentna, zaradna i elokwentna osoba”, jaką muzyk kiedykolwiek spotkał. Jednakże na wydaniu American Recordings z roku 1999 widnieje dedykacja „For Toni Lovingly, Niandra LaDes” (Dla Toni z miłością, Niandra LaDes). Jest to dedykacja dla Toni Oswald, ówczesnej dziewczyny Johna, której wokal słyszymy w utworze Untitled #9. Jest ona również autorką fotografii Frusciante w damskim przebraniu (kobiece alter ego Johna, czyli tytułowa Niandra LaDes), które widnieje na okładce płyty.
Przyjęcie i następstwa.
"Niandra Lades and Usually Just a T-Shirt" został wstępnie oceniony przez magazyn Billboard, tuż po wydaniu. Przedstawiciel magazynu powiedział, że:
Władze "American Recordings" nie przewidziały tego, że album będzie niedostępny i nieopłacalny w sklepach oferujących każdy rodzaj muzyki (ang. mainstream music stores). Niektóre sklepy zakazały sprzedaży albumu. Po wydaniu albumu Frusciante zagrał trzy małe koncerty oraz udzielił kilku wywiadów dla paru magazynów muzycznych w celu promocji albumu: w jednym z wywiadów stwierdził, że jego album zostanie zrozumiany jedynie przez tych ludzi, którzy „są w stanie wprowadzić swój mózg w stan odurzenia narkotykowego”. Przez krótki okres po wydaniu albumu Frusciante szukał muzyków do sformowaniu kwartetu, który wyruszyłby w trasę koncertową po Stanach Zjednoczonych. Po kilku tygodniach zaprzestał poszukiwań, gdyż według jego opinii nie znalazł zespołu, który „rozumiałby, dlaczego Ringo Starr jest dobrym perkusistą, grałby jak Igor Strawinski oraz zażywał narkotyki”. Pomysł o wyruszeniu w trasę koncertową został odrzucony również ze względu na stale pogarszający się stan zdrowia muzyka.
"Niandra Lades and Usually Just a T-Shirt" nie była szeroko oceniana, jednak zebrała generalnie pozytywne oceny od renomowanych krytyków. Steve Huey z serwisu AllMusic, który ocenił album na cztery gwiazdki w pięciogwiazdkowej skali, powiedział, że:
Ned Raggett, również ekspert "Allmusic" stwierdził, że:
Adam Williams z serwisu "PopMatters" stwierdził, że:
Tim Kenneally z nowojorskiego magazynu "High Times" powiedział, że:
Album został skrytykowany przez magazyn Rolling Stone pomimo tego, że pierwsza recenzja była dość przychylna. Christian Hoard w pierwszej recenzji powiedział, że:
Druga recenzja była już zdecydowanie negatywna:
"Boston Herald" stwierdził, że, podczas gdy album jest „popisem gitarowej wirtuozerii Frusciante” to śpiew „okropny; jego wysoki głos doprowadziłby psy twojego sąsiada do wścieklizny”.
Wraz z upływem lat uzależnienie muzyka od narkotyków pogłębiało się. Gazeta "New Times LA" nazwała go „szkieletem pokrytym cienką skórą”. Udzielił wywiadu dla holenderskiej telewizji "VPRO" – był to jego pierwszy występ w mediach od czasu opuszczenia "Red Hot Chilli Peppers". W wywiadzie Frusciante mówi o pozytywnych skutkach zażywania narkotyków (szczególnie o pozytywnym oddziaływaniu na jego mózg) i z dumą wyznaje, że jest uzależniony (ang. junkie). Przyznaje otwarcie, że jest uzależniony od kokainy i heroiny oraz stwierdził, że jego stan zdrowia nigdy nie był lepszy niż obecnie. W 1997 roku Frusciante wydał swój drugi album solowy, Smile from the Streets You Hold, głównie w celu zgromadzenia środków pieniężnych na narkotyki. "Smile from the Streets You Hold" został wycofany z rynku w 1999 roku. "Niandra Lades and Usually Just a T-Shirt" została wydana ponownie w 1999 roku za pośrednictwem "American Recordings". Frusciante zapowiedział reedycję albumu "Smile from the Streets You Hold", jednak nigdy nie poinformował o dokładnej dacie wydania.
Lista utworów.
Wszystkie utwory napisane przez Johna Frusciante.

</doc>
<doc id="450207" url="https://pl.wikipedia.org/wiki?curid=450207" title="Elisha Otis">
Elisha Otis

Elisha Graves Otis (ur. 3 sierpnia 1811 w Halifaksie w stanie Vermont, zm. 8 kwietnia 1861 w Yonkers) – amerykański konstruktor pierwszego sprawnie funkcjonującego dźwigu osobowego zabezpieczonego przed skutkami zerwania się liny.
Swój wynalazek zaprezentował na Wystawie Światowej w 1853 r., w tym roku sprzedał także swoje pierwsze bezpieczne dźwigi. Gdy system unoszenia dźwigu zawodził, kabina automatycznie zatrzymywała się, zanim osiągnęła dno szybu (podszybie).
Pierwszy dźwig osobowy Otisa zainstalowany został w domu handlowym E.V. Houghwota w Nowym Jorku, napędzany był maszyną parową.
W 1867 jego synowie Charles i Norton założyli w Yonkers w stanie Nowy Jork firmę Otis Brothers and Company (obecnie Otis Elevator Company), która zajęła się wytwarzaniem dźwigów osobowych, tak że w 1873 w Ameryce działało już w różnych budynkach 2000 dźwigów Otisa. Obecnie firma ta wchodzi w skład United Technologies Corporation i do dziś jest największym producentem dźwigów osobowych na świecie.
Wynalazek Otisa zachęcił ludzi do korzystania z dźwigów osobowych, co znacząco przyczyniło się do budowy wielopiętrowych wieżowców.
Syn Elishy, Charles Otis, zbudował wyłącznik bezpieczeństwa umożliwiający zatrzymanie dźwigu osobowego niezależnie od prędkości.

</doc>
<doc id="450213" url="https://pl.wikipedia.org/wiki?curid=450213" title="Trawler">
Trawler

Trawler – statek rybacki przystosowany do połowu ryb dennych za pomocą włoków dennych i pelagicznych (do połowu w toni) ciągnionych za statkiem. W Polsce budowane były głównie trawlery, trawlery przetwórnie i trawlery zamrażalnie.
Trawlery mają silnik dużej mocy, śrubę napędową o dużej średnicy i mocną budowę kadłuba. Pomimo stosunkowo niedużych rozmiarów dopuszczone są do żeglugi nieograniczonej. Ryby łowione mogą być z trawlera w stary sposób z burty lub w nowszy, z rufy. Trawlery-przetwórnie i zamrażalnie powstały z uwagi na konieczność polepszenia jakości ryb pochodzących z dalekich łowisk. Ryba przechodzi przez zmechanizowaną linię obróbki i dostarczana jest do statku bazy lub na ląd w postaci zdatnej do konsumpcji jak konserwy, filety, mączka rybna czy tran.

</doc>
<doc id="450221" url="https://pl.wikipedia.org/wiki?curid=450221" title="Metoda czynnika sumacyjnego">
Metoda czynnika sumacyjnego

Metoda czynnika sumacyjnego pozwala na rozwiązywanie równań rekurencyjnych postaci formula_1 poprzez sprowadzenie ich do postaci formula_2 gdzie formula_3 to ciągi współczynników.
Zakładamy, że spełnione są warunki
Cel metody.
Celem jest sprowadzenie tej wyjściowej rekurencji do postaci
Taka postać mówi nam, że wyraz o numerze formula_9 powstaje z wyrazu o numerze formula_10 przez dodanie do niego elementu formula_11 Oznacza to zatem, że formula_12 można zapisać jako sumę
Opis metody.
Aby dojść do oczekiwanej postaci definiujemy czynnik sumacyjny, czyli ciąg formula_14 spełniający równanie
lub inaczej
Przez pomnożenie równania wyjściowego obustronnie przez formula_17 pozbywamy się zależności od formula_18 po prawej stronie równania:
Wprowadzamy teraz nową funkcję
co pozwala nam zapisać poprzednie równanie jako
i dalej w postaci sumy
Uwzględniając definicję formula_23 otrzymujemy
Zatem równanie na formula_25 ma postać
Ostatnim krokiem jest wyznaczenie wyrazów ciągu formula_27 Z określenia
możemy wyznaczyć formula_17 dla formula_7 Musimy przyjąć warunek na zakończenie
rekurencji – możemy to zrobić, wybierając formula_30 Wówczas otrzymujemy ciąg
i ogólnie

</doc>
<doc id="450223" url="https://pl.wikipedia.org/wiki?curid=450223" title="Włok">
Włok

Włok – ciągnione, czynne narzędzie sieciowe do połowu ryb. 
Norma branżowa BN-84/3743-24 definiuje następujący podział włoków:

</doc>
<doc id="450227" url="https://pl.wikipedia.org/wiki?curid=450227" title="Waleriusz Gratus">
Waleriusz Gratus

Waleriusz Gratus, "Valerius Gratus" - czwarty prefekt Judei, sprawujący swój urząd w latach 15-26.
Gratus został w 15 mianowany namiestnikiem Judei przez cesarza Tyberiusza, zastępując na tym stanowisku Anniusza Rufusa. O ile trzej pierwsi prefekci mianowani przez Augusta urzędowali średnio po 3 lata, to Gratus spędził w Judei aż 11 lat. Było to zgodne z nową polityką Tyberiusza, który uważał, że osoby piastujące urzędy z natury są skłonne do chciwości. Jeżeli więc daje się im urzędy na krótki czas, żyją w niepewności kiedy ich będą pozbawieni i w okresie swojego urzędowania z tym większą chciwością oddają się grabieży. Jeśli natomiast przez dłuższy czas pozostają przy władzy, obłowią się do woli i stają się mniej skorzy do grabieży. Dlatego też następca Gratusa, Poncjusz Piłat, był zarządcą Judei aż przez 10 lat.
Rządy Waleriusza Gratusa są godne uwagi ze względu na częste zmiany jakie dokonywał w powoływaniu i odwoływaniu żydowskich arcykapłanów. W 15 zdjął Annasza syna Setiego z urzędu arcykapłańskiego i oddał go Izmaelowi synowi Fabiego. Po krótkim okresie usunął go, a na stanowisko to powołał Eleazara syna Annasza. Po roku i tego z kolei pozbawił godności arcykapłańskiej powierzając ją Szymonowi synowi Kamitosa. I ten jednak nie pozostał na tym stanowisku dłużej niż rok i nastąpił po nim Józef Kajfasz.
Gratus wybijał kilka różnych typów monet w ciągu swojego długiego namiestnictwa. Symbole przedstawiane na jego monetach obejmują gałązki palmowe, trzy lilie, rogi obfitości z kaduceuszami pomiędzy nimi, liście winogron oraz amfory. 
Po zakończeniu namiestnictwa Waleriusz Gratus powrócił do Rzymu.
Pojawia się on w powieści "Poncjusz Piłat" autorstwa Paula L. Maiera.

</doc>
<doc id="450228" url="https://pl.wikipedia.org/wiki?curid=450228" title="Famke Janssen">
Famke Janssen

Famke Beumer Janssen (ur. 5 listopada 1964 w Amstelveen) – holenderska aktorka i modelka.
W rodzinnym mieście pracowała jako modelka, studiując jednocześnie ekonomię. W roku 1984 wyjechała do Nowego Jorku, przerywając studia. Tam pracowała dla agencji Elite i studiowała literaturę angielską na Columbia University. Harold Guskin udzielał jej lekcji aktorstwa, a po przeprowadzce do Los Angeles jej nauczycielem był Roy London.

</doc>
<doc id="450233" url="https://pl.wikipedia.org/wiki?curid=450233" title="Wojciech Jagielski (ur. 1963)">
Wojciech Jagielski (ur. 1963)

Wojciech Cezary Jagielski (ur. 15 sierpnia 1963 w Zduńskiej Woli) – polski dziennikarz i prezenter telewizyjny i radiowy, perkusista, z wykształcenia lekarz.
Życiorys.
W 1992 ukończył studia na Wydziale Lekarskim Akademii Medycznej w Warszawie.
W 1990 rozpoczął pracę w Radiu Zet. Początkowo był didżejem i prezenterem, następnie został dyrektorem muzycznym rozgłośni (od 1995 do lipca 2007 i ponownie od października 2010 do maja 2015). Na antenie radia prowadził audycje, takie jak "Słodka szesnastka Radia Zet", "Hip-hop", "Raz-dwa-trzy, śpiewasz ty" czy "Mniej więcej serio" i "Mniej więcej poniedziałek" wspólnie z Karoliną Korwin-Piotrowską. Przeprowadził ponad 350 wywiadów ze znanymi postaciami świata kultury. Od kwietnia 2012 do maja 2015 prowadził program "Doktor Zet".
Karierę telewizyjną rozpoczął w stacji RTL 7, dla której prowadził "Wieczór z Wampirem", który po zmianie formuły i nazwy na "Wieczór z Jagielskim" był emitowany od 1999 w TVP2. W 2006 wraz z Kazimierą Szczuką współtworzył talk-show TVN "Dwururka". Współprowadził pierwszy w Polsce program z gatunku „news entertainment” – teleturniej "Zakręcony tydzień" emitowany w TVP2. Prowadził programy TVN Turbo "Jazda próbna" i "Wieczór kawalerski". Od września 2007 do czerwca 2010 współprowadził "Dzień dobry TVN", a od 3 września 2010 do sierpnia 2012 był jednym z gospodarzy "Pytania na śniadanie" w TVP2. Ponadto prowadził teleturniej "Wielka draka o dzieciaka" oraz był jurorem pierwszej i trzeciej edycji programu TVP2 "Bitwa na głosy". Od stycznia 2014 do sierpnia 2019 prowadził w Superstacji program "Wojtek Jagielski na żywo". Od 4 sierpnia 2020 w tej samej stacji nadawane są jego rozmowy z zaproszonymi gośćmi w audycji o nazwie „Tok Szoł”.
W latach 80. współzałożyciel i perkusista rockowych zespołów Kontrola W. i Kosmetyki Mrs. Pinki (autor tekstu utworu „Miłość na polu minowym”). Z obydwoma zespołami wielokrotnie występował na festiwalu w Jarocinie (w latach 1982–1983 i 1985–1986). Jest perkusistą zespołu Poparzeni Kawą Trzy.

</doc>
<doc id="450237" url="https://pl.wikipedia.org/wiki?curid=450237" title="Rośliny niskopączkowe">
Rośliny niskopączkowe



</doc>
<doc id="450245" url="https://pl.wikipedia.org/wiki?curid=450245" title="Rośliny jawnopączkowe">
Rośliny jawnopączkowe



</doc>
<doc id="450247" url="https://pl.wikipedia.org/wiki?curid=450247" title="II powstanie pruskie">
II powstanie pruskie

II powstanie pruskie 1260-1274 ("Wielkie Powstanie Pruskie") rozpoczęło się we wrześniu 1260 roku, po klęsce wojsk krzyżackich w bitwie ze Żmudzinami nad jeziorem Durbe. W bitwie zginęli: marszałek Henryk Botel, mistrz krajowy Inflant Burchard von Hornhausen oraz ok. 150 rycerzy zakonu.
Pierwsza faza powstania: 1260-1265.
Do powstania przyłączyły się niemal wszystkie plemiona pruskie zamieszkujące tereny pomiędzy Niemnem a Wisłą oprócz Pomezanii i ziemi chełmińskiej. Każde plemię obrało sobie własnego wodza. Sambom dowodził Glande, Natangom: Herkus Monte, Bartom: Dziwan, Warmom: Glappe, Pogezanom: Autume, Jaćwięgom: Skomand. Prusowie opanowali otwarte przestrzenie oraz zdobyli kilka grodów: Bartoszyce, Reszel, Heilsberg (Lidzbark), Braunsberg (Braniewo). Biskupi sambijski i warmiński zmuszeni zostali do opuszczenia swych diecezji. Ostatnimi bastionami zakonu pozostały warownie położone nad rzekami i Zalewem Wiślanym: Welawa, Królewiec, Bałga i Elbląg. Sytuację wojsk krzyżackich pogarszał fakt opanowania przez powstańców zaawansowanych technik walk, stosowanych wcześniej na tym terenie wyłącznie przez chrześcijan, takich jak atakowanie wrogich umocnień.
Interwencja litewska.
Wsparcia powstańcom udzielił król Litwy (Aukszoty) Mendog starający się wykorzystać okazję do zwiększenia swoich wpływów w tym regionie. Litwini zaatakowali również ziemie sprzymierzonego z Krzyżakami księcia mazowieckiego Siemowita I, który poniósł śmierć w roku 1262 podczas obrony grodu Jazdów. W roku 1263 Mendog został zamordowany, jednak wielu ochotników z Litwy nadal wspierało powstanie. Po stronie Prusów opowiedzieli się również Żmudzini oraz książę Nowogrodzki Aleksander Newski.
W 1263 r. wódz pruski Herkus Monte uderzył na ziemię chełmińską, pokonał mistrza krajowego Helmeryka von Würzburga w bitwie pod Lubawą. W związku z dramatyczną sytuacją zakonu krzyżackiego, papież Urban IV zaapelował o wsparcie dla braci zakonnych do rycerstwa zachodniego. W zamian za udział w walkach obiecywał on odpuszczenie grzechów, niezależnie od długości okresu służby. Krzyżakom pośpieszyli na pomoc krzyżowcy z Niemiec, m.in. Wilhelm IV, hr. Jülich, Engelbert I, hr. Mark. Skomand podszedł aż pod mury Torunia, musiał jednak ustąpić. Zniszczono jednak zamek w Kwidzynie. W 1264 Krzyżacy spacyfikowali Sambię, wznieśli nowy gród na granicy z Natangią, w Tapiawie.
Druga faza powstania 1265-1273.
Począwszy od 1265 układ sił zaczął zmieniać się na korzyść Zakonu. Niemożność zdobycia warowni zakonu spowodowała załamanie się pospolitego ruszenia Prusów i przechylenie szali zwycięstwa na stronę Krzyżaków. Papież Klemens IV ogłosił nową wyprawę krzyżową do Prus. Jesienią 1265 roku przybył do Królewca książę brunszwicki Albrecht I Wielki, i landgraf Turyngii Albrecht II Wyrodny. W roku następnym przybył margrabia brandenburski Otton III, który założył gród Brandenburg (Pokarmin). Gród został zniszczony przez przywódcę Warmów, Glape, ale margrabia odbudował go ponownie. Na przełomie lat 1267/1268 w walkach wziął udział po raz drugi Przemysł Ottokar II, król czeski, jednak wobec braku sukcesów, zawrócił on do kraju. Walki przybrały charakter podjazdowy. Ziemia chełmińska i Pomezania, będące ostoją krzyżackiej okupacji, stały się celem napadów ze strony Bartów i Jaćwięgów. Podczas jednej z wypraw zginął przywódca Bartów, Dziwan (1271). Ostateczną klęskę powstania przypieczętowało przybycie margrabiego miśnieńskiego, Dytryka II, który spustoszył Natangię. W roku 1273 polegli w walce przywódca Natangów, Monte, i przywódca Warmów, Glape. Niedługo potem złamano opór Pogezanów. Zdobycie przez Krzyżaków w roku 1274 Lidzbarka zmusiło niemal wszystkie plemiona do kapitulacji. Broni nie złożyły tylko plemiona peryferyjne: Skalowowie, Nadrowowie i Jaćwięgowie. Ziemie te ujarzmiono ostatecznie dopiero w roku 1284. Lepsza organizacja bojowa wojsk zakonu i oddziałów krzyżowców, wsparta nieprzerwaną pomocą z Rzeszy i innych państw Zachodu, złamała opór pospolitego ruszenia ludności pruskiej.
Skutki powstania.
Efektem ponownego odzyskania kontroli nad Prusami przez Zakon Krzyżacki był znaczący wzrost napływu ludności pochodzenia niemieckiego na te tereny. W ciągu 50 lat koloniści założyli około tysiąca pięciuset miast i osad, ich populacja była szacowana na sto pięćdziesiąt tysięcy ludzi. Osadników zachęcały do osiedlania korzystne warunki na jakich przyznawano im ziemię i znaczna swoboda którą mogli się tam cieszyć.

</doc>
<doc id="450254" url="https://pl.wikipedia.org/wiki?curid=450254" title="Test doustnego obciążenia glukozą">
Test doustnego obciążenia glukozą

Test doustnego obciążenia glukozą (ang. "oral glucose tolerance test", OGTT), krzywa cukrowa, krzywa glikemiczna, test obciążenia glukozą, test OGTT – badanie stosowane w diagnostyce cukrzycy, czasem też w innych chorobach (np. akromegalia). Według zaleceń WHO badanie polega na podaniu pacjentowi glukozy i obserwowaniu reakcji jego organizmu na nią: wydzielenia insuliny, szybkości regulacji poziomu cukru we krwi – szybkości wchłaniania glukozy do tkanek. W przypadku akromegalii dodatkowo dokonuje się pomiaru poziomu hormonu wzrostu i wpływu obciążenia glukozą na spadek poziomu hormonu wzrostu. 
Wskazania.
Wskazaniami do wykonania testu doustnego obciążenia glukozą:
Wykonanie testu.
Badanie wykonuje się na czczo, przynajmniej 8 godzin od spożycia ostatniego posiłku, u osoby wypoczętej, po przespanej nocy, po 3 dniach spożywania diety z normalną zawartością węglowodanów.
Etapy testu:
Niekiedy wykonuje się dodatkowe oznaczenia po 180 minutach i 240 minutach w celu diagnostyki hipoglikemii reaktywnej. W diagnostyce kobiet ciężarnych również stosuje się test z 75 g glukozy.
Interpretacja testu.
Prawidłowe stężenie glukozy w 120 minucie wynosi poniżej 140 mg/dl (7,8 mmol/l). Stężenie glukozy w 120 minucie w zakresie 140–199 mg/dl (7,8–11,0 mmol/l) wskazuje na nieprawidłową tolerancję glukozy (ang. "impaired glucose toleration", IGT). Stężenie glukozy w 120 minucie powyżej 200 mg/dl (≥11,1 mmol/l) pozwala rozpoznać cukrzycę.
W przypadku akromegalii stwierdza się brak zahamowania wydzielania hormonu wzrostu &lt;18,4 mmol/l (0,4 μg/l).
Cukrzyca ciężarnych.
Test OGTT składa się z 2 etapów. 
Etap pierwszy – pomiar glukozy na czczo (pomiar przeprowadza się w laboratorium z krwi pobranej z żyły; niedopuszczalne jest wykonywanie badania w oparciu o pomiary z wykorzystaniem glukometru w warunkach ambulatoryjnych; należy również wybrać taką placówkę, która wykonuje badanie na miejscu, ponieważ w pobranej próbce krwi na drodze glikolizy beztlenowej erytrocyty nadal zużywają glukozę, która przez to spada w próbce o 5-7% na 1 godzinę; popularne inhibitory glikolizy np. probówki z dodatkiem fluorku sodu zatrzymują glikolizę dopiero po 2 godzinach). Pierwszym etapem testu OGTT jest oznaczenie glukozy na czczo ze względu na możliwość wykrycia cukrzycy przedciążowej, co dyskwalifikuje osobę ciężarną z dalszej części badania, ponieważ może być ono dla niej niebezpieczne.
Etap drugi – badanie obejmuje wypicie w ciągu 5 minut roztworu 75 g bezwodnej glukozy rozpuszczonej w szklance wody. Po wypiciu należy pozostać w spoczynku w miejscu wykonywania badania przez okres 2 godzin, po upływie którego ponownie pobiera się krew w celu oznaczenia poziomu glukozy. Dla OGTT wykonywanego w ciąży jest możliwa odmiana testu, w którym oznacza się glukozę po 1 godzinie, a następnie po 2 godzinach (test OGTT dla populacji ogólnej nie przewiduje pomiaru po 1 godzinie).
Ewentualne wymioty lub nadmierny wysiłek fizyczny uniemożliwiają właściwą interpretację testu OGTT i wymagają powtórzenia badania.
Interpretacja wyników OGTT różni się od typowego testu OGTT wykonywanego dla populacji ogólnej nie będącej w ciąży. GDM rozpoznajemy, jeżeli przynajmniej jedna wartość jest nieprawidłowa.
Do rozpoznania cukrzycy ciążowej wystarcza jednokrotne rozpoznanie – badania OGTT nie trzeba powtarzać.

</doc>
<doc id="450259" url="https://pl.wikipedia.org/wiki?curid=450259" title="Valdir">
Valdir

Valdir, właśc. Valdir Teodoro (ur. 23 marca 1977 w Porecatu) – były brazylijski piłkarz występujący na pozycji obrońcy.
Valdir karierę piłkarską rozpoczął w roku 1995 w klubie Grêmio de Esportes Maringá. Następnie występował w barwach Santos FC, Jabaquara Santos, AA Portuguesa Santos, CA Juventus São Paulo, SE Gama, SC Internacional Porto Alegre, EC Santo André, AA Internacional Limeira, União Agrícola Barbarense FC de Santa Bárbara d'Oeste. W okresie przygotowawczym do rundy wiosennej sezonu 2005/2006 został zatrudniony w Pogoni Szczecin. W barwach Granatowo-Bordowych zadebiutował w meczu przeciwko Amice Wronki (0:3) rozegranym w Szczecinie 11 marca 2006 roku.

</doc>
<doc id="450262" url="https://pl.wikipedia.org/wiki?curid=450262" title="Mikołaj Szymański">
Mikołaj Szymański

Mikołaj Jerzy Szymański (ur. 1954) – polski filolog klasyczny, profesor i wykładowca uniwersytecki, redaktor naczelny czasopisma „Meander”. 
Syn Ireny Szymańskiej-Matuszewskiej, edytorki i tłumaczki, brat Janiny Szymańskiej-Kumanieckiej, publicystki filmowej i tłumaczki.
Znawca kultury antycznej, profesor Uniwersytetu Warszawskiego, tłumacz z greki i łaciny. Współpracował z „Gazetą Wyborczą”, gdzie przez kilka lat ukazywały się jego felietony pt.: "Między nami, erudytami".
Mieszka w Warszawie.

</doc>
<doc id="450274" url="https://pl.wikipedia.org/wiki?curid=450274" title="Corinthians Sao Paulo">
Corinthians Sao Paulo



</doc>
<doc id="450275" url="https://pl.wikipedia.org/wiki?curid=450275" title="Dunajská Streda">
Dunajská Streda

Dunajská Streda (węg. "Dunaszerdahely", niem. "Niedermarkt") – miasto powiatowe na Słowacji, w kraju trnawskim, na Małej Nizinie Naddunajskiej. Około 22,5 tys. mieszkańców (2011). Jedno z największych miast wyspy Žitný ostrov (węg. Csallóköz).
Historia.
Pierwsza wzmianka pochodzi z około 1250 – miejscowość nazywała się wówczas "Zerda". Później nazwa zmieniała się jeszcze kilkukrotnie – "Svridahel" (1254), "Zeredahely" (1270), "Zerdahel" (1283), "Zredahel" (1358). Dopiero w XVIII wieku upowszechniła się nazwa "Szerdahely", która w wolnym tłumaczeniu „Miejsce środowych targów” lub „Środowe miasto” (miejscowość otrzymała przywilej urządzania targów w środy, chociaż później przeniesiono je na piątek). Związek z targiem widoczny też jest w niemieckiej nazwie, która oznacza „Dolny targ”. W II połowie XIX wieku dodano przedrostek "Duna-" (Dunajski); nazwa słowacka jest używana od 1919.
Przez większość swojego istnienia Dunajská Streda była niewielkim miasteczkiem, pozostającym w cieniu Pozsony (dzisiejszej Bratysławy). Położone było w południowej części komitatu Pozsony ("Pozsony vármegye") Królestwa Węgier. Od 1574 miasto królewskie, a od 1600 do 1848 należała do rodziny Pálffy. W XVIII wieku zaczęła się tutaj osiedlać liczna społeczność żydowska (z tego też powodu w XIX wieku nazywano ją Małą Jerozolimą). W 1880 na 4182 mieszkańców 3531 posługiwało się językiem węgierskim, a 416 niemieckim (spis nie wyróżniał narodowości, lecz używane języki, przy czym liczebność społeczności żydowskiej szacowano na 1,5-2 tysiące). W 1910 w spisie 4679 zadeklarowało język węgierski jako ojczysty, na ogólną liczbę 4762.
Po traktacie w Trianon miasto znalazło się w granicach Czechosłowacji. Spis z 1930 podawał, że na 5706 mieszkańców 2944 było Węgrami, 2186 Żydami (głównie węgierskojęzycznymi), 503 Słowakami, a 73 Niemcami. Na krótko, w latach 1938–1945 powróciło do Węgier. Pod koniec II wojny światowej społeczność żydowska została przewieziona do obozów koncentracyjnych i wymordowana, natomiast synagoga uległa zniszczeniu podczas bombardowań, a ruiny usunięto w latach 50.
W okresie socjalizmu miejscowość poddano szybkiej industrializacji. W latach 90. zaniedbane centrum miasta poddano spektakularnej przebudowie – węgierski architekt Imre Makovecz odbudował (a właściwie wybudował od nowa) starówkę.
W XIX i XX wieku do miasta włączono wiele okolicznych wsi:
Demografia.
W 2001 liczyło 23 519 mieszkańców, w tym 18 756 Węgrów (79,75%), 3588 Słowaków, 353 Romów, 147 Czechów i 24 Niemców. Z prawie 80% populacją węgierską jest pod tym względem trzecim miastem na Słowacji, jest również jednym z miast najbardziej rozwijających się.
Gospodarka.
W mieście rozwinął się przemysł spożywczy, włókienniczy oraz maszynowy.

</doc>
<doc id="450277" url="https://pl.wikipedia.org/wiki?curid=450277" title="Kiskunhalas">
Kiskunhalas

Kiskunhalas – miasto w południowych Węgrzech, w komitacie Bács-Kiskun, na Wielkiej Nizinie Węgierskiej, na północny zachód od Segedynu. Leży przy międzynarodowej linii kolejowej prowadzącej z Budapesztu przez Suboticę do Belgradu. Liczy prawie 28,8 tys. mieszkańców (I 2011 r.). Miasto znane jest głównie z wyrobu koronek (halasi csipke). 
Historia.
Przypuszcza się, że początki miejscowości sięgają wczesnego średniowiecza. Ok. 900 r. istniało na obszarze dzisiejszego miasta kilka osad. Pierwsza pisemnie udokumentowana informacja pochodzi z 1347 r. Po wypędzeniu Turków Kiskunhalas zasiedlono osadnikami przybyłymi głównie z południowego Zadunaja i okolic Segedynu. Do połowy XVIII w. miasto było głównym ośrodkiem Małej Kumanii. W XIX w. ekstensywną hodowlę wołów i owiec zastąpiła uprawa owoców i winorośli. Uruchomienie linii kolejowej do Belgradu (1882) zintensyfikowało rozwój wymiany handlowej, a w mieście zaistniały przedsiębiorstwa branży spożywczej. W okresie międzywojennym miasto wzbogaciło się m.in. o katolicką szkołę podstawową oraz dwie zawodowe szkoły rolnicze z internatami, rozbudowano też wtedy tutejszy szpital oraz rekreacyjnie zagospodarowano brzegi miejscowego jeziora. Postępująca industrializacja, w tym związana z odkryciem w okolicy złóż ropy naftowej i gazu ziemnego, wzmogła rozwój miasta w następnych dekadach XX w. 
Sport.
Miasto jest miejscem narodzin węgierskiej tenisistki Ágnes Szávay, która zdobyła pięć tytułów WTA. 
W mieście działa klub piłkarski Kiskunhalasi FC.

</doc>
<doc id="450282" url="https://pl.wikipedia.org/wiki?curid=450282" title="Zé Roberto (ur. 1981)">
Zé Roberto (ur. 1981)

Zé Roberto, właśc. José Roberto Lucini (ur. 31 maja 1981 w Francisco Beltrão) – brazylijski piłkarz występujący na pozycji obrońcy.
"Zé Roberto" karierę piłkarską rozpoczął w klubie SC Internacional Porto Alegre, by następnie grać w Corinthians Paulista, SER Santo Ângelo, A.C. Monza (Włochy), Vitória Salvador, Marília AC, Mogi Mirim EC, AD São Caetano. W okresie przygotowawczym do rundy wiosennej sezonu 2005/2006 został zatrudniony w Pogoni Szczecin. W barwach Granatowo-Bordowych zadebiutował w meczu przeciwko Wiśle Kraków (1:2) rozegranym w Szczecinie 24 marca 2006 roku. Barwy szczecińskiej jedenastki reprezentował do końca rundy jesiennej sezonu 2006/2007 rozgrywając łącznie 16 spotkań w OE.

</doc>
<doc id="450286" url="https://pl.wikipedia.org/wiki?curid=450286" title="Jose Roberto Lucini">
Jose Roberto Lucini



</doc>
<doc id="450288" url="https://pl.wikipedia.org/wiki?curid=450288" title="Zé Roberto">
Zé Roberto

Zé Roberto, właśc. José Roberto da Silva Júnior (ur. 6 lipca 1974 w Ipirandze) – brazylijski piłkarz występujący na pozycji pomocnika, reprezentant kraju, wicemistrz świata.
Kariera klubowa.
Treningi piłkarskie rozpoczął jako siedmiolatek w klubie Pequeninos de Joquey, w barwach którego grał do 1993. Przeszedł następnie do Portuguesy. Od marca do grudnia 1997 występował w Realu Madryt, zdobywając mistrzostwo i Superpuchar Hiszpanii.
Na rundę wiosenną 1998 powrócił do Brazylii i występował w CR Flamengo. Jesienią tego samego roku rozpoczął występy na boiskach Bundesligi, do 2002 w Bayerze 04 Leverkusen, następnie w Bayernie Monachium. W barwach klubu z Monachium wywalczył trzykrotnie podwójną koronę (mistrzostwo i Puchar Niemiec: 2003, 2005, 2006) oraz Puchar Ligi (2004). Kontrakt z Bayernem zakończył się wraz z sezonem 2005/2006. Następnie przeszedł do Santos FC. W czerwcu 2007 powrócił do Europy, podpisując ponownie kontrakt z Bayernem Monachium. Po zakończeniu sezonu 2008/2009 nie przedłużył swojego kontraktu i z wolnego transferu przeszedł do Hamburgera SV.
2 kwietnia 2011 pobił rekord w liczbie meczów rozegranych na boiskach Bundesligi przez obcokrajowca (331).
11 lipca 2011 podpisał dwuletni kontrakt z klubem Al-Gharafa.
Kariera reprezentacyjna.
Jest wielokrotnym reprezentantem Brazylii (84 występy i 6 goli). Zdobył m.in. wicemistrzostwo świata w 1998, mistrzostwo Ameryki Południowej w 1997 i 1999 oraz Puchar Konfederacji w 2005.

</doc>
<doc id="450289" url="https://pl.wikipedia.org/wiki?curid=450289" title="Perseusz (król Macedonii)">
Perseusz (król Macedonii)



</doc>
<doc id="450290" url="https://pl.wikipedia.org/wiki?curid=450290" title="Permanentna rewolucja">
Permanentna rewolucja

Permanentna rewolucja – teoria marksistowska, związana z postacią Lwa Trockiego. Miała na celu wytłumaczenie sposobu, w jaki rewolucje socjalistyczne miały mieć miejsce w społeczeństwach, które nie osiągnęły stadium zaawansowanego kapitalizmu. Po raz pierwszy wyrażenie zostało użyte przez Marksa w 1850 roku, w tekście "Apelu Komitetu Centralnego do Związku Komunistów".
Rewolucja permanentna w pismach Marksa.
Karol Marks używał terminu rewolucja permanentna w kontekście zmian politycznych zachodzących w krajach, gdzie stopniowo traciła znaczenie szlachta jako klasa rządząca, natomiast decydującą rolę przejmowała burżuazja. Jego zdaniem robotnicy nie powinni czekać na dostatecznie duży rozwój kapitalizmu (jak mogłaby sugerować zbyt dosłowna interpretacja materializmu historycznego), ale uczestniczyć w wydarzeniach politycznych jako samodzielna i zorganizowana w odrębnych organizacjach warstwa społeczna. Nie przeszkadzałoby to oczywiście wspierać „postępowych”, choć „klasowo obcych” formacji, jeśli wymagałaby tego doraźna taktyka (np. dopuszczalny czasowy sojusz z burżuazją przeciwko feudalizmowi, ale już nie długoterminowe wspieranie tej pierwszej). Zwłaszcza pod koniec życia Marks wskazywał, że w krajach zacofanych (jak Imperium Rosyjskie) przewrót polityczny rozpoczęty jako obalenie przestarzałego ustroju może, za sprawą robotniczej aktywności, przybrać obrót zupełnie nieoczekiwany i wprowadzić kraj na drogę rewolucji socjalistycznej. Zdaniem marksistów dowodem słuszności tego toku rozumowania były rewolucja lutowa oraz rewolucja październikowa.
Równocześnie Marks pozostawał orędownikiem internacjonalizmu, jednak w jego pismach nie funkcjonuje on jako aspekt rewolucji permanentnej, lecz jako odrębny postulat.
Rewolucja permanentna w myśli Lwa Trockiego.
Teoria permanentnej rewolucji została po raz pierwszy sformułowana w czasie rewolucji roku 1905, jako próba wyłożenia tego, która z klas społecznych odegra wiodącą rolę w nadchodzącej rewolucji rosyjskiej. Rozwinął tę teorię w późniejszym dziele, wydanym w 1930 roku, zatytułowanym właśnie "Permanentna rewolucja". Książka ta była odpowiedzią na ataki Karola Radka, promującego stalinowską ideę socjalizmu w jednym państwie. Zdaniem Trockiego w krajach zacofanych powtarzanie schematu zachodnioeuropejskiego (najpierw rewolucja burżuazyjna, a potem rozwój ruchu robotniczego) było bezcelowe. Burżuazja krajów nierozwiniętych nie mogła bowiem odgrywać dawnej postępowej roli, nie występowała w obronie praw człowieka itp., zaś większość środków produkcji była w rękach zagranicznego kapitału, niezainteresowanego rozwojem kraju. Dlatego robotnicy powinni przyłączyć się do rewolucji o charakterze burżuazyjnym, nie rezygnując z własnych postulatów i przekształcając proces rewolucyjny w rewolucję robotniczą. Dopiero wtedy można byłoby mówić o prawdziwych przekształceniach. Następnym krokiem miało być przeniesienie rewolucji także do innych krajów, przede wszystkim rozwiniętych; w innym wypadku rewolucja w kraju nierozwiniętym nie może się utrzymać bez degeneracji (czyli faktycznego zaprzepaszczenia własnych celów).
W myśli politycznej trockistów.
Mimo tego, iż wszystkie środowiska trockistowskie uznają rewolucję permanentną za jeden z głównych wyróżników ich światopoglądu, koncepcja ta była różnie interpretowana, zaś rozbieżności w analizie politycznej przy użyciu jej zasad w kilku przypadkach doprowadziły do rozłamów w ruchu.
Zasadnicza zgodność panuje jedynie co do tego, że teoria rewolucji permanentnej została potwierdzona wydarzeniami w wielu krajach nierozwiniętych. Jednak już podawane przykłady (najczęściej są to Chiny, Kuba, Chile i współczesna Wenezuela) różnią się w zależności od odłamu trockizmu.
Najbardziej nietypową interpretację rewolucji permanentnej reprezentują obecnie zwolennicy Tony’ego Cliffa, który rozwinął tę koncepcję o analizę rewolucyjnej roli inteligencji oraz niektórych środowisk nacjonalistycznych w krajach, gdzie proletariat jest szczególnie nieliczny. Jego teoria (ang. "deflected permanent revolution") jest jednak odrzucana przez większość trockistów jako nadinterpretacja.

</doc>
<doc id="450292" url="https://pl.wikipedia.org/wiki?curid=450292" title="Wolna Elekcja">
Wolna Elekcja



</doc>
<doc id="450293" url="https://pl.wikipedia.org/wiki?curid=450293" title="Monsunowe wesele">
Monsunowe wesele

Monsunowe wesele (ang. "Monsoon Wedding") – indyjski film z 2001.
Akcja filmu rozgrywa się w Delhi. Film koncentruje się na zmaganiach ojca (Naseeruddin Shah) z przygotowaniami do ślubu jedynej córki Aditi (Vasundhara Das), której małżeństwo sam zaaranżował. Ślub ma się odbyć w tradycji pendżabskiej. Zadanie jest nie tylko karkołomne, ale również bardzo kosztowne. A rodzina, która zbiera się po raz pierwszy od bardzo długiego czasu, wcale nie ułatwia sprawy.
Nagrody.
Film nagrodzony Złotym Lwem na Festiwalu Filmowym w Wenecji..

</doc>
<doc id="450304" url="https://pl.wikipedia.org/wiki?curid=450304" title="Korseka">
Korseka

Korseka (z fr. "corsèque"; wł. "corsesca") – rodzaj pochodzącej z Korsyki broni drzewcowej o trójdzielnym żeleźcu z długim, iglastym grotem środkowym i dwoma bocznymi, wygiętymi półokrągło ku dołowi, szerokimi oraz lekko spłaszczonymi kolcami o wachlarzowatym kształcie.
Blisko spokrewniona ze spisą friulską (choć różniła się od niej ozdobnie wykrojonymi krawędziami żeleźca), używana była w XVI–XVIII wieku w Europie Zachodniej, przede wszystkim we Włoszech. Istniała też nieco inna odmiana tej broni, tzw. korseka palmata, której boczne kolce nie były wygięte i sterczały na boki skierowane lekko ku górze.

</doc>
<doc id="450311" url="https://pl.wikipedia.org/wiki?curid=450311" title="Józef Czempiel">
Józef Czempiel

Józef Czempiel (ur. 21 września 1883 w Piekarach Śląskich, zm. 4 maja 1942 w KL Dachau) – błogosławiony i męczennik Kościoła katolickiego, polski ksiądz katolicki.
Życiorys.
Dzieciństwo i młodość.
Wykształcenie zdobył w szkole elementarnej w Józefce i gimnazjum w Bytomiu. W trakcie studiów na Wydziale Teologicznym Uniwersytetu Wrocławskiego (1904–1907) włączył się w działalność polskich oficjalnych i tajnych towarzystw na terenie konwiktu. Święcenia kapłańskie przyjął w katedrze wrocławskiej 22 czerwca 1908 z rąk kardynała Georga Koppa.
Duszpasterz i społecznik.
Pierwszą placówką duszpasterską była Ruda, gdzie zaznaczył się jako zwolennik i propagator częstej Komunii św. i rekolekcji zamkniętych oraz krzewiciel abstynencji. Nawiązywał do akcji trzeźwościowej prowadzonej na Śląsku przez ks. Jana Alojzego Ficka oraz ks. Jana Kapicę. Jako pierwszy duszpasterz w Polsce dostrzegł konieczność powoływania parafialnych poradni dla alkoholików i ich rodzin. W latach 1916–1917 administrował parafią Wiśnicz, następnie Baborów, Dziećmarów.
Działalność narodowa.
Od stycznia 1919 został mianowany duszpasterzem w Żędowicach, gdzie w okresie plebiscytowym stanął na czele założonego przez siebie Polskiego Komitetu Plebiscytowego. Działał także w ruchu spółdzielczym w powiecie strzeleckim. W 1919 we współpracy z ks. Emilem Szramkiem wydał pod pseudonimem „Makkabaeus” książkę pt. "Das Recht auf die Muttersprache im Lichte des Christentums" (Opole 1919). W obawie o utratę życia wraz z ks. Wajdą opuścił Górny Śląsk Opolski.
Proboszcz w Wielkich Hajdukach.
W 1922 objął administrację parafii Wniebowzięcia NMP w Wielkich Hajdukach (obecnym Chorzowie Batorym). Szczególną troską otaczał w Chorzowie liczne organizacje parafialne, w tym zwłaszcza kongregacje mariańskie młodzieńców i panien oraz stowarzyszenie robotników pod opieką św. Józefa. Zorganizował kino parafialne. W parafii chorzowskiej wychodziły „Wiadomości Parafialne”, jako dodatek „Gościa Niedzielnego”, za jego staraniem w kiosku przykościelnym rozpowszechniano prasę i książki katolickie. W okresie kryzysu gospodarczego i masowego bezrobocia zorganizował w parafii specjalny komitet pomocy bezrobotnym. W ciągu 17 lat posługi proboszczowskiej z Chorzowa wyszło 18 księży diecezjalnych i zakonnych oraz 40 zakonnic. W okresie międzywojennym z rąk ks. Jana Kapicy przejął kierownictwo ruchu abstynenckiego. Był radcą duchownym, od 1926 wicedziekanem dekanatu chorzowskiego, a od 1931 – dziekanem. 9 listopada 1932 „za zasługi na polu opieki społecznej” został mu nadany Złoty Krzyż Zasługi.
Prześladowanie i męczeńska śmierć.
Został aresztowany 13 kwietnia 1940. Przebywał w niemieckim obozie koncentracyjnym Dachau (KL), 26 maja 1940 został przeniesiony do Mauthausen-Gusen i ponownie od 8 grudnia 1940 do obozu koncentracyjnego w Dachau. Prawdopodobnie zginął w tzw. transporcie inwalidów 4 maja 1942. Urzędowe świadectwo śmierci wystawione przez obóz koncentracyjny w Dachau – 19 czerwca 1942.13 czerwca 1999 papież Jan Paweł II wśród 108 Męczenników II wojny światowej ogłosił go błogosławionym.

</doc>
<doc id="450313" url="https://pl.wikipedia.org/wiki?curid=450313" title="Biskupi i arcybiskupi Moguncji">
Biskupi i arcybiskupi Moguncji

Chronologiczna lista biskupów i arcybiskupów Moguncji
Od X wieku, do 1803 książęta Świętego Cesarstwa Rzymskiego, a od 1356 elektorzy Rzeszy (Elektor Moguncji) jako arcykanclerze Niemiec (lub Rzeszy).

</doc>
<doc id="450316" url="https://pl.wikipedia.org/wiki?curid=450316" title="Komitet Porozumiewawczy Organizacji Niepodległościowych">
Komitet Porozumiewawczy Organizacji Niepodległościowych

Komitet Porozumiewawczy Organizacji Niepodległościowych (albo Komitet Porozumienia Organizacji Niepodległościowych) – utworzona 21 kwietnia 1940 roku platforma współpracy części organizacji konspiracyjnych, które nie podporządkowały się Związkowi Walki Zbrojnej.
KPON został utworzony w czasie, kiedy nastąpił kryzys w działalności Centralnego Komitetu Organizacji Niepodległościowych i miał zastąpić tę organizację w roli krajowego centrum konspiracji niezależnej od ZWZ. Uchwała inaugurująca powstanie KPON przewidywała, że Wydział Wykonawczy KPON będzie krajową władzą dyspozycyjną odpowiedzialną bezpośrednio przed rządem generała Sikorskiego. W skład Wydziału Wykonawczego mieli wejść członkowie Biura Politycznego CKON oraz przedstawiciele organizacji, które zgłosiły akces do KPON.
Uchwałę o utworzeniu KPON podpisały następujące organizacje:
Działalność Komitetu była krótkotrwała. Część organizacji wycofała się ze współpracy, część dążyła do jej zacieśnienia, podejmując negocjacje w sprawie utworzenia jednolitej struktury. Przyjęła ona ostatecznie nazwę Konfederacji Narodu.
Bibliografia:
Przy opracowywaniu hasła korzystano z:
Inne pozycje dotyczące tematu:

</doc>
<doc id="450324" url="https://pl.wikipedia.org/wiki?curid=450324" title="Obniżenie Noworudzkie">
Obniżenie Noworudzkie

Obniżenie Noworudzkie (332.46) – mezoregion fizycznogeograficzny w południowo-zachodniej Polsce, w Sudetach Środkowych.
Opis.
Obniżenie Noworudzkie to niewielkie obniżenie (średnio 500 m n.p.m.) o powierzchni około 177 km² w dolinie Włodzicy i jej dopływów, o ponad 25 km długości i kilku kilometrach szerokości. Ciągnie się z północnego zachodu na południowy wschód równolegle do Wzgórz Włodzickich i Gór Sowich. Od północy ograniczone Górami Sowimi, od zachodu Górami Suchymi, a od południa Wzgórzami Włodzickimi i Doliną Ścinawki, przez Obniżenie Bożkowa łączy się z Kotliną Kłodzką. W centrum obniżenia leży miasto Nowa Ruda.
Budowa geologiczna.
Obniżenie Noworudzkie jest północno-wschodnią częścią niecki śródsudeckiej. Ma ciekawą i złożoną budowę geologiczną, powstało w obrębie wychodni mało odpornych skał karbońskich oraz permskich – utworów czerwonego spągowca (piaskowce, zlepieńce). Występują w jego w podłożu utwory karbonu – węgiel kamienny i łupki ogniotrwałe. Obrzeże obniżenia tworzą prekambryjskie, metamorficzne bloki otaczających gór. Nieckę wypełniają warstwy dewońskie, karbońskie i permskie.
Rzeźba.
Obniżenie Noworudzkie jest wypreparowaną w mało odpornych na denudację skałach karbońskich i dolnopermskich bruzdą. Pod względem geologicznym obniżenie przedstawia strukturę nieckowatą, której oś przebiega zgodnie z ogólnym kierunkiem zrębu sudeckiego (z północnego zachodu na południowy wschód). Obniżenie złożone jest z czterech części, które zbiegają się w okolicy Nowej Rudy. Poprzecinane dolinami rzek i potoków oraz pasmami wzniesień o charakterze pagórkowatym, silnie kontrastuje krajobrazowo z górami, które rozdziela (Kamiennymi na południowym zachodzie i Bardzkimi oraz Sowimi na północnym wschodzie). Najwyższe wzniesienia nie przekraczają 600 m n.p.m.
Krajobraz.
Cały obszar Obniżenia Noworudzkiego jest pagórkowaty, zurbanizowany, dość gęsto zaludniony i niezalesiony poza nielicznymi wzniesieniami. Większość obszaru zajmują łąki i użytki rolne. Krajobraz podgórski, przeobrażony. Przewijają się w nim pozostałości po przemysłowym charakterze terenu. Działały tutaj kopalnie węgla kamiennego, zakłady przemysłu włókienniczego, PGR-y, które z końcem XX wieku zostały zlikwidowane.
Wody.
Region odwadniany jest przez Włodzicę i Ścinawkę oraz ich dopływy (dorzecze Nysy Kłodzkiej) w kierunku południowego wschodu, a także przez Bystrzycę wraz z jej dopływami (dorzecze Odry) w kierunku północy. Włodzica łączy się ze Ścinawką przez przełom we Wzgórzach Włodzickich.
Komunikacja.
Bruzda noworudzka tworzy śródsudecki szlak komunikacyjny, wykorzystywany przez linię kolejową nr 286 z Kłodzka do Wałbrzycha oraz drogi wojewódzkie nr 381, 384, 385 i wiele dróg lokalnych.
Klimat.
Klimat jest umiarkowany środkowoeuropejski górski ze wpływami oceanizmu. Zachmurzenie średnie występuje w okresie jesienno-zimowym, najmniejsze w lecie. Opadom często towarzyszą gwałtowne burze z wyładowaniami. Wysokie opady, umiarkowane średnie temperatury roczne, specyficzne położenie oraz wysokość względna terenu tworzą dogodne warunki dla flory i fauny.
Ludność.
W większości obniżenie zamieszkuje ludność napływowa, po wojnie przybyli tu osadnicy wojskowi, ludzie z centralnej Polski, przymusowi polscy wysiedleńcy z Kresów oraz osoby powracające z emigracji zarobkowej z zachodniej Europy (głównie polscy górnicy pracujący we Francji). Pozostało tu także wielu niemieckich górników, którzy pracowali w tutejszych kopalniach węgla kamiennego. Większość ludności zamieszkuje w środowisku wiejskim.

</doc>
<doc id="450326" url="https://pl.wikipedia.org/wiki?curid=450326" title="KPON">
KPON



</doc>
<doc id="450329" url="https://pl.wikipedia.org/wiki?curid=450329" title="Strategia błękitnego oceanu">
Strategia błękitnego oceanu

Strategia błękitnego oceanu () – jedna ze strategii zajmowania rynków przez przedsiębiorstwa. Autorami pojęcia są W. Chan Kim i Renée Mauborgne związani z francuską wyższą szkołą biznesu INSEAD, a opisane ono zostało w wydanej w 2005 roku książce pt. . Koncepcja strategii błękitnego oceanu jest pewnego rodzaju przeciwwagą dla strategii czerwonego oceanu (czyli zajmowania tych rynków, które są już zagospodarowane).
Podstawą definicji „błękitnego oceanu” jest kreowanie przez przedsiębiorstwa wolnej i niezagospodarowanej jeszcze przestrzeni rynkowej. Dzięki temu konkurencja przestaje być istotna oraz przedsiębiorstwa wykorzystują w pełni innowacyjność do kształtowania swojej pozycji. Istotą tej strategii jest innowacja wartości, której celem jest koncentrowanie się na wytwarzaniu nowych wartości dla klientów i własnego przedsiębiorstwa.
Zasady strategii błękitnego oceanu.
Można wyróżnić sześć głównych zasad strategii błękitnego oceanu:

</doc>
<doc id="450332" url="https://pl.wikipedia.org/wiki?curid=450332" title="Napęd turboodrzutowy">
Napęd turboodrzutowy



</doc>
<doc id="450341" url="https://pl.wikipedia.org/wiki?curid=450341" title="100 m stylem grzbietowym">
100 m stylem grzbietowym

100 m stylem grzbietowym – średni, ale najbardziej prestiżowy dystans w tym stylu. Jest to konkurencja rozgrywana na igrzyskach olimpijskich.
Mistrzostwa Polski.
Obecny mistrz Polski:
Obecna mistrzyni Polski:
Mistrzostwa świata (basen 50 m).
Obecny mistrz świata:
Obecna mistrzyni świata:
Mistrzostwa świata (basen 25 m).
Obecny mistrz świata:
Obecna mistrzyni świata:
Mistrzostwa Europy.
Obecny mistrz Europy:
Obecna mistrzyni Europy:
Letnie igrzyska olimpijskie.
Obecny mistrz olimpijski:
Obecna mistrzyni olimpijska:

</doc>
<doc id="450346" url="https://pl.wikipedia.org/wiki?curid=450346" title="Chi-Chi">
Chi-Chi



</doc>
<doc id="450359" url="https://pl.wikipedia.org/wiki?curid=450359" title="Akalkulia">
Akalkulia

Akalkulia (łac. "calculo" – liczę) – utrata lub upośledzenie zdolności wykonywania nawet najprostszych działań arytmetycznych związane z organicznym uszkodzeniem mózgu (zwykle lewego bocznego obszaru ciemieniowo-potylicznego u osób praworęcznych), występujące często razem z zaburzeniami mowy oraz afazją ruchową. Jest odmianą agnozji wzrokowej.

</doc>
<doc id="450360" url="https://pl.wikipedia.org/wiki?curid=450360" title="Andora na Zimowych Igrzyskach Olimpijskich 2006">
Andora na Zimowych Igrzyskach Olimpijskich 2006

Andorę na Zimowych Igrzysk Olimpijskich 2006 reprezentowało trzech sportowców w dwóch dyscyplinach. Nie zdobyli oni żadnego medalu.

</doc>
<doc id="450363" url="https://pl.wikipedia.org/wiki?curid=450363" title="Afonia">
Afonia

Afonia (bezgłos) – utrata dźwięczności głosu. Przyczyną mogą być zaburzenia czynności krtani (porażenie nerwów krtaniowych lub zaburzenia nerwicowe), albo zniekształcenia fałdów głosowych spowodowane przez choroby zapalne lub nowotworowe krtani. Częściowa lub całkowita afonia jest częstym objawem nerwicy lękowej. Skrajny stopień histerycznej afonii z zupełną utratą mowy (nawet szeptanej) to apsityria.
Afonia może występować szczególnie u ludzi, u których częste używanie głosu wiąże się z wykonywanym zawodem np. u adwokatów, nauczycieli lub lektorów. Chwilowa afonia może być skutkiem silnego wzruszenia lub reakcji histerycznej. 

</doc>
<doc id="450372" url="https://pl.wikipedia.org/wiki?curid=450372" title="Montaż przewlekany">
Montaż przewlekany

 
Montaż przewlekany (ang. "Through-Hole Technology", THT) – sposób montowania podzespołów elektronicznych na płytce obwodu drukowanego (ang. "Printed Circuit Board", PCB). Elementy elektroniczne przystosowane do montażu przewlekanego mają wyprowadzenia w postaci drutów, które w trakcie montażu przewlekane są przez otwory w płytkach i lutowane do ścieżek przewodzących po przeciwnej stronie płytki niż montowany element.
Montaż przewlekany przeprowadzany jest ręcznie lub automatycznie. Lutowanie w produkcji seryjnej jest najczęściej realizowane na fali.

</doc>
<doc id="450374" url="https://pl.wikipedia.org/wiki?curid=450374" title="Królestwo Galicji i Lodomerii">
Królestwo Galicji i Lodomerii

Królestwo Galicji i Lodomerii wraz z Wielkim Księstwem Krakowskim i Księstwami Oświęcimia i Zatora (; ) – państwo (w praktyce prowincja i kraj koronny) na terytorium Galicji, w latach 1772–1918 wchodzące w skład (kolejno): Monarchii Habsburgów, Cesarstwa Austriackiego i Austro-Węgier. Kraina historyczna na wschodzie Europy Środkowej, obecnie w granicach Polski i Ukrainy. Nieformalnie dzieliła się na Galicję Zachodnią z głównym miastem Krakowem i Galicję Wschodnią z ośrodkiem we Lwowie.
Pochodzenie nazwy.
Oficjalna nazwa Królestwo Galicji i Lodomerii nawiązywała do jednego z tytułów królów węgierskich: “rex Galiciae et Lodomeriae”, tj. “król Halicza i Włodzimierza”, co miało uzasadniać moralne prawo do zaboru tych ziem przez monarchię Habsburgów.
Historia.
Powstanie Królestwa Galicji i Lodomerii.
W 1741 roku cesarzowa Maria Teresa, koronując się węgierską koroną Świętego Stefana, przyjęła również tytuł królowej Galicji i Lodomerii, obejmujących księstwo halickie i księstwo włodzimierskie. W czasie koronacji wniesiono również sztandary tego królestwa. W 1769 roku cesarzowa włączyła do swojej pieczęci herby księstwa halickiego i księstwa włodzimierskiego. Było to związane z zasiadaniem w XIII wieku na tronie księstwa halicko-włodzimierskiego węgierskiego króla Kolomana. Fakt ten stanowił też uzasadnienie zajęcia przez Austrię części ziem Rzeczypospolitej w 1772 roku w I rozbiorze Polski, a autorami uzasadnienia byli hofrat Teodor Antoni Rosenthal, kustosz Adam Kollar i rektor Josef Benczura i nosiło ono tytuł "Wywód poprzedzający prawa Korony Węgierskiej do Rusi Czerwonej i Podola, tak jako Korony Czeskiej do Księstwa Oświęcimskiego i Zatorskiego".
Galicja w składzie Cesarstwa Austriackiego i Austro-Węgier.
Określenie "Galicja i Lodomeria", potocznie skracane do samej tylko "Galicji", do szerszego użycia weszło po I rozbiorze Polski. Wówczas to Austrii przypadły ziemie obejmujące m.in. Ruś Czerwoną ze Lwowem, Przemyślem, Sanokiem i Bełzem, południową Małopolskę z Oświęcimiem, Tarnowem i Nowym Sączem oraz zachodni fragment Podola (Tarnopol, Zbaraż) i fragment ziemi chełmsko-włodzimierskiej z Zamościem. Tereny te uzyskały w 1849 status kraju koronnego Austrii o oficjalnej nazwie "Królestwo Galicji i Lodomerii" (, lub w formie zreukrainizowanej ). Nawiązując do tytułu , dyplomacja austriacka starała się uzasadnić prawo monarchów austriackich – jako spadkobierców korony węgierskiej – do zajętych ziem. W wyniku tego zabiegu propagandowego znaczenie nazwy "Galicja" rozszerzyło się na ziemie nigdy nie wchodzące w skład księstwa halickiego.
Po III rozbiorze w 1795 roku do monarchii habsburskiej przyłączono ziemie, które nazwano "Nową Galicją" (w odróżnieniu od „starej”, obejmującej tereny otrzymane w 1772). Nowa Galicja obejmowała terytoria między Pilicą i Bugiem wraz z Krakowem, Sandomierzem, Radomiem, Kielcami, Lublinem, Chełmem i Białą Radziwiłłowską. Ziemie Nowej Galicji (wraz z cyrkułem zamojskim z I rozbioru) zostały w 1809 przyłączone do Księstwa Warszawskiego i nie wróciły już do Austrii, stając się po 1815 r. częścią Królestwa Kongresowego. Równocześnie, po pokoju w Schönbrunn w 1809 roku, Imperium Rosyjskie otrzymało rejon Tarnopola, gdzie utworzono Kraj Tarnopolski. Po kongresie wiedeńskim (1815) obszar ten powrócił w granice Cesarstwa Austrii.
W latach 1820–1850 na mocy patentu Franciszka I ziemie dawnego księstwa oświęcimsko-zatorskiego wyłączono z kraju koronnego Galicji i Lodomerii i włączono je do posiadłości czesko-morawskich co oznaczało inkorporację do Związku Niemieckiego, jednak administracyjnie były nadal częścią Galicji.
W 1846 r. Austriacy ponownie zajęli Kraków, likwidując formalnie niezależną Rzeczpospolitą Krakowską (która stała się teraz Wielkim Księstwem Krakowskim). Od tego czasu oficjalna nazwa prowincji brzmiała: "Królestwo Galicji i Lodomerii wraz z Wielkim Księstwem Krakowskim i Księstwami Oświęcimia i Zatora" ().
Po początkowo silnej germanizacji, w 1861 Galicja uzyskała autonomię z sejmem krajowym i rządem w stołecznym Lwowie. W 1867 roku, w związku z ustanowieniem monarchii dualistycznej (Królestwo Galicji i Lodomerii pozostało w składzie Cesarstwa Austrii-Przedlitawii), autonomię prowincji poszerzono. Rząd austriacki zagwarantował, że namiestnicy będą powoływani spośród miejscowych Polaków. Sejm miał prawo uchwalać ustawy dotyczące gospodarki krajowej, komunikacji, szkolnictwa i zdrowia. Dzięki temu Galicja stała się ośrodkiem polskiego ruchu niepodległościowego. Działały tu polskie partie polityczne i organizacje paramilitarne – Sokół, Strzelec, Drużyny Bartoszowe, które stanowiły bazę sformowanych na początku XX wieku Legionów.
Galicja odegrała także ważną rolę w dziejach nowożytnej Ukrainy, będąc do dziś ośrodkiem ukraińskich ruchów niepodległościowych. W 1848 powstała we Lwowie pierwsza ukraińska organizacja polityczna – Główna Rada Ruska. Mieszkało tu wielu wybitnych pisarzy (Iwan Franko), historyków (Mychajło Hruszewski), polityków (Kost Łewycki) i artystów (Sołomija Kruszelnyćka); działało Towarzystwo Naukowe im. Szewczenki, towarzystwo pedagogiczne Ridna Szkoła, stowarzyszenie edukacyjne Proswita, stowarzyszenia sportowo-paramilitarne Sokił i Sicz, towarzystwo gimnastyczno-pożarnicze Łuh. Na Uniwersytecie Lwowskim funkcjonowały katedry ukraińskie.
Wspólne zamieszkiwanie Polaków i Ukraińców było powodem licznych konfliktów. Po 1867 stanowiska w administracji były stopniowo przejmowane przez Polaków, co nie podobało się Ukraińcom. W 1890 stronnictwa polskie i ukraińskie zawarły w sejmie krajowym tzw. pierwszy kompromis, przewidujący między innymi rozszerzenie szkolnictwa podstawowego i średniego w języku ukraińskim. Współpraca załamała się jednak po kilku latach, kiedy to Polacy doprowadzili m.in. do zupełnej polonizacji Uniwersytetu Lwowskiego czy odrzucili w Sejmie Krajowym projekt utworzenia gimnazjum ruskiego w Stanisławowie (29 X 1903). W początkach XX wieku Galicja była areną zabójstw politycznych, m.in. namiestnika Galicji hr. Andrzeja Potockiego i ukraińskiego studenta Adama Kocki. Do kolejnej próby porozumienia doszło dopiero w przededniu I wojny światowej. Tzw. drugi kompromis z 28 I 1914 przewidywał zmianę ordynacji wyborczej do sejmu krajowego na korzyść Ukraińców (byli oni niedoreprezentowani z powodu struktury społecznej, od której zależała waga głosów wyborców; był to jednak kompromis spóźniony i mało satysfakcjonujący dla Ukraińców, mogących już od 26 stycznia 1907 głosować na równych prawach z innymi obywatelami Austrii (Przedlitawii) na posłów do wiedeńskiego Reichsratu) oraz utworzenie państwowego uniwersytetu ukraińskiego we Lwowie. Postanowienia te nie mogły już jednak zostać zrealizowane. Koniec wojny stworzył dogodną sytuację dla obu narodów, czego skutkiem był wybuch walk o Galicję Wschodnią w latach 1918–1919, kiedy to Ukraińcy proklamowali Zachodnioukraińską Republikę Ludową. Napięcia narodowościowe nie znikły w okresie II Rzeczypospolitej, z czego wynikała działalność Organizacji Ukraińskich Nacjonalistów w okresie międzywojennym i w czasie II wojny światowej.
Odmienne losy Galicji Wschodniej i reszty ziem ukraińskich były również źródłem napięć wewnątrzukraińskich na gruncie politycznym, kulturowym, językowym i religijnym. Ich przezwyciężenie uważano za jeden z głównych problemów na drodze do niezależności narodowej Ukraińców.
Ustrój polityczny Galicji i Lodomerii.
Po wprowadzeniu w monarchii austro-węgierskiej ustroju konstytucyjnego włościanie galicyjscy uzyskali prawa obywatelskie na równi ze szlachtą. Następnie wykorzystując swoje uprawnienia tworzą pierwsze przedwyborcze komitety włościańskie (wbrew agitacji szlachty), kierujące walką polityczną w wyborach z dnia 14 czerwca 1848 r. do sejmu galicyjskiego (dawny Stanowy Sejm Galicyjski we Lwowie).
Podział administracyjny Galicji i Lodomerii.
Po I rozbiorze Polski ziemie Rzeczypospolitej weszły w skład nowo utworzonej prowincji austriackiej – Królestwa Galicji i Lodomerii. Stolicę prowincji miano umieścić w Jarosławiu (jako mieście położonym w centrum prowincji), rozważano też kandydaturę Przemyśla, w końcu zdecydowano się jednak na Lwów, jako największe miasto prowincji.
I podział administracyjny Galicji, tuż po zajęciu ziem polskich w wyniku I rozbioru, był na województwa i obowiązywał do połowy 1773 roku: bełskie, czerwonoruskie, krakowskie, lubelskie, podolskie i sandomierskie. Podział ten reprezentował dawne województwa Rzeczypospolitej, obecnie już szczątkowe, przedzielone kordonem. Początkowo nowe władze traktowały zdobyte ziemie jako przejściowy nabytek i jego początkowy podział był prowizoryczny, bardzo nierównomierny (większość obszaru zajmowało województwo czerwonoruskie a tylko skrawki woj. lubelskiego i podolskiego weszły w skład Galicji). Mimo że władze austriackie zaplanowały podział na cyrkuły, do jego przeprowadzenia w 1772 roku nie doszło, a fasje zarządzone patentem z 22 grudnia 1772 roku musiano grupować według dawnego polskiego podziału na powiaty i ziemie.
W połowie 1773 roku obszar Galicji podzielono na 6 cyrkułów (obwodów), a te z kolei na dystrykty (okręgi), których było początkowo 24, potem 59 (wstępnie 60). Były to cyrkuły; wielicki (9 dystryktów), pilzneński z siedzibą w Rzeszowie (10 dystryktów), bełski z siedzibą w Zamościu (8 dystryktów), lwowski (10 dystryktów), samborski (9 dystryktów) i halicki (13 dystryktów):
Początkowo granica polsko-austriacka była przesunięta na odcinku centralnym bardziej na północ i na wschód, jednak w 1776 zostało zawarte polsko-austriackie porozumienie regulujące granicę państwową, w wyniku którego do Polski wracał Kazimierz, rejon Biłgoraja, Frampola, Goraja, Janowa, Modliborzyc, Zaklikowa, Kraśniczyna, Wojsławic, Dubienki i Korytnicy, a także drobne skrawki na terenie Wołynia. Zmiana ta pozwoliła też na odtworzenie województwa bełskiego w szczątkowej postaci, które przetrwało do 1793.
Zgodnie z jeszcze inną koncepcją, w skład Królestwa Galicji i Lodomerii miały wejść początkowo następujące obszary, zaznaczone na mapie z 1775:
W następnych latach szachowano liczbę (redukując do 19) i granice dystryktów, a w 1782 zrezygnowano z dwustopniowego podziału administracyjnego, ustanawiając 19 cyrkułów.
Ostatecznie granice prowincji ustalono na kongresie wiedeńskim (1815), natomiast krajem koronnym stała się od 1850 r.
W obrębie Galicji zwykło się wyróżniać część zachodnią i wschodnią, kryterium podziału stanowiły okręgi sądów apelacyjnych w Krakowie dla Galicji zachodniej i we Lwowie dla wschodniej. Galicja Zachodnia obejmowała Kraków (formalnie nie należał do Galicji – Wielkie Księstwo Krakowskie, lecz "de facto" był jej częścią od 1846 roku), Białą Krakowską, Tarnów, Rzeszów, Krosno, Nowy Targ, Chrzanów (tak jak w przypadku Krakowa) i Nowy Sącz, do Galicji Wschodniej zaliczano Sanok, Jarosław, Przemyśl, Lwów, Stanisławów i Tarnopol. W życiu codziennym oraz pracach publicystycznych z przełomu XIX i XX wieku funkcjonował również inny podział, bazujący na kryterium narodowościowym: na Galicję Zachodnią (od Krakowa do Rzeszowa), Galicję Środkową (rozpościerającą się między Rzeszowem a Samborem) i Galicję Wschodnią (od Sambora do rzeki Zbrucz).
W 1854 wprowadzono nowy podział administracyjny, ustanawiając w granicach cyrkułów urzędy obwodowe ("Kreise"), stopniowo podzielane później na powiaty ("Bezirke"). W latach 1865–1867 zlikwidowano cyrkuły/urzędy obwodowe i zreorganizowano sieć powiatów, likwidując część z nich i ich liczba w 1867 r. wynosiła 74.
Skład etniczny.
Skład etniczny na podstawie spisu ludności z 1910 z podziałem na Galicję Wschodnią i Zachodnią:
Niemcy galicyjscy byli potomkami kolonistów józefińskich, w Galicji Zachodniej zazwyczaj ulegli polonizacji. Najwięcej trwałych kolonii było w Galicji Wschodniej.
Poziom życia.
Przed okresem industrializacji, korzystne warunki naturalne panujące na tych ziemiach powodowały poważne przeludnienie wsi. Pierwsze próby władz zmierzające do reform i unieważnienia wszystkich umów dziedziców z poddanymi, w których ustalone były obowiązki odrabiania pańszczyzny spełzły na niczym (zob. Kazimierz Milbacher). W konsekwencji zastąpienie tradycyjnego prawa polskiego prawem austriackim znoszącym przeżytki ustroju feudalnego zakończyły się wybuchem rzezi galicyjskiej.
Przez pierwszych osiemdziesiąt lat był to cywilizacyjnie najbardziej zapóźniony zabór. Nie doświadczył ani skutków doby stanisławowskiej, ani reform austriackiego oświeconego absolutyzmu. Władze w Wiedniu przez długi czas prowadziły w stosunku do tego regionu politykę w pewnym sensie kolonialną: poziom podatków był bardzo wysoki, a mieszkańcy Galicji nieproporcjonalnie często wcielani byli do wojska. Prowincja ta z punktu widzenia rządu cesarskiego nie prezentowała również sobą szczególnej wartości: poważnie rozważano możliwość ewentualnego przehandlowania tych ziem na rzecz terytoriów bałkańskich czy niemieckich.
Od połowy XIX wieku, pomimo swobody prowadzenia działalności gospodarczej oraz relatywnie gęstej (w porównaniu do ziem zaboru rosyjskiego) sieci kolejowej, Galicja była najsłabiej rozwiniętym i najbiedniejszym krajem koronnym Austrii, co powodowało liczną emigrację, m.in. do Ameryki Północnej. Historyk Norman Davies określa sytuację w Galicji jako bardziej beznadziejną niż w Irlandii w początkowym okresie wielkiej klęski głodu. Wydana w 1888 roku we Lwowie publikacja Stanisława Szczepanowskiego pt. "Nędza Galicji w cyfrach" daje przejmujący obraz rzeczywistości prowincji, w której 50% dzieci umierało przed ukończeniem 5 roku życia. W 1900 1 lekarz przypadał na 9 tysięcy mieszkańców, a w 100-tysięcznym powiecie Borszczów nie istniał ani jeden szpital. 33% miejscowości pozbawionych było szkoły, a 1 nauczyciel przypadał na 91 uczniów. Wadliwa była struktura użytkowania ziemi: ponad 40% areału znajdowało się w rękach 2,4 tys. wielkich posiadaczy, podczas gdy 80% chłopów posiadała gospodarstwa mniejsze od 4 ha. W Galicji występowała szachownica gruntów rolnych, długich i wąskich działek na równinach oraz krótkich i wąskich na terenach górzystych. Przysłowiowa galicyjska bieda stała się przyczyną, dla której nazwę prowincji przekręcano na "Golicja i Głodomeria".

</doc>
<doc id="450378" url="https://pl.wikipedia.org/wiki?curid=450378" title="Armenia na Zimowych Igrzyskach Olimpijskich 2006">
Armenia na Zimowych Igrzyskach Olimpijskich 2006

Armenię na Zimowych Igrzyskach Olimpijskich 2006 reprezentowało pięciu zawodników. Wystartowali oni w narciarstwie alepjskim, biegach narciarskich oraz w łyżwiarstwem figurowym
Był to czwarty start Armenii jako niepodległego państwa na zimowych igrzyskach olimpijskich (poprzednie to 1994, 1998, 2002).

</doc>
<doc id="450380" url="https://pl.wikipedia.org/wiki?curid=450380" title="Helenos (syn Priama)">
Helenos (syn Priama)

Helenos (gr. Helenos, łac. Helenus) – w mitologii greckiej wieszczek i królewicz trojański.
Uchodził za syna Priama i Hekabe. Potrafił przepowiadać przyszłość tak jak jego bliźniacza siostra Kasandra. Był ulubieńcem Apolla i dostał od niego łuk z kości słoniowej, z którego zranił rękę Achillesa. Przepowiedział Parysowi wszystkie nieszczęścia wynikające z jego związku z Heleną.
W początkowym okresie wojny trojańskiej walczył dzielnie u boku Hektora. Po jego śmierci stanął na czele Trojan. Gdy Priam odmówił mu ręki Heleny po śmierci Parysa, odszedł na górę Ida z postanowieniem, że nie będzie uczestniczyć w wojnie. Grecy, gdy dowiedzieli się od Kalchasa, że tylko Helenos zna warunki pod jakimi mogą zdobyć Troję, postanowili go pojmać. Udało się tego dokonać Odyseuszowi. Helenos podał szereg warunków (patrz: wojna trojańska), a niektórzy autorzy przypisują mu pomysł z koniem trojańskim. Prawdopodobnie ta współpraca z Grekami zapewniła mu życie i wolność po upadku Troi. Wieszcz przepowiedział między innymi, że do upadku Troi niezbędna jest obecność Neoptolemosa, syna Achillesa, oraz Filokteta, doskonałego łucznika, władającego łukiem otrzymanym od Heraklesa.
Po upadku miasta Neoptolemos uczynił z Andromachy swoją brankę i doczekał się z nią trzech synów. Helenos został wasalem Neoptolemosa i razem z nim udał się w podróż do Epiru. W Epirze założył za zgodą Neoptolemosa miasta Butroton i Ilion. Neoptolemos opuścił Epir, a Andromachę i trzech synów zostawił pod opieką Helenosa. Andromacha urodziła mu syna Cestrinusa. Jedne źródła podają, że Helenos ożenił się z Andromachą, a inne – że z matką Neoptolemosa – Demedeią. Kiedy Eneasz z rodziną zatrzymali się w Butrotonie, Helenos przepowiedział mu założenie Rzymu.
Postać Helenosa występuje w "Małej Iliadzie" oraz w tragedii Sofoklesa pod tytułem "Filoktet".

</doc>
<doc id="450389" url="https://pl.wikipedia.org/wiki?curid=450389" title="Kruszarka">
Kruszarka

Kruszarka – maszyna rozdrabniająca wykorzystująca proces kruszenia do wytwarzania kruszywa.
W literaturze umownie przyjmuje się, że z kruszeniem mamy do czynienia wtedy, gdy produkt rozdrabniania ma średnicę większą od 1 mm, a z mieleniem, gdy średnicę poniżej 1 mm.
Podział.
Zasadniczo, ze względu na charakter pracy, można mówić o kruszarkach obciążonych w sposób cykliczny (kruszarki szczękowe) oraz obciążonych w sposób ciągły (kruszarki walcowe, stożkowe, uderzeniowe).
Budowa.
Bez względu na rodzaj kruszarek można w nich wyróżnić zespoły:
Ze względu na mobilność całej maszyny można wyróżnić kruszarki stacjonarne, semistacjonarne, semimobilne na podwoziu kołowym i mobilne na gąsienicowym.
Kruszarki szczękowe.
Najpowszechniej stosowane na budowach do wstępnego i wtórnego kruszenia materiałów o małej i średniej podatności na rozdrabnianie (granit, bazalt, sjenit, porfir).
W kruszarkach szczękowych rozdrabnianie następuje poprzez zgniatanie, ścinanie i zginanie brył nadawy (podawanego materiału) między szczęką stałą a ruchomą.
Ze względu na rozwiązanie napędu szczęki ruchomej wyróżnia się dwa typy kruszarek szczękowych:
Kruszarki stożkowe.
Stosowane przeważnie do drobnego kruszenia, produkt kruszenia bardziej regularny niż w przypadku kruszarek szczękowych. Nie stosuje się ich do rozdrabniania materiałów miękkich, lepkich i wilgotnych.
Materiał rozdrabniany jest między stożkami: zewnętrznym stałym i wewnętrznym ruchomym wykonującym ruch mimośrodowy. Są rozwiązania, kiedy stożek zewnętrzny jest ruchomym, wtedy mówimy o kruszarkach stożkowych płaszczowych.
Kruszarki stożkowe są jednopodporowe i dwupodporowe.
Kruszarki walcowe.
Stosowane najczęściej do kruszenia średniego i drobnego, a także mielenia materiałów średniej i małej twardości.
Materiał jest rozdrabniany przez zgniatanie między przeciwbieżnie obracającymi się walcami (najczęściej dwa, choć są rozwiązania z trzema). Powierzchnie walców mogą być gładkie lub zębate.
Zastosowanie w przemyśle spożywczym:
Kruszarki udarowe.
Stosowane są obecnie do wszystkich stadiów kruszenia oraz mielenia. Są obecnie wykorzystywane do kruszenia najtwardszych skał (bazalt, dolomit, wapień, granit itp.) o niewielkiej ścierności (nie nadają się do piaskowców czy kwarcytów). Rozdrabnianie materiału następuje poprzez uderzenie wirującymi elementami roboczymi (rotujące listwy), jak również odbicia od nieruchomych płyt korpusu.
Elementy robocze:

</doc>
<doc id="450391" url="https://pl.wikipedia.org/wiki?curid=450391" title="Don Cherry">
Don Cherry

Donald Eugene Cherry (ur. 18 listopada 1936 w Oklahoma City, zm. 19 października 1995 w Maladze) – amerykański trębacz jazzowy, jeden z twórców i głównych innowatorów free jazzu oraz gatunku później nazwanego przez dziennikarzy world music. Jego kariera rozwinęła się dzięki długotrwałej współpracy z Ornette'em Colemanem. Przybrany ojciec Neneh Cherry i biologiczny Eagle-Eye Cherry.
Życiorys.
Dorastał w Los Angeles. We wczesnej młodości grywał na trąbce i fortepianie w zespołach rhytmandbluesowych. W połowie lat 50. dołączył wraz ze swoim kolegą Billym Higginsem do kwartetu Ornette’a Colemana, wraz z którym w latach 1958–1960 nagrał przełomowe dla free jazzu płyty "Something Else!!!!! The Music Of Ornette Coleman", "The Shape of Jazz to Come", "Change of the Century" i "".
Rozgłos zdobyty dzięki nagraniom z Colemanem umożliwił Cherry'emu podjęcie współpracy z najlepszymi muzykami jazzowymi. W 1960 wraz z Johnem Coltrane'em nagrał płytę "Avant Garde"; nagrywał również m.in. z Sonnym Rollinsem i Archiem Sheppem. W 1964 dołączył do zespołu Alberta Aylera, z którym nagrał kilka płyt ("New York Eye and Ear Control", "Vibrations") i odbył trasę po Europie.
Pod koniec lat 60. wyruszył w podróż po Europie, Afryce i Azji i nauczył się gry na wielu egzotycznych instrumentach ludowych (m.in. Doussn'gouni – rodzaj harfy o kilkusetletniej tradycji, używanej podczas uroczystości związanych z polowaniem pochodzącą z Mali (Zachodnia Afryka), różnego rodzaju flety). Obok trąbki kieszonkowej, grał na fortepianie (na którym rozpoczynał ok. roku 1951 grę w zespołach jazzowych w Los Angeles u boku m.in. Arta Farmera czy Jamesa Claya), melodice, ludowych fletach z różnych stron świata i różnych instrumentach perkusyjnych. Przez pewien czas mieszkał w Szwecji wraz ze swoją żoną Moki i ich dziećmi. W jego muzyce pojawiły się silne inspiracje folklorem Bliskiego Wschodu, Afryki i Indii. Dzięki nagraniom z lat 70. ("Orient", "Eternal Now", "Brown Rice") stał się prekursorem world music i etno jazzu.
W 1971 nagrał wraz z Krzysztofem Pendereckim płytę "Actions", dokumentującą ich wspólny występ na Donaueschingen Music Festival w Niemczech (płyta ukazała się w 1977). Odwiedził również Polskę, gdzie nawiązał współpracę zespołem Osjan i odbył z nim wspólną trasę koncertową. W połowie lat 70. wraz z muzykami Ornette’a Colemana (Deweyem Redmanem, Charliem Hadenem i Edem Blackwellem utworzył grupę "Old and New Dream", wykonującą oprócz własnych kompozycji również oryginalnie zaaranżowane utwory Colemana.
W 1978 Manfred Eicher z wytwórni ECM doprowadził do powstania grupy Codona (w składzie: Don Cherry, sitarzysta Collin Walcott i pochodzący z Brazylii perkusjonista Naná Vasconcelos), która nagrała trzy albumy, zawierające muzykę nazywaną przez Cherry’ego „uniwersalnym folklorem świata”. W 1983 ponownie wystąpił w Polsce, grając z Osjanem na Jazz Jamboree.
W latach 80. ponownie dołączył do kwartetu Ornette’a Colemana, nagrywał też świetnie przyjęte płyty solowe ("Art Deco", "Multikulti"). Był aktywny muzycznie do końca życia, zmarł w Hiszpanii w 1995.
Brał udział w wielu nagraniach współpracując z takimi sławami jak: Carla Bley ("Escalator Over the Hill"), Lou Reed czy Sun Ra.

</doc>
<doc id="450393" url="https://pl.wikipedia.org/wiki?curid=450393" title="THT">
THT



</doc>
<doc id="450407" url="https://pl.wikipedia.org/wiki?curid=450407" title="Elastooptyka">
Elastooptyka

Elastooptyka to zespół metod doświadczalnych do badań stanu naprężeń i odkształceń w ciałach bezpostaciowych, normalnie izotropowych (m.in. szkliwa, polimery, celuloid), wykazujących pod obciążeniem właściwości anizotropowe, przejawiające się m.in. dwójłomnością optyczną. Pod wpływem naprężeń materiały te nabierają cech optycznych kryształu jednoosiowego o osi optycznej skierowanej równolegle do kierunku rozciągania lub ściskania i przy oświetleniu światłem spolaryzowanym, w wyniku zjawiska dwójłomności następuje rozszczepienie światła na dwie składowe i pojawienie się prążków interferencyjnych, tworzących dwa charakterystyczne rodzaje linii: izokliny i izochromy. Na ich podstawie możliwe jest wyznaczenie naprężeń w dowolnym punkcie ciała. 
Zastosowanie.
Elastooptykę stosuje się głównie do badania naprężeń w częściach maszyn o skomplikowanych kształtach; wykonuje się ich modele z materiału o właściwościach elastooptycznych i poddaje obciążeniom analogicznym do rzeczywistych. Elastooptykę wykorzystuje się także do wykrywania szkodliwych naprężeń w przedmiotach szklanych i do badania struktur polimerów.
Przebieg badania.
Zwykle płaski model badanego obiektu, wykonany z materiału przeźroczystego, izotropowego i wykazującego własności wymuszonej anizotropii optycznej umieszcza się w tak zwanym polaryskopie, gdzie odpowiednio się go obciąża i przepuszcza przez niego strumień spolaryzowanego światła. Rezultatem jest obraz izoklin i izochrom związanych ze stanem naprężeń i ich rozkładem.

</doc>
<doc id="450411" url="https://pl.wikipedia.org/wiki?curid=450411" title="Nie ma sprawy">
Nie ma sprawy

Nie ma sprawy (tytuł oryginalny Ed) – amerykański serial komediowy, produkowany w latach 2000–2004 przez stację NBC. W Polsce był emitowany przez stację TVN7 oraz przez stacje Canal+ i Hallmark pod nazwą oryginalną Ed. Serial składa się z czterech serii (83 odcinki). Głównym bohaterem serialu jest zabawny Ed Stevens, którego gra Tom Cavanagh. Serial w 2001 roku dostał nominacje do nagrody Emmy w kategorii reżyseria, scenariusz i główna rola męska.
NBC zakończyła produkcję serialu w 2004 roku z powodu słabej oglądalności.
W pierwszej serii serialu wykorzystano jako temat muzyczny piosenkę Foo Fighters "Next Year", a w drugim sezonie piosenkę Clem Snide "Moment in the Sun". W trzecim i czwartym sezonie powtórnie wykorzystano piosenkę "Next Year".
Opis.
Głównym bohaterem serialu jest "Ed" - młody obiecujący prawnik, który prowadził spokojne życie. Miał wspaniałą żonę, pracę w dużej kancelarii prawniczej w Nowym Jorku. Życie to nagle mu się rozpadło. "Ed" zostaje zwolniony z pracy za brak przecinka w dokumencie przez co wraca wcześniej do domu gdzie przyłapał żonę w łóżku z listonoszem. "Ed" postanowił wrócić do rodzinnego miasteczka, "Stuckeyville", gdzie wciąż mieszkali jego znajomi z liceum, oraz szkolna miłość "Carol Vessey", której w czasie liceum nie miał odwagi zaprosić na randkę. Po przyjeździe "Ed" kupił kręgielnię "Stuckey bowl" gdzie otworzył swoje małe biuro prawnicze nie rezygnując z prowadzenia kręgielni, pomaga mu w tym trójka pracowników "Shirley Pifko", "Phil Stubbs" i" Kenneth Sandusky". Bohater serialu nawiązuje ponowny kontakt z przyjaciółmi z dawnych lat tworząc ponownie zgraną paczkę. Do paczki tej należy najlepszy przyjaciel "Eda Mike Burton" i jego żona "Nancy", "Carol" i jej przyjaciółka "Molly Hudson".

</doc>
<doc id="450412" url="https://pl.wikipedia.org/wiki?curid=450412" title="Roślinność efemeryczna">
Roślinność efemeryczna



</doc>
<doc id="450413" url="https://pl.wikipedia.org/wiki?curid=450413" title="Gonzalo Queipo de Llano">
Gonzalo Queipo de Llano

Gonzalo Queipo de Llano y Sierra (ur. 5 lutego 1875 w Tordesillas, zm. 9 marca 1951 w Sewilli) - hiszpański generał, uczestnik hiszpańskiej wojny domowej po stronie nacjonalistów.
Jako chłopiec naukę rozpoczął w seminarium by następnie wstąpić do Królewskiej Akademii Kawalerii w Valladolid jako kadet. Podczas wojny hiszpańsko-amerykańskiej brał udział w walkach na Kubie.
W 1923 został generałem brygady. W latach rządów generała Miguela Primo de Rivery był więziony za krytykę poczynań władz.
Po wyborach z 1936 był jednym z oficerów opracowujących plan zbrojnego powstania przeciw rządom Frontu Ludowego. Po wybuchu wojny 18 lipca 1936, z zaledwie 200 żołnierzami (w późniejszym wystąpieniu radiowym wspominając nawet jedynie o 15 żołnierzach), opanował Sewillę, a następnie objął dowództwo nad nowo sformowaną, narodową Armią Południa. Na jej czele zaatakował 17 stycznia 1937 roku Malagę, a następnie Marbellę, gdzie podlegające mu oddziału dokonały pacyfikacji miasta. Na skutek kłótni z generałem Franco zdał dowodzenie Armią Południa i został gubernatorem okręgu Andaluzji, gdzie w szybkim tempie podźwignął ze zniszczeń miejscowe rolnictwo i przemysł (np. odbudowana huta w Andujar). Po wojnie został awansowany do stopnia generała-porucznika i objął kierownictwo nad Okręgiem Wojskowym w Sewilli. Podobnie jak generał Juan Yagüe, do końca życia pozostał krytyczny zarówno do rządów Franco, jak i hiszpańskiej rodziny królewskiej.
Konflikt z Franco.
Gonzalo Quiepo de Llano nie żywił sympatii do generała Franco, i to z wzajemnością. W 1928 roku przyszły "caudillo" wybrał niejakiego Miguela Campinsa Aurę na swojego zastępcę w Głównej Wojskowej Akademii w Saragossie. Mimo że w trakcie puczu Campins pozostał wierny Republice, wciąż łączyły go przyjazne więzy z Franco. Próbę przejścia na stronę puczystów podjął na jego nieszczęście za późno, przez co został zatrzymany i przewieziony do Sewilli, gdzie Quiepo de Llano postawił go przed Trybunałem Wojennym, który skazał go na karę śmierci. Franco wysyłał list za listem błagając o ułaskawienie przyjaciela, jednak Gonzalo pozostał niewzruszony. W przededniu egzekucji otrzymał do rąk własnych list który przyniósł mu Franco Salgado-Araujo, kuzyn Francisco będący jego adiutantem. Quiepo skwitował to cynicznie:"Nie mam ochoty otwierać żadnej kolejnej korespondencji od tego waszego generała, który znowu powraca do tego samego nudnego tematu. Aha, i przekażcie mu, że jutro, w niedzielę, więzień zostanie rozstrzelany"Jak zapewnił, tak zrobił. Jeszcze w dniu egzekucji otrzymał telegram od żony skazańca, gdzie zaniepokojona błaga o wieści w sprawie męża. Otrzymała odpowiedź dopiero po 10 dniach, gdzie wręcz bagatelizującym sytuację tonem Quiepo informuje ją o śmierci jej męża:"Proszę przekazać doñi Dolores Rodzie de Campins, że jej małżonek, generał Campins, zakończył żywot szesnastego danego miesiąca."Rozżalona żona straceńca przejmująco korespondowała z Franco na temat straty. Użalała się nad faktem, że Franco mimo swoich największych starań został zignorowany przez co śmierć poniósł niewinny człowiek. 
Francisco odwdzięczył się oprawcy Campinsa praktycznie tym samym gdy wkrótce odmówił łaski generałowi Domingo Batecie, o którą Quiepo mocno prosił wraz z generałem Canabellasem. 
Wraz ze wzrostem wpływów Franco, Quiepo de Llano traci swoją władzę. Gonzalo resztę wojny spędza jako komendant koszar w Sewilli oraz lektor w propagandowym radiu frankistów, gdzie i tak wkrótce traci swój program dzięki działaniom "generallissimusa, którego pogardliwie nazywa "dupiastym świstakiem"." Po wojnie został wysłany przez "caudillo" do Włoch by pełnić tam rolę przedstawiciela wojskowego.

</doc>
<doc id="450416" url="https://pl.wikipedia.org/wiki?curid=450416" title="Kolejowe sygnały świetlne">
Kolejowe sygnały świetlne

Kolejowe sygnały świetlne są używane przede wszystkim do poinformowania maszynisty o możliwości jazdy lub jej braku, oraz ewentualnym ograniczeniu prędkości, względnie uprzedzenia, że takie sygnały nastąpią.
Sygnały świetlne, w przeciwieństwie do kształtowych, są możliwe do stosowania zarówno w dzień, jak i w porze nocnej. Podawane są za pomocą urządzeń sklasyfikowanych jako:
Sygnalizatory.
Obszar działania urządzeń, a przede wszystkim istnienie skrajni, spowodował wykształcenie charakterystycznych rodzajów sygnalizatorów świetlnych:
Zdarza się, że na jednym słupie jest mocowana więcej niż jedna głowica sygnałowa.
Barwy świateł.
Na PKP używane są do sygnalizacji następujące kolory:
Jeśli sygnalizator ma umożliwiać podanie sygnału złożonego z więcej niż jednego światła, to układ komór jest projektowany tak, by żaden obraz sygnałowy nie składał się ze świateł umieszczonych bezpośrednio obok siebie (mogłoby to spowodować pomyłkę). W praktyce nie stosuje się tej reguły w przypadku powtarzaczy, przy podawaniu sygnału zastępczego oraz w przypadku tarcz przejazdowych, kiedy to zdarza się, że świecą się dwa sąsiednie światła.
Jak widać na poniższych przykładach, regułą jest, że na semaforach komora światła zielonego, o ile występuje, znajduje się na samej górze sygnalizatora. Z kolei, jeśli występuje komora biała, umieszczona jest na samym dole.
Uwaga: Powyższa ilustracja zawiera tylko przykłady, stosuje się także sygnalizatory o układach świateł nieujętych powyżej.

</doc>
<doc id="450436" url="https://pl.wikipedia.org/wiki?curid=450436" title="Kanonicy Regularni od Pokuty">
Kanonicy Regularni od Pokuty

Cyriakowie, Zakon Kanoników Regularnych od Pokuty pod wezwaniem Świętych Męczenników, zwani na Litwie białymi augustianami, zaś w Krakowie markami – zakon rzymskokatolicki powstały w pierwszej połowie XIII wieku, na podstawie reguły św. Augustyna. Miejscem jego powstania był kościół Santa Maria de Metro w Rzymie. W roku 1256 zakon został zatwierdzony przez papieża Aleksandra IV.
Historia.
Były to czasy wypraw krzyżowych. Zakon opiekował się rycerzami biorącymi udział w tych wyprawach, grzebał zmarłych i sprawował inne pomocnicze funkcje. Gdy czas wypraw krzyżowych się skończył, zakon zajął się działalnością duszpasterską, a szczególnie kaznodziejstwem i spowiadaniem wiernych, prowadził też działalność edukacyjną.
Strojem zakonnym był biały habit ze szkaplerzem. Nakładano na niego pelerynkę (mucet). Na szkaplerzu i na pelerynce zakonnicy nosili wyszyte czerwone serce z wbitym do niego krzyżem.
Do Polski zostali sprowadzeni z Pragi w roku 1257 przez księcia Bolesława Wstydliwego, z inicjatywy jego żony św. Kingi. Zostali osadzeni w kościele konwentualnym pod wezwaniem św. Marka, dlatego też nazywano ich w skrócie „markami”. Kościół ten ufundowała św. Kinga. Mieli swoje filie również w innych miejscach Polski, m. in w Trzcianie w województwie małopolskim, Pilicy i miasteczku Bogoria w dawnym woj. sandomierskim. Zakon miał swoje siedziby jeszcze na Litwie, m.in. w opactwie Widzieniszki k. Wilna.
Na początku XIX wieku zakon został skasowany. Najdłużej utrzymał się w Polsce, ostatnia jego prowincja została tu zlikwidowana w roku 1832.
Kanoników Regularnych od Pokuty cieszących się świątobliwością życia było kilku: bł. Michał Giedroyć, świątobliwy ks. Jakub Sojecki z Przyrowa oraz trzech anonimowych męczenników z kościoła św. Marka w Krakowie.

</doc>
<doc id="450445" url="https://pl.wikipedia.org/wiki?curid=450445" title="Droga wojewódzka nr 384">
Droga wojewódzka nr 384

Droga wojewódzka nr 384 (DW384) – droga wojewódzka łącząca DW385 w Woliborzu, DW381 w Nowej Rudzie z DK8 i DK39 w Łagiewnikach. Prowadzi przez Góry Sowie (Przełęczą Woliborską 711 m n.p.m.), Bielawę oraz Dzierżoniów. Droga stanowi główne połączenie dla Nowej Rudy oraz dla powiatu dzierżoniowskiego, z Wrocławiem oraz autostradą A4, a także z przejściem granicznym do Czech – Tłumaczów-Otovice. Droga wojewódzka nr 384 należy do bardziej obciążonych ruchem dróg wojewódzkich Dolnego Śląska. Jest ona jednym z najważniejszych ciągów transportowych obsługujących zespół miast Dzierżoniów-Bielawa-Pieszyce o czym świadczy wysoka intensywność ruchu pojazdów ciężkich (kategoria ruchu KR-4). Jest drogą o szczególnych walorach widokowych.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
W latach 2015 – 2021 droga wojewódzka nr 384 była objęta ograniczeniami dopuszczalnego nacisku pojedynczej osi:

</doc>
<doc id="450449" url="https://pl.wikipedia.org/wiki?curid=450449" title="José Ángel Gurría">
José Ángel Gurría

José Ángel Gurría Treviño (ur. 8 maja 1950 w Tampico w Meksyku) – meksykański ekonomista i polityk, były sekretarz generalny Organizacji Współpracy Gospodarczej i Rozwoju (OECD).
Życiorys.
Absolwent Uniwersytetu UNAM (Meksyk), University of Leeds (Wielka Brytania) i Harvardu.
W latach 90. XX w. był ministrem spraw zagranicznych Meksyku i negocjował porozumienie o wolnym handlu w Ameryce Północnej (NAFTA). Następnie pełnił funkcję ministra ds. finansów i budżetu. Był też prezesem banków Nafin i Bancomext. Poza hiszpańskim zna angielski, francuski, portugalski, włoski i podstawy niemieckiego.
Wybrany w dniu 25 listopada 2005 roku na stanowisko sekretarza generalnego OECD (o stanowisko rywalizował z byłym premierem Polski Markiem Belką), stanowisko objął 1 czerwca 2006 roku. Za jego kadencji OECD zdecydowała rozpocząć rozmowy o ewentualnym członkostwie z Chile, Estonią, Izraelem, Rosją i Słowenią, a także znacząco zintensyfikowała współpracę z Brazylią, Chinami, Indiami, Indonezją i RPA (w ramach tzw. wzmocnionego zaangażowania).

</doc>
<doc id="450462" url="https://pl.wikipedia.org/wiki?curid=450462" title="Organ naczelny">
Organ naczelny

Organ naczelny – organ, który określa się jako zwierzchni wobec pozostałych organów i innych podmiotów organizacyjnych państwa w strukturze administracji rządowej. 
Naczelne organy administracji publicznej są powoływane przez Prezydenta bezpośrednio albo po uprzednim wyborze przez Sejm. 
Ich właściwość miejscowa obejmuje terytorium całego państwa.
W ujęciu funkcjonalnym i strukturalnym do naczelnych organów administracji publicznej zalicza się Radę Ministrów oraz organy, które wchodzą w jej skład.
Według definicji zawartej w Kodeksie postępowania administracyjnego organami naczelnymi są:
Ujęcie historyczne.
Pojęcie organu naczelnego wprowadzał wprost rozdział 5 Konstytucji z 1952 r., który nosił tytuł „Naczelne organy administracji państwowej". Przepisy obecnie obowiązującej konstytucji nie wyróżniają naczelnych organów ad­ministracji rządowej. Rozdział 6 Konstytucji z 1997 r. mówi jedynie o Radzie Ministrów i administracji rządowej.
Pojęcie urzędu naczelnego wprowadzały natomiast niektóre ustawy.

</doc>
<doc id="450467" url="https://pl.wikipedia.org/wiki?curid=450467" title="Parlamenty świata">
Parlamenty świata



</doc>
<doc id="450470" url="https://pl.wikipedia.org/wiki?curid=450470" title="Lista zgromadzeń przedstawicielskich">
Lista zgromadzeń przedstawicielskich

Lista zgromadzeń przedstawicielskich w państwach świata, na terytoriach zależnych oraz w organizacjach międzynarodowych.
Lista zgromadzeń przedstawicielskich na terytoriach zależnych.
Zgromadzenia unikameralne.
Zgromadzenia bikameralne

</doc>
<doc id="450485" url="https://pl.wikipedia.org/wiki?curid=450485" title="Zenon Hanas">
Zenon Hanas

Zenon Hanas (ur. 16 czerwca 1963 w Legionowie) – rzymskokatolicki duchowny, znawca mass-mediów; w latach 2004–2010 wicegenerał pallotynów. Od 1 października 2022 roku pełni funkcję generała Stowarzyszenia Apostolstwa Katolickiego (pallotynów).
Życiorys.
Ksiądz Zenon Hanas święcenia kapłańskie przyjął 6 maja 1989 w Ołtarzewie z rąk kard. Józefa Glempa.
Ukończył studia teologiczne w Ołtarzewie i na KUL oraz studia filozoficzne zakończone doktoratem w dziedzinie komunikowania społecznego w Instytucie Mediów i Komunikacji Społecznej w Hochschule für Philosophie w Monachium.
W latach 1996–1999 był redaktorem naczelnym Wydawnictwa Apostolicum w Ząbkach. 
W latach 1999–2004 pełnił funkcję wiceprowincjała pallotyńskiej Prowincji Chrystusa Króla.
Wykładał na UKSW w Warszawie i w Wyższym Seminarium Duchownym w Ołtarzewie.
Ks. Hanas jest autorem szeregu publikacji na temat zastosowania współczesnych mediów komunikacyjnych w duszpasterstwie oraz jest członkiem Deutsche Gesellschaft für Publizistik- und Kommunikationswissenschaft.
W latach 2017–2022 był prowincjałem warszawskiej Prowincji Pallotynów. 
1 października 2022 wybrany przez Zebranie Generalne na przełożonego generalnego SAC.
Kierunki badań naukowych: zależności między komunikowaniem społecznym a kulturą danego społeczeństwa.

</doc>
<doc id="450491" url="https://pl.wikipedia.org/wiki?curid=450491" title="Praz">
Praz

Praz – gemmologiczna nazwa zielonej odmiany chalcedonu. 
Nazwa pochodzi od greckiego słowa "prason" – por i stanowi aluzję do barwy tej rośliny.
Bardzo rzadko spotykane są wykształcone kryształy. Najczęściej występuje w formie mas mikrokrystalicznych. Ciemnozielony odcień pochodzi od wrostków aktynolitu lub chlorytu.
Znany jest od czasów antycznych. 
Występowanie.
W niektórych złożach niskotemperaturowych. Najczęściej współwystępuje z takimi minerałami jak: 
tremolit, aktynolit, chloryt, magnetyt, piryt, turyngit, kryształ górski.
Miejsca występowania - okazy gemmologiczne: Niemcy - Rudawy i Góry Kruszcowe, Finlandia, Austria (Alpy Salzburskie), Szkocja, Rosja – Ural (region fizycznogeograficzny), RPA, Australia – Queensland, USA – Kalifornia, Brazylia.
W Polsce – w Rudawach Janowickich, 
Zastosowanie.
Szerokie stosowanie uniemożliwia brak dobrego materiału jubilerskiego.

</doc>
<doc id="450495" url="https://pl.wikipedia.org/wiki?curid=450495" title="Nóż elektryczny">
Nóż elektryczny

Nóż elektryczny – urządzenie AGD w formie poruszanego silnikiem elektrycznym ostrza zamocowanego w obudowie, podłączane do gniazda elektrycznego.
Wynalezienie urządzenia zwykle przypisywane jest Jerome’owi L. Murrayowi, niekiedy jednak Clemowi E. Kostermanowi.

</doc>
<doc id="450498" url="https://pl.wikipedia.org/wiki?curid=450498" title="X-Men (film)">
X-Men (film)

X-Men – amerykański fantastycznonaukowy film akcji z 2000 roku na podstawie serii komiksów o grupie superbohaterów o tej samej nazwie wydawnictwa Marvel Comics. Za reżyserię odpowiadał Bryan Singer na podstawie scenariusza Davida Haytera. W rolach głównych wystąpili: Patrick Stewart, Hugh Jackman, Ian McKellen, Halle Berry, Famke Janssen, James Marsden, Bruce Davison, Rebecca Romijn-Stamos, Ray Park i Anna Paquin.
Film ten opowiada historię mutantów Wolverine’a i Rogue, którzy zostali włączeni w konflikt między dwiema grupami mutantów, które w różny sposób próbują osiągnąć akceptację swojego gatunku przez społeczeństwo. Jedną z nich jest grupa „X-Men” profesora Charlesa Xaviera, natomiast drugą „Braterstwo Mutantów” dowodzone przez Erica Lensherra / Magneto.
Jego światowa premiera miała miejsce 12 lipca 2000 roku na Ellis Island. W Polsce film zadebiutował 13 października tego samego roku. Film zarobił prawie 300 milionów dolarów przy budżecie 75 milionów i spotkał się z pozytywną oceną krytyków. Bezpośrednimi kontynuacjami filmu są: "X-Men 2" z 2003 i " z 2006 roku, które wchodzą w skład franczyzy uniwersum filmowego osadzonego w świecie X-Men.
Streszczenie fabuły.
W 1944 roku w okupowanej przez nazistów Polsce młody Eric Lehnsherr zostaje oddzielony od swoich rodziców w momencie wprowadzenia do obozu koncentracyjnego Auschwitz. Kiedy próbuje się do nich przedostać, powoduje, że skrzydła stalowej bramy pochylają się w jego stronę. Jest to wynik jego zdolności jako mutanta do tworzenia pól magnetycznych i kontrolowania metalu. Eric zostaje ogłuszony przez strażników. Współcześnie amerykański senator Robert Kelly próbuje uchwalić w Kongresie „Ustawę o rejestracji mutantów”, która zmusiłaby mutantów do ujawnienia swojej tożsamości i umiejętności. W Kongresie obecni są Lehnsherr, który nazywa siebie „Magneto”, oraz jego kolega ze zdolnością telepatii, profesor Charles Xavier. Xavier zaniepokojony jest możliwą reakcją Lehnsherra na ustawę o rejestracji.
W Meridian w stanie Missisipi 17-letnia Marie D’Ancanto przez przypadek sprawia, że jej chłopak zapada w śpiączkę, ponieważ pochłania energię i siłę życiową innych. Postanawia uciec z domu i przyjmuje imię Rogue. W Albercie spotyka Logana, znanego również jako „Wolverine”, mutanta posiadającego zdolność samoregeneracji i metalowe szpony. Po drodze zostają zaatakowani przez Sabretootha, jednego ze sługusów Magneto, ale dwóch nauczycieli ze szkoły Xaviera, Cyclops i Storm, pojawiają się na miejscu i ratują ich. Wolverine i Rogue trafiają do posiadłości Xaviera, szkoły dla mutantów w hrabstwie Westchester w stanie Nowy Jork. Xavier informuje Logana, że prawdopodobnie jest nim zainteresowany Magneto, i prosi go, aby pozostał w posiadłości, kiedy jego X-Meni będą badać sprawę. Natomiast Rogue zostaje zapisana do szkoły.
Senator Kelly zostaje porwany przez dwóch kolejnych sługusów Magneto, Toada i Mystique. Przetrzymywany jest w ich kryjówce na wyspie Genosha. Magneto wykorzystuje Kelly’ego jako obiekt testowy dla maszyny zasilanej jego zdolnościami magnetycznymi, która generuje promieniowanie wywołujące mutacje u ludzi. Kelly później ucieka, wykorzystując swoją nowo odkrytą mutację.
Rogue odwiedza Wolverine’a w nocy, kiedy śnią mu się koszmary. Zaskoczony, przypadkowo rani ją szponami, jednak ona wchłania jego zdolność regeneracji i regeneruje się. Obserwują to koledzy, którzy przybyli jej z pomocą. Później zostaje przekonana przez Mystique w postaci Bobby’ego Drake’a, że Xavier jest na nią zły i powinna opuścić szkołę. Xavier używa Cerebro, maszyny do lokalizacji mutantów, aby ją odnaleźć. X-Meni wyruszają na stację kolejową, aby sprowadzić Rogue z powrotem. W tym czasie Mystique włamuje się do Cerebro i sabotuje maszynę.
Wolverine odnajduje Rogue w pociągu i przekonuje ją, by wróciła do szkoły. Przed ich odejściem przybywa Magneto. Obezwładnia Wolverine’a i porywa Rogue. Xavier próbuje powstrzymać Magneto, kontrolując swoim umysłem Sabretootha, jednak zostaje zmuszony, by zwolnić chwyt, kiedy Magneto atakuje policjantów. Dzięki temu Magneto ze swoim Bractwem i Rogue uciekają. Kelly pojawia się w szkole Xaviera, a ten dowiaduje się z jego myśli o maszynie Magneto. Uświadamia sobie, że wysiłek związany z napędzeniem urządzenia prawie zabił Magneto. Grupa wnioskuje, że zamierza on przenieść swoje moce na Rogue i użyć do zasilania kosztem jej życia. Kelly odrzuca mutację, a jego ciało zamienia się w ciecz. Xavier próbuje zlokalizować Rogue za pomocą Cerebro, ale uszkodzona przez sabotaż Mystique maszyna go obezwładnia i ten zapada w śpiączkę. Jean Gray, która również posiada zdolność telepatii, naprawia Cerebro i używa go. Dowiaduje się, że Magneto planuje umieścić swoją maszynę wywołującą mutacje na Liberty Island i użyć jej do zmutowania światowych przywódców spotykających się na szczycie na pobliskiej Ellis Island. X-Men docierają do Statuy Wolności, gdzie walczą z Bractwem, które ostatecznie pokonują. W tym czasie Magneto przekazuje swoje moce Rogue i aktywuje urządzenie. Wolverine i Cyclops atakują Magneto, a później Wolverine niszczy maszynę. Przekazuje swoje moce Rogue, a jego zdolności lecznicze regenerują ją. Sam zostaje obezwładniony.
Profesor Xavier i Wolverine powracają do zdrowia, a grupa dowiaduje się również, że Mystique udało się uciec i podszywa się pod senatora Kelly’ego. Xavier daje Wolverine’owi wskazówkę dotyczącą jego przeszłości, która dotyczy opuszczonej bazy wojskowej w Kanadzie. Magneto zostaje uwięziony w celi zbudowanej z plastiku. Podczas odwiedzin Xaviera ostrzega go, że pewnego dnia zamierza uciec i kontynuować walkę.
Obsada.
W filmie ponadto wystąpili: Tyler Mane jako Victor Creed / Sabertooth, brutalny mutant i najemnik Magneto; Shawn Ashmore jako Bobby Drake / Iceman, uczeń szkoły Charlesa Xaviera, który zaprzyjaźnia się z Rogue; Rhona Shekter i Kenneth McGregor jako rodzice Erica Lensherra, którzy zostali straceni w Auschwitz-Birkenau; Donna Goodhand i John Nelles jako rodzice Marie D’Ancanto.
W rolach cameo wystąpili: scenarzysta filmu David Hayter i współtwórca historii do scenariusza Tom DeSanto jako policjanci; Stan Lee, twórca komiksów Marvel Comics jako sprzedawca na plaży. Uczniów szkoły Charlesa Xaviera zagrali: Sumela Kay jako Kitty Pryde, Alexander Burton jako John Allerdyce / Pyro, Katrina Florece jako Jubilation Lee / Jubilee i Donald Mackinnon jako Peter Rasputin / Colossus.
Produkcja.
Rozwój projektu.
Scenarzyści Marvel Comics, Gerry Conway i Roy Thomas, napisali scenariusz do filmu o X-Men w 1984 roku, kiedy prawa do ekranizacji należały do Orion Pictures, ale dalszy rozwój produkcji został wstrzymany wskutek problemów finansowych studia. W latach 1989–1990 Stan Lee i Chris Claremont prowadzili rozmowy z Carolco Pictures dotyczące filmowej adaptacji. James Cameron został producentem, a Kathryn Bigelow odpowiadać miała za reżyserię. Wstępna wersja scenariusza została napisana przez Bigelow. Projekt upadł, kiedy Lee wzbudził zainteresowanie Camerona postacią Spider-Mana, a Carolco zbankrutowało. Prawa postaci powróciły do Marvela. W 1994 roku producentka Lauren Shuler Donner, współpracująca z 20th Century Fox, zakupiła prawa, a Andrew Kevin Walker został zatrudniony do napisania scenariusza. Później nad historią pracowali również Laeta Kalogridis, John Logan, James Schamus i Joss Whedon.
Studio rozważało przydzielenie funkcji reżysera Brettowi Ratnerowi. Później zaoferowano tę funkcję Robertowi Rodriguezowi, ale ten odrzucił propozycję. W grudniu 1996 roku Fox zatrudnił na to stanowisko Bryana Singera. W kwietniu 1997 roku Ed Solomon został poproszony o napisanie scenariusza. Pod koniec 1998 roku Singer i Tom DeSanto wysłali scenariusz do studia, któremu się on spodobał, jednak część pomysłów została odrzucona ze względu na ograniczenia budżetowe. Singer i DeSanto poprosili Christophera McQuarrie’a o pomoc w poprawkach. Ostatecznie tylko David Hayter został uwzględniony jako scenarzysta filmu.
Casting.
Bryan Singer chciał obsadzić Russella Crowe’a w roli Wolverine’a, ale ten odrzucił propozycję i zaproponował swojego kolegę, Hugh Jackmana. Pierwotnie rolę tę otrzymał jednak Dougray Scott, jednak w wyniku wypadku na planie filmu " zrezygnował i ostatecznie angaż otrzymał Jackman, na trzy tygodnie przed rozpoczęciem zdjęć. Studio na różnych etapach rozważało również Keanu Reevesa, Mela Gibsona, Viggo Mortensena, Gary’ego Sinise’a, Aarona Eckharta, Jean-Claude Van Damme’a, Edwarda Nortona i Boba Hoskinsa.
W 1998 roku poinformowano, że Singer zaproponował Patrickowi Stewartowi rolę Xaviera. Michael Jackson również zabiegał o tę rolę, ale nigdy nie był brany na poważnie przez studio. W czerwcu 1999 roku potwierdzono angaż Stewarta, a także Iana McKellena jako Magneto. Pod uwagę do roli Xaviera brano również Terence’a Stampa.
Jim Caviezel początkowo został obsadzony jako Cyclops, ale zrezygnował w lipcu 1999 roku z powodu innych zobowiązań filmowych. Innymi kandydatami byli: Thomas Jane, Jonny Lee Miller, Eric Mabius, Owen Wilson, Edward Burns i Jude Law. Ostatecznie rolę otrzymał James Marsden. Studio chciało obsadzić Angelę Bassett jako Storm, ale w tamtym czasie okazała się ona zbyt droga. Pod uwagę brane były Janet Jackson i Mariah Carey. Selma Blair, Renee O’Connor, Lucy Lawless, Maria Bello i Helen Hunt znalazły się wśród kandydatek do roli Jean Grey. Role te otrzymały Halle Berry i Famke Janssen.
Natalie Portman, Kate Winslet, Drew Barrymore, Sarah Michelle Gellar, Jennifer Love Hewitt, Katie Holmes, Christina Ricci, Alicia Silverstone i Katharine Isabelle były brane pod uwagę do roli Rouge, a Anna Paquin otrzymała angaż po rezygnacji z głównej roli w filmie "Naiwna". Aktor i kulturysta Christian Boeving ubiegał się o rolę Colossusa. Na casting przyszedł w charakteryzacji, która miała upodobnić jego ciało do metalu.
We wrześniu 1999 roku ujawniono, że w filmie wystąpią również: Ray Park, Rebecca Romijn-Stamos i Tyler Mane.
Zdjęcia i postprodukcja.
Zdjęcia trwały od 22 września 1999 do 3 marca 2000 roku. Film był kręcony w Toronto w Kanadzie. Za zdjęcia odpowiadał Newton Thomas Sigel, scenografią zajął się John Myhre, a kostiumy zaprojektowała Louise Mingenbach. 
Montażem zajęli się Steven Rosenblum, Kevin Stitt i John Wright. Efekty specjalne przygotowały studia: Digital Domain, Kleiser–Walczak Construction, Cinesite, Hammerhead Production, Matte World Digital, C.O.R.E. Digital Pictures i POP Film &amp; Animation, a odpowiadał za nie Michael Fink.
Muzyka.
Muzykę do filmu skomponował Michael Kamen. Album zawierający ścieżkę dźwiękową z muzyką Kamena, "X-Men (Original Motion Picture Soundtrack)", został wydany 11 lipca 2000 roku przez Decca Records.
Wydanie.
Światowa premiera filmu miała miejsce 12 lipca 2000 roku na Ellis Island. W wydarzeniu uczestniczyła obsada i twórcy filmu oraz zaproszeni goście. Dla szerszej publiczności w Stanach Zjednoczonych i Kanadzie zadebiutował 14 lipca tego samego roku, natomiast w Polsce miał on premierę 13 października tego samego roku.
Film został wydany na VHS i DVD w Stanach Zjednoczonych 21 listopada 2000 roku. Na Blu-ray został wydany 21 kwietnia 2009 roku. W Polsce został wydany na DVD 26 listopada 2003 roku.
Odbiór.
Box office.
Film, przy budżecie 75 milionów dolarów, zarobił w Stanach Zjednoczonych i Kanadzie w weekend otwarcia 54,5 miliona, uzyskując najwyższy wynik otwarcia spośród dotychczasowych filmów o superbohaterach. "X-Men" pokonało ówczesnego lidera – film "Batman Forever", który zarobił 52,7 miliona dolarów w weekend otwarcia. W sumie w USA i Kanadzie film zarobił ponad 157 milionów dolarów, a na świecie przychód wyniósł prawie 300 milionów dolarów.
Krytyka w mediach.
Film spotkał się z pozytywną reakcją krytyków. W serwisie Rotten Tomatoes 81% z 167 recenzji uznano za pozytywne, a średnia ocen wystawionych na ich podstawie wyniosła 7,1 na 10. Na portalu Metacritic średnia ważona ocen z 33 recenzji wyniosła 64 punkty na 100. Natomiast według serwisu CinemaScore, zajmującego się mierzeniem atrakcyjności filmów w Stanach Zjednoczonych, publiczność przyznała mu ocenę A- w skali od F do A+.
Dennis Harvey z „Variety” napisał: „"X-Men" stanowi raczej umiarkowany środkowy rozdział epickiej serii, a nie odpowiedni początek. Fabuła i postacie są prowadzone chaotycznie, a akcja zbyt powoli zmierza ku kulminacyjnemu starciu dobra ze złem.”. Kenneth Turan z „Los Angeles Times” stwierdził, że: „dzieje się tak wiele, że czujesz natychmiastową potrzebę kontynuacji jako nagrody za wchłonięcie tego wszystkiego. Podczas gdy "X-Men" nie zapiera tchu w piersiach tak jak Matrix, jest to dobrze zrealizowana praca z pokaźną ilością papki do obejrzenia”. Roger Ebert z „Chicago Sun-Times” napisał: „podszedłem z sympatią do tego filmu czekając, aż wydarzy się coś naprawdę interesującego. Kiedy nic się nie działo, nie spodobało mi się to; zakładam, że X-Men będą dalej rozwijać swoją osobowość, jeśli nastąpi kontynuacja, i być może znajdą czas na zaangażowanie się w historię. Bez wątpienia fani komiksów zrozumieją subtelne aluzje i subtelne zachowania; po każdym pokazie powinni pozostać w holu, aby odpowiedzieć na pytania”.
Marcin Kamiński z portalu Filmweb stwierdził: „"X-Men" to z całą pewnością film, który warto zobaczyć, choć w naszym kraju nie zrobi zapewne takiej furory, jak w USA, gdzie seria otoczona jest, jak napisałem wcześniej, kultem. Tytuł ten to sprawnie zrealizowane kino akcji, z domieszką humoru i niezłymi efektami specjalnymi, którego obejrzenie powinno sprawić przyjemność wszystkim młodym ludziom. Idąc do kina nie zapominajmy jednak, iż mamy do czynienia z ekranizacją komiksu i nie stawiajmy filmowi zbyt wysokich wymagań fabularnych, ponieważ możemy opuścić seans poważnie zawiedzeni”.
Kontynuacje, anulowane projekty i reboot Filmowego Uniwersum Marvela.
W listopadzie 2000 roku 20th Century Fox poinformowało o planach na sequel. "X-Men 2" miał premierę w 2003 roku. Bryan Singer zajął się ponownie reżyserią na podstawie scenariusza Michaela Doughertya, Dana Harrisa i Davida Haytera. Trzecia część została potwierdzona wraz z rezygnacją Singera z pracy nad nią. Na stanowisku reżysera został zatrudniony Brett Ratner, a scenariusz napisał Hayter. " miał zadebiutował w 2006 roku. W obu filmach swoje role powtórzyli: Hugh Jackman, Halle Berry, Ian McKellen, Famke Janssen, Anna Paquin, James Marsden, Rebecca Romijn, Shawn Ashmore i Patrick Stewart.
W 2008 roku ujawniono, że studio pracuje nad prequelem ". W marcu 2010 roku poinformowano, że studio planuje rozpocząć tym filmem nową trylogię. Matthew Vaughn zajął się reżyserią, napisał scenariusz razem z Ashley Miller, Zackiem Stentzem i Jane Goldman. Film miał premierę w 2011 roku. W młodszych wersjach Charlesa Xaviera, Magneto, Hanka McCoya i Mystique zostali obsadzeni James McAvoy, Michael Fassbender, Jennifer Lawrence i Nicholas Hoult.
Kolejny film, ', zadebiutował w 2014 roku. Singer, który wyreżyserował dwa pierwsze filmy franczyzy, zajął się ponownie reżyserią na podstawie scenariusza Simona Kinberga. W filmie powróciła obsada zarówno z "Pierwszej klasy", jak i z oryginalnej trylogii. Swoje role powtórzyli między innymi: Jackman, McAvoy, Fassbender, Lawrence, Hoult, Berry, Elliot Page, McKellen i Stewart. Jeszcze w grudniu 2013 roku Singer zapowiedział kontynuację. Ponownie zajął się reżyserią, a scenariusz napisał Kinberg. ' miał premierę w 2016 roku. Swoje role powtórzyli McAvoy, Fassbender, Lawrence, Hoult, Rose Byrne i Lucas Till. Do obsady dołączył Oscar Isaac jako Apocalypse oraz Tye Sheridan, Sophie Turner i Alexandra Shipp jako młodsze wersje Cyclopsa, Jean Grey i Storm.
W maju 2016 roku Kinberg zapowiedział, że 20th Century Fox planuje kolejną trylogię, która tym razem ma się koncentrować na młodych mutantach. W lutym 2017 roku poinformowano, że Kinberg rozpoczął negocjacje ze studiem dotyczące wyreżyserowania kontynuacji na podstawie własnego scenariusza inspirowanego komiksami "Dark Phoenix Saga". "" miała premierę w 2019 roku. W głównych rolach powrócili McAvoy, Fassbender, Lawrence, Hoult, Turner, Sheridan i Shipp. Dołączyła do nich Jessica Chastain jako Vuk.
Studio wyprodukowało też kilka spin-offów franczyzy filmowej o X-Menach. W 2009 roku premierę miał ' z Jackmanem w tytułowej roli. Doczekał się on dwóch kontynuacji: "Wolverine" (2013) i ' (2017) oraz dwóch części jego spin-offu: "Deadpool" i "Deadpool 2" z Ryanem Reynoldsem w głównej roli z 2016 i 2018 roku. Wśród niezrealizowanych projektów studia znalazły się między innymi: "Gambit" z Channingiem Tatumem w głównej roli, "Multiple Man" z Jamesem Franco, "Kitty Pryde" z Elliotem Pagem oraz filmy o Alpha Flight i o Exiles.
W 2019 roku The Walt Disney Company sfinalizował transakcję zakupu 21st Century Fox, wskutek czego wszystkie filmy Foxa związane z franczyzą zostały anulowane, w tym planowane spin-offy i kontynuacje "Mrocznej Phoenix", a Marvel Studios przejęło kontrolę nad postaciami. Prezes Disneya, Robert Iger, poinformował, że X-Meni zostaną włączeni do Filmowego Uniwersum Marvela. W lipcu 2019 roku, podczas San Diego Comic-Conu, Kevin Feige zapowiedział, że studio pracuje nad rebootem filmu o mutantach.
W 2020 roku premierę miał ostatni film franczyzy filmowej o X-Menach, samodzielny spin-off, "Nowi mutanci".

</doc>
<doc id="450501" url="https://pl.wikipedia.org/wiki?curid=450501" title="Manuel Almunia">
Manuel Almunia

Manuel Almunia Rivero (ur. 19 maja 1977 w Pampelunie) – hiszpański piłkarz występujący na pozycji bramkarza.
Kariera klubowa.
Hiszpania.
Almunia pochodzi z Pampeluny. Karierę rozpoczął w miejscowej Osasunie, gdzie początkowo występował w drużynach juniorskich. W 1997 roku rozpoczął występy w zespole rezerw, grającym w Segunda División B. Grał tam przez dwa sezony. W tym czasie wystąpił w 44 ligowych spotkaniach. W roku 1999 został włączony do pierwszej drużyny, jednak nie wystąpił tam w żadnym meczu i został w tym czasie wypożyczony do FC Cartagena. Rok później podpisał kontrakt z CE Sabadell. Spędził tam rok, po czym przeszedł do występującej w Primera División Celty Vigo.
Krótko po transferze do Celty został wypożyczony do SD Eibar, który wówczas grał w Segunda División. W czasie jednego sezonu wystąpił tam w 35 ligowych meczach. W następnym sezonie został ponownie wypożyczony, tym razem do Recreativo Huelva. Zadebiutował tam w 17 listopada w przegranym 3:0 meczu z CD Alavés. W zespole Recreativo był zmiennikiem José Antonio Luque i Césara Quesada, więc wystąpił w dwóch meczach.
Po powrocie do Celty, 1 listopada 2003 roku Almunia został wypożyczony do Albacete Balompié. W nowej drużynie zadebiutował w następnym tygodniu w przegranym 1:0 spotkaniu z Málaga CF. Almunia był jednym z podstawowych zawodników swojego klubu, wystąpił w 24 ligowych meczach, a jego drużyna zajęła na koniec sezonu 14. miejsce w tabeli.
Arsenal.
Almunia 14 lipca 2004 przeszedł do Arsenalu za nieujawnioną sumę. W nowej drużynie zadebiutował 27 października w wygranym 2:1 meczu Pucharu Ligi z Manchesterem City. Almunia zagrał we wszystkich meczach Arsenalu w tych rozgrywkach w tym ćwierćfinałowym z Manchesterem United, gdzie jedyną bramkę zdobył David Bellion&lt;ref name="04/05"&gt;&lt;/ref&gt;.
W Premier League zadebiutował natomiast 4 grudnia w wygranym 3:0 meczu z Birmingham City. Pierwszy raz w europejskich pucharach wystąpił trzy dni później. Był to mecz Ligi Mistrzów z Rosenborgiem. W tym czasie był drugim bramkarzem Arsenalu. Almunia najwięcej razy grał w spotkaniach pucharowych. 21 maja 2005 jego klub wystąpił w finale Pucharu Anglii, w którym zagrał z Manchesterem United. Mecz zakończył się zwycięstwem jego drużyny 5:4 w rzutach karnych po bezbramkowym remisie, zaś Almunia spotkanie oglądał z ławki rezerwowych. Ogółem w sezonie 2004/2005 Almunia rozegrał 16 spotkań we wszystkich rozgrywkach.
W sezonie 2005/2006 Almunia nie wystąpił w żadnym ligowym spotkaniu, natomiast zagrał w pięciu z sześciu meczów fazy grupowej Ligi Mistrzów. Finałowe spotkanie przeciwko FC Barcelona rozpoczął na ławce rezerwowych, jednak w 18. minucie spotkania Jens Lehmann otrzymał czerwoną kartkę, więc wszedł na boisko zmieniając Roberta Pirèsa. Pod koniec pierwszej połowy Samuel Eto’o trafił w słupek jego bramki, zaś w 76. minucie meczu Almunia skapitulował. Wynik spotkania na 2:1 ustanowił Juliano Belletti.
W następnym sezonie Almunia wystąpił w jednym ligowym spotkaniu, 12 listopada zagrał w wygranym 3:0 meczu z Liverpoolem. 25 lutego 2007 roku wystąpił od pierwszej minuty w finałowym spotkaniu Pucharu Ligi z Chelsea. Jego drużyna przegrała ten mecz 2:1. Poza tym wystąpił w pięciu meczach Pucharu Anglii i sezon zakończył z 14 meczami we wszystkich rozgrywkach.
Gdy Lehmann odniósł kontuzję, Almunia wystąpił za niego w otwierającym sezon spotkaniu z Manchesterem City. Podczas nieobecności Lehmanna, Hiszpan był do października podstawowym zawodnikiem Arsenalu. Jego występy w tych we wrześniu i października doprowadziły do tego, że stał się pierwszym bramkarzem w drużynie. 23 października 2007 Lehmann publicznie oznajmił swoje niezadowolenie z powodu bycia zmiennikiem Almunii.
22 grudnia Almunia w wygranych 2:1 derbach północnego Londynu z Tottenhamem Hotspur obronił rzut karny wykonywany przez Robbiego Keane'a, czym pomógł odnieść zwycięstwo swojej drużynie. 3 kwietnia 2008 roku podpisał nowy długoterminowy kontrakt z Arsenalem. Ogółem w sezonie 2007/2008 wystąpił 29 razy w meczach Premier League.
Po odejściu w lecie 2008 Lehmanna do VfB Stuttgart Almunia otrzymał koszulkę z numerem 1 (poprzednio miał 24) i sezon rozpoczął jako pierwszy bramkarz Arsenalu. Jego stary numer otrzymał włoski bramkarz - Vito Mannone. 21 października w wygranym 5:2 wyjazdowym spotkaniu Ligi Mistrzów z Fenerbahçe SK po raz pierwszy został kapitanem swojej drużyny. Drugi raz pełnił tę rolę był w przegranym 3:0 spotkaniu z Manchesterem City, który odbył się 22 listopada. Po odniesieniu kontuzji stracił miejsce w składzie na rzecz Łukasza Fabiańskiego.
30 września 2011 roku został wypożyczony na miesiąc do West Hamu United, dla którego rozegrał cztery mecze.
1 czerwca 2012 roku został zwolniony z kontraktu.
31 lipca 2012 roku podpisał roczny kontrakt z Watford.
28 sierpnia 2014 roku zakończył swoją przygodę z piłką. Został zmuszony do zakończenia kariery poprzez występującą u niego wadę serca. O fakcie poinformował dziennik "The Guardian".
Kariera reprezentacyjna.
Almunia nie wystąpił w żadnym międzynarodowym meczu, jednak chciałby występować w reprezentacji Anglii i zapewnił, że nie był wcześniej powoływany do kadry Hiszpanii. Almunia spełnia kryteria do nadania mu brytyjskiego obywatelstwa, gdyż jego żona jest Angielką.
Sukcesy.
Arsenal:

</doc>
<doc id="450506" url="https://pl.wikipedia.org/wiki?curid=450506" title="Pátria">
Pátria



</doc>
<doc id="450511" url="https://pl.wikipedia.org/wiki?curid=450511" title="Traktat w Radnot">
Traktat w Radnot

Traktat w Radnot – zawarty w Radnot (w Siedmiogrodzie) 6 grudnia 1656 r. w czasie wojny polsko-szwedzkiej przez przedstawicieli Karola X Gustawa i Jerzego II Rakoczego. W Radnot stronami w negocjacjach byli wyłącznie Karol X Gustaw i Jerzy II Rakoczy, natomiast Fryderyk Wilhelm, Bogusław Radziwiłł i Bohdan Chmielnicki nie byli sygnatariuszami traktatu, jednak ich interesy zostały w dokumencie uwzględnione.
Okoliczności.
Król Szwecji Karol X Gustaw, w związku ze zwiększającym się od wiosny 1656 roku oporem wojsk koronnych (bitwa pod Warką, bitwa pod Kłeckiem, bitwa pod Łowiczem, bitwa pod Prostkami) oraz wypowiedzeniem wojny Szwecji przez Moskwę w maju, a następnie sojuszem pomiędzy Janem Kazimierzem i carem moskiewskim Aleksym Michajłowiczem z 3 listopada (traktat w Niemieży), nie mogąc liczyć już na samodzielne opanowanie Rzeczypospolitej, podpisał 20 listopada traktat w Labiawie z elektorem brandenburskim, którego postanowienia odnośnie do cesji na rzecz elektora powtórzono w Radnot. W Radnot sygnatariusze Jerzego Rakoczego i Karola Gustawa zobowiązali się do wspólnego uczestniczenia w wojnie z Polską oraz projektowali podział stref wpływów na terenie Rzeczypospolitej. Ważną rolę w jego przygotowaniu odegrali prześladowani w Rzeczypospolitej bracia polscy.
Traktat dotyczył sojuszu szwedzko-siedmiogrodzkiego i dodatkowo przewidywał rozbiór Rzeczypospolitej, w którym wziąć mieli udział:
Pod dokumentem swoje podpisy w imieniu Karola Gustawa złożyli Sternbach i Gotthard Vellingk, zaś w imieniu księcia siedmiogrodzkiego János Kemény i kanclerz Mihály Mikes.
Traktat wobec rozpoczęcia wojny duńsko-szwedzkiej i klęski Rakoczego nie wszedł w życie.
Ocena w historiografii.
Często w ślad za opinią krakowskiego historyka Władysława Konopczyńskiego traktat z Radnot przedstawia się jako zapowiedź rozbiorów, które nastąpiły 120 lat później, jednak w nowszych pracach zwraca się uwagę, że był to w zasadzie sojusz dwóch stron nierównomiernych pod względem sił (Szwecji i Siedmiogrodu) z uwzględnieniem interesów pozostałych sojuszników (bardzo ogólnikowym w przypadku Chmielnickiego), a podział Rzeczypospolitej miał charakter jedynie projektu, którego sukces w 1656 roku, wobec poparcia wzmacniającej się już militarnie Rzeczypospolitej przez cara Aleksego I, chana Tatarów krymskich, Mehmeda IV Gireja i cesarza Ferdynanda III Habsburga, był jedynie iluzoryczny.

</doc>
<doc id="450518" url="https://pl.wikipedia.org/wiki?curid=450518" title="Mathias Rust">
Mathias Rust

Mathias Rust (ur. 1 czerwca 1968 w Wedel) – niemiecki pilot, który w 1987, mając wówczas 19 lat, przeleciał wypożyczoną Cessną 172 (oznaczenie "D-ECJB") z miejscowości Uetersen (około 30 km na północny zachód od Hamburga) poprzez Helsinki w Finlandii do Moskwy.
Był wielokrotnie wykrywany przez obronę powietrzną ZSRR, a nawet przechwycony przez dwa myśliwce z lotniska w mieście Tapa (dziś Estonia), ani razu jednak nie padł rozkaz zestrzelenia go. Paraliż decyzyjny radzieckiej obrony przeciwlotniczej oraz irracjonalność zaistniałej sytuacji spowodowały, że udało mu się dolecieć do Moskwy, gdzie wylądował na moście "Bolszoj Moskworieckij" tuż obok Placu Czerwonego i Kremla. Po wylądowaniu został aresztowany przez KGB i skazany na 4 lata ciężkich robót (faktycznie odsiedział w więzieniu nieco ponad rok).
Cel.
W czasach swojej młodości Mathias Rust, śledząc wydarzenia ze spotkania Ronalda Reagana i Michaiła Gorbaczowa w Reykjavíku (11–16 października 1986), postanowił zrobić coś, co zwróci uwagę świata na wrogi stosunek pomiędzy krajami podzielonymi żelazną kurtyną. Przelot samolotem ponad nią miał być według Mathiasa Rusta symbolem – pomostem ponad podziałami. Zapytany później w czasie przesłuchania o motyw, Rust oznajmił, że działał na rzecz „światowego pokoju” oraz dla „porozumienia między naszymi narodami”.
Wydarzenie to było precedensem na skalę światową, odbiło się szerokim echem w mediach zachodnich.
Lot.
13 maja 1987 roku Rust jako nowy członek hamburskiego aeroklubu wynajął niedużą, szkolno-treningową Cessnę F 172 P Skyhawk II (numer rejestracyjny D-ECJB) wyposażoną w dodatkowy zbiornik paliwa i wystartował z lotniska Hamburg. Podczas międzylądowania w Uetersen (Szlezwik-Holsztyn) wymontował tylne siedzenia samolotu i ponownie wzbił się w powietrze. Obierał kurs na Wyspy Owcze położone na północ od Wielkiej Brytanii. Jako pilot amator mógł latać tylko w dzień, więc w swojej podróży kilkakrotnie musiał zatrzymać się gdzieś na noc, zarówno dla odpoczynku, jak i dla zatankowania paliwa. Trasa jego przelotu wiodła następnie przez Islandię (Keflavík), Norwegię (Bergen) i Finlandię. 25 maja wylądował na helsinskim lotnisku Malmi.
Trzy dni później, 28 maja (w święto radzieckich wojsk ochrony pogranicza) Rust wystartował w dalszą drogę. Wieżę kontrolną w Helsinkach poinformował, że zamierza lecieć do Sztokholmu, ale wkrótce po przekazaniu tej wiadomości skierował maszynę na wschód, w stronę Leningradu (obecnie Sankt Petersburg) na ruchliwy most powietrzny między Helsinkami i Moskwą. Wkrótce potem wyłączył radio w samolocie i zerwał łączność z kontrolą naziemną. W pobliżu miejscowości Sipoo (około 40 km na północny wschód od Helsinek) Cessna zniknęła z radaru fińskiej kontroli ruchu (prawdopodobnie wskutek obniżenia wysokości lotu). Kontrolerzy ruchu, podejrzewając, że maszyna uległa wypadkowi, ogłosili akcję ratunkową. W miejscu, w którym urwał się kontakt z Rustem, ratownicy odnaleźli na powierzchni morza dużą plamę oleju, co mogłoby oznaczać, że samolot się rozbił. Próby odnalezienia jego szczątków nie przyniosły jednak rezultatu. (Rust został później obciążony kosztami za tę akcję. Musiał zapłacić 100 tys. dolarów. Pochodzenia plamy olejowej nie udało się ustalić).
Tymczasem pilot leciał nad Zatoką Fińską i wkrótce przeciął linię brzegową Morza Bałtyckiego, znalazłszy się w przestrzeni powietrznej ZSRR. Ominął Leningrad i obrał kurs na południowy wschód do Moskwy. Linia kolejowa Leningrad-Moskwa posłużyła mu jako punkt orientacyjny. O godzinie 14.29 samolot Rusta pojawił się na ekranie radaru wojsk radzieckiej obrony powietrznej. Ponieważ próby nawiązania łączności radiowej z maszyną nie przyniosły rezultatu, namiarowcy przydzielili intruzowi numer 8255 i ogłosili alarm. W stan gotowości bojowej zostały postawione trzy jednostki rakietowe. Przez pewien czas śledziły one podejrzany obiekt, ale nie otrzymały zezwolenia na jego zestrzelenie. Następnie w ślad za niezidentyfikowanym samolotem zostały wysłane dwa myśliwce przechwytujące MiG-23. O godzinie 14.48, niedaleko miasta Gdow, jeden z pilotów myśliwców zlokalizował samolot podobny do Jaka-12 i zwrócił się do dowództwa z pytaniem, czy ma go zestrzelić. Rozkazu takiego nie otrzymał. Wkrótce potem w pobliżu miasteczka Stara Russa oba myśliwce straciły Cessnę z pola widzenia. Przypuszcza się, że Rust mógł tam na krótko wylądować. Przemawiałby za tym fakt, że w drodze do Moskwy pilot przebrał się. Ponadto okres, jaki upłynął od chwili wtargnięcia w przestrzeń powietrzną ZSRR do lądowania samolotu w Moskwie, był zbyt długi jak na prędkość, z którą początkowo leciał. Punkty OPK jeszcze kilkakrotnie namierzyły maszynę Rusta, ale za każdym razem utraciły z nią kontakt radarowy, prawdopodobnie z powodu niskiego pułapu lotu. Poza tym pilotowi sprzyjały jeszcze inne okoliczności – kilka dni wcześniej wprowadzono administracyjną reformę sił powietrznych ZSRR (struktury wojskowe zostały podzielone na kilka nowych jednostek, przydzielono im nowe zakresy działań). To spowodowało pewien chaos w centrum dowodzenia i trudności w ustaleniu zakresu odpowiedzialności za poszczególne strefy obrony kraju. Ponadto większość oficerów z pułku z okręgu Pskowa wyznaczonego do obrony odcinka wybrzeża nad Zatoką Fińską przebywała na manewrach, zaś pozostali na dyżurze młodzi, niedoświadczeni oficerowie kontroli ruchu powietrznego nie mogli samodzielnie podjąć decyzji o ewentualnym zestrzeleniu Rusta. Niemiec mógł więc bez przeszkód lecieć dalej.
W pobliżu miasta Torżok, odległego o mniej więcej 200 km od Moskwy Rust został ponownie namierzony, jednak ponieważ poprzedniego dnia doszło tam do wypadku lotniczego i wciąż prowadzona była akcja ratunkowa, naziemny punkt kontrolny uznał jednopłatową, nisko i wolno poruszającą się Cessnę za jeden z helikopterów biorących w niej udział. Potem awionetka Niemca była namierzana jeszcze kilka razy, ale mylnie brana za krajowy samolot szkolny, który nie przestrzega przepisów. Po ponad pięciogodzinnym locie, około 18.15, Cessna dotarła nad Moskwę i kierowała się w stronę Kremla. Na niebezpiecznie niskiej wysokości Rust wykonał trzy kręgi nad placem Czerwonym i Kremlem. Właśnie tam pilot miał zamiar wylądować, jednak ze względu na dużą liczbę ludzi na placu (około 300 osób – turystów i moskwian), zdecydował się na lądowanie na moście „Bolszoj Moskworieckij”. Poprzedniego dnia w celu konserwacji zdjęto przewody elektryczne, biegnące wzdłuż mostu, a które uniemożliwiłyby lądowanie. Samolot po kilkudziesięciometrowym dobiegu, o 19.30 zatrzymał się u szczytu schodzącego ku rzece Moskwie placu pod nazwą Wasilewskij Spusk, który służył wówczas za parking dla autokarów wycieczkowych. Miejsce to zlokalizowane jest tuż obok cerkwi św. Bazylego, niecałe 100 metrów od placu Czerwonego.
Tuż po wylądowaniu pilot został zatrzymany przez funkcjonariuszy KGB. Zapytany później w czasie przesłuchania o motyw, Rust oznajmił, że działał na rzecz „światowego pokoju” oraz dla „porozumienia między naszymi narodami”. Krótko przed procesem powiedział jeszcze: "Gdybym otrzymał pozwolenie na mój lot do ZSRR, nie uzyskałbym takiego światowego oddźwięku, jaki uzyskałem. Ten rozgłos dla celu, jaki sobie postawiłem, osiągnąłem w pełni. I opłacało się dla niego tu przylecieć."
Konsekwencje lądowania.
Lądowanie młodego Niemca w Moskwie stało się sensacją. Dopatrywano się w nim nie tylko brawurowego wyczynu sportowego, ale również aktu politycznego. Ówczesny minister spraw zagranicznych RFN Hans-Dietrich Genscher w wywiadzie dla czołowej niemieckiej gazety bulwarowej powiedział, że na wieść o tym wydarzeniu o mało nie pękł ze śmiechu. Niektórzy komentatorzy porównywali Mathiasa Rusta do Manfreda von Richthofena, niemieckiego asa lotnictwa okresu I wojny światowej, którego Anglicy (wrogowie) w uznaniu zasług, nazwali „Czerwonym Baronem” i po zestrzeleniu wyprawili pogrzeb godny bohatera.
2 września 1987 roku rozpoczął się proces przeciwko niemu w Moskwie. Zarzucono mu między innymi: chuligaństwo, złamanie prawa lotniczego oraz nielegalne przekroczenie granicy ZSRR. Rust został skazany na 4 lata w obozie pracy.
Konsekwencje ze strony sekretarza generalnego KC KPZR Michaiła Gorbaczowa dotknęły także ówczesnego ministra obrony Siergieja Sokołowa, dowódcę Wojsk Obrony Przeciwlotniczej Kraju Aleksandra Kołdunowa, którzy zostali zdymisjonowani, oraz ponad 2000 niższych rangą oficerów, którzy dopuścili się zaniedbania swoich obowiązków i niewykrycia obcego samolotu nad terytorium Związku Radzieckiego. Nie jest tajemnicą, że Sokołow i Kołdunow oraz pozostali zdymisjonowani byli przeciwnikami reform Gorbaczowa, a zwłaszcza "pieriestrojki". Po ogłoszeniu wyroku z obawy o bezpieczeństwo więźnia nie został wysłany do ciężkich prac – postanowiono osadzić skazanego w moskiewskim więzieniu Lefortowo, gdzie spędził 432 dni. Następnie został zwolniony warunkowo. Na wniosek Przewodniczącego Prezydium Rady Najwyższej Andrieja Gromyki zezwolono mu na powrót do kraju, co nastąpiło 3 sierpnia 1988 roku.
Pozostałe wydarzenia z życia Mathiasa Rusta.
W 1989 roku, w ramach tzw. służby zastępczej (), pracował w szpitalu w Rissen (dzielnica Hamburga) w Niemczech. Tam zakochał się bez wzajemności w jednej z pracownic, co stało się przyczyną ataku na nią z użyciem noża. Kobieta ledwo przeżyła. Został skazany na 2 i pół roku więzienia, po 15 miesiącach został zwolniony warunkowo. Od tamtej pory prowadził podzielone życie, określając siebie jako „nieco dziwacznego”. W 1996 roku przeszedł na hinduizm żeby zaręczyć się z córką indyjskiego handlarza herbatą. W 2001 roku za kradzież puloweru z kaszmiru został ukarany grzywną w wysokości 10 tysięcy marek, zredukowaną później do 600 marek. W 2005 roku kolejny raz miał problem z prawem – za oszustwo wymierzono mu karę grzywny 1500 euro. W 2009 roku Rust określił się jako zawodowy gracz w pokera. W 2012 roku ujawnił, że pracuje jako analityk finansowy w banku inwestycyjnym z siedzibą w Zurychu.

</doc>
<doc id="450519" url="https://pl.wikipedia.org/wiki?curid=450519" title="Drugie powstanie pruskie">
Drugie powstanie pruskie



</doc>
<doc id="450520" url="https://pl.wikipedia.org/wiki?curid=450520" title="Piłka koszykowa">
Piłka koszykowa



</doc>
<doc id="450522" url="https://pl.wikipedia.org/wiki?curid=450522" title="Sard">
Sard

Sard (także: Sarder) – gemmologiczna nazwa brunatnej, półprzezroczystej odmiany chalcedonu. Nazwa pochodzi od Sardiku – starożytnej miejscowości w Azji Mniejszej słynącej z obróbki tych kamieni i wyrobu wspaniałej biżuterii.
Odmiana chalcedonu - słabo przezroczysta; brązowoczerwona lub brązowa (zabarwienie wywołane jest wrostkami związków żelaza, przeważnie limonitu). Warstewki są bardzo delikatne. Nie ma wyraźnego rozgraniczenia z karneolem, z którym razem występuje i ma podobne zastosowanie.
Wiele oferowanych na rynku sardów jest barwionych. Sard nasycony roztworem cukru i ogrzany uzyskuje piękną brunatną barwę.
Występowanie.
W skałach osadowych i magmowych.
Miejsce występowania: Brazylia Rio Grande do Sul, Minas Gerais, Urugwaj, Indie - Wyżyna Dekan, Sri Lanka - Ratnapura, Rosja - okolice Magnitogorska, Czity, Zabajkale, Mongolia - pustynia Gobi, Turcja, Egipt.
Polska (okolice Kłodzka i Wałbrzycha, Szklary, Grzędy Górne i Świerki).
Zastosowanie.
Stanowi atrakcyjny kamień ozdobny; służy do wyrobu drobnych przedmiotów ozdobnych (puzderka, popielniczki, noże do cięcia papieru, oprawy sztućców), taniej biżuterii; często oprawiany w srebro. Jest poszukiwany przez kolekcjonerów.

</doc>
<doc id="450531" url="https://pl.wikipedia.org/wiki?curid=450531" title="Simple Outline XML">
Simple Outline XML

SOX – alternatywny sposób zapisu języka znaczników XML, łatwiejszy do czytania i redagowania w prostym edytorze tekstowym. Jednocześnie SOX może być łatwo przetłumaczony na XML.
Motywacją stworzenia uproszczonej notacji dla języka XML było to, iż większość edytorów XML nie oddaje w pełni struktury dokumentu XML. SOX ma za zadanie ułatwić prace programistów którzy muszą posługiwać się kodem XML
Przykład.
Poniżej przedstawiony jest fragment kodu odpowiadający prostemu dokumentowi w języku HTML:
 html&gt;
 head&gt;
 title&gt; Moja strona WWW
 body&gt;
 h1&gt; Kontakt
 p&gt; Mój adres poczty elektronicznej to
 a&gt; href=mailto:j.a@domena.pl
 j.a@domena.pl
 . Nie mówcie o tym spambotom.

</doc>
<doc id="450536" url="https://pl.wikipedia.org/wiki?curid=450536" title="Alfred Biedermann">
Alfred Biedermann

Alfred Biedermann (ur. 14 lipca 1866 w Łodzi, zm. 29 sierpnia 1936 w Bad Nauheim) – łódzki fabrykant (przemysł włókienniczy), działacz gospodarczy w skali ogólnopolskiej w zakresie przemysłu włókienniczego i górniczego, jeden z głównych współtwórców łódzkiej komunikacji tramwajowej miejskiej i podmiejskiej (1898–1901), członek Rady Centralnego Związku Polskiego Przemysłu, Górnictwa, Handlu i Finansów w 1920 roku, wieloletni prezes Związku Przemysłu Włókienniczego w Państwie Polskim (1919–1931), długoletni członek Rady Zarządzającej kopalni „Saturn” w Czeladzi.
Życiorys.
Był synem Roberta Ludwika Biedermanna, łódzkiego przemysłowca (właściciela zakładów włókienniczych przy obecnej ul. Jana Kilińskiego 1/3 i 2) i Adelmy z d. Braun. Jednym z jego braci był Bruno Biedermann.
W Łodzi zdobył wykształcenie na poziomie średnim w Wyższej Szkole Realnej przy ówczesnym Rynku Nowego Miasta (ob. pl. Wolności). Kontynuował naukę, najpierw na kierunku chemicznym na Uniwersytecie w Zurichu (1882–1885), a następnie studiował filozofię na Uniwersytecie w Getyndze, którą zakończył dyplomem doktora nauk filozoficznych (1885–1886) i ten tytuł nierozerwalnie związał się z jego nazwiskiem.
Po odbyciu jednorocznej służby wojskowej w charakterze ochotnika, w latach 1887–1889, odbył kilka zawodowych podróży edukacyjnych do fabryk włókienniczych w Niemczech, Francji, Danii i Anglii. Po tym etapie nauki zawodu rozpoczął pracę jako jeden z dyrektorów w zakładach ojca, którymi po jego śmierci w 1899 roku zarządzał.
W czerwcu 1890 roku reaktywował, po kilku latach przerwy, działalność łódzkiej stacji meteorologicznej, założonej we wrześniu 1886 roku staraniem łódzkiego oddziału Towarzystwa Popierania Przemysłu i Handlu.
Był jednym z inicjatorów, wraz z Juliuszem Kunitzerem i kilku innymi łódzkimi fabrykantami, uruchomienia w Łodzi miejskiej (grudzień 1898) i podmiejskiej komunikacji tramwajowej (styczeń 1901). Był długoletnim, nieprzerwanie do śmierci, członkiem zarządów najpierw Konsorcjum, a następnie Towarzystwa Kolei Elektrycznej Łódzkiej (tramwaje miejskie) oraz również najpierw Konsorcjum, a następnie Towarzystwa Łódzkich Wąskotorowych Elektrycznych Kolei Dojazdowych (tramwaje podmiejskie).
W 1899 roku wziął aktywny udział w ciekawej inicjatywie grupy łódzkich fabrykantów (Scheibler, Heinzel, Kunitzer), którzy dla uniezależnienia się od wahań cen śląskiego węgla i obniżenia kosztów produkcji swoich zakładów postanowili kupić tam kopalnię. Wyborem lub okazją stała się kopalnia „Saturn” w Czeladzi w Zagłębiu Dąbrowskim. W tym celu utworzyli Konsorcjum „Saturn”, które po rocznej działalności przekształciło się w Towarzystwo Akcyjne Górniczo-Przemysłowe „Saturn” (statut zatwierdzony przez cara Mikołaja II 3 lipca 1900, zebranie założycielskie 29 września 1900 roku). W tymże Towarzystwie wszedł w skład Rady Zarządzającej, a w niej powierzono mu funkcję wiceprezesa. Z pierwszej puli akcji Towarzystwa (5 mln, podzielonych na 10 tys. akcji po 500 rb), na nazwisko drugiej żony (być może z jej wiana), nabył jego akcje za 517 tys. rubli, a na swoje nazwisko za 30 tys. rubli, czyli nieco ponad 1/10 ich liczby.
W początkach okupacji niemieckiej podczas I wojny światowej był przewodniczącym Rady Czternastu (od 1 sierpnia 1914 roku), przekształconej następnie w Komitet Obywatelski m. Łodzi (od 3 sierpnia 1914 roku), który z kolei został przekształcony w Główny Komitet Obywatelski m. Łodzi (od 10 sierpnia 1914 roku). Po zakończeniu jego działalności wyjechał, w maju 1915 roku, wraz z rodziną do Niemiec, skąd powrócił na początku maja 1918 roku.
Po I wojnie światowej, w Polsce niepodległej, położył duże zasługi w odbudowie polskiego przemysłu włókienniczego, m.in. jako inicjator i wieloletni prezes (1919–1931) Związku Przemysłu Włókienniczego w Państwie Polskim. W latach 20. XX w. (i prawdopodobnie do śmierci w 1936 roku) wraz z Karolem Wilhelmem II Scheiblerem aktywnie pracował również na rzecz rozwoju polskiego górnictwa w Zagłębiu Dąbrowskim – i przy okazji kopalni „Saturn”, której był współudziałowcem i wieloletnim członkiem Rady Zarządzającej – za co zostali obaj uhonorowani Złotymi Krzyżami Zasługi w marcu 1930 roku.
Zmarł 29 sierpnia 1936 roku w Bad Nauheim (Niemcy). 12 września 1936 roku został pochowany na Starym Cmentarzu w Łodzi, w części ewangelickiej (kwatera 41/K2, plac 45), w 2. rzędzie alei „dębowej”, pod jednym z nielicznych na łódzkich cmentarzach przykładem funeralnego modernizmu. Pomnik z fundacji Towarzystwa Górniczego „Saturn”.
Rodzina.
16 listopada 1892 roku ożenił się z jedyną córką łódzkiej rodziny fabrykanckiej Ludwika Meyera i Matyldy z Haentschlów – Zofią (Sophie) Malwiną (1870–1895). Miał z nią dwóch synów: Rolfa Alfreda (ur. 1893) i Helmuta Hansa Ludwika (ur. 1895). Sophie zmarła w trzy tygodnie po drugim porodzie z powodu gorączki połogowej. Została pochowana na cmentarzu ewangelickim w Łodzi przy ul. Ogrodowej.
Po raz drugi ożenił się pięć lat po śmierci pierwszej żony (w 1900 roku) z Martą Anną von Berens, z którą miał troje dzieci: Margę Sofię (Ender) (1900–1992), Alfreda Roberta (1902–1964) i Roberta Arno (1909–1945).

</doc>
<doc id="450551" url="https://pl.wikipedia.org/wiki?curid=450551" title="Biskupi Hildesheimu">
Biskupi Hildesheimu



</doc>
<doc id="450555" url="https://pl.wikipedia.org/wiki?curid=450555" title="Kagero">
Kagero



</doc>
<doc id="450556" url="https://pl.wikipedia.org/wiki?curid=450556" title="Powstania pruskie">
Powstania pruskie

Powstania pruskie – trzy powstania Prusów przeciwko zakonowi krzyżackiemu w XIII wieku. 
I powstanie pruskie wybuchło w 1242. Zakończył je korzystny dla Krzyżaków układ w Dzierzgoniu. II powstanie pruskie zwane również "Wielkim Powstaniem Pruskim", trwało w latach 1260–1274. Wybuchło ono we wrześniu 1260 po klęsce Krzyżaków w bitwie pod Durben. Ostatecznie zakończyło się klęską powstańców i zwycięstwem zakonu krzyżackiego. Klęską powstańców zakończyło się również ostatnie III powstanie pruskie, które miało miejsce w 1295. Zakończyło ono się całkowitym podbojem Prus przez zakon krzyżacki.
Według szacunków opartych na źródłach historycznych walki z Krzyżakami przetrwało około 100 tysięcy Prusów. Na podstawie liczby wsi zakładanych na tak zwanym prawie pruskim naukowcy szacują, iż na początku XV wieku na terenie Prus mieszkało około 150 tysięcy Prusów, co stanowiło blisko 40% ludności na terytorium pruskim. Zamieszkiwali oni przede wszystkim Sambię (95–100% ludności), Natangię (90%), na Warmii stanowili około 60% ludności, między 30 a 50% w Pomezanii, Pogezanii i Barcji. Pozostali żyli w rozproszeniu na innych terytoriach plemiennych. W następnych wiekach zasymilowali się oni z ludnością napływową z Polski, Niemiec, Litwy i innych.

</doc>
<doc id="450557" url="https://pl.wikipedia.org/wiki?curid=450557" title="Droga wojewódzka nr 385">
Droga wojewódzka nr 385

Droga wojewódzka nr 385 (DW385) – droga wojewódzka łącząca DK46 w okolicy Jaczowic oraz Dzierżoniów (poprzez DW384) z przejściem granicznym z Czechami – Tłumaczów-Otovice. Prowadzi przez Góry Bardzkie (Przełęcz Srebrną 585 m n.p.m.). Droga widokowa o stromych nachyleniach i dużej różnicy wysokości oraz wielu ostrych zakrętach w okolicy Srebrnej Góry. W okresie zimowym niebezpieczna, często w okolicach Srebrnej Góry nieprzejezdna.
Miejscowości leżące przy trasie DW385.
 Województwo opolskie
 Powiat opolski
 Powiat brzeski
 Powiat nyski
 Powiat brzeski
 Województwo dolnośląskie
 Powiat strzeliński
 Powiat ząbkowicki
 Powiat kłodzki

</doc>
<doc id="450559" url="https://pl.wikipedia.org/wiki?curid=450559" title="Katie Holmes">
Katie Holmes

Katie Holmes, właśc. Kate Noelle Holmes (ur. 18 grudnia 1978 w Toledo w stanie Ohio) – amerykańska aktorka, która zdobyła popularność rolą Joey Potter w telewizyjnym serialu dla młodzieży "Jezioro marzeń" (ang. "Dawson's Creek"), gdzie występowała w latach 1998–2003.
Udział w serialu, będący jej drugą profesjonalną rolą, uczynił ją gwiazdą. Jej role na dużym ekranie obejmują filmy od kina niskobudżetowego, jak "Burza lodowa", przez thrillery, takie jak "Porzucona", do hitów kinowych, jak "".
Na początku 2005 związała się z Tomem Cruise’em, którego żoną była w latach 2006–2012.
Wczesne życie i kariera.
Urodziła się w Toledo, w stanie Ohio, jako najmłodsze z pięciorga dzieci małżeństwa Kathleen A. – gospodyni domowej i Martina Josepha Holmesa seniora (ur. 1945) – prawnika, adwokata zajmującego się sprawami rozwodowymi. Dorastała w Corey Woods, w hrabstwie Lucas, w domku z cegły z 1862 z białym płotkiem. Jej rodzeństwo to: Tamera (ur. 1968), Holly Ann (ur. 1970), Martin Joseph Jr. (ur. 1970), który pracuje jako prawnik w Ohio, i Nancy Kay Blaylock (ur. 1975). Została ochrzczona w Kościele rzymskokatolickim, uczęszczała do kościoła Chrystusa Króla i szkół parafialnych w Toledo.
Ukończyła naukę w żeńskiej Notre Dame Academy, której absolwentką była także jej matka. W pobliskim męskim liceum St. John’s Jesuit występowała w szkolnych musicalach, grając kelnerkę w "Hello, Dolly!" i Lolę w "Damn Yankees". Uzyskała wynik 1310 punktów (na 1600 możliwych) w teście SAT i została przyjęta na prestiżowy Uniwersytet Columbia (uczęszczała na semestr letni). Jej ojciec chciał, by została lekarzem. Brytyjski autor, opisując jej życie w 2003, powiedział: „Sposób, w jaki Holmes podchodziła do swojej edukacji, był tak amerykański jak placek z jabłkami: chodziła na treningi cheerleaderek, dostawała same piątki i uczyniła postanowienie, że pozostanie dziewicą aż do ślubu”.
Kariera aktorska.
Mając 14 lat zaczęła uczęszczać do szkoły modelek w Toledo, prowadzonej przez Margaret O’Brien, która w 1996 zabrała ją na pokaz talentów w Nowym Jorku. Wykonała tam monolog z filmu "Zabić drozda". Taśma z przesłuchania została wysłana do szefa castingu filmu "Burza lodowa", w reżyserii Anga Lee. Holmes została obsadzona w roli Libbets Casey, a w filmie główne role zagrali Kevin Kline i Sigourney Weaver. Ang Lee powiedział "Toledo Blade", że aktorka dostała rolę, ponieważ „miała idealną ilość niewinności i wyrafinowania, jakie potrzebowaliśmy dla tej postaci. Ujęły mnie jej szeroko otwarte oczy. Jest naprawdę piękną dziewczyną, ale pokazuje też dużą inteligencję”.
W styczniu 1997 pojechała do Los Angeles. Był to okres, w którym kręcono piloty nowych seriali, w nadziei, że znajdą one stałe miejsce w ramówce. "Toledo Blade" donosi, że Holmes otrzymała wówczas propozycję zagrania głównej roli w serialu "", lecz ją odrzuciła. Sieć telewizyjna Columbia Tri-Star, producent nowego serialu Kevina Williamsona, zaprosiła ją na przesłuchanie do Los Angeles, ale kolidowało ono ze szkolnym przedstawieniem Katie – "Damn Yankees". Holmes, nie chcąc zawieść kolegów ze szkoły, odpowiedziała Williamsonowi i WB, że nie da rady stawić się na castingu”. Producenci zgodzili się, by zamiast przesłuchania, wysłała im kasetę wideo. Na taśmie, nagranej w swojej piwnicy, Holmes odegrała rolę Joey Potter, najlepszej przyjaciółki tytułowego bohatera, Dawsona, którego rolę przeczytała jej matka. Scena zawierała rozmowę bohaterów o seksie i masturbacji. "The Hollywood Reporter" napisał później, że przesłuchanie Holmes „stało się legendą” i że „nikt nawet nie pomyślał, że to dziwne, iż jedna z głównych aktorek udziela przesłuchania przez Federal Express”. Holmes dostała rolę. Twórca i producent wykonawczy Kevin Williamson powiedział, że Holmes ma „unikatową kombinację talentu, piękna i umiejętności, które czynią jej drogę do Hollywood otwartą. Ale to dopiero początek. Spotkać ją, znaczy natychmiast ulec jej wdziękowi”. Dodał, że aktorka jest idealna do roli Joey Potter.
Holmes brała udział w nagrywaniu pilota "Jeziora marzeń" w Wilmington, podczas przerwy wiosennej roku 1997, będąc w ostatniej klasie szkoły średniej. Kiedy The WB rozpoczęło emisję serialu, Holmes przeprowadziła się do Wilmington. Wysoka (175 cm wzrostu) brunetka oczarowała prasę i dziennikarzy, który pisali o niej jako o dziewczynie, którą „każdy chciałby przyprowadzić do domu, przedstawić rodzicom i poślubić”. Od czasu dostania roli w serialu była nazywana m.in. „Audrey Hepburn swojego pokolenia”, z kolei "Time" nazwał ją „nieprawdopodobnie śliczną”, a "Entertainment Weekly" określił mianem „nowej idolki”. "Variety", w recenzji pilota napisał, że Holmes „jest pewną siebie młodą artystką, która wypowiada swoje kwestie sprytnie i przekonująco”. Holmes zrobiła takie wrażenie w Hollywood, że "New York Times" donosił, iż każdy szuka teraz do obsady „typu Katie Holmes”, której postać, jak twierdził reporter „jest powrotem do lat 50.: inteligentna dziewczyna z sąsiedztwa (w przeciwieństwie do blond „słodkich idiotek”)”, reprezentowanych przez jej koleżankę z serialu, Michelle Williams. Lecz ten „typ” nie jest wcale mniej atrakcyjny, przez co magazyn "Arena" ogłosił ją „najbardziej uwodzicielsko seksowną kobietą telewizji. "Gdziekolwiek". Serial emitowany był w latach 1998–2003, a Holmes jako jedyna z czwórki głównych aktorów wystąpiła we wszystkich 128 odcinkach. „Bardzo trudno było mi opuścić Wilmington, przebić tę bańkę mydlaną i żyć dalej. Nie lubię zmian. Z drugiej jednak strony, granie gdzie indziej stanowi miłą odmianę” – powiedziała w 2004.
W 2005 określiła swoją karierę filmową jako pasmo „niewypałów”. Najbardziej kasowy film z jej udziałem to "Telefon", w którym zagrała jedynie epizod. „To nie jest tak, że propozycje gry w świetnych filmach po prostu na mnie czekają” – narzekała. Jej pierwsza większa rola to film "Grzeczny świat" z 1998, thriller, w którym zagrała zbuntowaną nastolatkę. Roger Ebert z "Chicago Sun-Times" napisał o postaci Rachel Wagner: „Ubiera się na czarno i lubi wygibasy na platformach pickupów; jest złą dziewczynką, której grozi zostanie bardzo grzeczną”. Katie otrzymała za tę rolę MTV Movie Award dla najlepszej przełomowej roli, pomimo to aktorka określiła ten film jako „okropny”.
Kolejna rola Holmes to znudzona kasjerka supermarketu, w cieszącym się uznaniem krytyków filmie Douga Limana, "Go" (1999). Zagrała nieuwzględnione w napisach cameo w "Muppetach z kosmosu", wraz z kolegą z "Jeziora marzeń" Joshem Jacksonem. Film kręcono w Wilmington.
Niezadowolenie Kevina Williamsona ze swych szkolnych lat zaowocowało w 1999 filmem "Jak wykończyć panią T.?", do którego napisał scenariusz i wyreżyserował. Katie zagrała tam szóstkową uczennicę, którą wredna nauczycielka (w tej roli Helen Mirren) chce za wszelką cenę pozbawić bardzo potrzebnego stypendium. W "Cudownych chłopcach" w reżyserii Curtisa Hansona, na podstawie powieści Michaela Chabona, Holmes dostała małą rolę (łącznie sześć i pół minuty czasu ekranowego), jednakże przyciągnęła uwagę wielu krytyków filmowych jako Hannah Green, utalentowana studentka, próbująca uwieść profesora Grady’ego Trippa (Michael Douglas), swojego wykładowcę, wynajmującego jej mieszkanie. Kenneth Turan z "Los Angeles Times" stwierdził, że „dobrze odnalazła się w roli piękności zakochanej w starszym mężczyźnie”. W "Dotyku przeznaczenia" z 2000, w reżyserii Sama Raimiego z Cate Blanchett w roli głównej, zagrała przeciwieństwo Joey Potter: zepsutą bogatą dziewczynę, sypiającą z kim popadnie: od socjopatycznego maltretującego żonę brutala (Keanu Reeves) po lokalnego adwokata (Gary Cole). Holmes wystąpiła tu w swojej pierwszej rozbieranej scenie, obnażając biust i pośladki w scenie, w której jej postać ginie z rąk narzeczonego (Greg Kinnear). O tej scenie powiedziała: „Mam nadzieję, że nie ma zbyt wielu pauz podczas oglądania filmu na DVD”. Jej występ magazyn Steven Kotler z magazynu "Variety" skomentował następująco: „Wydaje się, że widzimy tu nagą kobietę, tylko dlatego, że Katie Holmes postanowiła zerwać ze swoim ugrzecznionym wizerunkiem i wkroczyć bezwstydnie w nową przyszłość”. W Ohio, scena spotkała się z dezaprobatą. Russ Lemmon napisał w "Toledo Blade":
W "Porzuconej", filmie zdobywcy Oscara, Stephena Gaghana, Holmes gra cierpiącą na niebezpieczne urojenia studentkę o imieniu Katie. Todd McCarthy z "Variety" i Roger Ebert pochwalili jej występ, ale w oczach innych krytyków jak i zwykłych widzów nie znalazł on uznania. Katie wystąpiła w roli kochanki głównego bohatera (Colin Farrell) w filmie "Telefon" (2002) i pielęgniarki opiekującej się Robertem Downey Jr. w "Śpiewającym detektywie" (2003). Następna jej rola to "Wizyta u April" (2003), komedia o wydarzeniach w patologicznej rodzinie w Dzień Dziękczynienia. "Variety" uznało ten występ za „jeden z najlepszych w jej karierze”. „Każdy z aktorów błyszczy” – napisał Elvis Mitchell, „nawet panna Holmes, której uroda chyba odebrała rozum jej poprzednim reżyserom”, grając „pannicę, która usiłuje odnaleźć w sobie odrobinę przyzwoitości, nie mówiąc już o tym, że posiłek który przygotowuje mógłby otruć całe hrabstwo. Jednak jej opryskliwość, jak i nieustępliwe dążenie, by Dziękczynienie się udało, wywołuje u widza śmiech”.
Zagrała tytułową "Córkę prezydenta", w filmie z 2004, którego premiera opóźniła się o dziewięć miesięcy z powodu złych recenzji i fatalnej sprzedaży biletów. W filmie tym, w reżyserii Foresta Whitakera, Michael Keaton zagrał jej ojca, a Marc Blucas – chłopaka. Kirk Honeycutt z "The Hollywood Reporter" nazwał jej postać, Samanthę Mackenzie, „zdumiewającym przykładem tego, jak wytwórnia filmowa może spłycić i zmarnować umiejętności komediowe energicznej młodej gwiazdy”. W filmie z 2005 "", jak do tej pory najbardziej kasowym filmie w swojej karierze, zagrała Rachel Dawes, prawniczkę z Gotham City, ukochaną z dzieciństwa głównego bohatera. "Variety" było oszczędne w słowach. „Holmes jest OK”, było jedynym komentarzem do jej występu. Za tę rolę Katie została nominowana do Złotej Maliny dla najgorszej aktorki drugoplanowej. Holmes odrzuciła propozycję zagrania w kolejnym filmie o Batmanie, The Dark Knight, gdyż zdjęcia kolidowały z jej innym filmem – "Mad Money". W postać Rachel Dawes wcieliła się więc Maggie Gyllenhaal.
W 2005, wystąpiła w filmowej wersji powieści satyrycznej Christophera Buckleya "Dziękujemy za palenie" o lobbyście tytoniowym (Aaron Eckhart), którego uwodzi grana przez Holmes reporterka z Waszyngtonu. "Variety" napisało, że Holmes jest „jednym z nielicznych słabych punktów filmu; brak jej choćby odrobiny sprytu, jaki powinien cechować bezlitosną dziennikarkę”, a "The New York Times", że obsada jest „wyjątkowo dobra” z wyjątkiem Holmes, której „brakuje wiarygodności”.
Przyjęła propozycję gry w "Shame on You", filmie biograficznym o życiu piosenkarza country Spade'a Cooleya w reżyserii Dennisa Quaida, jako żona, którą główny bohater (grany przez Quaida) zadeptał na śmierć. Jednak zdjęcia do filmu, którego plan miał się znajdować w Nowym Orleanie, zostały opóźnione przez huragan Katrina, a później Holmes wycofała się z powodu ciąży.
Katie Holmes w mediach.
Występy w telewizji.
Wystąpiła w "Saturday Night Live" z 24 lutego 2001, biorąc udział w parodii "Jeziora marzeń", w której zakochuje się ona w postaci Mr. Peepers Chrisa Kattana i śpiewa „Hey, Big Spender” z musicalu "Sweet Charity". W odcinku "Punk'd" z 9 listopada 2003 została „wkręcona” przez Ashtona Kutchera, a w kolejnym roku była bohaterką jednego z odcinków programu MTV, "Diary".
Była częstym gościem popularnych amerykańskich talk-show:
Udział w reklamach.
Występowała w reklamach farby do włosów Lumia firmy Garnier, wyrobów skórzanych firmy Coach oraz kompanii odzieżowej Gap Inc.
Życie prywatne.
W 2002 nabyła dom w Wilmington. Gdy w 2003 zakończyły się zdjęcia do "Jeziora marzeń", przeprowadziła się do Los Angeles, a następnie w 2005 do Nowego Jorku. Po ślubie z Tomem Cruise’em powróciła do Los Angeles. Holmes spotykała się z kolegą z planu Joshem Jacksonem przez cały pierwszy i część drugiego sezonu "Jeziora marzeń". Związek zakończył się w bardzo zdrowej atmosferze. Aktorka powiedziała magazynowi "Rolling Stone": „Zakochałam się, była to moja pierwsza miłość, i było to coś tak niesamowitego, nieopisanego, że nigdy tego nie zapomnę. I czuję się szczęśliwa, bo on jest teraz jednym z moich najlepszych przyjaciół”. Następnie Holmes związała się z aktorem Chrisem Kleinem, którego poznała w 2000. Zaręczyli się pod koniec 2003, ale na początku 2005 ich związek zakończył się. Prasa jako powód podawała „dystans wywołany rozwojem karier obojga aktorów”. Jesienią 2005 Klein skomentował rozstanie: „Dorośliśmy. Sen prysł, dała o sobie znać rzeczywistość”.
Kilka tygodni po zakończeniu związku z Chrisem Kleinem zaczęła spotykać się z aktorem Tomem Cruise’em. Po raz pierwszy pojawili się publicznie razem 29 kwietnia 2005 w Rzymie, na rozdaniu nagród David di Donatello. Jej rodzina wyraziła poparcie dla tego związku. 23 maja Cruise wystąpił w "The Oprah Winfrey Show" i, skacząc po kanapie, publicznie manifestował swą miłość do Katie, a następnie udał się za kulisy, skąd wciągnął zawstydzoną aktorkę przed kamerę. 17 czerwca zaręczyli się na szczycie paryskiej Wieży Eiffla. Na konferencji prasowej, w obecności matki Katie, Cruise ogłosił tę nowinę, deklarując: „Dzisiejszy dzień jest dla mnie wspaniały. Jestem zaręczony ze wspaniałą kobietą”. Pierścionek zaręczynowy, symbolizujący ich zbliżające się małżeństwo, składał się z pięciokaratowego owalnego diamentu osadzonego w różowym złocie i platynie, w stylu art déco. 6 października 2005 Holmes i Cruise ogłosili, że spodziewają się dziecka. 18 kwietnia 2006, w rocznicę pierwszej randki z Cruise’em, w Saint John’s Health Center w Santa Monica Holmes urodziła córkę, Suri Cruise. "Los Angeles Times" cytował wypowiedź rzecznika Cruise’a, Arnolda Robinsona, że „wszyscy czują się wspaniale”, ale zaznaczał, iż „odmówił on podania jakichkolwiek szczegółów, mówiąc, że para nie życzy sobie żadnych komentarzy, ponadto, co ogłosiła. Odmówił podania czasu oraz miejsca porodu, reszty imienia Suri ani szczegółów na temat długości i przebiegu porodu”. Dziennik zamieścił streszczenie oświadczenia Cruise’a na temat narodzin, dodając, że imię Suri „ma korzenie hebrajskie oraz perskie. Po hebrajsku oznacza, 'księżniczkę', zaś po persku, 'czerwoną różę'”. Do września 2006 Suri nie była pokazywana światu, co skłoniło tabloidy do podważenia faktu istnienia dziecka, przeciwstawiając zachowanie pary innym, takim jak Angelina Jolie i Brad Pitt, pokazującym swoje nowo narodzone dzieci publicznie. Typowe reakcje z tego okresu pokazuje okładka "Us Weekly" z artykułem pt. „Gdzie jest Suri?”. Dopiero w październikowym numerze "Vanity Fair" opublikowano pierwsze zdjęcia dziewczynki wykonane przez Annie Leibovitz. W towarzyszącym zdjęciom artykule Holmes twierdziła: „nie próbowaliśmy niczego ukrywać” i narzekała na nachalne zainteresowanie prasy. „Wiem, co się wypisuje w prasie. Ale to jest moja przyszłość. To moja rodzina i bardzo się o nią troszczę. Te teksty nie są w porządku. Gryzie mnie to, ponieważ to nie jest OK”. 18 listopada 2006 Holmes i Cruise wzięli ślub w XV-wiecznym zamku Odescalchi w Bracciano we Włoszech. W scjentologicznej ceremonii wzięło udział wiele hollywoodzkich gwiazd. Włoskie władze stwierdziły, iż uroczystość była nieważna, gdyż nie wypełniono żadnych dokumentów. Rzecznik pary powiedział, że narzeczeni „zalegalizowali” związek w Los Angeles dzień przed włoską uroczystością. Dzień po ślubie państwo młodzi wybrali się w podróż poślubną na Malediwy. W marcu 2007 media doniosły, że Holmes rozmawiała telefonicznie ze swoją przyjaciółką Victorią Beckham o problemach w małżeństwie z Cruise’em. 28 czerwca 2012 złożyła pozew o rozwód, jako powód podając „różnice nie do pogodzenia”. Para rozwiodła się w tym samym roku.
Scjentologia.
Holmes, ochrzczona w kościele rzymskokatolickim, zainteresowała się scjentologią wkrótce po tym, jak zaczęła spotykać się z Cruise’em, długoletnim członkiem i gorącym orędownikiem kościoła scjentologicznego, a wychowanym także w wierze katolickiej. Wiele artykułów prasowych negatywnie komentowało zainteresowanie Katie religią Cruise’a, czyli scjentologią; niektóre sugerowały wręcz, że została do niej zmuszona bądź poddana praniu mózgu. Niedługo po rozpoczęciu związku z Cruise’em Holmes zwolniła swojego długoletniego managera i agentkę, zastępując ją nową „najlepszą przyjaciółką”, Jessicą Rodriguez, prominentną działaczką kościoła scjentologicznego, określaną jako część jego „rodziny królewskiej.” Rodriguez jest określana jako „scjentologiczny opiekun” Katie, gdyż nie odstępuje jej na krok i dyktuje, co należy mówić podczas wywiadów. Robert Haskell, autor obszernego artykułu o aktorce w magazynie "W", powiedział: „Rodriguez przedstawiono mi jako jej „scjentologiczną przyzwoitkę” i jasne było, że będzie obecna podczas całej naszej rozmowy, pomimo moich protestów”. Kontrastowało to z wcześniejszymi wywiadami Holmes, które odnotowywały z zadowoleniem, że „przybyła bez wszechobecnych speców od PR”. W wywiadzie dla Diane Sawyer z ABC News z kwietnia 2006, Tom Cruise powiedział, że on i Holmes są „wyłącznie scjentologami” i że ich dziecko nie zostanie ochrzczone w Kościele katolickim.

</doc>
<doc id="450561" url="https://pl.wikipedia.org/wiki?curid=450561" title="Flaga Szetlandów">
Flaga Szetlandów

Flaga Szetlandów została zaprojektowana przez Roya Grönneberga i Billa Adamsa w 1969 roku. Barwy niebieska i biała pochodzą z flagi Szkocji. Krzyż skandynawski podkreśla związki ze Skandynawią.

</doc>
<doc id="450562" url="https://pl.wikipedia.org/wiki?curid=450562" title="Krystobalit">
Krystobalit

Krystobalit (cristobalit) – stosunkowo rzadki minerał należący do gromady krzemianów; . Nazwa pochodzi od Cerro San Cristobal w Meksyku, gdzie minerał ten został znaleziony (1884 r.).
Właściwości.
Zazwyczaj tworzy kryształy o pokroju tabliczkowym, niekiedy mające postać ośmiościanu lub sześcianu. Występuje w skupieniach zbitych, drobnoziarnistych, sferolitowych, kulistych, groniastych, włóknistych. Często wykształca zbliźniaczenia. Krystobalit jest przeświecający lub przezroczysty; raczej kruchy i stosunkowo lekki. Zawsze występuje w postaci niewielkich kryształów osiągających wielkość najwyżej kilku milimetrów.
Występowanie.
W różnych skałach magmowych, z których najważniejsze to: andezyt, liparyt, trachit, obsydian, gdzie tworzy się w wysokich temperaturach, rzadziej z opalem, w skale księżycowej, w meteorytach.
Miejsca występowania: Niemcy (Góry Eifel), Francja (Masyw Centralny), Indie, USA (Yellowstone i Kalifornia), Meksyk, Czechy, Słowacja, Włochy.

</doc>
<doc id="450564" url="https://pl.wikipedia.org/wiki?curid=450564" title="Virginia Ruano Pascual">
Virginia Ruano Pascual

Virginia Ruano Pascual (ur. 21 września 1973 w Madrycie) – hiszpańska tenisistka, specjalistka gry podwójnej, w tej konkurencji zwyciężczyni turniejów wielkoszlemowych i wicemistrzyni olimpijska z Aten (2004) i Pekinu (2008).
W swojej karierze wygrała 3 turnieje cyklu WTA w grze pojedynczej, jednak dużo więcej sukcesów osiągnęła w deblu, triumfując w 43 turniejach tej rangi, w tym dziesięciu wielkoszlemowych (osiem w parze z Argentynką Paolą Suárez i dwa w parze z rodaczką Anabel Mediną Garrigues).
Na swoim koncie ma także wygrane cztery turnieje w grze pojedynczej i dziesięć w grze podwójnej rangi ITF.
Kariera.
Początki.
Status profesjonalny Hiszpanka otrzymała w styczniu 1992 roku. Po raz pierwszy zagrała w turnieju ITF w 1989 roku, dochodząc tam do półfinału. W tym sezonie jeszcze kilkakrotnie próbowała udziału w turniejach, kończąc je jednak w kwalifikacjach lub na pierwszej rundzie. W 1990 roku zadebiutowała na turnieju zawodowym w Estoril jako szczęśliwa przegrana. Grała jednak tylko w pierwszej rundzie. Wygrała pierwszy tytuł deblowy ITF w Cascais z Evą Bes, w finale pokonując najwyżej rozstawiony debel. W 1991 zagrała w trzech turniejach głównych; najlepszym rezultatem był ćwierćfinał w São Paulo.
W styczniu następnego roku została zawodową tenisistką. Wygrała swój pierwszy tytuł singlowy ITF. Zadebiutowała na kortach Flushing Meadows w Nowym Jorku, przegrywając w pierwszej rundzie w dwóch setach z Laurą Arrayą. Kolejne dwa ćwierćfinały uzyskała w 1993 roku na turnieju w belgijskim Liège (przegrała z Alexandrą Fusai) oraz w Kitzbühel (porażka z najwyżej rozstawioną Anke Huber). Na turnieju w Curitibie spotkała się w meczu singlowym z Paolą Suárez, z którą kilka lat później zdobyła największe laury deblowego tenisa. Nigdy później nie spotkały się na korcie w meczu gry pojedynczej. Virginia przegrała ten mecz 4/6 1/6. W 1994 przegrała finał turnieju ITF w Valladolid. Zagrała w wielkoszlemowym Australian Open i Roland Garros.
1995.
1995 – to rok niespodziewanego sukcesu na kortach Rolanda Garros. Pokonała Ruxandrę Dragomir i Nathalie Tauziat, przegrała z [4] Conchitą Martínez. Pozostałe dwa występy wielkoszlemowe zakończyła na pierwszej rundzie. Po wygranym turnieju ITF w Saragossie awansowała na 98 miejsce w rankingu; po raz pierwszy w karierze znalazła się w czołowej setce rankingu kobiet.
1996.
Pokonała Amélie Mauresmo w finale turnieju ITF w Bronx w 1996 roku. Wcześniej wygrała m.in. z Sarah Pitkowski. Osiągnęła ćwierćfinał w Hobarcie i trzecią rundę w Amelia Island. Reprezentowała Hiszpanię na olimpiadzie w Atlancie, docierając do drugiej rundy gry pojedynczej.
1997.
Wypadła z czołowej setki rankingu w 1997 roku. Wygrała swój pierwszy zawodowy tytuł singlowy w Cardiff. Tydzień później pokonała 6/0 6/0 trzydziestą wówczas zawodniczkę świata, Amy Frazier, w drodze do ćwierćfinału w Madrycie. W trzeciej rundzie Roland Garros pokonała Angeles Montolio. Dotarła do ćwierćfinału w Palermo i półfinału w Warszawie.
1998-1999.
1998 – Virginia sklasyfikowana po raz pierwszy wśród pięćdziesięciu najlepszych zawodniczek świata. Wygrała trzy turnieje gry podwójnej, wszystkie z Paolą Suárez: w Hobarcie, Budapeszcie i Rzymie. Znalazła się w czwartej rundzie Wimbledonu; w meczu trzeciej rundy grała z Sereną Williams. Hiszpanka przegrywała 5/7 1/4, ale Amerykanka musiała zejść z kortu z powodu kontuzji. Pokonała światową jedenastkę, Nathalie Tauziat, w drugiej rundzie Hilton Head. W 1999 roku wygrała kolejny tytuł deblowy z Suárez, miało to miejsce w Madrycie. W grze pojedynczej wzięła udział w ćwierćfinale w Hobarcie oraz w trzeciej rundzie Amelia Island i Miami.
2000.
2000 – dotarła do ćwierćfinału w Madrycie; zakwalifikowała się do turniejów w Hilton Head oraz Canadian Open, ale już we wczesnych rundach trafiała na bardzo dobre zawodniczki i przegrywała z nimi (Jennifer Capriati i Lisa Raymond). Wygrała w Hilton Head i w Sopocie turnieje deblowe, w parze z Paolą Suárez.
2001.
W roku 2001 po raz pierwszy została mistrzynią turnieju wielkoszlemowego – w parze z Paolą Suárez zdobyła tytuł deblowy, a z Carbonellem wygrała grę mieszaną. W pierwszej rundzie Wimbledonu pokonała najwyżej rozstawioną Martinę Hingis (po raz trzeci w historii tego turnieju, od 1927 roku, odpadła najwyżej rozstawiona zawodniczka już w pierwszej rundzie; wcześniej ten los spotkał Steffi Graf w 1994 roku oraz Martinę Hingis w 1999; Margaret Smith Court odpadła w drugiej rundzie po wolnym losie w pierwszej w 1962 roku). Awans do trzeciej rundy US Open zapewnił jej powrót do czołowej pięćdziesiątki rankingu kobiet. Wygrała tytuły deblowe: w Antwerpii, Madrycie (z Suárez) i w Knokke-Heist (z Magüi Serną). W parze z Suárez zakwalifikowała się do turnieju kończącego sezon. Para skreczowała w półfinale z powodu kontuzji Argentynki; miał to być mecz z najwyżej rozstawionymi Lisą Raymond i Rennae Stubbs.
2002.
Najlepszymi rezultatami singlowymi w 2002 roku były półfinał w Brukseli i trzy ćwierćfinały, między innymi w Rzymie, gdzie Virginia przebrnęła kwalifikacje. Wygrała osiem z dziesięciu finałów deblowych, w tym siedem z Paolą Suárez i jeden z Carą Black. 9 września 2002 Paola Suárez została pierwszą deblistką świata, a Virginia drugą (najwyższa pozycja Hiszpanki od czasów występów Arantxy Sánchez Vicario). Finalistki Wimbledonu, przegrały z siostrami Williams. Ponownie z Suárez wystąpiła w turnieju kończącym sezon, odpadła w pierwszej rundzie z japońską parą Fujiwara / Sugiyama.
2003.
2003 – po raz pierwszy od Roland Garros 1995 dotarła do wielkoszlemowego ćwierćfinału w Melburne Park (Australian Open), ale przegrała z Justine Henin. Wygrała kolejny tytuł singlowy w Taszkencie. Zaliczyła z Paolą Suárez wszystkie deblowe finały wielkoszlemowe w tym roku. W Australian Open przegrały z siostrami Williams, podczas dwóch kolejnych turniejów uległy parze Clijsters / Sugiyama; wygrały dopiero US Open z Kuzniecową i Navrátilovą. Wygrała pięć z dziesięciu finałów deblowych w sezonie. Przez tydzień razem z Suárez stanowiła najlepszy debel w kobiecym tenisie. Wygrała WTA Tour Championships w deblu, pokonując w finale Kim Clijsters i Ai Sugiyamę.
2004.
2004 – najlepsze wyniki to ćwierćfinał w Hasselt, trzecia runda Roland Garros i Wimbledonu (wygrana nad Mary Pierce), druga runda Australian Open i US Open. Wystąpiła w Pucharze Federacji. Po raz pierwszy w karierze wygrała deblowy Australian Open (z Suárez), Roland Garros oraz US Open. Wygrała trzy tytuły deblowe ponadto. Zdobyła srebrny medal na igrzyskach w Atenach, w parze z Conchitą Martínez. Z powodu kontuzji wycofała się z turnieju w Sopocie.
2005.
W 2005 roku doszła do półfinału singlowego w Pattaya. W trzech setach przegrała na Roland Garros z późniejszą mistrzynią, Justine Henin (druga runda). Przegrała w pierwszej rundzie Wimbledonu z Tatianą Golovin. W tym sezonie mniej występów zaliczyła u boku Paoli Suárez, która doznała kontuzji, częściej grała z Martínez. Wygrała kilka turniejów gry podwójnej.
2006.
2006 – po raz pierwszy od roku znów wystąpiła z parą Suárez, przegrały finał w Sydney. W Australian Open zaliczyła ćwierćfinał debla, a w singlu przegrała znów z Belgijką Henin, późniejszą finalistką. Z Meghann Shaughnessy przegrała finał w Indian Wells. Z tą samą tenisistką doszła do finału debla w Charleston. Zaliczyła deblowy finał na Wimbledonie, ale przegrała z parą Stubbs / Raymond. Osiągnęła trzecią rundę Los Angeles. W Pekinie wygrała kolejny tytuł deblowy, w parze z Suárez. Doszła do ćwierćfinału gry pojedynczej w Luksemburgu.
2007.
W roku 2007 osiągnęła drugą rundę Australian Open po zwycięstwie nad Melindą Czink i porażce z Jeleną Janković. Jak do tej pory, oprócz wygranej nad Czink nie odnotowała żadnego innego zwycięstwa w turnieju zawodowym (nie licząc kwalifikacji) w tym sezonie. Znacznie lepiej wiedzie się Virginii w turniejach gry podwójnej. Już na początku sezonu u boku Anabel Mediny Garrigues dotarła do finału w Hobarcie, gdzie przegrały z rosyjskim deblem Lichowcewa / Wiesnina. Niespodziewanie Ruano Pascual i Suárez odpadły już w pierwszej rundzie Australian Open. W marcu w parze z Argentynką Hiszpanka osiągnęła ćwierćfinał w Indian Wells oraz pierwszą rundę w Miami. Na początku kwietnia doszła z Hiszpanką Garrigues do finału w Amelia Island. Tydzień później odpadły w pierwszej rundzie w Charleston. Z tą samą partnerką wygrały turniej Nordea Nordic Light Open.
2008.
Rok 2008 rozpoczęła od startu w Australian Open, gdzie dotarła do 3 rundy turnieju głównego.
Na igrzyskach olimpijskich w 2008 roku wraz z Anabel Medina Garrigues zdobyła srebrny medal przegrywając w finale z Sereną i Venus Williams.

</doc>
<doc id="450565" url="https://pl.wikipedia.org/wiki?curid=450565" title="Chrzęstnoszkieletowe">
Chrzęstnoszkieletowe



</doc>
<doc id="450567" url="https://pl.wikipedia.org/wiki?curid=450567" title="Virginia Ruano-Pascual">
Virginia Ruano-Pascual



</doc>
<doc id="450568" url="https://pl.wikipedia.org/wiki?curid=450568" title="Flaga Vendsyssel">
Flaga Vendsyssel

Flaga Vendsyssel (duń. "Vendelbrog") – nieoficjalna flaga regionu Vendsyssel w północnej Danii.
Wygląd.
Flaga wzorowana jest na fladze Danii – projekt oparty jest na krzyżu skandynawskim. W pierwszej wersji w projekt Vendelbrog wpleciona była miniatura flagi duńskiej. Także nazwa „Vendelbrog” (flaga Vendsyssel) nawiązuje do „Dannebrog” (flaga Danii).
Flaga przedstawia obwiedziony żółtym lub pomarańczowym kolorem zielony krzyż na niebieskim tle. Kolory mają symbolizować piękno natury Vendsyssel: kolor niebieski symbolizuje niebo i morze, zielony wzgórza, a żółty słońce i piasek plaż.
Historia.
Pierwotnie flaga miała być częścią żartu magazynu "Bjæsken" na temat (niezbyt poważnego) ruchu separatystycznego i pomysłu oderwania wyspy Vendsyssel od Danii, tj. stowarzyszenia „Frit Vendsyssel” (Wolny Vendsyssel). Flagę zaprojektował lokalny artysta Mogens Bohøj. Ideę podjął w roku 1976 Poul S. Poulsen, ówczesny burmistrz Hjørring, największego miasta Vendsyssel, i rozpoczął promocję Vendelbrog jako flagi reprezentującej region.
Użycie.
Flaga w zamierzeniu ma służyć promocji regionu. Nie ma oficjalnego statusu, co oznacza, że używać jej można bez specjalnego zezwolenia i ograniczeń (dlatego usunięto z pierwotnego projektu miniaturę flagi Danii, której użycie reguluje prawo).
Według lokalnego zwyczaju flagi używać mogą jedynie rodowici „vendelboer”, czyli osoby urodzone w Vendsyssel. Po ponad 35 latach od wprowadzenia flaga nie traci popularności – jest obecna w krajobrazie regionu, szczególnie w miejscowościach Brønderslev i Hjørring. Widać ją też w postaci nalepki z tyłu samochodów. Jedna z fabryk produkujących Vendelbrog raportuje sprzedaż ok. 50 sztuk rocznie.
W 1980 roku flaga Vendelbrog weszła do projektu logo lokalnego aalborgskiego dywizjonu lotniczego Królewskich Duńskich Sił Powietrznych Eskadrille 723. Flagą inspirowane są także stroje zawodników klubu piłki ręcznej w Aalbæk. W 2009 roku lokalny biznesmen zapłacił za wystrzelenie Vendelbrog w kosmos.

</doc>
<doc id="450570" url="https://pl.wikipedia.org/wiki?curid=450570" title="Francuski numer">
Francuski numer

Francuski numer – polski film fabularny (komedia) z 2006 roku w reżyserii Roberta Wichrowskiego.
Obsada.
Źródło.
Soundtrack.
Na ścieżkę dźwiękową filmu składają się m.in.:

</doc>
<doc id="450571" url="https://pl.wikipedia.org/wiki?curid=450571" title="Sarusofon">
Sarusofon

Sarusofony (od nazwiska wynalazcy Pierre'a Augusta Sarrusa; gr. "phoné" - dźwięk) - rodzina dętych instrumentów transponujących z podwójnym stroikiem (stąd zaliczanych do instrumentów dętych drewnianych, choć budowanych z metalu). W 1856 roku sarusofon opatentował i zaczął produkować Pierre-Louis Gautrot. Projekt techniczny instrumentu przypisywany jest Pierre'owi Augustowi Sarrusowi, kapelmistrzowi orkiestry wojskowej w Paryżu. Pierwotnym zamysłem było zastąpienie nim obojów i fagotów w orkiestrach dętych grających na otwartym powietrzu instrumentem o większej głośności.
Budowa.
Budowa sarusofonu przypomina długa, metalową rurę, zwiniętą trzykrotnie i zakończoną niewielką czarą głosową. Instrument ten posiada osiemnaście otworów bocznych zamykanych klapami i podwójny stroik typu obojowego. Z powodu stroika zaliczany jest go grupy instrumentów drewnianych.
Budowany jest w siedmiu różnych wielkościach. Wszystkie są instrumentami transponującymi, które w pisowni (zawsze w kluczu wiolinowym) mają - podobnie jak saksofon - skalę b - f3 (g3):
Najwyższym dźwiękiem pierwotnego projektu Gautrota było f3. Późniejsze tabele chwytów podają skalę do g3. Po roku 1868 Gautrot wydał tabelę, która podaje chwyty dla jeszcze wyższych dźwięków, tak że instrumenty z tego czasu miały skalę pełnych trzech oktaw.
Zastosowanie.
Sarusofon używany jest w prawie wyłącznie w orkiestrach dętych, w orkiestrze symfonicznej pojawia się sporadycznie, jedynie "sarusofon kontrabasowy" (o skali chromatycznej B²-g) bywa używany częściej, szczególnie przez kompozytorów kręgu francuskojęzycznego na przełomie XIX i XX w. (np. Jules Massenet, Maurice Ravel, Camille Saint-Saëns, ale także Ignacy Jan Paderewski w "Symfonii h-moll „Polonia”" (3 sarusofony kontrabasowe Es). Zastępuje wtedy kontrafagot, który przewyższa czystością dźwięku, bogactwem brzmienia i możliwościami technicznymi.

</doc>
<doc id="450572" url="https://pl.wikipedia.org/wiki?curid=450572" title="Hermann Kirschner">
Hermann Kirschner

Hermann Kirschner (ur. 7 października 1910 w Gościszowie ("Gießmanndorf"), zm. 24 stycznia 1948 w Krakowie) – zbrodniarz hitlerowski, członek załogi obozu koncentracyjnego Auschwitz-Birkenau i SS-Unterscharführer.
Z zawodu był cieślą. Do NSDAP należał od kwietnia 1931, a do SS od czerwca 1932. Służbę w obozie Auschwitz-Birkenau pełnił od 16 maja 1940 do 26 września 1944, początkowo jako "Blockführer" (kierownik bloku), a następnie w administracji obozowej. Kirschner aktywnie uczestniczył w akcjach gazowania Żydów w Brzezince, dowożąc Cyklon B i niejednokrotnie osobiście wrzucając go do komór gazowych. Uczestniczył także w egzekucjach przy Ścianie Śmierci koło Bloku 11 oraz w pierwszym w obozie oświęcimskim gazowaniu jeńców radzieckich i chorych więźniów polskich w tymże bloku. Oprócz tego znęcał się nad więźniami, m.in. zastępując innego zbrodniarza, Ludwiga Plagge, w przeprowadzaniu tzw. "sportu" z nowo przybyłymi więźniami, przebywającymi na kwarantannie.
Po zakończeniu wojny został schwytany przez aliantów i wydany władzom polskim. W pierwszym procesie oświęcimskim Kirschner, wobec licznych dowodów zbrodni, skazany został 22 grudnia 1947 na karę śmierci przez powieszenie. Wyrok wykonano w więzieniu Montelupich w Krakowie.

</doc>
<doc id="450573" url="https://pl.wikipedia.org/wiki?curid=450573" title="Express by Holiday Inn">
Express by Holiday Inn

Holiday Inn Express – nazwa międzynarodowej sieci hoteli, należącej do InterContinental Hotels Group.
Express by Holiday Inn w Polsce.
W Polsce do sieci "Holiday Inn Express" należą:

</doc>
<doc id="450577" url="https://pl.wikipedia.org/wiki?curid=450577" title="Powstanie pruskie">
Powstanie pruskie



</doc>
<doc id="450582" url="https://pl.wikipedia.org/wiki?curid=450582" title="Alessandro Costacurta">
Alessandro Costacurta

Alessandro Costacurta (ur. 24 kwietnia 1966 w Jerago con Orago) – włoski piłkarz występujący na pozycji obrońcy. W latach 1987–2007 zawodnik klubu Serie A – A.C. Milan. Wśród fanów zespołu zyskał sobie przydomek "Billy".
Costacurta rozpoczynał swoją piłkarską karierę w młodzieżowych drużynach Milanu. W sezonie 1986/1987 był wypożyczony do grającego w niższej lidze klubu A.C. Monza. W 1987 wrócił do mediolańskiego klubu. Z zespołem pięć razy wygrywał Puchar Europy (1989, 1990, 1994, 2003, 2007). Siedem razy zdobył mistrzostwo Włoch. Oficjalnie karierę zakończył w 2007 roku. W Serie A rozegrał 458 spotkań i zdobył w nich 3 gole.
W reprezentacji Włoch Costacurta występował w latach 90. Reprezentował kraj na Mistrzostwach Świata 1994 i 1998, jak również na Mistrzostwach Europy 1996. Karierę reprezentacyjną Costacurta zakończył w 1998 roku z 59 występami i 2 zdobytymi golami.
Jego żoną jest Miss Włoch 1991, Martina Colombari.
W październiku 2008 roku został trenerem grającej w Serie B AC Mantova i pracował w nim do 2009 roku.

</doc>
<doc id="450584" url="https://pl.wikipedia.org/wiki?curid=450584" title="Jezioro Mokre (województwo warmińsko-mazurskie)">
Jezioro Mokre (województwo warmińsko-mazurskie)

Jezioro Mokre (niem. "Muckersee") – jezioro rynnowe na Pojezierzu Mrągowskim w województwie warmińsko-mazurskim, w powiecie mrągowskim, w gminie Piecki. Nazwę "Jezioro Mokre" ustalono urzędowo w 1950 r.
Morfometria.
Długość jeziora to ok. 7,7 km, szerokość do 1,6 km, powierzchnia 846 ha, maksymalna głębokość 51 m. Na jeziorze znajduje się 5 wysp. Leży na terenie Mazurskiego Parku Krajobrazowego w pobliżu miejscowości Cierzpięty, Zgon, ok. 14 km na zachód od Rucianego-Nidy i ok. 20 km na południe od Mrągowa.
Jezioro łączy się na południowo-zachodnim krańcu z jeziorem Uplik (rezerwat ptasi) i jeziorem Zdróżno, od strony zachodniej z jeziorem Nawiady, w części wschodnio-północnej z jeziorem Kołowin, a na wschodnim krańcu z Jeziorem Krutyńskim oraz rzeką Krutynią.
Linia brzegowa jest silnie rozwinięta, a ławica o piaszczystym dnie, częściowo porośniętym pasami roślinności wynurzonej.
Przyroda.
Zbiornik jest jeziorem starzejącym się pod względem zaawansowania rozwojowego w procesie sukcesji i słabo synantropijnym w procesie synantropizacji.
Wokół jeziora skupione są trzy rezerwaty przyrody:
Gatunki ryb występujące w akwenie, to: sielawa, leszcz, okoń, szczupak, płoć, karp, wzdręga.
W okolicy można spotkać bielika, puchacza, kanię rudą, czaple siwe oraz rzadkiego skorupiaka "Pallasea quadrispinosa".
69% obrzeży zbiornika pokrywają lasy, tworzące przede wszystkim fitocenozy: "Tilio-Carpinetum", "Aceri-Piceetum" (na stromych zboczach po stronie wschodniej) oraz "Peucedano-Pinetum" (na wschodzie). Tereny zabgnione to około 2% linii brzegowej. Występują w ich obrębie płaty "Salicetum-pentandro-cinerea", "Sphagno-squarosi-Alnetum", "Ribo nigri-Alnetum" i "Circeo-Alnetum". 4% brzegów zajmuje droga i zabudowa wsi Zgon.
W latach 1996-1997 przeprowadzono inwentaryzację fitosocjologiczną akwenu. Wyróżniono wówczas 31 fitocenoz. Strefę roślinności zanurzonej tworzył głównie fitocenozy "Ceratophylletum demersi", płaty z "Fontinalis antipyretica" i "Nitellopsidetum obtusae". Rozwijały się one na głębokości 2-4 metry, na podłożu mineralno-organicznym. Zaobserwowano także występowanie płatów "Charetum tomentosae" i "Charetum contrariae", jak również płaty rdestnic nie odgrywających większej roli w tworzeniu litoralu, ale rzadko podawane z terytorium Polski: "Potamogetonetum nitentis" z dominującą rdestnicą błyszczącą, rdestnicą nitkowatą, rdestnicą szczeciolistną oraz rdestnicą drobną. Strefę roślinności o pływających liściach tworzyły przede wszystkim fitocenozy "Nupharo-Nympheetum albae", wyłącznie w wariancie z grążelem żółtym. 70% fitolitoralu stanowił szuwar właściwy (w głównej mierze fitocenozy "Phragmitetum" oraz "Scirpetum lacustris"). Rzadziej obszar zajmowały płaty "Typhetum angustifoliae". Najsłabiej rozwinęły się zbiorowiska turzycowe.
Jezioro jest intensywnie użytkowane turystycznie i rekreacyjnie. Postępująca eutrofizacja akwenu wyraża się odtlenieniem hypolimnionu oraz podwyższonym stężeniem związków fosforu przy dnie.
Turystyka.
Jezioro jest częścią szlaku kajakowego rzeki Krutyni.

</doc>
<doc id="450587" url="https://pl.wikipedia.org/wiki?curid=450587" title="Basetorn">
Basetorn



</doc>
<doc id="450592" url="https://pl.wikipedia.org/wiki?curid=450592" title="Chinook (ujednoznacznienie)">
Chinook (ujednoznacznienie)

Miejscowości w USA:

</doc>
<doc id="450594" url="https://pl.wikipedia.org/wiki?curid=450594" title="Niszczyciele typu Akizuki">
Niszczyciele typu Akizuki

Niszczyciele typu Akizuki – typ japońskich niszczycieli okresu II wojny światowej, specjalizowanych do obrony przeciwlotniczej, zbudowanych w liczbie 12 jednostek. Nazwa typu pochodzi od nazwy pierwszego zbudowanego okrętu - „Akizuki”.
Historia.
Niszczyciele typu "Akizuki" zostały zaprojektowane jeszcze przed rozpoczęciem II wojny światowej, jako okręty obrony przeciwlotniczej dla szybkich japońskich grup lotniskowców. Były one całkowicie odmienne od wcześniejszych niszczycieli japońskich, w których nacisk kładziono na silne uzbrojenie artyleryjskie (działa 127 mm) i torpedowe. Były one zainspirowane brytyjskimi krążownikami przeciwlotniczymi typu "Dido", jednakże w odróżnieniu od nich niszczyciele typu "Akizuki" były okrętami umiarkowanej wielkości, przeznaczonymi do celów obrony przeciwlotniczej zespołów floty. 
Wśród przyczyn konstruowania nowych okrętów obrony przeciwlotniczej na bazie niszczycieli, a nie krążowników, była chęć uzyskania uniwersalnego okrętu eskortowego, zdolnego także do zwalczania okrętów podwodnych i ratowania załóg zestrzelonych samolotów, do czego przydatna była manewrowość i mniejsze od krążowników rozmiary. Ważnym czynnikiem była także ich niższa cena i możliwość szybszego wprowadzenia do służby serii okrętów, zwłaszcza że mogą one ponosić duże straty broniąc lotniskowców. Wreszcie, przewidziane jako uzbrojenie nowo opracowane działa przeciwlotnicze kalibru 100 mm nadawały się na uzbrojenie niszczycieli i nie wymagały konieczności budowy większych okrętów, dla których z kolei byłyby za lekkim uzbrojeniem. Jako główne uzbrojenie przewidziano 8 takich dział, a w toku rozwoju projektu dodano wyrzutnię torpedową, co zwiększyło uniwersalność okrętów. Całość uzbrojenia wymagała jednak dużego jak na niszczyciel kadłuba - w konsekwencji, z wypornością standardową 2700 ton okręty typu "Akizuki" zaliczały się do największych niszczycieli okresu II wojny światowej, mniejszych jedynie od francuskich superniszczycieli typu "Mogador".
Nowe niszczyciele w odróżnieniu od dotychczasowych zaklasyfikowano jako niszczyciele 1 klasy typu Otsu ("Otsu Gata", w wolnym tłumaczeniu: typu B). Nieoficjalnie nazywano je niszczycielami przeciwlotniczymi ("Boku kuchikukan"). Budowę głównego niszczyciela „Akizuki” rozpoczęto w lipcu 1940, wszedł on do służby 11 czerwca 1942. Pierwsze 7 okrętów budowano według projektu o oznaczeniu F51. Opracowano następnie typ F53, różniący się uproszczeniami technologicznymi i stosowaniem stali gorszej jakości, lecz kolejne 4 okręty, począwszy od „Fuyuzuki” miały jedynie część uproszczeń, w tym brak rufowego dalmierza. Według dokumentacji F53 zbudowano dopiero niszczyciel „Hanazuki” (ponadto nieukończony „Michitsuki”).
Początkowe plany zakładały budowę aż 55 niszczycieli tego typu - 6 w programie z 1939 roku ("Maru Yon Keikaku", numery budowy 104-109), 10 w programie z 1941 ("Maru Kyu Keikaku", numery budowy 360-369) oraz 39 w programie zasadniczym i uzupełniającym z 1942, lecz z uwagi na braki surowców i mocy przemysłu spowodowane wojną, anulowano zamówienia na ostatnie 39 okrętów, a budowa serii rozciągnęła się w czasie. Pierwsze 6 okrętów weszło do służby do maja 1943, kolejne wchodziły dopiero od marca 1944. Zdołano ukończyć przed zakończeniem wojny 12 niszczycieli i rozpoczęto budowę jeszcze jednego, lecz nie wodowano go. Okręty otrzymały nazwy stanowiące różne określenia Księżyca.
Opis i ocena konstrukcji.
Okręty typu "Akizuki" miały architekturę typową dla niszczycieli, z dwoma wieżami artylerii na dziobie i rufie, w superpozycji. Ich kadłub miał podwyższony pokład dziobowy na 1/3 długości. Mimo swojej odmienności od innych japońskich niszczycieli, miały też ich charakterystyczne cechy, jak krótką, wieżową nadbudówkę dziobową i wygięty kształt dziobnicy, w formie rozciągniętego „S” (zmieniony na późniejszych jednostkach na prosty). Unikalną cechą ich architektury było ustawienie wieży dziobowej nr 2 - na niskiej i krótkiej pokładówce, nie łączącej się z oddaloną od niej nadbudówką dziobową. Siłownia okrętowa rozmieszczona była w układzie liniowym - dwie kotłownie (dziobowa z dwoma kotłami) i za nimi dwie maszynownie. Siłownia okrętów powtarzała siłownię typów "Kagerō" i "Yūgumo", bez zwiększenia mocy, mimo większych rozmiarów okrętów, przez co osiągały one mniejszą od innych niszczycieli prędkość 33 węzłów. Kotły wytwarzały parę o ciśnieniu 30 at. Spaliny z kotłów były odprowadzane przez jeden zbiorczy komin o długiej, wygiętej podstawie, co było cechą nietypową dla japońskich niszczycieli, a typową dla japońskich krążowników (sylwetka niszczycieli typu "Akizuki" przypominała sylwetkę japońskiego małego krążownika „Yūbari”, mającego jedynie niewiele większe rozmiary). Aparat torpedowy był umieszczony na pokładzie, na śródokręciu, za kominem i platformą ze stanowiskami działek plot. Za nim znajdowały się pojemniki na torpedy zapasowe, wkomponowane w niską nadbudówkę rufową, na której był umieszczony dalmierz rufowy i wieża nr 3. Okręty miały bardzo dobre własności morskie i manewrowość, pozbawione były problemów ze statecznością zdarzających się innym japońskim okrętom. Ich zaletą był duży jak na niszczyciele zasięg. Prędkość okrętów była wystarczająca dla wypełniania ich zadań. 
Uzbrojenie.
Główne uzbrojenie stanowiło 8 dział uniwersalnych kalibru 100 mm (Typ 98) w czterech podwójnych, całkowicie zamkniętych wieżach. Działa o kącie podniesienia luf do 90° i wyposażonych w dość zaawansowany system kierowania ogniem, oparty na przyrządach optycznych i przeliczniku wypracowującym dane do strzelania. Kaliber 100 mm był niewielki jak na niszczyciele okresu II wojny światowej, lecz dzięki długiej lufie i dużej prędkości początkowej dysponowały one świetnymi charakterystykami balistycznymi i dużą donośnością w poziomie i pionie (większą od amerykańskich armat 127 mm). Dzięki ich większej szybkostrzelności i ilości, waga salwy minutowej niszczycieli typu "Akizuki" wynosiła ponad 2000 kg i była większa od salwy minutowej budowanych równolegle klasycznych niszczycieli typu "Yūgumo", uzbrojonych w 6 dział 127 mm (maks. 1380 kg). Jedyną wadą była niska żywotność luf (350 wystrzałów). Typowe dla japońskich niszczycieli rozmieszczenie dział w zamkniętych wieżach (o masie 30 ton) polepszało warunki obsługi. Okręty ponadto były uzbrojone w poczwórną wyrzutnię torpedową, z systemem szybkiego przeładowania torpedami zapasowymi (torpedy kalibru 610 mm miały lepsze osiągi od torped 533 mm używanych poza Japonią). 
Pierwsze cztery okręty otrzymały słabe lekkie uzbrojenie przeciwlotnicze, składające się jedynie z dwóch podwójnych działek automatycznych 25 mm Typ 96, rozmieszczonych na platformach na burtach na śródokręciu za kominem. Było ono później wzmacniane - zamieniano je na potrójne i dodawano dwie dalsze podstawy na platformach po bokach komina. Okręty wchodzące do służby od 1943 otrzymały już 4 potrójne działka 25 mm, z tym, że dodatkowe stanowiska umieszczano raczej po bokach platformy reflektora za wyrzutnią torped (według niektórych publikacji otrzymywały 5 potrójnych stanowisk, lecz brak jest szczegółowych informacji). W 1944 w miejsce rufowego dalmierza montowano potrójne działko 25 mm, a począwszy od "Fuyuzuki" 5 ostatnich okrętów weszło do służby już ze stanowiskiem działek w miejscu dalmierza rufowego. Od lipca 1944 na okrętach dodawano na pokładzie 12 pojedynczych działek 25 mm, zwiększając ich liczbę do 27, oraz 4 wkm plot. Następnie na niektórych okrętach dodano dalsze dwa potrójne działka po obu stronach mostka i dalsze pojedyncze i w 1945 na ocalałych okrętach liczba działek 25 mm sięgnęła 40 - 51. 
Niszczyciele typu "Akizuki" otrzymały od 1943 roku bogate jak na warunki japońskie wyposażenie radioelektroniczne, aczkolwiek na poziomie technicznym opóźnionym o kilka lat w stosunku do okrętów państw alianckich, dysponujących w tym okresie bardziej rozwiniętą elektroniką. Montowano radary wykrywania ogólnego model 21 (21 Gō) z anteną materacową na platformie zmodyfikowanego dziobowego masztu (pierwszy na „Niizuki”), a od 1944 roku radar wykrywania nawodnego 22 Gō z antenami rogowymi na platformie dziobowego masztu i radar wykrywania powietrznego 13 Gō z anteną na maszcie rufowym.
Ocena.
Okręty typu "Akizuki" stanowiły ogólnie udany typ okrętów o własnościach pośrednich między niszczycielem a krążownikiem przeciwlotniczym, o wysokiej wartości bojowej i sporej żywotności. Były najbardziej zaawansowanym technicznie typem japońskich niszczycieli i uważane są za jedne z najlepszych typów niszczycieli II wojny światowej. Mimo jednak uzbrojenia o dobrych parametrach i zaawansowanego systemu kierowania ogniem opierającego się na dalmierzach optycznych i przelicznikach, na ich możliwościach odbił się ujemnie niższy poziom ówczesnej japońskiej techniki, zwłaszcza radioelektronicznej. Standardowe amerykańskie niszczyciele z końcowego okresu wojny, dzięki radarowym systemom kierowania ogniem i uzbrojeniu w działa uniwersalne z pociskami z zapalnikami radiolokacyjnymi, a także posiadaniu wyjątkowo skutecznych działek przeciwlotniczych 40 mm Boforsa kierowanych radarowo, wypełniały zadania przeciwlotnicze nawet lepiej, niż specjalizowane "Akizuki". Pomimo dużej liczebności lekkiej artylerii przeciwlotniczej pod koniec wojny, minusem było stosowanie działek przeciwlotniczych małego kalibru, o mniejszej skuteczności w stosunku do szybko poruszających się celów. W efekcie, pojedyncze niszczyciele tego typu nie mogły przeciwstawiać się zmasowanym nalotom szybkich samolotów pokładowych atakującym z różnych kierunków. Słabszą stroną okrętów typu "Akizuki" (i japońskich niszczycieli w ogóle) było wyposażenie do wykrywania i zwalczania okrętów podwodnych.
Służba.
Wchodząc do służby od czerwca 1942 roku, jedynie pierwsze okręty zdążyły wziąć udział w intensywnych walkach floty japońskiej na wodach mórz południowych, operując z baz Truk lub Rabaul. Na skutek rozciągnięcia budowy serii w czasie, ostatnie jednostki oddawane w grudniu 1944 lub później, na ogół nie wzięły już udziału w działaniach bojowych z powodu zaprzestania aktywnych operacji japońskiej floty po doznanych klęskach. Ogółem utracono sześć okrętów tego typu (połowę), z tego jeden w 1942 roku, jeden w 1943 roku i cztery w 1944 roku (dwa zatopiło lotnictwo, dwa - duże okręty nawodne, jeden - okręt podwodny i jeden - kutry torpedowe).
Okrętów tych najczęściej używano jak zwykłych niszczycieli, do zadań eskortowych i do działań w składzie szybkich zespołów transportowo-uderzeniowych, dowożących zaopatrzenie i posiłki dla garnizonów na wyspach (tzw. "Tokyo Express"). Pierwsze dwa okręty „Akizuki” i „Teruzuki” zdążyły jeszcze wziąć udział w takim charakterze w walkach o Guadalcanal w 1942 roku, kolejne dwa "Wakatsuki" i „Niizuki” - w dalszych walkach w rejonie Wysp Salomona w 1943 roku. Z nich, „Teruzuki” 
wziął udział pierwszej i drugiej bitwie koło Guadalcanalu w listopadzie 1942, lecz 12 grudnia 1942 podczas rejsu zaopatrzeniowego został zatopiony pod Guadalcanalem przez amerykańskie kutry torpedowe PT-37 i PT-40. Z kolei „Niizuki” wziął udział w starciu w zatoce Kula 4/5 lipca 1943, zakończonym zatopieniem amerykańskiego niszczyciela USS "Strong", a następnie w bitwie w zatoce Kula 5/6 lipca, w której został jednak zatopiony przez amerykańskie krążowniki. "Wakatsuki" wziął udział w bitwie w Zatoce Cesarzowej Augusty 1/2 listopada 1943.
W swoim podstawowym przeznaczeniu - ochronie zespołów lotniskowców, użyto jedynie czterech niszczycieli („Akizuki”, "Wakatsuki", "Hatsuzuki", "Shimotsuki"), w czasie bitwy na Morzu Filipińskim w czerwcu 1944 i bitwy o Leyte w październiku 1944 (koło przylądka Engano), ponadto pojedyncze okręty osłaniały lotniskowce w bitwie koło wschodnich Wysp Salomona w sierpniu 1942 ("Akizuki") i bitwie koło wysp Santa Cruz w październiku 1942 ("Teruzuki"). Nie mogły one jednak skutecznie ochronić lotniskowców przed zmasowanymi nalotami lotnictwa amerykańskiego. W bitwie o Leyte 25 października 1944 amerykańskie lotnictwo zatopiło "Akizuki", a krążowniki i niszczyciele zatopiły "Hatsuzuki". 11 listopada 1944 "Wakatsuki" został zatopiony przez amerykańskie lotnictwo w zatoce Ormoc.
"Shimotsuki", pełniąc zadania eskortowe, został zatopiony 25 listopada 1944 na zachód od Borneo przez amerykański okręt podwodny USS "Cavalla". Mimo ataków, okręty podwodne nie zdołały zatopić innych okrętów tego typu: "Akizuki" 19 stycznia 1943 został poważnie uszkodzony torpedą okrętu podwodnego USS "Nautilus" (remont do października 1943), a „Suzutsuki” został ciężko uszkodzony 16 stycznia 1944 dwoma torpedami okrętu podwodnego USS "Sturgeon" (remont do października 1944), po czym uszkodzony torpedą okrętu podwodnego USS "Besugo" 16 października 1944, tym razem lekko. 
„Suzutsuki” i „Fuyuzuki” wzięły udział w ostatniej operacji japońskiej floty Ten-gō - rejsie z pancernikiem "Yamato" na odsiecz Okinawie, w której "Suzutsuki" został uszkodzony przez amerykańskie lotnictwo 7 kwietnia 1945.
Wojnę przetrwało 6 niszczycieli, z tego 2 uszkodzone, złomowane wkrótce potem. Ocalałą czwórkę Stany Zjednoczone rozdzieliły pomiędzy floty alianckie - Wielka Brytania otrzymała „Natsuzuki” (testowany, po czym złomowany), ZSRR - „Haruzuki”, który wszedł do służby 28 sierpnia 1947 pod nazwą "Wniezapnyj", później jako okręt szkolny "Oskoł". Wycofany z aktywnej służby w 1955, wycofany ostatecznie w 1969. Niszczyciel "Yoizuki" otrzymała Republika Chińska (Tajwan), gdzie otrzymał nazwę "Fen Yang", wycofany w 1963. Dla własnych celów testowych, marynarka amerykańska zatrzymała "Hanazuki", który był testowany pod oznaczeniem DD-934, a następnie złomowany.
Dane techniczne.
Uzbrojenie: 
Wyposażenie:

</doc>
<doc id="450596" url="https://pl.wikipedia.org/wiki?curid=450596" title="Elba (ujednoznacznienie)">
Elba (ujednoznacznienie)

Miejscowości w USA:
Gminy w USA:

</doc>
<doc id="450598" url="https://pl.wikipedia.org/wiki?curid=450598" title="Bitwa koło Santa Cruz">
Bitwa koło Santa Cruz



</doc>
<doc id="450603" url="https://pl.wikipedia.org/wiki?curid=450603" title="Kentucky (ujednoznacznienie)">
Kentucky (ujednoznacznienie)

Gminy w USA:

</doc>
<doc id="450604" url="https://pl.wikipedia.org/wiki?curid=450604" title="Wyżyna Anatolijska">
Wyżyna Anatolijska

Wyżyna Anatolijska (tur. "Anadolu Yaylası") – wyżyna w Azji Mniejszej, na obszarze Turcji. Otoczona Górami Pontyjskimi od północy i górami Taurus od południa . Najwyższy szczyt – nieczynny wulkan Erciyes Dağı, 3917 m n.p.m. 
Ponad zrównaną powierzchnią wysokości 800-1500 m n.p.m. wznoszą się wyspowe pasma górskie (ponad 2000 m) i pojedyncze wulkany. Występują licznie bezodpływowe kotliny ze słonymi jeziorami (największe Tuz). Liczne jeziora pochodzenia tektonicznego (Beyşehir i Eğridir). Klimat kontynentalny suchy, suma roczna opadów 200-500 mm. Zimy chłodne.
Największe rzeki to Menderes i Sakarya; największe miasto – Ankara.

</doc>
<doc id="450605" url="https://pl.wikipedia.org/wiki?curid=450605" title="Chorał">
Chorał

Chorał (z łac. "choralis" - chóralny):

</doc>
<doc id="450608" url="https://pl.wikipedia.org/wiki?curid=450608" title="Kurt Hugo Müller">
Kurt Hugo Müller

Kurt Hugo Müller (ur. 14 kwietnia 1909 w Harpersdorf (Turyngia), zm. 24 stycznia 1948 w Krakowie) – zbrodniarz hitlerowski, członek załogi obozu koncentracyjnego Auschwitz-Birkenau i SS-Unterscharführer.
Z zawodu zajmował się sporządzaniem harmonii nożnych. Członek NSDAP od maja 1932. 15 października 1940 został wcielony do SS i przydzielony do obozu w Oświęcimiu. Początkowo był strażnikiem i konwojentem drużyn roboczych. Od października 1941 Müller pełnił funkcję "Blockführera" (m.in. w Bloku 11, nazywanym "blokiem śmierci"), a od października 1943 do ewakuacji obozu przydzielony był do tzw. "Arbeitseinatz" (kancelarii załatwiającej sprawy pracy więźniów).
Müller znany był w Auschwitz jako jeden z najokrutniejszych strażników. Brał udział w selekcjach, egzekucjach pod Ścianą Śmierci i mordowaniu jeńców radzieckich. Jako dozorca drużyn roboczych i "Blockführer" w niezliczonych przypadkach znęcał się nad więźniami i jeńcami radzieckimi, szczując ich psem, bijąc i kopiąc. Müller często donosił o najbardziej nawet błahych przewinieniach więźniów, powodując skazywanie ich na nieludzkie kary ("bunkra", chłosty czy skierowania do kompanii karnej).
Po wojnie został przekazany Polsce i osądzony w pierwszym procesie oświęcimskim przez Najwyższy Trybunał Narodowy w Krakowie. Wobec ogromu zbrodni Müllera, został on 22 grudnia 1947 skazany na śmierć przez powieszenie. Wyrok wykonano w krakowskim więzieniu Montelupich.

</doc>
<doc id="450610" url="https://pl.wikipedia.org/wiki?curid=450610" title="Wyżyna Mołdawska">
Wyżyna Mołdawska

Wyżyna Mołdawska (rum. "Podişul Moldovei") – wyżyna we wschodniej Rumunii. Wyżyna jest rozcięta dolinami Seretu, Prutu i mniejszych rzek. Główne miasto to Jassy.
Wyżynę ograniczają:

</doc>
<doc id="450613" url="https://pl.wikipedia.org/wiki?curid=450613" title="Kluby inteligencji katolickiej">
Kluby inteligencji katolickiej



</doc>
<doc id="450615" url="https://pl.wikipedia.org/wiki?curid=450615" title="25 mm armata przeciwlotnicza Typ 96">
25 mm armata przeciwlotnicza Typ 96

Działko przeciwlotnicze kalibru 25 mm Typ 96 (96 Shiki) – japońskie morskie działo przeciwlotnicze z końca lat 30., standardowe i jedyne lekkie działko przeciwlotnicze japońskich okrętów okresu II wojny światowej.
Działko typ 96 było wersją licencyjną francuskiej armaty 25 mm Hotchkiss. W 1934 roku zakupiono ich partię we Francji, następnie podjęto produkcję luf (wyposażonych w tłumiki ognia konstrukcji Rheinmetall) oraz kompletnych działek w Japonii. Produkowane były w Arsenale w Yokosuka.
Jako pierwszą opracowano wersję podwójnie sprzężoną, przyjętą na uzbrojenie 6 sierpnia 1936 roku jako armata Typ 96 model 1 (96 Shiki 25 mm Kiju 1 Gata). Jako pierwsze zostały w nie wyposażone nowe niszczyciele typu "Asashio", po czym znalazła się na większości nowych i modernizowanych japońskich okrętów. W 1941 roku opracowano wersję potrójnie sprzężoną, używaną również szeroko, lecz w nieco mniejszej liczbie. W 1943 roku opracowano wersję pojedynczą. Zbudowano łącznie ok. 33 000 tych armat.
Oprócz Japonii, działka 25 mm podczas wojny były używane od 1941 roku na okrętach sił morskich Francji Vichy w Indochinach. Po wojnie okręty japońskie uzbrojone w te działka otrzymały Chiny i ZSRR.
Na początku wojny działka plot 25 mm Typ 96 były dość dobrą bronią, jednakże wraz ze wzrostem osiągów samolotów oraz pojawieniem się zmasowanych nalotów lotnictwa, odgrywającego dominującą rolę na morzu podczas wojny na Pacyfiku, okazały się niewystarczające. Minusem okazała się niewielka prędkość naprowadzania na cel działek sprzężonych, a także nieprzystosowanie celowników do zwalczania celów szybko poruszających się, brak osłony obsługi działek przed ogniem lotniczej broni pokładowej. Wadą okazał się też stosunkowo niewielki kaliber, a co za tym idzie, donośność i skuteczność pocisków, zwłaszcza w porównaniu ze standardowymi działkami 40 mm Bofors, używanymi przez Amerykanów. Kolejną wadą była też niewielka pojemność magazynka, wpływająca na ograniczenie szybkostrzelności.
Wersje podwójnie i potrójnie sprzężone były mocowane na podstawach z napędem elektrycznym mechanizmów naprowadzania (silnik o mocy 1 KM), można było też naprowadzać je ręcznie. 
Używano czterech rodzajów pocisków: przeciwpancerny o masie 262 g, wybuchowy o masie 243 g (ładunek 13,2 g), zapalający o masie 250 g (ładunek 11,3 g) i smugowy o masie 252 g (ładunek 11,0 g).

</doc>
<doc id="450616" url="https://pl.wikipedia.org/wiki?curid=450616" title="Basketball Bundesliga">
Basketball Bundesliga



</doc>
<doc id="450626" url="https://pl.wikipedia.org/wiki?curid=450626" title="Potpourri">
Potpourri

Potpourri (wymowa: "popuri"; fr. bigos) – mieszanina różnych, niezbliżonych do siebie charakterem rzeczy. W szczególności oznacza:

</doc>
<doc id="450627" url="https://pl.wikipedia.org/wiki?curid=450627" title="Danzig (album)">
Danzig (album)

Danzig I to debiutancki album amerykańskiego zespołu muzycznego Danzig. Wydany 30 sierpnia 1988 roku przez Def American. Nagrań dokonano w studiach nagraniowych Atlantic Recording Studios oraz w Chung King Metal w Nowym Jorku pomiędzy wrześniem 1987 a kwietniem 1988 roku a zmiksowano w Smoke Tree and Village. Kompozytorem prawie wszystkich utworów jest Glenn Danzig, wyjątkiem jest „The Hunter” – to przeróbka oryginalnej piosenki jednego z trzech królów bluesa Alberta Kinga.
Utwór „Mother” był hitem w radio i w stacji muzycznej MTV na przełomie 1993 i 1994 roku, był także wykorzystywany na wielu różnych rockowo-metalowych kompilacjach włączając ścieżkę dźwiękową gry komputerowej .

</doc>
<doc id="450630" url="https://pl.wikipedia.org/wiki?curid=450630" title="Przygrywka chorałowa">
Przygrywka chorałowa

Przygrywka chorałowa – forma muzyki instrumentalnej, najczęściej organowej; rodzaj wielogłosowego opracowania chorału.
Jest jedną ze swobodnych form polifonicznych. Wywodzi się, podobnie jak preludium chorałowe, z wielogłosowego opracowania cantus firmus pochodzącego z chorału. Najprostsze przygrywki chorałowe są konstruktami, w których do cantus firmus ujętego w równe długie wartości rytmiczne dodano głosy stanowiące do niego kontrapunkt. Cantus firmus nie musi pozostawać w jednym określonym głosie, ale może przechodzić swobodnie do innych głosów, np. z tenoru do altu. 
W bardziej rozbudowanych przygrywkach chorałowych często ma zastosowanie technika imitacyjna. Ścisła imitacja (kanoniczna) wykorzystywana była w epoce baroku dla eksponowania cantus firmus. Oprócz techniki imitacyjnej często wykorzystywano również technikę wariacyjną, polegającą na opracowaniu tematu (cantus firmus), np. przez proporcjonalne wydłużenie wartości rytmicznych (augmentacja), skrócenie wartości (dyminucja), figuracje, dodanie ozdobników. Większe przygrywki chorałowe, w których wykorzystywano zarówno element imitacyjny, jak i wariacyjny, nazywane są fantazjami chorałowymi.

</doc>
<doc id="450631" url="https://pl.wikipedia.org/wiki?curid=450631" title="Haberbusch i Schiele">
Haberbusch i Schiele

Haberbusch i Schiele – istniejąca w latach 1846–1948 spółka prowadząca zakład produkcji piwa, który mieścił się przy ul. Krochmalnej 59 w Warszawie. Jego założycielami i właścicielami byli Błażej Haberbusch, Konstanty Schiele i Jan Henryk Klawe.
Historia.
Piwo warzono w Warszawie od średniowiecza, jednak oprócz produkcji krajowej było ono też sprowadzane z innych krajów. W 1823 władze Królestwa Polskiego wprowadziły nowe taryfy celne i zakazano sprowadzania z zagranicy prawie wszystkiego, co można wyprodukować w kraju, m.in. wielu rodzajów piwa i wódek. Fakt ten dał impuls do produkcji w kraju. W 1840 działało w Warszawie 40 browarów.
Założenie browaru.
11 marca 1846 Jan Henryk Klawe (zwany Henrykiem) i Błażej Haberbusch nabyli na licytacji Banku Polskiego stary browar Ludwika Suchockiego, ostatnio będący własnością niejakiego Daniszewskiego. Błażej Haberbusch był piwowarem, a Jan Henryk Klawe byłym piekarzem z dużym zasobem finansowym po sprzedaży piekarni i kilku posesji w Warszawie. Dobrali do spółki Konstantego Schiele, z którym wcześniej Haberbusch pracował w browarze Schöffera i Glimpfa znajdującym się na skrzyżowaniu ulic Krochmalnej i Ciepłej. Powstała w ten sposób spółka rodzinna "Haberbusch, Schiele i Klawe". Rodzinna, bo w 1849 roku Haberbusch ożenił się z Anną Marianną Klawe (1829–1893), córką Jana Henryka, a w roku 1851 Konstanty Schiele z jej siostrą Dorotą Karoliną Klawe (1831–1900). 
Firma, która produkowała ciemne, mocne piwo w stylu bawarskim, rozwijała się prężnie. W 1849 nabyła browar znajdujący się na sąsiedniej posesji przy ul. Wroniej, a rok później kupiła browar Czarneckiego mieszczący się przy ulicy Kruczej. 
Do znacznego rozwoju, oprócz udanych inwestycji, przyczyniły się m.in. licznie powstające ogródki piwne, które finansował browar. W 1865 Henryk Klawe postanowił wycofać się ze spółki, która wypłaciła mu udziały w astronomicznej na ówczesne czasy kwocie 42 tys. rubli. Od tej pory spółka nosiła nazwę "Haberbusch i Schiele". Firma produkowała piwo wówczas jedynie sezonowo od późnej jesieni do wiosny. Nie posiadała własnej lodowni, korzystała więc z wynajmowanych piwnic, m.in. kościelnych. Nie przeszkodziło to jednak w znacznym rozwoju browaru, który w początkach swojej działalności produkował 80 tys. wiader (8 tys. hl) piwa, a w 1879 110 tys. wiader (11 tys. hl) o wartości 115 tys. rubli przy zatrudnieniu 38 robotników.
Przekształcenia własnościowe i dalszy rozwój browaru.
Dzięki wysokiej jakości piwa, ogródkom piwnym i dobrej reklamie browar szybko się rozwijał. Dochodzili nowi akcjonariusze, a firma się modernizowała, wprowadzając m.in. najnowsze maszyny parowe i nowinki techniczne. W 1877 Błażej Haberbusch na rok przed śmiercią przekazał swoje udziały synom Henrykowi, Karolowi i Aleksandrowi, a 9 lat później podobnie uczynił Konstanty Schiele odstępując swe udziały synom Feliksowi, Kazimierzowi Ludwikowi i Karolowi. Nowi właściciele przekształcili swoje przedsiębiorstwo w 1898 w Towarzystwo Akcyjne Browaru Parowego i Fabryki Sztucznego Lodu p.f. „Haberbusch i Schiele” z siedzibą przy ul. Krochmalnej 59, z kapitałem 1 500 000 rb i w dalszym ciągu rozwijali browar, który stawał się powoli liczącym się w skali europejskiej zakładem piwowarskim. Przyczyniła się do tego m.in. produkcja lodu, który umożliwiał przechowywanie zapasów piwa bez straty w jakości, a tym samym nieprzerwaną produkcję. 
Piwo marki „Haberbusch” wysyłane było na krańce Królestwa Polskiego i Cesarstwa Rosyjskiego, do Niemiec i do wielu innych krajów Europy oraz na Daleki Wschód. W latach 80. XIX w. 1/3 części produkcji sprzedawana była w Warszawie, reszta na Ukrainie (zakład posiadał rozlewnię piwa w Kijowie), a także na prowincji. Przed 1900 Towarzystwo Akcyjne Browaru Parowego i Fabryki Sztucznego Lodu „Haberbusch i Schiele” dysponowało dwiema ciężarówkami, składami w Łodzi i Kaliszu, 20 wagonami kolejowymi, a także ochronką dla dzieci, szkołą elementarną, kuchnią dla pracowników, kasą oszczędnościowo-pożyczkową oraz gabinetem lekarskim ze stale dyżurującym chirurgiem.
Browar Haberbusch i Schiele w XX wieku.
Na początku XX w. Haberbusch i Schiele był największym browarem warszawskim i jednym z największych w Europie. W 1907 przejął browar W. Kijoka, a cztery lata później wybudowano największy w Królestwie Polskim komin mierzący 65 m. W 1908 zmarł ostatni z rodu Haberbuschów – Karol. Mimo bezpotomnej śmierci obu Haberbuschów nazwisko ich pozostało w nazwie firmy. Do zarządu z ramienia rodu Haberbuschów wszedł Jan Patzer – żonaty z siostrzenicą Karola Haberbuscha, a prezesem spółki został Feliks Schiele. Po jego śmierci stery rodzinnej firmy przejął jego młodszy brat Kazimierz.
W 1911 browar osiągnął rekordową produkcję piwa, od którego skarbowi państwa rosyjskiego zapłacił akcyzę w wysokości 328 092 rubli. Był wówczas największym producentem piwa na terenie zaboru rosyjskiego, przy czym jedna trzecia produkcji sprzedawana była w Królestwie Polskim, a reszta eksportowana na rynek Imperium Rosyjskiego. Produkowane wówczas przez browar piwa dzielono w następujący sposób:
Przed wybuchem I wojny światowej browar zatrudniał 220 pracowników. Jednakże działania wojenne oraz niemieckie rekwizycje rabunkowe doprowadziły do załamania produkcji piwa i strat materalnych na łączną sumę 5 milionów rubli w złocie.
Upadek Imperium Rosyjskiego po I wojnie światowej i utrata tego wielkiego rynku zbytu przesądziła o upadku wielu browarów warszawskich oraz o konieczności ich fuzji.
Od 1921 w wyniku połączenia 5 firm piwowarskich powstała Spółka Akcyjna Zjednoczonych Browarów „Haberbusch i Schiele”, która pod tą nazwą funkcjonowała do wybuchu wojny. Dyrektorem browarów był Kazimierz Bancarzewski. Udziałowcami zostali rodziny Haberbuscha, Schielego oraz Lampe, Czarkowskich, Oppenheimów, Reychów, Machlejdów, Bogusławskich, Patzerów i Jungów. Spółka zarządzała browarami w Warszawie, Białymstoku, Kaliszu, Łodzi i Ciechanowie. Produkcja wynosiła wówczas 10% całej produkcji krajowej ustępując jedynie browarom Tychy i Okocim. W 1931 zysk netto wyniósł prawie 3 mln złotych. Browar produkował także butelkowany kwas chlebowy.
W listopadzie 1932 miała miejsce katastrofa budowlana po zawaleniu ściany browaru, w wyniku której śmierć poniosło 18 osób. W 1934 sąd uznał dyrektora browaru Henryka Oppenheima za winnego nieumyślnego spowodowania śmierci kilkunastu osób oraz uszkodzenia ciała kilkunastu innych ofiar. Wymierzył mu łączną karę 1,5 roku pozbawienia wolności w zawieszeniu na trzy lata. 
W latach 30. zatrudnienie w przedsiębiorstwie wynosiło ok. 550–600 pracowników. Zdolność produkcyjna browaru wynosiła ok. 200 tys. hl piwa rocznie.
Przedsiębiorstwo ucierpiało podczas obrony Warszawy we wrześniu 1939. Studnie głębinowe zakładu zasilały w wodę uszkodzoną sieć miejską, a w budynku słodowni zakwaterowano 500 uciekinierów z zachodniej części kraju. Po zajęciu Warszawy browar znalazł się pod administracją niemiecką i funkcjonował do powstania warszawskiego. W październiku 1943 niemiecki Sąd Doraźny skazał syna współwłaściciela przedsiębiorstwa Jerzego Antoniego Schielego za działalność konspiracyjną na karę śmierci; został on rozstrzelany w grudniu tego samego roku.
W czasie powstania magazyny przedsiębiorstwa przy ul. Grzybowskiej 58 (wejście od ul. Ceglanej 4/6), w których znajdowały się m.in. duże zapasy jęczmienia, stały się ważnym źródłem żywności dla mieszkańców miasta. Ze zboża przygotowywano m.in. zupę plujkę.
Po wojnie zniszczenia zakładów oceniano na 70%. Z wywiezionych z Warszawy maszyn odzyskano jedynie aparaturę z Fabryki Wódek i Likierów przy ul. Ceglanej. W piwnicach zniszczonego browaru znajdowało się kilka tysięcy hl piwa, które sprzedano w marcu i kwietniu 1945.
W 1946 browar został znacjonalizowany, jednocześnie podjęto decyzję, aby nie odbudowywać zakładu na dawnym miejscu. Decyzję zmieniono w 1950 i produkcję na Woli wznowiono w 1954. Spółka działała do pierwszych lat XXI w., m.in. jako Warszawskie Zakłady Piwowarskie (od 1968), a później Browary Warszawskie.
Budynki uległy rozbiórce po 2004, a od 2005 produkcja piwa została przeniesiona do Warki.
Teren dawnego browaru został sprzedany jednemu z deweloperów. Nową zabudowę, mieszkaniową pomiędzy ulicami Krochmalną i Chłodną, i biurową w części działki przy ul. Grzybowskiej, zaprojektowała pracownia JEMS Architekci. Pomiędzy budynkami zaplanowano ogólnodostępne place, a w dawnym budynku warzelni minibrowar.
Upamiętnienie.
W 2020 drodze wewnętrznej znajdującej się na terenie dawnego browaru między ulicami Krochmalną i Grzybowską Rada m.st. Warszawy nadała nazwę "ulica Haberbuscha i Schielego".

</doc>
<doc id="450634" url="https://pl.wikipedia.org/wiki?curid=450634" title="Włókno nerwowe">
Włókno nerwowe



</doc>
<doc id="450636" url="https://pl.wikipedia.org/wiki?curid=450636" title="Mamoudzou">
Mamoudzou

Mamoudzou – stolica i największe miasto wyspy Majotta, francuskiego departamentu zamorskiego (fr. département d'outre-mer) u wybrzeży Afryki. Miasto liczy ponad 50 000 mieszkańców (dane szacunkowe na koniec 2005 roku) i leży na północno-wschodnim wybrzeżu głównej wyspy terytorium – Majotcie. Do niedawna było współstolicą terytorium, razem z leżącym na sąsiedniej wyspie Petite-Terre miastem Dzaoudzi. Jednak po przeniesieniu prefektury z Dzaoudzi jest jedyną siedzibą władz tego terytorium. Port handlowy i rybacki; główny ośrodek gospodarczy Majotty; produkcja olejku ilangowego, przetwórstwo ryb.

</doc>
<doc id="450638" url="https://pl.wikipedia.org/wiki?curid=450638" title="Mother (singel Danzig)">
Mother (singel Danzig)

Mother – singel promujący album Danzig I amerykańskiego zespołu muzycznego Danzig. Wydany 30 sierpnia 1988 roku.

</doc>
<doc id="450639" url="https://pl.wikipedia.org/wiki?curid=450639" title="Mother">
Mother



</doc>
<doc id="450642" url="https://pl.wikipedia.org/wiki?curid=450642" title="Marianne Moore">
Marianne Moore

Marianne Moore (ur. 11 grudnia 1887 w Kirkwood, Missouri, zm. 5 lutego 1972 w Nowym Jorku) – amerykańska poetka i pisarka modernistyczna związana z nurtem imagizmu.
Życiorys.
Marianne Moore była córką Johna Miltona Moore i jego żony Mary Warner. Wychowywała się jednak (wraz z bratem) w domu dziadka ze strony matki, prezbiteriańskiego pastora, gdyż jej ojca umieszczono w szpitalu dla umysłowo chorych jeszcze przed jej urodzeniem. W 1905 Moore wstąpiła do prywatnego żeńskiego kolegium Bryn Mawr w stanie Pensylwania, gdzie studiowała prawo, historię i politologię, a cztery lata później uzyskała dyplom. Zaprzyjaźniła się tam między innymi z Peggy James, córką sławnego psychologa Williama Jamesa. W 1911 roku wraz z matką udała się w podróż po Anglii, Szkocji i Francji, zwiedzając liczne muzea i galerie sztuki. Uczyła następnie języka angielskiego, stenografii oraz księgowości w US Indian Industrial School w Carlisle do 1915, kiedy to zaczęła zawodowo zajmować się poezją. Jednym z jej uczniów był Jim Thorpe, znany lekkoatleta amerykański. W 1916 przeniosła się do New Jersey, aby wraz z matką pomóc prowadzić dom bratu (będącemu, jak dziadek, duchownym prezbiteriańskim). W 1918 roku zamieszkała z matką w na nowojorskim Manhattanie, pracowała tam przez pewien czas jako bibliotekarka. Nigdy nie założyła własnej rodziny.
Kariera poetycka.
Częściowo w związku ze swymi podróżami po Europie przed I wojną, Moore zwróciła uwagę poetów tak różnorodnych jak Wallace Stevens, William Carlos Williams, T.S. Eliot czy Ezra Pound. Po raz pierwszy jej poezje zostały opublikowane w 1915 roku w londyńskim dwumiesięczniku "Egoist", którego redaktorem była jej szkolna koleżanka Hilda Doolittle, wraz z wierszami innych imagistów. W 1921 roku Hilda Doolittle wydała pod tytułem "Poems" składający się z dwudziestu czterech wierszy wybór poezji Moore, bez wiedzy autorki. Wybór ten, później rozszerzony, wydano w USA w roku 1924 jako "Observations".
W latach 1924-1929 Moore pracowała jako redaktor "The Dial", pisma o profilu literacko-kulturalnym. Pełniła tym samym, podobnie jak Pound, niejako rolę patronki poetów, zachęcając obiecujących młodych twórców np. Elizabeth Bishop czy Allena Ginsberga do publikacji, sama publikowała i szlifowała swój warsztat poetycki.
W 1933 została laureatką Helen Haire Levinson Prize przyznawanej przez magazyn "Poetry", lecz wydany dwa lata później kolejny zbiór wierszy sprzedawał się słabo. Sytuacja uległa zmianie w latach pięćdziesiątych. Jej "Collected Poems" z 1951 zostały uhonorowane Nagrodą Pulitzera, National Book Award oraz Bollingen Prize. Moore stała się znaczącą i rozpoznawalną postacią w nowojorskich kręgach literacko-artystycznych i nie tylko, często proszono ją o pełnienie roli gospodyni rozmaitych imprez publicznych. Pojawiała się na nich ubrana w charakterystyczny trójgraniasty kapelusz i czarną pelerynę, które stały się jej swoistym „znakiem firmowym”. Szczególną sympatią darzyła sportowców, podziwiała m.in. Muhammada Alego. Wciąż publikowała poezje w rozmaitych czasopismach, m.in. "The New Republic", "Partisan Review", "Life", "The New York Times". W 1955 roku firma Ford poprosiła ją o wymyślenie nazwy dla nowego modelu samochodu, z zaproponowanych przez nią wersji jednak ostatecznie nie skorzystano. W 1972 roku Marianne Moore zmarła po serii zawałów. Jej salon zachowano w oryginalnym kształcie i prezentowany jest w Rosenbach Museum &amp; Library w Filadelfii. Udostępnione do oglądania są również jej prywatny księgozbiór i kolekcja rozmaitości, szkice poezji oraz fotografie.

</doc>
<doc id="450645" url="https://pl.wikipedia.org/wiki?curid=450645" title="RENAVAL">
RENAVAL

RENAVAL – jedna z 15 inicjatyw wspólnotowych realizowanych w Unii Europejskiej w latach 1994-1999, wspierała przemiany w sektorze stoczniowym, po roku 2000 nie przedłużona.

</doc>
<doc id="450649" url="https://pl.wikipedia.org/wiki?curid=450649" title="Her Black Wings">
Her Black Wings

Her Black Wings – singel promujący album "" amerykańskiego zespołu muzycznego Danzig. Wydany w czerwcu 1990 roku.

</doc>
<doc id="450650" url="https://pl.wikipedia.org/wiki?curid=450650" title="Zbigniew Izdebski">
Zbigniew Izdebski

Zbigniew Waldemar Izdebski (ur. 1956 w Żarach) – polski pedagog i seksuolog, specjalista w zakresie poradnictwa rodzinnego, profesor nauk humanistycznych, nauczyciel akademicki.
Życiorys.
Absolwent Wyższej Szkoły Pedagogicznej w Zielonej Górze. Na Wydziale Pedagogicznym Uniwersytetu Warszawskiego uzyskiwał stopnie doktora (w 1993 na podstawie pracy "Zmiany w obyczajowości seksualnej młodzieży a problemy wychowania seksualnego") i doktora habilitowanego (w 2001 w oparciu o rozprawę zatytułowaną "Wiedza, przekonania HIV/AIDS w społeczeństwie polskim. Zachowania seksualne"). 3 lipca 2012 otrzymał tytuł profesora nauk humanistycznych.
Był pracownikiem Zakładu Biomedycznych i Psychologicznych Podstaw Edukacji Uniwersytetu Warszawskiego, kierował Podyplomowym Studium Wychowania Seksualnego na UW. Pełnił funkcję dziekana Wydziału Nauk Pedagogicznych i Społecznych oraz Wydziału Pedagogiki, Socjologii i Nauk o Zdrowiu na Uniwersytecie Zielonogórskim. Został kierownikiem Zakładu Poradnictwa i Seksuologii tej uczelni, a także pracownikiem naukowym Akademii Pedagogiki Specjalnej im. Marii Grzegorzewskiej w Warszawie (jako kierownik Zakładu Psychopedagogiki Resocjalizacyjnej) i oraz Szkoły Wyższej Psychologii Społecznej.
Jest autorem badań stanowiących część międzynarodowego projektu badawczego Światowej Organizacji Zdrowia "Evaluation of National Programme of AIDS". Projekt jest realizowany w Polsce cyklicznie co cztery lata, począwszy od 1997. Badania dotyczą zachowań seksualnych Polaków, ich wiedzy i przekonań o HIV/AIDS, zachowań zdrowotnych. Zbigniew Izdebski był przewodniczącym zarządu głównego Towarzystwa Rozwoju Rodziny w latach 1999–2003, współpracował z seksuologiem Andrzejem Jaczewskim. Był członkiem zespołu doradczego przy ministrze edukacji narodowej i sportu ds. wprowadzania przedmiotu „wiedza o życiu seksualnym człowieka”. Został stałym współpracownikiem WHO i International Planned Parenthood Federation (Międzynarodowej Federacji Planowania Rodziny) w zakresie edukacji seksualnej i profilaktyki HIV/AIDS. Uzyskał certyfikaty edukatora seksualnego, edukatora w zakresie psychospołecznych aspektów epidemii HIV/AIDS, doradcy rodzinnego oraz seksuologa. Jest autorem podręczników i książek adresowanych do młodzieży z zakresu problematyki seksualnej. W 2002 znalazł się wśród założycieli Stowarzyszenia do Walki z Dziecięcą Prostytucją i Pornografią Pro-Ecpat z siedzibą w Zielonej Górze. W 2010 jako jedyny polski naukowiec został współpracownikiem Naukowego Instytutu Kinsey'a do Badań nad Seksem, Płcią i Reprodukcją (Kinsey Institute for Research in Sex, Gender, and Reproduction).
Odznaczenia i wyróżnienia.
W 2011, "za wybitne zasługi w pracy naukowo-badawczej, za osiągnięcia w działalności dydaktycznej i społecznej", odznaczony został Krzyżem Kawalerskim Orderu Odrodzenia Polski. W 1997 otrzymał Srebrny Krzyż Zasługi.
W 2002 wyróżniony Czerwoną Kokardką.

</doc>
<doc id="450652" url="https://pl.wikipedia.org/wiki?curid=450652" title="Heterofonia">
Heterofonia

Heterofonia (z gr. "héteros" – drugi, inny; "phoné" – dźwięk), – jest rodzajem faktury, która polega na równoczesnym wykonaniu melodii głównej i jej improwizowanej wersji (jednej lub kilku). Technika ta znana jest i stosowana głównie w muzyce ludowej.

</doc>
<doc id="450653" url="https://pl.wikipedia.org/wiki?curid=450653" title="Depresja zimowa">
Depresja zimowa



</doc>
<doc id="450654" url="https://pl.wikipedia.org/wiki?curid=450654" title="Gonnosuke Musō">
Gonnosuke Musō

 – żyjący na przełomie XVI i XVII w. samuraj z klanu Kuroda, założyciel tradycyjnej szkoły jōjutsu znanej jako . Pośmiertnie otrzymał imię . 
Gonnosuke Musō rozpoczął naukę sztuk wojennych w jednej z najstarszych szkół – Tenshin Shoden Katori Shintō. Następnie zaczął naukę w szkole Kashima Jikishinkage, gdzie poznał sekretną metodę szkoły jednego miecza – "ichi no tachi".
Po przegranej, która wstrząsnęła nim do głębi, oddał się medytacjom w świątyni Homangu Kamado Shintō. Tam doznał oświecenia i uznał, że powiodłoby mu się, gdyby jako broni użył drewnianego kija, który nazwał później jō. Główną ideą tej broni była możliwość używania jej jak miecza (sposób uderzania, ruch rąk), przy czym miało się możliwość korzystania z dwóch jej końców niczym w bō.
Według legendy, gdy doszło do drugiego pojedynku między Gonnosuke Musō a Musashi Miyamoto, to walczący nowo wymyśloną metodą Gonnosuke, został zwycięzcą.

</doc>
<doc id="450656" url="https://pl.wikipedia.org/wiki?curid=450656" title="SAGEM myW-7">
SAGEM myW-7

SAGEM myW-7 – telefon komórkowy trzeciej generacji, firmy SAGEM, obsługujący standard 3G/UMTS. Dzięki wbudowanemu odtwarzaczowi MP3, możliwe jest odsłuchiwanie utworów w tym formacie.
Dane techniczne.
Dźwięki i wideo.
NB, PCM, ADPCM, AAC, MP3.

</doc>
<doc id="450657" url="https://pl.wikipedia.org/wiki?curid=450657" title="Norblin, Bracia Buch i T. Werner">
Norblin, Bracia Buch i T. Werner

Norblin, Bracia Buch i T. Werner, pełna nazwa Towarzystwo Akcyjne Fabryk Metalowych „Norblin, Bracia Buch i T. Werner” – nieistniejące obecnie przedsiębiorstwo założone w 1820, znajdujące się do 1982 przy ul. Żelaznej 49/53 w Warszawie. Po II wojnie światowej upaństwowione i działające pod firmą Walcownia Metali „Warszawa”, a od 1991 Norblin S.A.
Historia.
W 1820 syn Jana Piotra Norblina de la Gourdaine – Aleksander Jan Konstanty Norblin wraz z V. Zierem założył zakład brązowniczy „Norblin i Spółka”. Początkowo mieścił się przy ul. Długiej. W 1823 został przeniesiony na Krakowskie Przedmieście. Wytwarzano w nim świeczniki, wazony, ozdoby stołowe i sprzęt do gotowania. Wykonano także cyborium z krucyfiksem i pokrywę ze złoconego brązu do chrzcielnicy dla kościoła św. Aleksandra. W 1821 zakład otrzymał medal na wystawie w Ratuszu.
W 1834 został przeniesiony na ul. Chłodną. Przy zakładzie funkcjonował sklep z wyrobami srebrnymi, platerowymi i brązowymi. W 1841 został odznaczony złotym medalem na wystawie w Petersburgu. W 1843 Jan Fryderyk Wilhelm Meylert został współwłaścicielem firmy. W 1853 fabrykę unowocześniono: wprowadzono maszynę parową o mocy 10 KM, a także maszynę galwanizującą. Zatrudniano w tym czasie 60 pracowników; zasięg sprzedaży obejmował całe Królestwo, jak i Cesarstwo (Wilno, Mińsk, Mohylew i Żytomierz). Od 1865 współpracował z zakładem Teodora Wernera (1836-1902).
W zakładzie tym wykonano również statuę Mikołaja Kopernika przed Polską Akademią Nauk projektu Bertela Thorvaldsena.
W 1865 Ludwik Norblin (1836-1914), wraz z siostrą – Albertyną i jej mężem Teodorem Wernerem – nabył od swego ojca – Wincentego Konstantego Norblina, fabrykę wyrobów metalowych w Warszawie przy ul. Chłodnej. Wartość wytwórni oszacowano na prawie 110 tys. rubli, jednak cenę sprzedażną ustalono na 100 tys. rubli. Ludwik Norblin zakupił 1/2 część fabryki, jego siostra Albertyna z Norblinów Werner – 1/4 część, a Teodor Werner – także 1/4 część. Sprzedający rozłożył spłatę należności na wieloletnie, dogodne raty, wynoszące 5 tys. rubli rocznie. Po dokonaniu transakcji, w 1865 Ludwik Norblin zawarł spółkę ze swym szwagrem – Teodorem Wernerem – złotnikiem, który był właścicielem fabryki wyrobów srebrnych w Warszawie. Wspólnicy prowadzili jednak oddzielną produkcję: zakład Norblina – specjalizował się w wyrobach platerowanych, a w zakładzie Wernera wytwarzano srebra. Pod koniec lat 70. XIX w., po przeniesieniu wytwórni sreber Wernera do fabryki Norblina na ul. Chłodną, połączone zakłady posiadały dwie maszyny parowe o mocy 19 KM, zatrudniały 112 robotników. Wartość rocznej produkcji wynosiła 73 tys. rubli. W następnych latach nieznany jest zakres samodzielności poszczególnych działów spółki Norblina i Wernera.
W 1882 Ludwik Norblin wykupił wytwórnię platerów Braci Buch w Warszawie, przy ul. Żelaznej 17 (późniejszy nr 51), wraz z prawem używania znaku firmowego i wyłącznością na produkcję platerów. Firma „Bracia Buch” była kontynuatorką istniejącej w Warszawie od 1830 fabryki wyrobów z nowego srebra Gustawa Hennigera. W 1886 Ludwik Norblin przeniósł na tereny przy ul. Żelaznej swe zakłady mieszczące się dotąd przy ul. Chłodnej. Przedsiębiorstwo norblinowskie stosowało od tego czasu nazwę: „Fabryka wyrobów platerowanych połączonych firm Norblin i Spółka – Bracia Buch”. Cześć wyrobów platerowanych i cynowych, również po przeniesieniu zakładu na ul. Żelazną, wprowadzana była na rynek pod firmą „Bracia Buch”. Lata 80. XIX w. to okres rozszerzania zakresu działalności fabryki poprzez założenie walcowni blach, druciarni, rurowni i odlewni.
Towarzystwo Akcyjne Fabryk Metalowych pod firmą „Norblin, Bracia Buch i T. Werner” w Warszawie.
W 1893 Ludwik Norblin był jednym ze współzałożycieli nowej spółki pod nazwą: Towarzystwo Akcyjne Fabryk Metalowych pod firmą „Norblin, Bracia Buch i T.Werner” w Warszawie, z siedzibą przy ul. Żelaznej 51 (statut spółki zatwierdzono 12 kwietnia 1893, otwarcie operacji nastąpiło 1 lipca 1893). Kapitał zakładowy spółki wynosił 1,5 mln rubli i podzielony był na 1500 akcji, po 1000 rubli każda. Jedna trzecia część akcji (tj. 500 szt. o wartości pół miliona rubli) należała do Ludwika Norblina; dotychczasowy wspólnik – Teodor Werner posiadał także 500 akcji, natomiast stryjeczny brat Ludwika Norblina – Adam Norblin – 84 akcje, a pozostałe należały do spokrewnionych i skoligaconych z rodzinami Norblinów i Wernerów: Karola Temlera, Aleksandra Temlera (po 166 szt.) i Kazimierza Szwede (84 szt.). Dyrektorem naczelnym nowego przedsiębiorstwa został Stanisław Ignacy Norblin (1859-1920). Po sześciu latach odnotowano częściowe rozproszenie akcji: Ludwik Norblin posiadał w 1899 413 akcji, pozostałą część odstąpił członkom rodziny.
W oparciu o kapitał Norblina i Wernera w dalszym ciągu następował rozwój zakładów, zwiększała się mechanizacja produkcji, moc zainstalowanych silników parowych wynosiła w 1893 80 KM, by w ciągu dziesięciolecia wzrosnąć do 300 KM; zatrudniano 400 robotników, a wartość produkcji szacowano na 1,2 mln rubli (1893). W latach 90. XIX w. spółka wybudowała walcownię metali kolorowych, w której produkowano: blachę mosiężną i srebrną, drut mosiężny, miedziany i srebrny, rury miedziane i mosiężne ciągnione bez szwu. Przedsiębiorstwo zaliczane było do grupy sześciu największych w branży metalowej na terenie Królestwa Polskiego (obok firm „Lilpop, Rau i Loewenstein”, „K. Rudzki i S-ka”, „Warszawska Fabryka Machin”, „Scholtze, Repphan i S-ka”, „Towarzystwo B. Handke”), realizowała zamówienia rosyjskich ministerstw marynarki i komunikacji, dostarczała wyroby także na rynek krajowy. Zakłady norblinowskie od 1895 zmonopolizowały wytwarzanie rur miedzianych w Królestwie Polskim, włączyły się do kartelu dwóch rosyjskich walcowni i uczestniczyły w każdej partii zamówień.
Sieć sklepów firmowych działała w Królestwie Polskim oraz w kilkunastu największych miastach Cesarstwa Rosyjskiego (Petersburg, Moskwa, Odessa, Charków, Kijów, Ryga, Tyflis, Saratow, Elisawietgrad, Wilno, Mińsk), natomiast przedstawicielstwo handlowe funkcjonowało w Teheranie. Produkty użytkowe srebrne i platerowane (galanteria i sztućce), prezentowano i nagradzano na targach i wystawach w Paryżu, wielokrotnie w Petersburgu, Kijowie, Odessie, Niżnym Nowgorodzie. W 1896 norblinowskie wyroby platerowane wyróżniono najwyższym odznaczeniem rosyjskim – prawem wybijania herbu cesarskiego – dwugłowego orła (przywilej nie obejmował sreber wykonywanych pod firmą Wernera).
Początek XX w., do wybuchu I wojny światowej to okres dalszego rozwoju zakładów. Wprowadzano ulepszenia organizacyjno-techniczne, oparte na wzorach zachodnich, zainstalowano m.in. walcarkę skośną do rur, ciągarki do cienkiego drutu, prasę hydrauliczną, piece Morgana do topienia miedzi. Około 1908 w zakładach norblinowskich opracowano nowy stop cynowy o nazwie verit, wykorzystywany także przez niemiecką wytwórnię Württembergische Metallwarenfabrik. Moc zainstalowanych silników wzrosła z 300 KM w 1904 do 800 KM w 1908, by w chwili wybuchu I wojny św. osiągnąć moc 950 KM. Wartość produkcji osiągnęła w 1908 1,5 mln rubli, a w 1914 2,1 mln rubli. 
Podczas strajku w 1905 komitet rewolucyjny w fabryce domagał się m.in. zniesienia pracy akordowej, pomimo zastrzeżeń dobrze zarabiających, starszych stażem robotników.
Zatrudnienie w 1914 wynosiło 600 osób. W 1915 część maszyn i urządzeń została ewakuowana do Rosji.
W II Rzeczypospolitej fabryka była jednym z największych polskich przedsiębiorstw metalowych. Fabryką kierował wówczas inż. Stefan Przanowski – znany przemysłowiec, minister przemysłu i handlu. Spółka rozszerzyła wówczas swój profil produkcji, m.in. powstała szybkobieżna walcowania drutu i oddział amunicji karabinowej. W 1927 spółka zatrudniała ok. 360 pracowników w dziale produkcji dla wojska i ok. 300 w pozostałych działach. Jej przeciętna produkcja miesięczna wojskowa wynosiła wtedy ok. 2 mln łusek i pocisków karabinowych Mausera oraz kilkaset ton półfabrykatów mosiężnych i miedzianych. Spółka posiadała walcownię blachy miedzianej w Głownie.
Fabryka ucierpiała podczas obrony Warszawy we wrześniu 1939 oraz w 1944, po powstaniu warszawskim.
Po II wojnie światowej.
Pomimo bardzo dużych zniszczeń i negatywnej decyzji Komitetu Odbudowy Przemysłu Zarządu m.st. Warszawy, prowizorycznie odbudowana fabryka wznowiła produkcję w 1946, m.in. wytwarzano tutaj drut dla kolejowej trakcji elektrycznej. W 1948 zatrudnienie w fabryce wynosiło 700 osób. W tym samym roku została ona znacjonalizowana i funkcjonowała pod nazwą: Walcownia Metali „Warszawa”. 
W 1952 po raz kolejny pojawił się pomysł likwidacji walcowni ze względu na trudne warunki pracy, niewygodne pomieszczenia, przestarzałe maszyny, a przede wszystkim lokalizację w centrum miasta. W latach 1975−1982 przedsiębiorstwo zbudowało nowy zakład przy ul. Palisadowej na Młocinach. W latach 1982, 1984 i 2013 budynki starego zakładu zostały wpisane do rejestru zabytków.
W 1982 na terenie dawnego zakładu rozpoczynają działalność dwa muzea: Muzeum Przemysłu (oddział Muzeum Techniki) i Muzeum Drukarstwa (oddział Muzeum Historycznego m.st. Warszawy). W tym samym roku zorganizowano tam wielką wystawę „Warszawa walczy − 63 dni Powstania Warszawskiego” poświęconą powstaniu warszawskiemu. Przy Żelaznej swoją siedzibę miał także Teatr Scena Prezentacje. 
W 1991 przedsiębiorstwo zmieniło nazwę na Norblin S.A.. Na początku XXI wieku zbankrutowało, a teren przy ul. Żelaznej został sprzedany.
W czerwcu 2008 zamknięto Muzeum Przemysłu. W grudniu 2008 nieruchomość została sprzedana amerykańskiemu funduszowi inwestycyjnemu Patron Capital. W 2010 wyprowadziło się Muzeum Drukarstwa. W 2014 rozebrano ceglany mur otaczający zabudowania fabryki od strony południowej oraz część jednej z hal fabrycznych w związku z poszerzeniem ulicy Prostej. 
Na dwuhektarowej działce, na której znajdowała się fabryka, powstał kompleks usługowo-biurowy pod nazwą Fabryka Norblina. Budowa rozpoczęła się w 2017 i zakończyła we wrześniu 2021. Odrestaurowano 10 pofabrycznych budynków wpisanych do rejestru zabytków, zachowano m.in. szyny i prasę hydrauliczną z początku XX wieku.
W kulturze masowej.
W maju 2010 we wnętrzach fabryki kręcono ujęcia do teledysku "Uprising" metalowej grupy Sabaton.

</doc>
<doc id="450660" url="https://pl.wikipedia.org/wiki?curid=450660" title="Jean-Honoré Fragonard">
Jean-Honoré Fragonard

Jean-Honoré Fragonard (ur. 5 kwietnia 1732 w Grasse, zm. 22 sierpnia 1806 w Paryżu) – francuski malarz rokokowy.
Życiorys.
Fragonard był synem kupca z małego miasteczka Grasse na południowym wschodzie Francji. Jeden z jego przodków był Włochem, wyemigrował z Mediolanu w XVI w.
W wieku 6 lat Fragonard wyjechał z rodzicami do Paryża, gdzie ojciec podjął pracę jako sprzedawca pasmanterii. 13-letni Jean-Honoré został oddany na naukę do kancelarii notarialnej, jednak najwięcej czasu spędzał tam na rysowaniu. Za namową notariusza rodzice umieścili go w pracowni malarskiej, gdzie uczył się rzemiosła pod okiem znakomitych artystów: najpierw, przez sześć miesięcy u Jeana Chardina, potem u François Bouchera, najważniejszej obok Antoine’a Watteau postaci francuskiego rokoka.
Rekomendacja Bouchera pozwoliła Fragonardowi ubiegać się o Grand Prix Akademii. W 1752 zdobył nagrodę Prix de Rome, dzięki której kilka lat później mógł wyjechać do Włoch. Zanim to nastąpiło, trzy lata spędził w paryskiej pracowni Carle van Loo. W Italii przebywał w latach 1756–1761, ucząc się malarstwa, poznając dorobek włoskich mistrzów i podróżując. Towarzyszył mu jego rówieśnik, malarz francuski Hubert Robert. We Włoszech Fragonard podziwiał zwłaszcza prace Tiepola, ostatniego z wielkich mistrzów weneckich.
Po powrocie do Paryża Fragonard rozpoczął starania o przyjęcie do Akademii. Przedstawił wielki obraz historyczny "Koresos i Kalliroe", przyjęty entuzjastycznie. Wystarczyło przedłożyć jeszcze jeden obraz, by zostać przyjętym do prestiżowego grona Akademii, nieoczekiwanie jednak Fragonard porzucił dalsze starania. Zrezygnował z oficjalnej kariery związanej z mecenatem królewskim. Był niezależny, pracował dla klientów prywatnych ze stołecznej „societe”. Pozwoliło mu to osiągnąć znaczny rozgłos i wieść dostatnie życie. Był wziętym pejzażystą, portrecistą i dekoratorem, nade wszystko jednak malarzem lekkich, frywolnych scen rodzajowych. Tworzył dla madame Pompadour i madame du Barry, kolejnych metres króla Ludwika XV, protektorek wielu artystów. W swej pracowni Fragonard zatrudniał uczniów.
Ożenił się i miał dzieci, ale zyskał opinię libertyna. W 1773 odbył drugą wyprawę do Włoch, tym razem w towarzystwie żony i bogatego protektora Bergereta, skąd wrócił przez Wiedeń, Pragę, Drezno i Frankfurt nad Menem.
Karierę artystyczną Fragonarda zakończył wybuch rewolucji francuskiej. Nic nie wiadomo na temat jego poglądów politycznych, faktem jest jednak, że opuścił Paryż i wyjechał do rodzinnego Grasse. W 1791 wrócił do Paryża, gdzie miał poparcie przyjaciela i protektora Jacques-Louisa Davida, nadwornego malarza Napoleona Bonapartego. Dzięki pomocy Davida otrzymał w trudnych czasach stanowisko konserwatora w organizowanym właśnie muzeum w Luwrze, gdzie też zamieszkał (1794). Rok wcześniej został członkiem Commune des Arts.
W czasie ostatnich piętnastu lat życia, dzielonych pomiędzy Grasse i Paryż, przestał malować. Zmarł w Paryżu i został tam pochowany w kościele Saint Roch. Zapomniana na wiele lat twórczość Fragonarda została odkryta przez impresjonistów. Do entuzjastów malarza należał m.in. Auguste Renoir.
Jego syn Alexandre Evariste, malarz dekorator, oraz bratowa Marguerite Gérard, byli jego uczniami. Z kolei córka Rosalie była ulubioną modelką Fragonarda, pozującą do wielu obrazów.
Twórczość.
Mimo przedwczesnego zakończenia aktywności artystycznej Fragonard i tak pozostawił ogromny dorobek: ponad 550 obrazów i tysiące rysunków. Nie datował swych dzieł, co utrudnia ustalenie czasu ich powstania.
Twórczość Fragonarda zaliczana jest do schyłkowej fazy rokoko. Artysta malował lekkie, często frywolne sceny z życia wyższych sfer ("fêtes galantes", pełne elegancji i wytworności sceny zabaw czy koncertów dworskich), portrety i dekoracje. Nie stronił również od tematyki mitologicznej.
W odróżnieniu od Bouchera malował pejzaże, przypisując im znaczenie także wtedy, gdy były tłami dla scen rodzajowych – pozostawały w ścisłym związku z akcją kompozycji. Z biegiem czasu pejzaże odgrywały coraz większą rolę w twórczości Fragonarda. Niektóre – jak "Huśtawka" z 1767 (Wallace Collection, Londyn) – są uznawane za prekursorskie dla impresjonizmu. Charakteryzują się doskonałym wyczuciem roli światła. Z kolei skłonność Fragonarda do fantazjowania sprawiła, że doszukiwano się w jego twórczości zapowiedzi romantyzmu.
Jego obrazy często są zabarwione erotyzmem. Fragonard, inaczej niż Boucher, którego prace są bardzo zmysłowe, dyskretnie zagląda za kulisy miłości, próbuje uchwycić atmosferę intymności. Jeśli tematem obrazu czyni swawolne igraszki, to bardziej sugerując niż pokazując wprost ("Huśtawka").
Główną rolę w dziełach Fragonarda odgrywają kobiety, pięknie ubrane damy, czasem przebrane za pasterki. Są pozbawione charakterystycznej dla płócien Bouchera agresywnej zmysłowości. Emanuje z nich ciepło wewnętrzne, czar, obietnica miłości będącej czymś więcej niż tylko powierzchownym kaprysem.
Fragonard stosował różne techniki malarskie, poczynając od oleju i pastelu, poprzez gwasz, akwarelę, kończąc na sangwinie i tuszu. Pod względem tematyki i nastrojowości, a także kolorystyki i faktury, sztuka Fragonarda przypomina twórczość Watteau, prekursora francuskiego rokoka i twórcy "fêtes galantes". Fragonard nie stosuje jaskrawych kolorów i wyrazistego rysunku, maluje głównie barwami jasnymi, zacierając kontur.

</doc>
<doc id="450661" url="https://pl.wikipedia.org/wiki?curid=450661" title="Ogrody Tivoli">
Ogrody Tivoli

Ogrody Tivoli – położony w centrum Kopenhagi park rozrywki i ogród otwarty 15 sierpnia 1843 roku. Jest drugim najstarszym parkiem rozrywki świata po Dyrehavsbakken, znajdującym się w pobliskim Klampenborg.
Obecnie Tivoli jest najczęściej odwiedzanym parkiem rozrywki w Skandynawii oraz trzecim najczęściej odwiedzanym w Europie.
Historia.
Pierwotnie park nosił nazwę „Tivoli &amp; Vauxhall”; „Tivoli” nawiązywać miało do Jardin de Tivoli, nieistniejących dziś ogrodów w Paryżu (które z kolei wzięły swoją nazwę od miejscowości Tivoli we Włoszech, niedaleko Rzymu), natomiast „Vauxhall” do ogrodów o tej samej nazwie, położonych w Londynie.
Założyciel Tivoli, Georg Carstensen (1812–1857), uzyskał pięcioletnie nadanie ziemi od króla Danii, Chrystiana VIII, mówiąc mu, że „gdy ludzie bawią się dobrze, nie myślą o polityce”. Monarcha zagwarantował Carstensenowi niemal 15 akrów ziemi (61 tys. m²) położonej na wzgórzu na zewnątrz Vesterport (Zachodniej Bramy) za roczną opłatą 945 koron. Aż do lat 50. XIX wieku Tivoli znajdowało się za miastem, a dostęp do parku możliwy był przez Vesterport.
Od samego początku park Tivoli oferował szeroką gamę atrakcji: budynki w egzotycznym orientalnym stylu: teatr, altany, restauracje i kawiarnie, ogrody kwiatowe oraz mechaniczne urządzenia, takie jak karuzele i proste kolejki górskie. Po zmroku park rozświetlały różnobarwne latarnie. W niektóre wieczory urządzano pokazy sztucznych ogni.
Kompozytor Hans Christian Lumbye (1810–1874) pełnił w Tivoli funkcję dyrektora muzycznego od 1843 do 1872 roku. Lumbye czerpał inspirację z kompozytorów walców wiedeńskich, jak np. rodzina Straussów (Johann Strauss i jego synowie), dzięki czemu stał się znany jako „Strauss północy”. Wiele jego dzieł zostało zainspirowanych przez ogród, np. „Salut na cześć sprzedawców biletów w Tivoli” lub „Noc festiwalowa w Tivoli”. Orkiestra symfoniczna parku do dzisiaj wykonuje wiele z jego kompozycji.
W 1874 roku do parku wprowadzono teatr–pantomimę w stylu chińskim. Widownia stała na zewnątrz, a scena znajdowała się wewnątrz budynku. Kurtyna teatru była w formie pawiego ogona. Od samego początku w teatrze odgrywano włoską pantomimę, wprowadzoną w Danii przez Włocha Giuseppe Casortiego. Ta tradycja, oparta o włoską Commedia dell’arte, jest krzewiona do dzisiaj, włączając w to tradycyjne postaci, takie jak Kolombina, Arlekin lub szczególnie popularny u młodych widzów niemądry sługa Pierrot.
W 1943 roku osoby sympatyzujące z nazistami próbowały złamać ducha Duńczyków, paląc wiele budynków w Tivoli, w tym aulę koncertową. Duńczycy szybko wybudowali prowizoryczne struktury, a w ciągu kilku tygodni od incydentu park został ponownie otwarty.
Tivoli wciąż się rozwija, nie zatracając jednak swojego oryginalnego uroku i tradycji. Zgodnie ze słowami Georga Carstensena, wypowiedzianymi 1844 roku, „Tivoli nigdy nie zostanie ukończone”. Niemal wiek później Walt Disney powiedział o swoim (inspirowanym ogrodami Tivoli) Disneylandzie: „Disneyland nie będzie ukończony tak długo, jak długo na świecie będzie wyobraźnia”. Disney w czasie podróży za ocean odwiedził Tivoli wraz ze swoją żoną Lily. Obejrzawszy park, podjął natychmiastową decyzję, by Disneyland spróbował naśladować jego „radosną i luźną atmosferę”.
Kolejki i atrakcje.
Drewniana kolejka górska "Rutschebanen" jest jedną z najstarszych wciąż działających drewnianych kolejek na świecie. Została wybudowana w 1914 roku w szwedzkim Malmö. Pociąg kolejki kontrolowany jest przez operatora wyhamowującego skład na zjazdach tak, by nie nabrał zbyt dużej prędkości.
Najwyższa karuzela świata, "Himmelskibet", została otwarta w 2006 roku. Wysoka na 80 metrów i wybudowana przez austriacką firmę Funtime, oferuje panoramiczny widok na miasto.
1 maja 2009 otwarto atrakcję "Vertigo".
Kolejki górskie.
Czynne.
W "Ogrodach Tivoli" znajdowały się na 2021 rok 4 czynne kolejki górskie:
Usunięte.
Z 14 otwartych w historii parku kolejek górskich 10 zostało usuniętych:
Koncerty i występy.
Oprócz kolejek Tivoli oferuje jeszcze szereg przedstawień i koncertów, będąc istotnym elementem kopenhaskiej kultury.
Aula koncertowa.
W ogrodach występują światowej sławy artyści muzyki poważnej. Aula koncertowa wybudowana w 1956 roku przez Hansa Hansena mieści na widowni 1660 osób. W 2005 roku została odnowiona i rozbudowana o foyer i dwupiętrowy bar z lożą oraz najdłuższe w Europie akwarium ze słoną wodą, mieszczące się w piwnicach.
Pantomima.
Oprócz tego odbywają się przedstawienia pantomimy. Mechaniczna kurtyna teatru jest obsługiwana przez pięć osób, a codziennym spektaklom akompaniuje orkiestra. W teatrze odbywają się również pokazy baletu oraz tańca nowoczesnego.
Gwardia Tivoli.
Gwardia Tivoli ("Tivoli Guard") jest zespołem muzycznym, złożonym z chłopców w wieku od 8 do 16 lat. Ubrani są w mundury, będące nawiązaniem do tych noszonych przez "Den Kongelige Livgarde" ("Royal Life Guards") – oddziały piechoty duńskiej armii, których zadaniem jest z jednej strony walka na linii frontu, z drugiej – pełnienie funkcji reprezentacyjnej gwardii królewskiej. Noszą oni także charakterystyczne, futrzane, wysokie czapki. Zespół założony został w 1844 roku. Zajmuje się dawaniem koncertów, uczestnictwem w paradach, trzymaniem straży przy budynkach i pomnikach na specjalne okazje, oraz reprezentowaniem ogrodów w czasie trwania rozmaitych wydarzeń.
Koncerty.
W ciepłe miesiące w ogrodach Tivoli odbywają się koncerty z serii "Fredagsrock" ("Friday Rock"), na których występowali tacy wykonawcy jak Smashing Pumpkins, Sting, The Beach Boys, Pet Shop Boys oraz duńscy wykonawcy: TV-2, Nephew, Hanne Boel, Raveonettes i Thomas Helmig.
W czasie festiwalu jazzowego Copenhagen Jazz Festival ogrody Tivoli są jednym z wielu miejsc w Kopenhadze, gdzie odbywają się koncerty.

</doc>
<doc id="450663" url="https://pl.wikipedia.org/wiki?curid=450663" title="Burza (sztuka)">
Burza (sztuka)

Burza (ang. "The Tempest") – sztuka autorstwa Williama Szekspira. Dawniej uznawano ją za komedię, co jest jednak dyskusyjne z powodu elementów, które pomniejszają komediowy wydźwięk. Obecnie jest często uznawana za romans.
"Burza" jest jedną z ostatnich sztuk Szekspira, a zarazem jedyną, w której Szekspir zachował zasadę trzech jedności: czasu, miejsca i akcji. Przedstawione wydarzenia rozgrywają się w przeciągu kilku godzin na odległej wyspie. Uznana w początkowych latach swojego istnienia za przeciętną, współcześnie coraz częściej jest doceniania i rozważana jako jedno z największych dzieł barda ze Stratford. Sztuka ta nie zdobyła popularności do momentu zamknięcia teatrów w Anglii w 1642 roku, zaś po restauracji Stuartów uwagę widowni przykuwały tylko adaptacje. Oryginalna wersja ponownie pojawiła się w teatrach dopiero w połowie XIX wieku.
Źródła, wydanie i pierwsze inscenizacje.
"Burza" jest jedną z nielicznych sztuk Szekspira, dla których nie da się jednoznacznie wskazać źródła. Mimo to niektórzy badacze wskazują na "The Decades of the New Worlde Or West India" (1555) i "Naufragium" Erazma z Rotterdamu jako prawdopodobne inspiracje do jej stworzenia. Oprócz tego na uwagę zasługuje fakt, iż w 1609 roku jeden z angielskich płynących do Ameryki statków podczas burzy odłączył się od konwoju i rozbił u wybrzeży Wysp Bermudzkich. Rozbitkom udało się wybudować dwa nowe statki i wrócić do domu. Historia ta, popularna i szeroko komentowana wówczas w Londynie, nasuwa skojarzenia z fabułą "Burzy".
Jeśli chodzi o styl, utwór ten opiera się na zasadach proponowanych przez włoską commedia dell’arte, gdzie zdarzało się, że pojawiała się postać o nadprzyrodzonych zdolnościach i jej córka. Dwójkę bohaterów "Burzy", o imionach Stefano i Trinkulo, można porównać do wywodzących się z tego nurtu Bringhelli i Arlekina.
Pierwsze znane przedstawienie miało miejsce 1 listopada 1611 roku w Whitehall Palace w Londynie. Była to jedna z ośmiu sztuk Szekspira, które uświetniły uroczystości weselne Fryderyka V, palatyna reńskiego. Publikacja "Burzy" miała miejsce w „Pierwszym Folio” w 1623 roku, gdzie jest zaliczona do komedii; rozpoczyna jednocześnie cały ich cykl. W 1746 roku jej tekst uległ modyfikacjom, aby mogła zostać wystawiona w Theatre Royal przy Drury Lane.
Fabuła.
Prospero, prawowity książę Mediolanu, pozbawiony tronu przez swego brata Antonia, wspomaganego przez Alonsa, króla Neapolu, zostaje wraz z córką Mirandą wyprawiony na morze w łodzi, którą Neapolitańczyk Gonzalo w sekrecie zaopatrzył w wodę i żywność oraz książki. Wygnańcy trafiają na wyspę, gdzie spędzą dwanaście lat. Dzięki swoim umiejętnościom magicznym Prospero uwalnia ducha Ariela, uwięzionego przez wiedźmę Sykoraks w pniu drzewa, który staje się jego sługą i niewolnikiem.
Przed ich przybyciem na wyspę jedyną ludzką istotą był tu Kaliban, syn Sykoraks. Oprowadza rozbitków po wyspie, oni zaś odwdzięczają mu się, ucząc go swego języka i religii. Kaliban usiłuje zgwałcić Mirandę, za co Prospero więzi go w jaskini.
Akcja sztuki rozpoczyna się w momencie, gdy w pobliżu wyspy, na której przebywają bohaterowie, przepływa statek. Płyną nim między innymi Antonio, Gonzalo oraz Alonso wraz z synem Ferdynandem i bratem Sebastianem. Prospero wywołuje tytułową burzę, która sprawia, że statek ulega katastrofie, a jego pasażerowie bez większych obrażeń trafiają na wyspę.
Wypełniający polecenia Prospera Ariel manipuluje rozproszonymi na wyspie rozbitkami. Jego czary powodują, że Ferdynand i Miranda zakochują się w sobie, młodzieniec zaś staje się posłuszny czarodziejowi, aby uzyskać rękę jego córki. W kolejnym epizodzie Kaliban wraz z dwoma pijakami ze statku podejmuje groteskową próbę zamordowania Prospera i przejęcia władzy na wyspie. Trzecim elementem fabuły jest plan zamordowania Alonsa przez Sebastiana i Antonia, którego efektem ma być koronacja Sebastiana. W scenie finałowej dochodzi do spotkania wszystkich głównych bohaterów. Prospero przebacza Alonso i planuje wspólny powrót do Włoch.
Postacie.
&lt;poem&gt;
&lt;/poem&gt;
Polskie tłumaczenia i interpretacje.
Najstarszym polskim przekładem "Burzy" jest opublikowany w 1841 roku przekład autorstwa Ignacego Hołowińskiego. Autorami innych tłumaczeń dzieła są: Józef Paszkowski, Adam Pług, Leon Ulrich, Wojciech Dzieduszycki, Władysław Tarnawski, Maciej Słomczyński, Stanisław Barańczak, Jerzy S. Sito, Zofia Siwicka, Czesław Jastrzębiec-Kozłowski i Piotr Kamiński.
Pierwsza polska inscenizacja tej sztuki miała miejsce w Teatrze Polskim w Warszawie 4 września 1913 roku, wyreżyserował ją Józef Sosnowski. Pierwszy raz po wojnie można było zobaczyć ją w Teatrze Wojska Polskiego w Łodzi 19 lipca 1947 roku, gdzie funkcję reżysera pełnił Leon Schiller. "Burza" była także inscenizowana między innymi przez Teatr Rozmaitości w Warszawie.
Spektakle Teatru Telewizji:

</doc>
<doc id="450665" url="https://pl.wikipedia.org/wiki?curid=450665" title="Jean Honorè Fragonard">
Jean Honorè Fragonard



</doc>
<doc id="450667" url="https://pl.wikipedia.org/wiki?curid=450667" title="Fundacja Wolfa">
Fundacja Wolfa

Fundacja Wolfa – prywatna fundacja utworzona w 1976 w Izraelu w oparciu o donację 10 milionów USD od rodziny Wolfów. Założycielami i głównymi darczyńcami byli państwo Ricardo i Francisca Wolfowie.
Działalność Fundacji jest regulowana przez specjalne prawo izraelskie, a minister edukacji, kultury i sportu Izraela jest przewodniczącym Zarządu Fundacji.
Fundacja ma dwa główne cele. Pierwszy to nadawać nagrody Wolfa dla wybitnych uczonych i artystów (bez względu na ich narodowość, rasę, religię czy też płeć), a drugi to rozdzielać stypendia i granty dla studentów i uczonych w Izraelu.

</doc>
<doc id="450668" url="https://pl.wikipedia.org/wiki?curid=450668" title="Killer Wolf">
Killer Wolf

Killer Wolf – drugi singel promujący album "" amerykańskiego zespołu muzycznego Danzig. Wydany w 1990 roku.

</doc>
<doc id="450669" url="https://pl.wikipedia.org/wiki?curid=450669" title="Borisoglebsk">
Borisoglebsk

Borisoglebsk () – miasto w europejskiej
części Rosji (obwód woroneski).
Dane ogólne.
Borisoglebsk założony został w 1698 roku, prawa miejskie od 1779 r. Obecnie miasto jest ośrodkiem przemysłowym (produkcja aparatury chemicznej i odbiorników radiowych) i naukowym
(wyższa szkoła pedagogiczna).
W mieście znajduje się stacja kolejowa Borisoglebsk.

</doc>
<doc id="450670" url="https://pl.wikipedia.org/wiki?curid=450670" title="Perystaltyka">
Perystaltyka

Perystaltyka – aktywność motoryczna w przewodzie pokarmowym, która powoduje przesuwanie pokarmu z przełyku aż do jego końcowego odcinka, czyli odbytnicy. Potocznie mianem perystaltyki określa się czasem wyłącznie ruchy perystaltyczne w jelicie.
Przełyk.
Przełyk jest to mięśniowa tuba, której ściana zbudowana jest z dwóch warstw mięśni: zewnętrznej ułożonej podłużnie i wewnętrznej o ułożeniu okrężnym. Skurcze mięśni są wywołane poprzez pokarm, który wywołuje tzw. zespół połykania (otworzenie zwieracza górnego przełyku). Powstaje tak zwany skurcz pierwszorzędowy (pierwotny), rozpoczynający się przy gardle, który ma prędkość 4 cm/s i przechodzi przez przełyk po 5–6 sekundach. Siła fali perystaltycznej narasta wraz z odległością od gardła, tak że po dojściu do żołądka powoduje otworzenie zwieracza dolnego przełyku. Czynność motoryczna przełyku obejmuje ponadto ruchy drugorzędowe (na skutek zalegania cząsteczek pokarmu, niezwiązane z połykaniem) oraz trzeciorzędowe (spontaniczne nieskoordynowane skurcze).
W pozycji pionowej przez przełyk najszybciej przechodzą płyny (około 1 sekundy), wolniej pokarmy (około 6 sekund). Człowiek stojący na głowie może jeść i pić. Pokarmy ciepłe przyspieszają perystaltykę przełyku, natomiast lodowate spowalniają.
Żołądek.
Pomimo swojej anatomicznej jedności, żołądek posiada dwie całkowicie odrębne części fizjologiczne – część proksymalną (obejmującą dno, wpust oraz górną część trzonu) oraz dystalną, obejmującą resztę żołądka.
Funkcją części pierwszej jest „magazynowanie” nadmiaru pożywienia, natomiast części dystalnej mieszanie i rozdrabnianie pokarmu. Aktywność motoryczna obu części jest oddzielnie regulowana.
Część proksymalna jest utrzymywana w stanie ciągłego skurczu dzięki tonicznej aktywności nerwu błędnego. Rozciąganie żołądka (świadczące o obecności nadmiaru pokarmu), hamuje nerw błędny co w konsekwencji powoduje zwiększenie pojemności. Gastryna, sekretyna także wpływają na powiększenie części proksymalnej (hormony te świadczą o obecności pokarmu).
Skurcze drugiej części są regulowane w sposób autonomiczny i nie podlegają dużej regulacji ze strony nerwów i hormonów. Główną rolą skurczy jest mieszanie i rozdrabnianie pokarmów. Są one generowane przez rozrusznik, znajdujący się na 2/3 górnych krzywizny większej i podążają w stronę odźwiernika. Po dojściu fali do odźwiernika ten zamyka się i fala perystaltyczna zawraca (retropulsja). Do dwunastnicy mogą przejść jedynie płyny oraz bardzo rozdrobniony pokarm. Skurcze żołądka są potęgowane przez gastrynę oraz nerw błędny, natomiast sekretyna hamuje motorykę.
Opróżnianie żołądka jest hamowane, jeżeli w opuszce dwunastnicy są obecne tłuszcze, produkty trawienia białek oraz cukry proste.
Jelito cienkie.
W jelicie cienkim występują dwa rodzaje skurczy: odcinkowe (segmentowe) oraz perystaltyczne. Skurcze odcinkowe, które odpowiadają za przesuwanie pokarmu, zachodzą z większą częstotliwością w proksymalnych niż w dystalnych częściach jelit.
Skurcz perystaltyczny polega na objęciu skurczem krótkiego odcinka (2–3 centymetry), który „wędruje” w stronę odbytu. Bayliss i Starling ustalili, że pobudzenie (nawet sztuczne) w jakimkolwiek miejscu jelita, powoduje zawsze obwodowy kierunek skurczu.
Aktywność motoryczna jelita jest regulowana na kilka sposobów:
Nerwowo:
Hormonalnie:
Jelito grube.
Poza charakterystycznymi dla jelita grubego skurczami odcinkowymi i perystaltycznymi, obecne są tutaj jeszcze skurcze propulsywne i masowe.
Skurcze propulsywne rozpoczynają się w losowym miejscu i biegną w obu kierunkach. Najczęściej występują w jelicie ślepym oraz w okrężnicy wstępującej.
Skurcze masowe odbywają się kilka razy dziennie. Tuż przed skurczem zanika pozostała aktywność motoryczna na całym obszarze jelita grubego. Masy kałowe są przesuwane do odbytnicy w ciągu 20–30 sekund.
Gastryna, cholecystokinina oraz stany emocjonalne zmieniają aktywność motoryczną, podobnie jak nerwy autonomiczne (odruchy jelitowo-jelitowe i żołądkowo-jelitowe). Morfina wzmaga skurcze i wchłanianie wody, co powoduje zaparcie.

</doc>
<doc id="450673" url="https://pl.wikipedia.org/wiki?curid=450673" title="Romuald Knasiecki">
Romuald Knasiecki

Romuald Knasiecki (ur. 30 października 1952 w Poznaniu) – polski żeglarz i bojerowiec, wielokrotny mistrz Polski, mistrz świata w klasie bojerów DN (jako pierwszy Polak), szkutnik, znany budowniczy łodzi klasy Omega.
Członek klubu LKS (od 1999 ŻLKS) Kiekrz, od roku 1976 zawodnik klubu Chemik Bydgoszcz, później innych bydgoskich klubów.

</doc>
<doc id="450676" url="https://pl.wikipedia.org/wiki?curid=450676" title="Dirty Black Summer">
Dirty Black Summer

Dirty Black Summer – singel promujący album "" amerykańskiego zespołu Danzig. Wydany 3 września 1992 roku.

</doc>
<doc id="450678" url="https://pl.wikipedia.org/wiki?curid=450678" title="I wojna śląska">
I wojna śląska



</doc>
<doc id="450679" url="https://pl.wikipedia.org/wiki?curid=450679" title="II wojna śląska">
II wojna śląska



</doc>
<doc id="450680" url="https://pl.wikipedia.org/wiki?curid=450680" title="III wojna śląska">
III wojna śląska



</doc>
<doc id="450681" url="https://pl.wikipedia.org/wiki?curid=450681" title="Anna Weronika Bielicka">
Anna Weronika Bielicka



</doc>
<doc id="450683" url="https://pl.wikipedia.org/wiki?curid=450683" title="Rzeźba krasowa">
Rzeźba krasowa

Rzeźba krasowa – rzeźba terenu, której ukształtowanie związane jest z działaniem wody w wyniku procesów krasowienia.
Charakterystyczne jest występowanie takich form ukształtowania powierzchni jak leje krasowe, żłobki krasowe. Charakterystyczne są również doliny krasowe z licznymi jarami, wąwozami i jaskiniami. Wewnątrz jaskiń tworzą się zwisające wapienne sople – stalaktyty i podobne, ale wyrastające z dna jaskini stalagmity. Stalaktyt połączony ze stalagmitem tworzą natomiast stalagnat.
W Polsce obszary rzeźby krasowej występują w Tatrach, Niecce Nidziańskiej i Wyżynie Lubelskiej.

</doc>
<doc id="450686" url="https://pl.wikipedia.org/wiki?curid=450686" title="Tivoli">
Tivoli

Stadiony:
Inne
Zobacz też: Rivoli

</doc>
<doc id="450688" url="https://pl.wikipedia.org/wiki?curid=450688" title="Andreas Trum">
Andreas Trum

Andreas Trum (ur. 28 listopada 1920, zm. 28 maja 1947 w Landsberg am Lech) – zbrodniarz hitlerowski, SS-Oberscharführer i członek załogi obozu koncentracyjnego Mauthausen-Gusen.
Urodzony w Hochdorf/Regenwaffen, członek SS od 1 stycznia 1938 (Waffen-SS od 25 października 1940). W latach 1941–1942 walczył na Bałkanach i w ZSRR (został ranny). 15 grudnia 1942 Trum rozpoczął służbę w obozie Mauthausen, jako kierownik pracowniczych komand więźniów. Sprawował następnie także stanowiska "Arbeitseinsatzführera" i "Rapportführera". Przebywał w obozie do maja 1945 i był jednym z najbardziej okrutnych strażników. Dokonywał selekcji i odprowadzał więźniów do komór gazowych. Brał udział w niemal wszystkich egzekucjach. Maltretował więźniów, często szczując ich psem lub używając bicza.
Schwytany przez aliantów, zasiadł na ławie oskarżonych w procesie załogi Mauthausen-Gusen (US vs. Johann Altfuldisch i inni) przed amerykańskim Trybunałem Wojskowym w Dachau. Trum został w wyniku przeprowadzonego przewodu sądowego skazany na karę śmierci i stracony przez powieszenie w więzieniu Landsberg 28 maja 1947.
W niektórych źródłach podawana jest data śmierci 27 maja 1947.

</doc>
<doc id="450694" url="https://pl.wikipedia.org/wiki?curid=450694" title="Wody juwenilne">
Wody juwenilne

Wody juwenilne (łac. "iuvenilis" – młodzieńczy) – wody z wnętrza Ziemi, które (według obecnego stanu wiedzy) po raz pierwszy w swych dziejach geologicznych pojawiają się w skorupie ziemskiej.
Powstają podczas ostatniego etapu krzepnięcia magmy wewnątrz Ziemi, w wyniku skraplania wytrącanej z niej pary wodnej.
Para wodna w gorącej magmie skrapla się dopiero w temperaturze poniżej +374,6 °C tworząc roztwory hydrotermalne, czyli mocno zmineralizowane, gorące wody, które krążą systemem spękań skalnych. Woda ta w trakcie aktywności wulkanicznej uwalniana jest do atmosfery lub hydrosfery, tworząc wody juwenilne.
Obecnie spotyka się te wody w głębokich rozpadlinach skorupy ziemskiej w obszarach, gdzie istnieje działalność tektoniczna, a również w przestrzeniach działalności wulkanów.
Czasami wydostają się na powierzchnię litosfery w postaci gorących źródeł. Obecnie, dzięki pomocy nowoczesnej techniki, używane są także przez ludzi.

</doc>
<doc id="450696" url="https://pl.wikipedia.org/wiki?curid=450696" title="Mother ’93">
Mother ’93

Mother '93 - singel amerykańskiego zespołu Danzig. Wydany w maju 1993 roku.

</doc>
<doc id="450698" url="https://pl.wikipedia.org/wiki?curid=450698" title="Wewelsburg">
Wewelsburg

Wewelsburg – zamek średniowieczny położony niedaleko Paderborn w Nadrenii Północnej-Westfalii. W okresie Trzeciej Rzeszy znany jako ośrodek nazistowskiego mistycyzmu. Konkretnie, kultu czarnego słońca.
Historia.
Pierwotny zamek wybudowany został w 1123 roku przez grafa Friedricha von Arnsberga. W obecnym kształcie wzniesiony w latach 1603–1609. W 1933 został wydzierżawiony na okres stu lat przez SS. Za jeden rok dzierżawy SS płaciła jedynie jedną reichsmarkę. Rozpoczęto jego przebudowę, wykorzystując w tym celu więźniów przetrzymywanych w utworzonym niedaleko obozie koncentracyjnym Niederhagen-Wewelsburg. Zamek miał być centrum nazistowskiej religii mistycznej.
W serii gier Wolfeinstein, tytułowy fikcyjny zamek inspirowany jest Wewelsburgiem za czasów SS. Pojawił się on też w grze .

</doc>
<doc id="450700" url="https://pl.wikipedia.org/wiki?curid=450700" title="Historia Radomia">
Historia Radomia

Prehistoria.
Pierwsze ślady siedlisk ludzkich na terenie dzisiejszego Radomia pochodzą z mezolitu (środkowej epoki kamienia) i są datowane na 8000 do 4400 lat przed naszą erą. Odnalezione na terenie obecnego miasta i terenów przyległych pozostałości mają charakter tymczasowych siedlisk zakładanych przez prowadzące koczowniczy tryb życia grupy ludzi. 
Liczniejsze są znaleziska archeologiczne z epoki neolitu, głównie cmentarzyska (m.in. odkryty w dzisiejszej dzielnicy Malczew grób kultury ceramiki sznurowej z III tysiąclecia p.n.e.) oraz niewielkie obozowiska zawierające narzędzia krzemienne i ceramikę (odkryte na terenie dzisiejszych dzielnic Godów, Gołębiów i Jeżowa Wola). 
Stanowiska archeologiczne potwierdzają obecność ludzką na obszarze Radomia także w późniejszych okresach: z epoki brązu pochodzą ślady kultur zaliczanych do kultury trzcinieckiej i łużyckiej), które znajdują się na Gołębiowie, Michałowie i Wośnikach, a z epoki żelaza (kultura grobów kloszowych) na Obozisku, Wośnikach, a także na wzniesieniu pomiędzy ulicami Przechodnią i Limanowskiego.
Średniowiecze.
Początki osadnictwa na terenie dzisiejszego Radomia datuje się na VIII wiek od momentu powstania w dolinie rzeki Mlecznej osady o charakterze wiejskim, której mieszkańcy zajmowali się hodowlą bydła i trzody, oraz uprawą prosa i pszenicy. Odnaleziono również ślady wytopu żelaza. Pod koniec IX stulecia najprawdopodobniej na skutek podniesienia się poziomu rzeki i zalewania gospodarstw, osada została przeniesiona na pobliskie wzgórze, na którym w X wieku wzniesiono gród obronny, a w kolejnym stuleciu ogrodzono go wałem ziemno-drewnianym i fosą. Korzystnie położony na skraju Puszczy Radomskiej, na pograniczu Mazowsza i Małopolski stał się Radom ważnym ośrodkiem administracyjnym wczesnych Piastów. Prawdopodobnie był on miejscem okresowego rezydowania książąt dzielnicowych Henryka Sandomierskiego, Kazimierza Sprawiedliwego i jego syna Leszka Białego.
Nazwa obecnego grodziska Piotrówka wywodzi się od wybudowanego prawdopodobnie w XII wieku kościoła pw. świętego Piotra, po którym nie zachowały się do dzisiaj żadne ślady (aczkolwiek świątynia istniała jeszcze na początku XIX wieku). Wiadomo, że w 1222 kościół oddano, wraz z uposażeniem, pod opiekę zakonu benedyktynów przybyłych z Sieciechowa. Aktualnie najstarszym zachowanym zabytkiem radomskim jest kościół świętego Wacława pochodzący z XIII wieku, ufundowany prawdopodobnie przez Leszka Białego. Obecna forma budowli odbiega od XIII-wiecznego pierwowzoru, jednonawowej świątyni, ze względu na liczne przebudowy i odbudowy po wielokrotnych pożarach.
Pierwsza wzmianka o Radomiu "villam iuxta Radom, que vocatur Zlauno" (łac. "wieś koło Radomia, zwana Sławno") pojawiła się w 1155 roku w bulli papieża Hadriana IV (tzw. bulla wrocławska). Wymienienie Radomia jako punktu odniesienia dla wsi Sławno dowodzi, że już wówczas musiał się tu znajdować ośrodek administracyjny, prawdopodobnie kasztelania.
Pierwsza wzmianka o kasztelanie radomskim Marku pochodzi z roku 1233. Jego następcami byli: Janusz (1262), Piotr (1284) i Mścisław (1290).
Prawa miejskie.
W II poł. XIII w. Radom otrzymał z rąk Bolesława Wstydliwego średzkie prawo lokacyjne, ale rozkwit miasta datuje się od roku 1340, kiedy to Kazimierz III Wielki dokonał lokacji Nowego Miasta z rynkiem, ratuszem i zamkiem, otoczonego murami obronnymi. Kształt rynku był prostokątny, a układ ulic, wzorowany na gotyckich miastach niemieckich, miał postać szachownicy. Powierzchnia Nowego Radomia wynosiła około 9 hektarów, a długość murów około 1100 metrów.
Do miasta prowadziły trzy bramy: Krakowska zwana też Iłżecką, Piotrkowska i Lubelska. Mury miejskie wzmacniało ok. 25 prostokątnych, otwartych do wewnątrz miasta baszt. Wewnątrz murów wybudowano nowy kościół pw. św. Jana Chrzciciela (kościół farny). Pomiędzy kościołem a fosą wzniesiono Zamek Królewski. Zamek miał postać jednopiętrowego "Domu wielkiego", skrzydła gospodarczego i trzech wież obronnych. Jedyną pozostałością po ówczesnym kompleksie zamkowym jest fragment "Domu Wielkiego" będący dzisiejszą plebanią kościoła farnego.
Jeszcze za życia Kazimierza Wielkiego w 1364 roku zmieniono przestarzałe wówczas prawo średzkie na korzystniejsze magdeburskie i nadano mieszkańcom miasta wiele przywilejów łącznie ze zwolnieniem z podatków.
Głównym czynnikiem na możliwość rozwoju miasta było jego korzystne położenie przy szlakach handlowych z Rusi, Śląska, Wielkopolski i Pomorza.
Najważniejszy „szlak wołowy” z Rusi na Śląsk prawdopodobnie przyczynił się do założenia w Radomiu cechu garbarskiego, a później także innych cechów rzemieślniczych.
W roku 1376 Radom stał się siedzibą starostwa, miejscem zjazdów szlacheckich, sejmów, podpisywania umów, przyjmowania posłów. Prawdopodobnie na jednym z takich sejmów obrano Jadwigę Andegaweńską córkę Ludwika Węgierskiego królem Polski (królem, ponieważ polskie prawo nie przewidywało dziedziczenia tronu przez królową).
Radom za panowania Jagiellonów.
Okres panowania Jagiellonów był dla Radomia czasem największej świetności.
Władysław II Jagiełło nadał miastu szereg przywilejów, m.in. zwalniających jego mieszkańców z opłat celnych na terenie całego Królestwa Polskiego. Także później Jagiellonowie podróżujący między Wilnem i Krakowem niejednokrotnie zatrzymywali się w zamku radomskim, co było dodatkowym bodźcem do rozwoju gospodarczego miasta. 18 marca 1401 podpisano unia wileńsko-radomską potwierdzającą, po wygasłej wraz ze śmiercią Jadwigi unii w Krewie, wolę połączenia Polski i Litwy. Zaraz potem rozpoczęto intensywne przygotowania do wojny z zakonem krzyżackim.
Syn Władysława Jagiełły Kazimierz IV Jagiellończyk, często bywał wraz z żoną Elżbietą Rakuszanką na radomskim zamku przyjmując zagranicznych gości poczynając od posłańców chana tatarskiego, przez posłów króla czeskiego Jerzego pragnącego w 1469 roku ofiarować koronę Czech jego synowi Władysławowi, po swatów księcia Bawarii Jerzego Bogatego przybyłych w 1475 roku z prośbą o rękę Jadwigi Jagiellonki. Wielki mistrz zakonu krzyżackiego Jan von Tieffen złożył 18 listopada 1489 roku na zamku w Radomiu hołd lenny królowi polskiemu.
W latach 1420-1440 tworzył w mieście Mikołaj z Radomia jeden z pierwszych polskich kompozytorów.
Z okresu panowania Kazimierza Jagiellończyka pochodzi jeden z najcenniejszych zachowanych zabytków radomskich, klasztor i kościół Bernardynów, ufundowany wspólnie przez króla i starostę radomskiego Dominika z Kazanowa w 1468 roku. Początkowo zarówno zespół klasztorny jak i wchodzący w jego skład kościół pw. świętej Katarzyny Aleksandryjskiej zbudowano z drewna, ale do 1507 roku cały kompleks był murowany.
Od 1481 roku Radom stał się stałym miejscem rezydowania królewicza Kazimierza, syna Kazimierza Jagiellończyka, który z upoważnienia przebywającego wtedy na Litwie ojca pełnił rolę namiestnika Królestwa Polskiego. Przez 2 lata Radom pełnił rolę nieformalnej stolicy Polski. Królewicz Kazimierz wkrótce zmarł na gruźlicę i w 1602 roku został kanonizowany, a obecnie jest patronem diecezji radomskiej i miasta Radomia. Król Kazimierz Jagiellończyk przebywał na zamku w Radomiu w latach: 1463, 1464, 1469, 1473, 1474, 1478, 1479, 1481, 1486, 1488, 1489 (aż 3 miesiące).
Za panowania Aleksandra Jagiellończyka w 1505 roku na sejmie w Radomiu uchwalono konstytucję "Nihil novi" jeden z najdonioślejszych dokumentów życia politycznego państwa, według której król praktycznie nie mógł nic nowego postanowić bez zgody izby poselskiej i senatu. Na tymże sejmie zatwierdzono również „Statut Łaskiego”, stanowiący zbiór przywilejów szlacheckich i kościelnych, oraz praw miejskich, obowiązujących w Królestwie, który odegrał bardzo ważną rolę w życiu prawnym Polski, jako fundamentalny zbiór prawa ziemskiego, aż do rozbiorów.
Radom w Rzeczypospolitej Obojga Narodów.
Na początku XVII stulecia Radom nadal był miastem o dużym znaczeniu administracyjnym i gospodarczym województwa sandomierskiego. W latach 1613–1764 miasto było siedzibą Trybunału Skarbowego Koronnego instytucji sądowo-egzekucyjnej orzekającej m.in. w sprawach zaległych podatków. W tym okresie gościli w Radomiu królowie: Stefan Batory z żoną Anną Jagiellonką, która wielokrotnie bywała w mieście także po śmierci męża, Zygmunt III Waza i August III Sas. Okres ten nie był dobry dla Radomia ze względu na zarazę, która wybuchła w mieście w 1622 r., stając się przyczyną śmierci wielu mieszkańców, i pożar z 1628 r., który zniszczył ponad połowę domów. Ogromu zniszczeń dopełnił potop szwedzki oraz najazd siedmiogrodzki, które (w połączeniu z niepewną sytuacją polityczną kraju, powszechnym zubożeniem i brakiem pomocy ze strony Skarbu Państwa) uniemożliwiły powrót miasta do dawnej świetności.
W 1660 po opuszczeniu miasta przez Szwedów i podpaleniu go, pozostało tylko 37 domów i 395 mieszkańców. Jednym z ocalałych po „potopie” budynków jest stojący do dziś dom Gąski, w którym podczas pobytu w mieście stacjonował król szwedzki Karol X Gustaw. Wycofujące się wojska zniszczyły również zamek i znajdujący się poza murami klasztor benedyktynek.
Kolejne lata przyniosły miastu zarazy i pożary jeszcze bardziej pogarszając jego stan i umniejszając znaczenie. Jedynie raz do roku zjazd szlachty z całego kraju na sesje Trybunału Skarbowego chwilowo ożywiał mozolnie podnoszące się z ruiny miasto.
Na przełomie XVII i XVIII stulecia rozwinęła się społeczność żydowska, która była postrzegana przez mieszczaństwo Radomia jako konkurencja, dlatego też na prośbę mieszczan król August III nadał im w 1746 przywilej "de non tolerandis Judaeis", który miał doprowadzić do wyprowadzenia się Żydów z miasta. Tak też się stało, ale 40 lat później, na wniosek starosty radomskiego Aleksandra Potkańskiego pozwolono im na powrót, co jakoby miało pomóc w ożywieniu handlu.
W 1682 do Radomia przybywa zakon pijarów, którzy otwierają w mieście szkołę, a w latach 1737–1756 z inicjatywy Antoniego Konarskiego, brata Stanisława, budują kolegium pijarów, budynek według projektu Antonio Solariego.
W 1763 przeniesiono Trybunał Skarbowy Koronny do Warszawy.
W cztery lata później 23 czerwca 1767 zawiązano pod przewodnictwem Karola Radziwiłła konfederację radomską w obronie „wiary i wolności”, która uznała carycę Katarzynę II gwarantką ustroju Rzeczypospolitej, oddając jej władzę nad krajem.
Pijarzy prowadzący kolegium przyczynili się do rozwoju oświatowego i kulturalnego regionu. Posiadali doskonałą kadrę z takimi wykładowcami jak: Franciszek Siarczyński, Józef Herman Osiński, Onufry Kopczyński i Franciszek Ksawery Dmochowski.
Ostatnim sukcesem władz Radomia przed I rozbiorem Polski była powołana w 1787, za panowania i pod patronatem króla Stanisława Augusta Poniatowskiego Komisja Dobrego Porządku (łac. "Commisio Boni Ordinis"), która miała określić najpotrzebniejsze inwestycje i wyznaczyć kierunek rozwoju miasta, ale sytuacja polityczna kraju uniemożliwiła realizację tych planów.
Radom w okresie rozbiorów.
Pierwszy i II rozbiór pozostawiły Radom w granicach Polski, ale po przegranej insurekcji kościuszkowskiej i III rozbiorze miasto stało się częścią zaboru austriackiego, wchodząc w skład Galicji Zachodniej, i siedzibą cyrkułu.
W 1809 roku Radom znalazł się w granicach Księstwa Warszawskiego, gdzie otrzymał rangę stolicy departamentu. Po klęsce Napoleona I pod Moskwą i jego abdykacji, Księstwo (w tym i Radom) zajęte przez wojska rosyjskie. Rosjanie znacznie zniszczyli miasto, ale mimo to po kongresie wiedeńskim w 1815 roku i utworzeniu Królestwa Polskiego, utrzymano w Radomiu funkcję stolicy regionu – tym razem w postaci województwa sandomierskiego. W dwa lata później powstała w mieście pierwsza świecka szkoła elementarna, a w 1827 Radomskie Towarzystwo Naukowe.
Pierwszy prezydent miasta Józef Królikowski, sprawujący władze od 1815 roku zlecił wyburzenie będących już w stanie ruiny murów miejskich i zasypanie fos i rowów z wodą. Rozpoczęto też brukowanie ulic i remont domów mieszkalnych.
Podczas powstania listopadowego Radom był punktem zbornym i zaopatrzeniowym dla wojsk powstańczych, a po jego upadku władzę nad miastem przejął namiestnik Królestwa Polskiego feldmarszałek Iwan Paskiewicz.
W 1837 roku osiem województw, na które dzieliło się Królestwo Polskie przemianowano na gubernie. Dotychczasowe województwo sandomierskie ze stolicą w Radomiu odtąd zwano gubernią sandomierską, a od 1844 gubernią radomską.
Dużo większą rolę niż w powstaniu listopadowym odegrał Radom w kolejnym zrywie narodowym jakim było powstanie styczniowe. Już na dwa lata przed jego wybuchem organizowano demonstracje patriotyczne, zamieszki uliczne i akcje uprzykrzania życia urzędnikom carskim. Na kilka dni przed wybuchem powstania do Radomia jako stolicy guberni przybył generał Marian Langiewicz, który na czele oddziałów powstańczych stoczył w pierwszym dniu powstania zwycięską potyczkę pod Jedlnią i drugą przegraną pod Szydłowcem.
Powstanie miało charakter wojny partyzanckiej i wobec coraz większej przewagi wojsk rosyjskich, ostatecznie upadło jesienią 1864 roku. Pod koniec powstania poległ w Jaworze Soleckim położonym niedaleko Lipska pułkownik Dionizy Czachowski, którego pochowano poza miastem we wsi Bukowno. Dopiero w 1937 roku prochy bohatera złożono w okazałym mauzoleum przy kościele oo. Bernardynów. Obecnie zniszczony przez Niemców podczas II wojny światowej grobowiec, został odbudowany w innymi miejscu, przy zbiegu ulic Malczewskiego i Wernera.
Od 1867 roku budowano w Radomiu kanalizację. W 1883 ukazał się pierwszy numer "„Gazety Radomskiej”", a dwa lata później otwarto linię kolejową łączącą Dąbrowę Górniczą z Iwanogradem (obecny Dęblin), która stała się impulsem do rozwoju przemysłu, głównie w branży browarniczej i budowlanej. W 1894 rozpoczęto największe podówczas radomskie przedsięwzięcie architektoniczne – budowę kościoła pw. Opieki Najświętszej Marii Panny, która ukończono w roku 1911. W 1917 powstaje pierwsza garbarnia, która daje początek przemysłowi skórzanemu i obuwniczemu. Na początku XX wieku wybudowano w Radomiu pierwszą na terenie „Kongresówki” elektrownię i zainstalowano elektryczne oświetlenie ulic.
W lipcu 1915 Radom został zajęty przez wojska austriackie, co dało możliwość werbowania na terenie miasta i okolic ochotników do tworzonych w Galicji Legionów Polskich. Pierwszy oddział wymaszerował jeszcze w tym samym miesiącu, a kolejne w miesiącach następnych. Trzy lata po zajęciu miasta przez Austriaków, 2 listopada 1918 roku garnizon wojsk okupacyjnych został rozbrojony przez mieszkańców Radomia i ten dzień stał się pierwszym dniem niepodległości miasta.
Dwudziestolecie międzywojenne.
W okresie II Rzeczypospolitej Radom utracił pozycję ośrodka władzy regionalnej, stając się w 1932 roku wydzielonym powiatem grodzkim w ramach województwa kieleckiego. Mimo to rozwój miasta nie został powstrzymany. Włączenie Radomia do Centralnego Okręgu Przemysłowego pozwoliło na powstanie fabryki broni, fabryki telefonów, fabryki obuwia, zakładów przemysłu tytoniowego i gazowni miejskiej. W 1933 wybudowano linię kolejową łączącą Radom z Warszawą.
Około 1938 roku populacja miasta przekroczyła 90 tysięcy mieszkańców, z których 30% stanowili Żydzi, druga pod względem wielkości grupa narodowościowa Radomia.
W tym okresie powstał w Radomiu Teatr Rozmaitości, którego siedzibą był gmach Resursy Obywatelskiej. W mieście działało także wiele kin, bibliotek i wydawnictw prasowych.
Od lat 20. stacjonował w mieście 72 pułk piechoty, któremu później nadano imię Dionizego Czachowskiego.
W maju 1927 roku w mieście odbyły się pierwsze po zamachu majowym wybory samorządowe, które zdecydowanie wygrała Polska Partia Socjalistyczna.
II wojna światowa.
Pierwsze bomby spadły na miasto już 1 września 1939. Stacjonujący w Radomiu 72 pułk piechoty, wchodzący w skład 28 Dywizji Piechoty Armii „Łódź” poniósł ciężkie straty w wojnie obronnej 1939.
8 września 1939 r. Niemcy, wkroczyli do miasta. Po zajęciu miasta przez wojska niemieckie i utworzeniu Generalnego Gubernatorstwa utworzono w nim siedzibę jednego z czterech dystryktów. Radom był miejscem licznych egzekucji (głównie w podradomskim Firleju). Dnia 24 stycznia 1941 roku SiPo aresztowała w ramach Intelligenzaktion w mieście 268 osób, w tym 25 kobiet, 2 księży, adwokatów, wszystkich lekarzy szpitala Kazimierza w Radomiu, 6 właścicieli ziemskich, kilku wójtów oraz byłego burmistrza miasta Radomia. Aresztowanych osadzono w piwnicach szkoły im. Piłsudskiego w Skarżysku Kamiennej.
Po utworzeniu w 1941 r. getta, hitlerowcy zgromadzili w nim ok. 34 000 Żydów, wywiezionych następnie w lipcu 1942 r. do Treblinki.
W latach 1942–44 miasto i jego okolice stanowiły teren intensywnych działań podziemnych organizacji i partyzanckich oddziałów. 19 września 1942 miała miejsce potyczka między oddziałem likwidacyjnym AK a żandarmerią niemiecką na stacji w Rożkach. W odwecie, w dniach 12–15 października, Niemcy zamordowali w publicznych egzekucjach 50 Polaków. 22 listopada 1942 r. oddział Gwardii Ludowej pod dowództwem Jana Żebraka ps. "Kozak" przeprowadził zamach na kino "Apollo". Obrzucono granatami wychodzących z kina hitlerowców, z których siedmiu zginęło a 19 odniosło rany. 23 kwietnia 1943 r. doszło do kolejnego zamachu oddziału Gwardii Ludowej, tym razem pod dowództwem Stanisława Lachtary, na tzw. Deutsches Haus przy ul. Malczewskiego, gdzie odbywało się zebranie dygnitarzy hitlerowskich z udziałem starosty Radomia i sekretarza generalnego gubernatora Franka. Od wrzuconych do gmachu trzech wiązek granatów zginęło siedmiu hitlerowców, a 17 odniosło rany.
16 stycznia 1945 r. Radom został zajęty przez wojska I Frontu Białoruskiego Armii Czerwonej (25 i 61 Korpus 69 Armii oraz 11 Korpus Pancerny pod dowództwem gen. Iwana Iwanowicza Juszczuka).
Radom w okresie Polski Ludowej.
Powołany 22 lipca 1944 Polski Komitet Wyzwolenia Narodowego dekretem z dnia 21 sierpnia tegoż roku zniósł wprowadzoną przez okupanta strukturę administracyjną, przywracając przedwojenny podział administracyjny Polski, w wyniku czego Radom na prawach miasta - powiatu, został włączony do województwa kieleckiego.

</doc>
<doc id="450703" url="https://pl.wikipedia.org/wiki?curid=450703" title="Borysów (wieś)">
Borysów (wieś)

Borysów – wieś w Polsce położona w województwie lubelskim, w powiecie puławskim, w gminie Żyrzyn.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość należała administracyjnie do ówczesnego województwa lubelskiego.
Integralną częścią Borysowa jest "Borysów-Kolonia" (zobacz Wykaz miejscowości w gminie Żyrzyn).
Wieś stanowi sołectwo gminy Żyrzyn.
Historia.
Wieś z rodowodem sięgającym wieku XIV, bowiem już w 1419 występuje w dokumentach źródłowych jako „Borzischow”. W tymże roku 1419 biskup Wojciech Jastrzębiec potwierdza kościołowi w Gołębiu pobieranie dziesięcin snopowych między innymi od kmieci w Borzechowie.
W połowie XV wieku wieś była własnością szlachecką położoną w ówczesnym powiecie lubelskim, parafii Wola Konińska (Długosz L.B. t.II s.572). W roku 1428 dziedzicem był Piotr z Niegorzowa. W latach 1471–1533 wieś w kluczu żyrzyńskim. W wieku XVII wieś po części w rękach Jezuitów z kolegium krakowskiego, cztery części zaś są w posiadaniu Żyrzyńskich.
Urodził się tu Marian Sikora – polski żołnierz, uczestnik kampanii wrześniowej (obrona Lwowa), żołnierz ruchu oporu od 1940, porucznik Armii Krajowej.

</doc>
<doc id="450704" url="https://pl.wikipedia.org/wiki?curid=450704" title="Gibasy">
Gibasy

Gibasy (dawniej także "Gibaszów") – polana znajdująca się na przełęczy Gibasowe Siodło w Pasemku Łysiny w Beskidzie Małym. 
Nazwa Gibasy (groń Gibasów, Gibasówka) pochodzi od nazwiska Gibas. Dawniej było to osiedle Groń z dziewięcioma gospodarstwami. Polana była rozległa, były na niej pola uprawne i łąki, pasły się tutaj stada krów, owiec, konie. Ciężkie warunki bytowania i nieopłacalność uprawy ziemi i hodowli bydła na tej wysokości i jałowych glebach sprawiły, że młodzi stopniowo opuszczali rodzinne strony i przenosili się do lepszych warunków życiowych. W 1982 r. tereny te wykupiła spółdzielnia hodowlana „Iskra” z Gilowic, która tutaj, a także na innych polanach w masywie Leskowca wypasała około 900 owiec. Zarządzający nią dopuścili się jednak poważnych nadużyć finansowych, zostali aresztowani i zaprzestano wypasu owiec. Były to ostatnie stada owiec, które znikły z Beskidu Małego. Obecnie na polanie znajduje się kilka starych domów, ale tylko jeden jest na stałe zamieszkany – Chatka Gibasówka.
Na polanie znajduje się murowana z polnych kamieni kapliczka. Jest w niej wykonana z piaskowca kropielnica oraz figura Chrystusa Upadającego pod Krzyżem. Na jej postumencie jest dwóch ludzi podających sobie ręce. Według okolicznej ludności są to dwaj skłóceni sąsiedzi, którzy po pogodzeniu się wspólnie ufundowali tę kapliczkę. Obok kapliczki rośnie zasadzony dąb, dawniej były trzy dęby.
Polana Gibasy jest dobrym punktem widokowym. Widoki w kierunku południowym obejmują Beskid Żywiecki i Pasmo Jałowieckie. Po północnej stronie widoczna jest dolina Kocierki i grzbiet Potrójnej (883 m), za nim, po lewej stronie Przełęcz Kocierska, Złota Grapa, Bukowski Groń i Chrobacza Łąka.

</doc>
<doc id="450705" url="https://pl.wikipedia.org/wiki?curid=450705" title="Chimerowate">
Chimerowate

Chimerowate, przerazowate, chimery (Chimaeridae) – rodzina morskich ryb chrzęstnoszkieletowych z rzędu chimerokształtnych (Chimaeriformes). W zapisie kopalnym znane są z kredy.
Zasięg występowania.
Występują w wodach oceanicznych ciepłych i gorących stref klimatycznych, na głębokościach od 100–1400 m.
Cechy charakterystyczne.
Ciało wydłużone. Pysk krótki, zaokrąglony. Ogon długi, cienki, prawie dyficerkalny. Cztery szczeliny skrzelowe położone blisko siebie i przykryte fałdem skórnym, z zewnątrz widoczna tylko jedna szczelina skrzelowa z każdej strony głowy. Duże płetwy piersiowe. Pierwsza płetwa grzbietowa wysoka, wyprostowana, z pojedynczym, mocnym kolcem, połączonym z gruczołem jadowym. Druga płetwa grzbietowa długa i niska.
Żywią się dennymi bezkręgowcami i rybami. Samice składają stosunkowo małe kapsuły jajowe. Wstrzyknięcie jadu chimer jest dla ludzi bolesne.
Klasyfikacja.
Rodzaje zaliczane do tej rodziny:
"Chimaera" — "Hydrolagus"

</doc>
<doc id="450707" url="https://pl.wikipedia.org/wiki?curid=450707" title="Until You Call on the Dark">
Until You Call on the Dark

Until You Call On The Dark – singel promujący album "Danzig 4" amerykańskiego zespołu Danzig. Wydany we wrześniu 1994 roku.

</doc>
<doc id="450709" url="https://pl.wikipedia.org/wiki?curid=450709" title="Busko Zdrój (statek)">
Busko Zdrój (statek)



</doc>
